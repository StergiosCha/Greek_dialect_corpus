<doc id="66734" url="https://el.wikipedia.org/wiki?curid=66734" title="Θέλτα Βίγο">
Θέλτα Βίγο

Η Θέλτα Βίγο (ισπανικά: "Real Club Celta de Vigo", , μεταφράζεται ως "Βασιλικός Κελτικός Σύλλογος του Βίγο") είναι ποδοσφαιρικός σύλλογος στην πόλη Βίγο της Ισπανίας.
Ιδρύθηκε στις 28 Μαρτίου 1923, μετά από συγχώνευση της Ρεάλ Βίγο Σπόρτιγκ και της Ρεάλ Φορτούνα Βίγο. Τα χρώματα της είναι το κόκκινο, το άσπρο και το μπλε. Αγωνίζεται στο γήπεδο Μπαλαΐδος, χωρητικότητας 29.000 θεατών.
Έχει παίξει πολλές χρονιές στην Πριμέρα Ντιβισιόν και η καλύτερη πορεία της ήταν τη σεζόν 2003-04, οπότε τερμάτισε 4η και συμμετείχε στο Τσάμπιονς Λίγκ της επόμενης σεζόν. Έχει συμμετάσχει 6 φορές στο κύπελλο ΟΥΕΦΑ και 44 σεζόν στην Πριμέρα Ντιβισιόν.
Η Θέλτα έχει και δεύτερη ομάδα, τη Θέλτα Βίγο Β, η οποία αγωνίζεται στη Σεγούντα Ντιβισιόν Β.

</doc>
<doc id="66738" url="https://el.wikipedia.org/wiki?curid=66738" title="Γρανάδα ΚΦ">
Γρανάδα ΚΦ

Η Γρανάδα ΚΦ (ισπανικά: "Granada CF") είναι ποδοσφαιρικός σύλλογος της Ανδαλουσίας στην Ισπανία.
Ιδρύθηκε το 1931 και έχει αγωνιστεί 17 φορές στην Α΄ Εθνική του Ισπανικού πρωταθλήματος ποδοσφαίρου. Έδρα της είναι το "Los Cármenes", 16.200 θεατών. Καλύτερη θέση που κατέλαβε στην Α΄ Εθνική ήταν η 6η, τις περιόδους 1972 και 1974.

</doc>
<doc id="66746" url="https://el.wikipedia.org/wiki?curid=66746" title="Ρεάλ Βίγο Σπόρτινγκ">
Ρεάλ Βίγο Σπόρτινγκ

Η Ρεάλ Βίγκο Σπόρτιγκ ήταν Ισπανικός ποδοσφαιρικός σύλλογος στην πόλη Βίγο στην Γαλικία της Ισπανίας.
Ιδρύθηκε το 1908. Κατέκτησε 6 φορές το πρωτάθλημα Γαλικίας και διεκδικησε ισάριθμες φορές το Ισπανικό πρωτάθλημα ποδοσφαίρου. Σημειωτέον πως πριν το 1930 το Ισπανικό πρωτάθλημα διεξαγόταν με τις νικήτριες των τοπικών πρωταθλημάτων, όπως γινόταν και στην Ελλάδα πριν το 1960.
Το 1931 συγχωνεύτηκε με την Ρεάλ Φορτούνα Βίγο και δημιουργήθηκε η Θέλτα Βίγο.
Τίτλοι.
Πρωταθλήματα Γαλικίας : 1908, 1909, 1914, 1919, 1920 και 1923.

</doc>
<doc id="66747" url="https://el.wikipedia.org/wiki?curid=66747" title="Ρεάλ Φορτούνα Βίγο">
Ρεάλ Φορτούνα Βίγο

Η Ρεάλ Φορτούνα ("Real Club Fortuna de Vigo") ήταν Ισπανικός ποδοσφαιρικός σύλλογος στην πόλη Βίγο στην Γαλικία της Ισπανίας.
Ιδρύθηκε το 1908. Κατέκτησε 9 φορές το πρωτάθλημα Γαλικίας και διεκδικησε ισάριθμες φορές το Ισπανικό πρωτάθλημα ποδοσφαίρου. Σημειωτέον πως πριν το 1930 το Ισπανικό πρωτάθλημα διεξαγόταν με τις νικήτριες των τοπικών πρωταθλημάτων, όπως γινόταν και στην Ελλάδα πριν το 1960.
Το 1931 συγχωνεύτηκε με την Ρεάλ Βίγο Σπόρτιγκ και δημιουργήθηκε η Θέλτα Βίγο.

</doc>
<doc id="66750" url="https://el.wikipedia.org/wiki?curid=66750" title="Έλτσε ΚΦ">
Έλτσε ΚΦ

Η Έλτσε ΚΦ ("Elche Club de Fútbol", συντομ. "Elche CF") είναι ποδοσφαιρικός σύλλογος στην πόλη της Έλτσε στην Ισπανία.
Ιδρύθηκε το 1923. Έχει αγωνιστεί 21 φορές στην Α΄εθνική του Ισπανικού πρωταθλήματος και 27 φορές στη Β΄εθνική. Έδρα της είναι το Στάδιο Μαρτίνεθ Βαλέρο "(Estadio Martinez Valero)", χωρητικότητας 38.750 θεατών, ενώ έχει πολύ καλές σχέσεις με την Αγγλική Μπόλτον. 

</doc>
<doc id="66751" url="https://el.wikipedia.org/wiki?curid=66751" title="Βέσα Άλαρε">
Βέσα Άλαρε

Ο Βέσα Άλαρε ("Vesa Alare", γεν. 20 Αυγούστου 1941) είναι Φινλανδός τραγουδιστής και συνθέτης.

</doc>
<doc id="66753" url="https://el.wikipedia.org/wiki?curid=66753" title="Κάδιθ ΚΦ">
Κάδιθ ΚΦ

Η Φ.Κ. Κάδιθ ("Cádiz Club de Fútbol") είναι ισπανικός ποδοσφαιρικός σύλλογος. Ιδρύθηκε το 1910 με χρώματα το κίτρινο και μπλε. Αγωνίζεται στο Γήπεδο "Ραμόν ντε Καρρανθα", χωρητικότητας 22.000 θεατών. Έχει αγωνιστεί 11 φορές στο πρωτάθλημα Ά εθνικής και 34 στη Β΄ εθνική.

</doc>
<doc id="66757" url="https://el.wikipedia.org/wiki?curid=66757" title="Πριμέρα Ντιβιζιόν (γυναικών)">
Πριμέρα Ντιβιζιόν (γυναικών)

Η Πριμέρα Ντιβιζιόν Γυναικών (ισπανικά: "Primera División de la Liga de Fútbol Femenino", γνωστή ως "Superliga Femenina") αποτελέι την υψηλότερη κατηγορία ποδοσφαίρου γυναικών στην Ισπανία.

</doc>
<doc id="66758" url="https://el.wikipedia.org/wiki?curid=66758" title="Αθλέτικ Μπιλμπάο (ποδόσφαιρο γυναικών)">
Αθλέτικ Μπιλμπάο (ποδόσφαιρο γυναικών)

Η Αθλέτικ Κλουμπ ΕΦΤ (βασκικά: "Athletic Club Emakumeen Futbol Taldea") είναι το γυναικείο τμήμα της ποδοσφαιρικής ομάδας της Αθλέτικ Μπιλμπάο.
Ιδρύθηκε το 1970 και έχει κατακτήσει τρία πρωταθλήματα γυναικών Ισπανίας.

</doc>
<doc id="66760" url="https://el.wikipedia.org/wiki?curid=66760" title="Ουνιόν Ντεπορτίβα Λεβάντε (γυναίκες)">
Ουνιόν Ντεπορτίβα Λεβάντε (γυναίκες)

Η Ουνιόν Ντεπορτίβα Λεβάντε ("Futbol femenino del Levante Unión Deportiva") είναι το γυναικείο τμήμα της ποδοσφαιρικής ομάδας της Ισπανίας.
Ιδρύθηκε το 1997 και έχει κατακτήσει ένα πρωτάθλημα Ισπανίας το 2002. Χρώματα έχει το κόκκινο και το μπλε.

</doc>
<doc id="66761" url="https://el.wikipedia.org/wiki?curid=66761" title="Φ,Κ, Λεβάντε (γυναίκες)">
Φ,Κ, Λεβάντε (γυναίκες)



</doc>
<doc id="66762" url="https://el.wikipedia.org/wiki?curid=66762" title="Φ.Κ. Λεβάντε (γυναίκες)">
Φ.Κ. Λεβάντε (γυναίκες)



</doc>
<doc id="66765" url="https://el.wikipedia.org/wiki?curid=66765" title="Τζο Μακ Ίντυρ">
Τζο Μακ Ίντυρ

Ο Τζόσεφ Μέλρει Μακ Ίντυρ ("Joseph Mulrey "Joey" McIntyre", 31 Δεκεμβρίου 1972) είναι Αμερικανός τραγουδιστής, συνθέτης και ηθοποιός. Είναι ευρύτερα γνωστός ως το νεότερο μέλος του συγκροτήματος New kids on the block.
Καριέρα.
Ο Τζο γεννήθηκε στις 31 Δεκεμβρίου 1972 στο Νίντχαμ της Μασαχουσέτης. Είναι ο μικρότερος από τα εννιά αδέλφια της οικογένειας. Σε ηλικία 12 ετών, μπήκε στο συγκρότημα των New kids on the block, αντικαθιστώντας τον Τζέιμι Κέλι. Η αλήθεια είναι πως δυσκολεύτηκε να προσαρμοστεί στο γκρουπ, μιας και οι υπόλοιποι τέσσερις ήταν φίλοι εδώ και χρόνια. Παρ'όλα αυτά, κατάφεραν να γίνουν ένα ιδιαίτερα επιτυχημένο μουσικό σχήμα.
Το 1994, οι New kids on the block διαλύθηκαν και ο Τζο ξεκίνησε την σόλο καριέρα του με τον δίσκο "Stay The Same". Παράλληλα, έπαιξε στην ταινία "The Fantasticks", πλάι στην Τζιν Λουίζα Κέλι. Το 1999, τραγούδησε το "Remember Me", τραγούδι που ακουγόταν στην ταινία "Southie", στην οποία πρωταγωνιστούσε ο πρώην New Kid Ντόνι Γουόλμπεργκ. Το 2001, ο Τζο επέστρεψε στην δισκογραφία με το άλμπουμ "Meet Joe Mac". Από αυτό, ξεχώρισε το τραγούδι "Rain" που έγινε επιτυχία. Συνέχισε όμως, να ασχολείται με την ηθοποιία: την ίδια χρονιά συμμετείχε σε θεατρικές παραστάσεις στο Μπρόντγουει και το 2002 εμφανίστηκε στη δεύτερη σεζόν του επιτυχημένου σίριαλ "Boston Public". Διαγωνίστηκε επίσης στο ριάλιτι "Dancing With The Stars", καταλήγοντας τρίτος. Οι δύο τελευταίοι δίσκοι που έβγαλε είναι το "8:09" του 2004, και ο φετινός "Talk To Me", που περιέχει διασκευές.
Προσωπική ζωή.
Ο Τζο παντρεύτηκε στις 9 Αυγούστου 2003, ακριβώς έναν χρόνο μετά την γνωριμία τους. Η Μπάρετ τον βοήθησε πολύ στην δημιουργία των δίσκων του. Εξ´άλλου, ο τίτλος του άλμπουμ του "8:09" αναφέρεται στην ημερομηνία που γνωρίστηκαν, και, αργότερα, παντρεύτηκαν.

</doc>
<doc id="66771" url="https://el.wikipedia.org/wiki?curid=66771" title="Σάμος (αποσαφήνιση)">
Σάμος (αποσαφήνιση)

Το Σάμος μπορεί να αναφέρεται στα εξής:

</doc>
<doc id="66788" url="https://el.wikipedia.org/wiki?curid=66788" title="Capoeira">
Capoeira



</doc>
<doc id="66789" url="https://el.wikipedia.org/wiki?curid=66789" title="Καποέιρα">
Καποέιρα

Η καποέιρα () είναι βραζιλιάνικη πολεμική τέχνη. Αναπτύχθηκε αρχικά από Αφρικανούς σκλάβους στη Βραζιλία, ξεκινώντας από την αποικιοκρατική περίοδο. Συμμετέχοντες από ένα "roda" (κύκλο) εναλλάσσονται παίζοντας όργανα, τραγουδώντας και χωρίζονται σε ζευγάρια στο κέντρο του κύκλου. Το παιχνίδι χαρακτηρίζεται από συνεχή ακροβατικά, προσποιήσεις, προφάσεις και εκτεταμένη χρήση του εδάφους, καθώς και σαρωτικών κινήσεων, κλωτσιών και κεφαλιών. Η τεχνική και η στρατηγική είναι τα στοιχεία-κλειδιά για ένα καλό παιχνίδι. Η καποέιρα έχει δύο κύρια είδη, γνωστά ως «τοπικό» και «Ανγκόλα».
Η ιστορία της καποέιρα.
Η καποέιρα είναι μια βραζιλιάνικη πολιτιστική έκφραση που εμπεριέχει χορό, πολεμική τέχνη, φιλοσοφία, άθληση και εκπαίδευση. Εξελίχθηκε στη Βραζιλία από μαύρους σκλάβους, κυρίως από την περιοχή της Angola, οι οποίοι αρχικά μεταφέρθηκαν από την Αφρική για να χρησιμεύσουν ως εργατικά χέρια στην παραγωγή ζαχαροκάλαμου.
Οι σκλάβοι έφεραν ζωντανή την κουλτούρα τους και οι διάφορες εκφράσεις της αποτέλεσαν βασικά στοιχεία κατα τη δημιουργία και την εξέλιξη της καποέιρα.
Το 1500 μ.Χ. ο Πέδρο Άλβαρες Καμπράλ (Pedro Álvares Cabral), φτάνει στη Βραζιλία. Το 1530 μ.Χ. το πορτογαλικό βασίλειο ξεκινά την αποικιοκρατία της καινούργια κατακτημένης γης.
Όπως συνηθιζόταν, μια από της πρώτες κινήσεις ήταν η αιχμαλωσία του τοπικού πληθυσμού, των βραζιλιάνων ιθαγενών, για την εξασφάλιση εργατικών χεριών. Όμως η προσπάθεια με τους ντόπιους απέτυχε. Οι ιθαγενείς πέθαιναν εύκολα στην αιχμαλωσία από τις ασθένειες που τους μετέδιδαν οι πορτογάλοι, από την κακομεταχείριση ή ακόμα και από το γεγονός ότι δεν ήταν συνηθισμένοι στη σκληρή δουλειά.
Τότε οι πορτογάλοι άρχισαν να εισάγουν σκλάβους εργάτες από την Αφρική. Από την άλλη πλευρά του Ατλαντικού, ελεύθεροι άντρες αιχμαλωτίζονταν και επιβιβάζονταν στα φρικιαστικά και μολυσμένα αμπάρια των νέγρικων πλοίων, σε ένα εφιαλτικό ταξίδι με πορεία την σκλαβιά.
Έτσι άρχισαν να φτάνουν οι μαύροι αφρικανοί, αρχικά σε εκατοντάδες και μετά σε χιλιάδες.
Κατά τη μεταφορά τους στη Βραζιλία λοιπόν, οι σκλάβοι έφεραν μαζί τους τα ήθη, τα έθιμα, τη θρησκεία, τους χορούς, την κουζίνα και την κουλτούρα τους. Μια ζωντανή κουλτούρα, πολύ διαφορετική από την ευρωπαϊκή. Μια κουλτούρα που δεν ήταν φυλαγμένη σε βιβλία ή σε μουσεία. Γεννιόταν στο σώμα, στο πνεύμα και στην καρδιά του κάθε άντρα, μεταβιβαζόταν από πατέρα σε γιο, από μυημένο σε αρχάριο, από γενιά σε γενιά.
Φτάνοντας στην καινούργια γη αντιμετώπισαν μια δύσκολη πραγματικότητα, ζώντας στα «Senzalas» (χώροι που έμεναν οι σκλάβοι που δούλευαν στις καλλιέργειες), και υποφέροντας μεγάλες βαρβαρότητες που τους οδηγούσαν να επαναστατήσουν πολλές φορές ακόμα και με την φυγή ή την αυτοκτονία.
Ενστικτωδώς οι σκλάβοι αντιλήφθηκαν ότι μπορούσαν να εξελίξουν μέσω του σώματoς, ένα είδος αυτοάμυνας και πάλης, την οποία θα χρησιμοποιούσαν ως όργανο για την απελευθέρωσή τους.
Με τις ολλανδικές εισβολές (1600) η καταπίεση και η αυστηρή παρακολούθηση των σκλάβων χαλάρωσε. Συνεπώς, με την αμέλεια των αρχών, οι σκλάβοι βρήκαν ευνοϊκές τις συνθήκες για να αυξήσουν τις φυγές τους, με αποτέλεσμα να δημιουργηθούν οι κιλόμπο (quilombos).
Οι κιλόμπο ήταν οργανωμένες κοινότητες σκλάβων φυγάδων που βρίσκονταν σε στρατηγικά σημεία, κρυμμένα στα τροπικά βραζιλιάνικα δάση. Σε αυτό το νέο σπίτι οι μαύροι μπορούσαν να έχουν μια αξιοπρεπή ζωή, ζώντας ελεύθεροι και μπορώντας να εκφράσουν την πλούσια κουλτούρα των προγόνων τους. Το πιο σημαντικό από τις κιλόμπο ήταν αυτό του «Palmares» (1604–1695). Δεν έχει εξακριβωθεί ακόμα αν η καποέιρα άρχισε να εξελίσσεται στις κιλόμπο ή στα Senzalas.
Με την αύξηση του αριθμού των φυγών και των επαναστάσεων των μαύρων, οι Senhores (αφέντες) υποπτεύθηκαν ότι οι σκλάβοι εξέλισσαν ένα αποτελεσματικό όπλο. Από εκείνη τη στιγμή άρχισαν να παρακολουθούν τις δραστηριότητες τους. Οι σκλάβοι, σε αντίθεση, περιέλαβαν τη μουσική και αλληγορικές κινήσεις για να μεταμφιέσουν την εξάσκηση της καποέιρα. 
Με αυτό τον τρόπο ο μαύρος εξασφάλισε την επιβίωση και την εξέλιξη αυτής της τέχνης.
Μετά την απελευθέρωση των σκλάβων (1889), οι μαύροι κατευθύνθηκαν στις πόλεις, όπου λόγω έλλειψης δουλειάς λόγω της διάκρισης και του ανταγωνισμού άλλων φυλών, αναγκάστηκαν να μείνουν άνεργοι, ζώντας στο περιθώριο.
Σ» αυτή τη φάση, πολλοί μαύροι άρχισαν να χρησιμοποιούν την καποέιρα ως επικίνδυνο όπλο, διαπράττοντας εγκλήματα, δημιουργώντας αταξίες και επαναστάσεις, που σε πολλές περιπτώσεις ήταν συμβάντα υποκινημένα από πολιτικούς.
Αυτή η κατάσταση ανάγκασε τις αρχές των πόλεων Rio de Janeiro, Salvador και Recife, να δημιουργήσουν μια νομοθεσία που καταδίκαζε οποιονδήποτε εξασκούσε καποέιρα (1900).
Παρά την έντονη καταπίεση που υπέφερε, η καποέιρα εξελίχθηκε από πολλούς Μαέστρους (Mestres) που την αγαπούσαν και έδιναν μια συνέχεια με γενναιόψυχο τρόπο. Το Salvador ( η πρωτεύουσα της πολιτείας της Bahia) υπήρξε η μητέρα-γη όπου εξελίχθηκε η καποέιρα και από τους σημαντικότερους στην εξέλιξή της Mestres, ξεχωρίζουν ο Mestre Pastinha και ο Mestre Bimba.
Ο Mestre Pastinha (Vincente Ferreira Pastinha / 1889–1981), υπήρξε ο μεγάλος Mestre της καποέιρα Angola, τελειοποιώντας την τέχνη των σκλάβων. Οργάνωσε μια σχολή και καθιέρωσε μια μέθοδο διδασκαλίας βασισμένη στις παλιές παραδόσεις, κάτοχος μιας μοναδικής φιλοσοφίας, συνήθιζε να λέει ότι «η καποέιρα είναι ό,τι μπορεί να φάει το στόμα».
Ο Mestre Bimba (Manuel dos Reis Machado / 1900–1974), υπήρξε ένας ολοκληρωμένος capoerista, που θαυμάστηκε από τους ίδιους του τους αντιπάλους. Εξασκούσε την καποέιρα Angola, την οποία στη συνέχεια ανάμειξε/ συγχώνευσε με κινήσεις από άλλες πολεμικές τέχνες, δημιουργώντας την «Luta Regional Bahiana» (τοπική πάλη της Bahia) ή κοινώς γνωστή ως καποέιρα Regional, κάτοχο μιας ιδιαίτερης και επαναστατικής μεθόδου που βίραρε την πορεία της εξάσκησης αυτής της πάλης. Ο Bimba υπήρξε ο υπεύθυνος για την ακύρωση των νόμων που απαγόρευαν την εξάσκηση της καποέιρα στη Βραζιλία, όπως και για την εισαγωγή αυτής της τέχνης στις υψηλές κοινωνικές τάξεις (1937).
Από τη δημιουργία της καποέιρα Regional, αυτό το στυλ προώθησε την καποέιρα λόγω της μεγάλης κοινωνικής της προβολής. Στην δεκαετία του '50 συνέβη μια εξάπλωση της καποέιρα Regional από την Bahia μέχρι την υπόλοιπη Βραζιλία, κυρίως λόγω της μετανάστευσης από τις βόρειες επαρχίες όπως η Bahia, το Pernambuco, το Maranhao, η Alagoas και η Ceara. Η καποέιρα Angola διατηρήθηκε αφανής στην επαρχία της Bahia, όπου την πρόσεχαν και την συνέχιζαν οι Mestres της Angola (angoleiros).
Μέσα στη δεκαετία του '70 με '80, μεγάλοι Mestres δημιούργησαν ομάδες (grupos) της καποέιρα σε όλη τη Βραζιλία με μεγάλη επιρροή, φέρνοντας κυρίως τις τάσεις της καποέιρα Regional. Μέσα σ» αυτά έχουμε τα γκρουπ «Cordao de Ouro» του Mestre Suassuna, «Senzala» του Mestre Itamar, «Abada» του Mestre Camisa και το γκρουπ «Senzala de Santos» του Mestre Sombra.
Στα μέσα της δεκαετίας του '80 συνέβη μια αναγέννηση της καποέιρα Angola, λόγω της κοινωνικής δουλειάς του Mestre Moraes, ιδρυτή της ομάδας GCAP (Grupo de Capoeira Angola Pelourinho), από τη Μπαΐα και μαθητή του Mestre Joao Grande. Από εκείνη τη στιγμή, η Βραζιλία γνώρισε πολλούς μεγάλους Mestres της Angola, όπως ο Joao Pequeno, ο Curio και ο Bobo μεταξύ άλλων.
Στα τέλη της δεκαετίας του '80, κάποιοι Mestres αποφάσισαν να φέρουν την καποέιρα σε άλλες χώρες, προκαλώντας εκεί μεγάλες προσδοκίες. Αυτές οι πρώτες εμπειρίες κινητοποίησαν τα βραζιλιάνικα γκρουπ για την διεθνοποίηση της καποέιρα, μεταφέροντάς την στην υπόλοιπη Νότιο Αμερική, τις Ηνωμένες Πολιτείες και την Ευρώπη.
Σήμερα, η καποέιρα στην Βραζιλία έχει εξαπλωθεί πάρα πολύ, κατά μήκος όλης της έκτασης, με αποτέλεσμα να υπάρχουν χιλιάδες ακαδημίες που ετησίως ετοιμάζουν αναρίθμητες εκδηλώσεις σε εθνικό επίπεδο. Σε διεθνές επίπεδο, η καποέιρα είναι πλέον παρούσα σε 65 χώρες του κόσμου και επιβεβαιώνει την επιτυχία της ως εργαλείο δουλειάς στην επίλυση προβλημάτων σε διάφορα ανθρώπινα επίπεδα.
Το παιχνίδι της καποέιρα.
Η καποέιρα «παίζεται» μέσα σε έναν ανθρώπινο κύκλο, την Roda. Οι κινήσεις που γίνονται μέσα στην Roda είναι ένας μικρόκοσμος και συμβολίζουν τις μάχες για ελευθερία, αξιοπρέπεια και ειρήνη που δίνονται στον μεγάλο κύκλο της ζωής.
Το παιχνίδι παίζεται από δύο άτομα που ξεκινούν γονατίζοντας στο έδαφος μπροστά από τα «Berimbaus». Το σημείο αυτό ονομάζεται «Pé da Cruz» ή «Pé do Berimbau» που σημαίνει το πόδι του σταυρού ή το πόδι του Berimbau αντίστοιχα.
Το πρώτο τραγούδι λέγεται «Ladainha» που σημαίνει λιτανεία. Μετά την Ladainha,ακολουθεί ένα Corrido ή ένα quadra που είναι ένας τύπος τραγουδιού και ξεκινάει το παιχνίδι (jogo). Οι δύο παίκτες δίνουν τα χέρια σε ένδειξη φιλίας και σεβασμού και μπαίνουν στην Roda χρησιμοποιώντας διάφορες ακροβατικές και μη κινήσεις.
Διάφορες κινήσεις αποφυγής και επίθεσης, κλωτσιές, περάσματα και ακροβατικά εκτελούνται στον ρυθμό που δίνει το Berimbau. Οι δύο παίκτες προσπαθούν εκτός απ»το να επιτύχουν ένα αρμονικό παιχνίδι με όμορφες ανταλλαγές κινήσεων, έξυπνα μαρκαρίσματα και κυρίως επικοινωνία μεταξύ τους οι κινήσεις τους να μην οδηγήσουν σε κάποιον τραυματισμό. Σε ένα πρόσφατο σεμινάριο ο Mestre João Cascau της ακαδημίας Senzala de Santos, επισήμανε ότι: Από την προέλευσή της, η καποέιρα δεν είναι ένας φορέας βίας μεταξύ των ατόμων που την εξασκούν. Δεν θα είχε υπάρξει κανένα όφελος στους σκλάβους να σκοτώνουν και να τραυματίζουν ο ένας τον άλλον όταν είχαν να αντιμετωπίσουν έναν βίαιο και άσπλαχνο καταπιεστή και τους οπλισμένους επιστάτες που έπαιρναν διαταγές από τους ιδιοκτήτες των φυτειών της Βραζιλίας. Τα λακτίσματα, τα σκουπίσματα ποδιών και οι κεφαλιές της καποέιρα μπορούν αναμφισβήτητα να χρησιμοποιηθούν και έχουν χρησιμοποιηθεί σε θανάσιμο αγώνα, αλλά μόνο όταν ο αντίπαλος ήταν θανάσιμος εχθρός. Όμως μεταξύ των συντρόφων, στο παιχνίδι της καποέιρα "Jogo de capoeira", ακόμα κι αν ήταν ένα παιχνίδι σφιχτό, στενό και σκληρό, ήταν ένα παιχνίδι που έπαιζαν και που απολάμβαναν για την ομορφιά του και όχι για το αίμα.
Σήμερα, δεν χρησιμοποιούμε τα λακτίσματα, τα σκουπίσματα ποδιών και τις κεφαλιές ως πράξεις βίας, αλλά ως μέρη του παιχνιδιού. Είμαστε οικογένεια, είμαστε φίλοι, παίζουμε καποέιρα δεν παλεύουμε.

</doc>
<doc id="66795" url="https://el.wikipedia.org/wiki?curid=66795" title="Κένταυρος">
Κένταυρος

Οι Κένταυροι είναι πλάσματα της ελληνικής μυθολογίας, πιθανώς ως ιδεατή απεικόνιση των έντονων καιρικών φαινομένων που ακολουθούν παρατηρώντας την ταχύτητα των νεφών.
Οι κένταυροι στη τέχνη.
Στην ιστορία και την τέχνη οι Κένταυροι απεικονίζονται μεν ανθρωπόμορφοι, με ανθρώπινο το άνω τμήμα του κορμού, και ζωικό (αλογίσιο) το κάτω. Ως ιδιοσυγκρασίες, όμως, φαίνεται πως δεν ήταν αρκετά ισορροπημένοι και παρουσιάζονται ως είδη πρωτόγονα, που όφειλαν περισσότερα στη ζωική φύση τους παρά στην ανθρώπινη κληρονομιά τους. Ο μύθος τους τοποθετεί στη Θεσσαλία, στην κατεξοχήν μαγική γη της ελληνικής επικράτειας με πλούσια στοιχεία μετεωρολογικής παρατήρησης που έδιναν έτσι λαβή για τις φημισμένες μάγισσες, στις οποίες θα αφιερώσουμε μια ξεχωριστή σπουδή. Έτσι η μυθολογική παρουσία τους στη θεσσαλική γη ξεκινά από έναν γηγενή βασιλιά των Λαπίθων. 
Στα ελληνικά έργα τέχνης η τυπική απεικόνιση των Κενταύρων είναι εκείνη που τους δείχνει να επιτίθενται στους Λαπίθες, εμπλεκόμενοι σε πράξεις βιασμού και λεηλασίας, όπως και στην γαμήλια τελετή του Πειρίθου. Γενικά, θα μπορούσαμε να πούμε ότι η παρουσία τους ήταν συμβολική των απεριόριστων και απρόβλεπτων ιδιοτήτων του φυσικού κόσμου, που παρατηρούνται από την ηλιοφάνεια μέχρι τις καταιγίδες και στην ύφεση των τελευταίων, εκτός ίσως από την περίπτωση του κένταυρου Χείρωνα.
Κατά τον ίδιο τρόπο η λογοτεχνική παρουσία τους στον μύθο είναι συχνά συμβολική της πολιτισμικής ανάγκης να καθιερωθεί -να επανακαθιερωθεί μάλλον- η κυριαρχία σε αυτό που οι Έλληνες της αρχαιότητας αντιλαμβάνονταν ως δική τους σφαίρα γνώσης και επιρροής. Οι ελληνογενείς ήρωες έπρεπε για να καθιερώσουν την παρουσία του πολιτισμού τους σε έναν ευρύτερο κόσμο να το μεταδώσουν επί κατορθωμάτων, δαμάζοντας μυθικά ή υπερφυσικά πλάσματα, που δεν ήταν τίποτε άλλο από την επίδειξη της γνώσης τους επ΄ αυτών. Παρόμοια ήταν επίσης και άλλα μη ανθρώπινα τέρατα όπως ήταν η Σκύλλα, η Χάρυβδη, η Χίμαιρα ή η Σφίγγα που απεικόνιζαν την ιδεατή γνώση της παρατήρησης του ελληνικού πολιτισμού στον τότε ευρύτερο κόσμο.
Υβριδικά ημιανθρώπινα πλάσματα τέτοια όπως ήταν οι Κένταυροι ίσως αντιπροσώπευαν τις εισβολές των αρνητικών όψεων της φύσης στον κόσμο της δικαιοδοσίας των Ελλήνων. Σε ένα ευρύτερο ψυχολογικό πλαίσιο πρόκειται για την εισβολή του ενσυνείδητου γνωστικού κόσμου στις επικράτειες της καθημερινής συνείδησης, η αρχική σύγκρουση ανάμεσα στις απειλητικές μορφές ενός άγνωστου και σκοτεινού κόσμου και τον τακτοποιημένο κόσμο της απλής, για την εποχή εκείνη, λογικής συνείδησης. Τούτη η πρωτογενής φαινομενική σύγκρουση είναι η ίδια - αν και με διαφορετική μορφή - με τη φαινομενική επίσης σύγκρουση ανάμεσα στο διονυσιακό και το απολλώνειο στοιχείο, που όμως στη πραγματικότητα συμβάδιζαν στο βίο των αρχαίων Ελλήνων ως αναγκαία διασκέδαση και ανώτερη γνώση αντίστοιχα.
Σημαντικότεροι μύθοι.
Η Σπηλιά του Χείρωνα.
Οι τοπικοί θρύλοι αναφέρουν μέχρι σήμερα την ύπαρξη της σπηλιάς του Κένταυρου Χείρωνα λίγο έξω από το χωριό Μηλιές στο Πήλιο, κοντά στη μεγάλη μεταλλική σιδηροδρομική γέφυρα του Ταξιάρχη (ή Γέφυρα ντε Κίρικο). Η σπηλιά αυτή σήμερα είναι αχρησιμοποίητη, ως πρόσφατα όμως την χρησιμοποιούνταν ως χώρος σταυλισμού ζώων, ενώ συμπληρώνεται εξωτερικά με λιθόκτιστο τοίχο για τον σκοπό αυτό. Λέγεται ότι από το εσωτερικό της σπηλιάς υπάρχει μονοπάτι που διαπερνά το βουνό και επικοινωνεί με αντίστοιχη σπηλιά στην περιοχή «Μαλάκι» ή μακρύτερα, μέχρι το λόφο της Γορίτσας στα Ανατολικά της πόλης του Βόλου.
Κένταυροι Φολόης.
Οι Κένταυροι απεικονίζονται σαν μυθικά όντα στα διασωθέντα μάρμαρα του δυτικού αετώματος του Ναού του Δία, τα οποία φυλάσσονται στο Μουσείο της Αρχαίας Ολυμπίας. Η φαντασία των αρχαίων Ελλήνων τους ήθελε να έχουν σώμα αλόγου και από τον τράχηλο, και πάνω στήθος, χέρια και κεφάλι ανθρώπου. Ο Διόδωρος (Δ΄12) αναφέρει ότι, όταν οι Κένταυροι νίκησαν τους Λάπιθες, κατέβηκαν στην Ηλεία και κατέλαβαν την Φολόη. Από εκεί λήστευαν και φόνευαν τους διερχόμενους και τους κατοίκους της περιοχής. Οι κάτοικοι, φοβισμένοι και τρομαγμένοι που πρώτη φορά έβλεπαν από μακριά άλογα, (το πάνω μέρος των οποίων ήταν ανθρώπινο) να χάνονται στο δάσος και στα ρέματα, τους απεικόνιζαν στη φαντασία τους σαν τέρατα με αλογίσιο σώμα.
Ο Φόλος.
Ένας από τους Κενταύρους ήταν και ο Φόλος, γιος του Σειληνού και της Νύμφης Μελίας και φίλος του Ηρακλή. Εκ διαδοχής από τον προπάππου του ήταν φύλακας του υπερμεγέθους πιθαριού (βαγενιού) με το κρασί των μεγαλόσωμων Κενταύρων, το οποίο τους είχε προσφέρει ο Διόνυσος, με εντολή να το φυλάξουν και να το ανοίξουν μόνο όταν εμφανιστεί ο Ηρακλής.
Σύμφωνα με τους μύθους που αναφέρει ο Ρισπέν, (1963, σ270), το κρασί είχε δοθεί στον Φόλο από τον Διόνυσο, ως ένδειξη ευγνωμοσύνης διότι ως διαιτητής στη διαμάχη του τελευταίου με τον Ηρακλή για την κατοχή της Νάξου, ο Φόλος αποφάνθηκε υπέρ του.
Ο Ηρακλής.
Ο Ηρακλής πήρε την εντολή από τον Ευρυσθέα να κάνει τον τρίτο άθλο του, να συλλάβει δηλαδή ζωντανό τον Ερυμάνθιο κάπρο, που ζούσε στο όρος της Λαμπείας, Ερύμανθος. Ο κάπρος κατάστρεφε τις περιοχές τις Ψωφίδος (Αρκάδων) και Λασιωνίων (Ηλείων). Ο Ηρακλής πέρασε πρώτα από τη σπηλιά του Κένταυρου Φόλου, προκειμένου να πάρει πληροφορίες σχετικά με το ζώο.
Το πιθάρι.
Ο Φόλος έτρωγε κρέατα ωμά όπως όλοι οι Κένταυροι, αλλά για να ευχαριστήσει τον Ηρακλή του προσέφερε ψητά. Ο Ηρακλής ζήτησε κρασί, αλλά όταν ο Φόλος θυμήθηκε την επιθυμία του Διόνυσου, δίστασε να ανοίξει το πιθάρι φοβούμενος τους άλλους Κενταύρους. Κατόπιν προτροπής του Ηρακλή άνοιξε το βαγένι με το χιλιόχρονο κρασί και του έδωσε να πιει σε ασημένιο κύπελο (τάσι). Η ευωδιά του παλιού δυνατού κρασιού απλώθηκε γρήγορα στις ρεματιές και στο δάσος. Ο φόβος του δεν άργησε να επαληθευτεί.
Η συμπλοκή και η Νεφέλη.
Τα δέντρα έτριζαν, καθώς οι Κένταυροι έφταναν στην σπηλιά για να το αρπάξουν. Ο Φόλος κρύφτηκε από το φόβο του, ενώ ο Ηρακλής ρίχτηκε στη μάχη μαζί τους, στην προσπάθειά του να αντιμετωπίσει όντα, τα οποία έχοντας μητέρα τη Θεά Νεφέλη είχαν ταχύτητα αλόγου, υπερβολική δύναμη δισώματων θηρίων, ανθρώπινη λογική και εμπειρία. Άλλοι του επιτίθενται έχοντας σαν όπλα μεγάλα ξύλα, άλλοι με μεγάλες πέτρες, άλλοι με μεγάλες λαμπάδες από τα καμένα δέντρα και άλλοι με φοβερά τσεκούρια. Στη μάχη τους βοηθούσε όμως και η Νεφέλη, ρίχνοντας καταρρακτώδη βροχή για να γλιστράει ο Ηρακλής, τη στιγμή που οι Κένταυροι είχαν τέσσερα πόδια. Η μάχη ήταν φοβερή. Ο Ηρακλής έδιωξε αρχικά τον Άγχιο και τον Άγριο, πετώντας τους δαυλιά που φώτιζαν τη σπηλιά. Με τα φαρμακερά βέλη που είχε βάψει από το αίμα της Λερναίας Ύδρας, τους σημάδευε και τους χτύπαγε με το ρόπαλο. Τους καταδίωξε μέχρι το ακρωτήριο Μαλέα.
Εξόντωση των Κενταύρων.
Τους περισσότερος τους εξόντωσε ενώ οι υπόλοιποι, μαγεμένοι από τους ήχους των σειρήνων, πέθαναν από την πείνα. Οι υπόλοιποι Κένταυροι έφυγαν. Ο Κένταυρος Νέσσος πήγε στο ποταμό Εύηνο, όπου παρενοχλούσε ερωτικά τη σύζυγο του Ηρακλή Δηιάνειρα, η οποία αργότερα σκοτώθηκε από αυτόν. Ο Ηρακλής, χωρίς να το θέλει, ετόξευσε προς τον Έλατο και πλήγωσε τον Χείρωνα (φίλο του), ο οποίος παραιτήθηκε από την αθανασία γιατί οι πόνοι ήταν φρικτοί από το βέλος που ήταν ποτισμένο από τη Λερναία Ύδρα.
Ο Κένταυρος Όμαδος έφυγε για την Αρκαδία όπου παρενοχλούσε και αυτός την αδερφή του Ευρυσθέα Αλκυόνη. Ένας από τους Κενταύρους της Φολόης, ο Ευρυτίονας γύρισε πίσω στην περιοχή και πήγε στην Ώλενο της Αχαΐας προκειμένου να πάρει βίαια πάλι την κόρη του Δεξαμενού. Αργότερα σκοτώθηκε και αυτός από τον Ηρακλή. Οι Κένταυροι διασκορπιστήκαν από το Μαλέα μέχρι την Τυρηνία, όπου άλλοι πέθαναν από την πείνα και άλλοι μαγεύτηκαν από το άσμα των σειρήνων. Στη συμπλοκή σκοτώθηκαν πολλοί επιφανείς Κένταυροι, ο Δάφνις, ο Αμφίων, ο Όρειος, ο Ιπποτίων, ο Φρύξος, ο Θηρεύς, ο Αργείος, ο Δούπων, ο Ισοπλής και ο Μελαγχαίτης.
Ο θάνατος του Φόλου.
Κατόπιν, ο Ηρακλής επανήλθε στη Φολόη, όπου βρήκε το φίλο του Φόλο να πεθαίνει, μιας και στην προσπάθεια του να θάψει τους συγγενείς Κενταύρους, επιχείρησε να περιεργαστεί ένα βέλος, που προηγουμένως θαύμαζε. Αυτό του διέφυγε και τον τραυμάτισε στο μεγάλο δάχτυλο του δεξιού ποδιού του και έτσι από το δηλητήριό του, πέθανε. Τότε λοιπόν, ο Ηρακλής τον έθαψε μεγαλοπρεπώς στην περιοχή που σκοτώθηκε και για να τον τιμήσει έδωσε στο δάσος και στην περιοχή το όνομα Φολόη. Ο τάφος στο Αντρώνι Ηλείας κοντά στην θέση Κροϋφίκου λέγεται ότι είναι του Κένταυρου Φόλου, όπου αναπτύχθηκε η πόλη της αρχαιότητας Λασιών. Κατόπιν, ο ήρωας έφυγε να κυνηγήσει τον Ερυμάνθιο Κάπρο.
Λίστα των κυριότερων κενταύρων.
Πηγές:Wörterbuch der griechischen Eigennamen Τ1&lt;BR&gt;
Wörterbuch der griechischen Eigennamen Τ2 
Α&lt;BR&gt;
Άβας, Αργεύς, Άγριος, Άγχιος, Άνφαχος, Αμύδας, Αμύκος, Αμφίων, Ασβόλος, Αρήος, Άρκεος, Αρμανδίων, Άρπαγος, Άστυλος, Αφείδας, Αφαρεύς &lt;BR&gt;
Β&lt;BR&gt;
Βιάνωρ, Βραβήνωρ, Βρήεος, Βρόμιος, Βηροκτόνος &lt;BR&gt;
Γ&lt;BR&gt; 
Γρυνεύς, Γρυφαίος, &lt;BR&gt;
Δ&lt;BR&gt;
Δάφνις, Δημολέων, Δίκτυς, Δόρπος, Δορύλας, Δρύαλος, Δυναίος &lt;BR&gt;
Ε&lt;BR&gt;
Έλιμος, Εμμάχιας, Ενοπίων, Ερύγδουπος, Ετίφυλος, Εύρυεος, Εύρυοσμος, Έλοψ&lt;BR&gt;
Θ&lt;BR&gt;
Θαύμας, Θηράμων, Θηρεύς, Θούριος, &lt;BR&gt;
Ι&lt;BR&gt;
Ιμβρεύς, Ίππασος, Ιπποείων, Ισοπλής, Ιφίνοος &lt;BR&gt;
Κ&lt;BR&gt;
Κλάνις, Κρίεων, Κύλλαρας Κυρηναίος&lt;BR&gt;
Λ&lt;BR&gt;
Λατρεύς, Λυκάβας, Λυκίδας, Λύκητος, Λυκόδας, Λύκος, ο Λούπων &lt;BR&gt;
Μ&lt;BR&gt;
Μέδων, Μελαγχαίης ή Μελαγχέης, Μελανεύς, Μέρμερος, Μίμος, Μόνυχος &lt;BR&gt;
Ν&lt;BR&gt;
Νέσσος, Νύκεων &lt;BR&gt;
Ξ&lt;BR&gt;
Ξόνιος &lt;BR&gt;
Ο&lt;BR&gt;
Οδίεης, Όϊκλος, Όμαδος, Όρειος, Ορνεύς &lt;BR&gt;
Π&lt;BR&gt;
Παιάντωρ, Παλύνωρ ή Πολυάνωρ, Πειοήνωρ, Περαίος ή Πιεραίος, Περιμπίδης, Πραξίων, Πυράκμων, Πυρηΐος ή Πύρηιος&lt;BR&gt;
Ρ&lt;BR&gt;
Ριφεύς, Ροίκος Ροίεος &lt;BR&gt;
Τ&lt;BR&gt;
Τηλεβόας, &lt;BR&gt;
Υ&lt;BR&gt;
Ύλης, &lt;BR&gt;
Φ&lt;BR&gt;
Φαιοκόμης, Φόλος, Φρύξος &lt;BR&gt;
Χ&lt;BR&gt;
Χείρων, Χθόνιος και Χρόμις &lt;BR&gt;
Δείτε επίσης.
Κατάλογος Κενταύρων (αστρονομία)

</doc>
<doc id="66796" url="https://el.wikipedia.org/wiki?curid=66796" title="Χαλλούμι">
Χαλλούμι

Το χαλλούμι (κυπριακά: χαλλούμι, ΔΦΑ:) είναι γνωστό ευρύτερα στην Ελλάδα ως κυπριακό τυρί, ενώ παρασκευάζεται και παράγεται και σε άλλες περιοχές π.χ. στην Αίγυπτο. Είναι ημίσκληρο τυρί, το οποίο κατασκευάζεται από μείγμα αγελαδινού και αιγοπρόβειου γάλακτος, ή εξ ολοκλήρου από αιγοπρόβειο γάλα και μπορεί να ψηθεί στη σχάρα ή στο τηγάνι. 
Έχει άσπρο χρώμα και σημαντικό χαρακτηριστικό του είναι ότι δεν λειώνει στην υψηλή θερμοκρασία που αναπτύσσεται κατά το ψήσιμό του. 
Στην Κύπρο ήταν ήδη γνωστό πριν από την κατάκτηση της νήσου από τους Τούρκους το 1571. Στον φάκελο που δημοσιεύτηκε στην Επίσημη Εφημερίδα της Δημοκρατίας της Κύπρου, ο δόγης Λεονάρντο Ντονά, ο οποίος έζησε στην Κύπρο, αναφέρεται στο χαλλούμι ("calumi") σε χειρόγραφο έγγραφο του 1556. 
Όσον αφορά την ετυμολογία της λέξης υπάρχουν δύο εκδοχές: α) ότι παράγεται από την αρχαία ελληνική λέξη "ἅλμη" και β) ότι προέρχεται από τα αρχαία αιγυπτιακά μέσω του κοπτικού "ialom".
Η σημασία του τυριού αυτού στο νησί είναι πολύ μεγάλη ώστε να θεωρείται το κατ' εξοχήν κυπριακό τυροκομικό προϊόν, τόσο εντός της Κύπρου, όσο και στον υπόλοιπο Ελληνισμό και τη Δυτική και Βόρεια Ευρώπη. 
Κατοχυρώθηκε στην Ε.Ε.

</doc>
<doc id="66799" url="https://el.wikipedia.org/wiki?curid=66799" title="Γέλιο και Χαρά">
Γέλιο και Χαρά

Το Γέλιο και Χαρά ήταν ελληνικό περιοδικό κόμικς των εκδόσεων Πεχλιβανίδη (Ατλαντίς). Το περιοδικό ήταν εβδομαδιαίο, σε διαστάσεις 18 Χ 25, είχε 26 σελίδες (+ 2 για εξώφυλλο) και κυκλοφόρησε για πρώτη φορά το 1954, παρότι το copyright των πρώτων 8 τευχών ανέφερε το έτος 1953, χρονιά κατά την οποία τυπώθηκαν. Με τρία μεγάλα διαλείμματα, το πρώτο την περίοδο 1958-60, το δεύτερο την περίοδο 1961-62 και το τρίτο την περίοδο 1965-1966 το περιοδικό συνέχισε την κυκλοφορία του μέχρι το έτος 1970 εκδίδοντας συνολικά 603 τεύχη. Η τιμή πώλησης στα πρώτα 12 τεύχη ήταν 3.000 δραχμές. Από το τεύχος 13, λόγω της κοπής των μηδενικών που αποφασίσθηκε την άνοιξη του 1954 από την τότε Κυβέρνηση, η τιμή έγινε 3 δραχμές και παρέμεινε σταθερή για τα επόμενα 16 χρόνια, ως το τέλος της έκδοσης. 
Το Γέλιο και Χαρά τυπωμένο εξ ολοκλήρου σε τετραχρωμία off-set, σε μιαν εποχή που το χρώμα ήταν σπάνιο από τον τύπο και τα περιοδικά «ποικίλης ύλης» δημιούργησε πραγματική «επανάσταση» στο χώρο των παιδικών εκδόσεων κόμικς. Η σειρά γνώρισε στο παιδικό κοινό της εποχής τους ήρωες του Ουώλτ Ντίσνεϋ (Ντόναλντ Ντακ, Μίκυ Μάους, Θείος Σκρουτζ, Πλούτο, Γκούφη, Τσιπ και Ντέηλ, Το λυκόπουλο, κ.λπ.), αλλά και των άλλων ανταγωνιστικών εταιρειών, όπως ήταν η Warner Bros (Μπαγκς Μπάννυ, Τουήτυ και Συλβέστρος, Ντάφυ Ντακ κλπ) η M.G.M. (Τομ και Τζέρρυ), και η εκδοτική «Western Printing» (Μικρή Λουλού, Θείος Βίγλης).
Πρώτη Περίοδος (1954-1958).
Το πρώτο τεύχος με τίτλο «Ο Μίκυ Μάους και ο Πλούτο αιχμάλωτοι των μυρμηγκιών» κυκλοφόρησε την Κυριακή 28 Φεβρουαρίου 1954. Τα πρώτα 56 τεύχη είχαν άριστη εκτύπωση για τα δεδομένα της εποχής και άψογη εμφάνιση. Τα καρέ των ιστοριών χάρις στη λιθογραφική επεξεργασία είχαν εξαίρετη χρωματική απόδοση και τα κείμενα στα μπαλονάκια των διαλόγων ήταν επιμελώς στοιχειοθετημένα. Εν συνεχεία, για λόγους ευκολίας και οικονομίας, προτιμήθηκαν άλλες λύσεις και η ποιότητα του περιοδικού σημείωσε απότομη πτώση. Τα σκίτσα αντιγράφονταν σε ρυζόχαρτο και χρωματίζονταν από Έλληνες καλλιτέχνες με αποτέλεσμα την απώλεια λεπτομερειών στο φόντο και την παραποίηση της γραμμής σχεδιασμού. Τα μπαλονάκια διαλόγων έγιναν επίσης χειρόγραφα και σε μερικά εξώφυλλα επαναχρησιμοποιούσαν μεμονωμένα καρέ ιστοριών. Ωστόσο η δυναμική του περιοδικού διατηρήθηκε αμείωτη χάρις στους έμπειρους μεταφραστές (ανάμεσά τους ο Μιχάλης Περάνθης και ο Άλκης Τροπαιάτης), που συνεργάσθηκαν κατά καιρούς με τον Πεχλιβανίδη, και στους οποίους οφείλεται μέγα μέρος της ιστορικής επιτυχίας του περιοδικού.
Τα 211 τεύχη της περιόδου 1954-1958 κυκλοφορούσαν κάθε Κυριακή. Οι ιστορίες της Disney ήταν οι λιγότερες αριθμητικά, αποτελούσαν περίπου το 1/3 των τίτλων, προκαλούσαν όμως τη μεγαλύτερη εντύπωση. Κυρίαρχες ανάμεσα τους οι μεγάλες περιπέτειες του Ντόναλντ Ντακ δια χειρός Καρλ Μπαρκς (Στην Αρχαία Περσία, Η μαγική κλεψύδρα, Η χρυσή περικεφαλαία, Στο τσίρκο) που ουσιαστικά έδωσαν το στίγμα ποιότητας του περιοδικού.
Δεύτερη περίοδος (1960-1965).
Μετά από μακρά διακοπή της σειράς λόγω διαφορών με την εταιρεία Disney, ο Πεχλιβανίδης επαναδιαπραγματεύθηκε και ανανέωσε τα πνευματικά δικαιώματα. Από το καλοκαίρι του 1960 μετέθεσε την ημέρα κυκλοφορίας από την Κυριακή στο Σάββατο και συνέχισε την έκδοση του "Γέλιο και Χαρά" ως το 1961. Τότε διέκοψε για μερικούς μήνες πειραματιζόμενος με την έκδοση ενός νέου περιοδικού «ποικίλης ύλης» με τίτλο Το περιοδικό του Μίκυ Μάους (Ιούνιος -Δεκέμβριος 1961), που εξέδωσε με ήρωες της Disney, προσθέτοντας στην ύλη παιχνίδια, διηγήματα και μικρά άρθρα για τη φύση και την επιστήμη. Αρχισυντάκτης του νέου περιοδικού ήταν ο Άλκης Τροπαιάτης. 
Η αποτυχία του νέου περιοδικού υποχρέωσε τον εκδότη να αναστείλει την έκδοση του και να επανεκδόσει εσπευσμένα το γνωστό και αποδεκτό "Γέλιο και Χαρά". Τα επόμενα κανονικώς αριθμημένα τεύχη της περιόδου 1962-1965, ελαχιστοποίησαν τις ιστορίες των άλλων εταιρειών δίνοντας έμφαση στους ήρωες της Disney, και προπαντός στον Θείο Σκρουτζ, που ήταν πλέον ο δημοφιλέστερος ήρωας των παιδικών κόμικς. Στα τεύχη της περιόδου δεσπόζουν οι μεγάλες και πολυσέλιδες περιπέτειες του Σκρουτζ, όλες σχεδιασμένες από τον Καρλ Μπαρκς (Ο θησαυρός του Οδυσσέα, Το ριγωτό ρουμπίνι, Το δάσος με τα εκατομμύρια, Όλα για μια δεκάρα, Τα πολλά πρόσωπα της Μάτζικα ντε Σπελ, Το στέμμα των Μάγια, κ.λπ.), ενώ επικεφαλής στο επιτελείο των μεταφραστών ήταν τώρα ο Τίτος Αινείας.
Το περιοδικό διέκοψε ξανά την έκδοση του το 1965 με τελευταίο τεύχος το υπ' αριθμ. 400, (τίτλος: Ντόναλντ Ντακ. Ο χορός της βροχής) το οποίο τυπώθηκε αλλά δεν κυκλοφόρησε. Αιτία της διακοπής ήταν η συνεχής πτώση των πωλήσεων που έκαναν διστακτικό τον εκδοτικό οίκο στην καταβολή του μεγάλου ποσού που απαιτούνταν για την ανανέωση των πνευματικών δικαιωμάτων.
Τρίτη περίοδος (1966-1970).
Το 1966, άλλος εκδοτικός οίκος απέκτησε τα δικαιώματα της Disney, και εξέδωσε το περιοδικό Μίκυ Μάους στα πρότυπα του ιταλικού Topolino, δηλαδή σε μικρό σχήμα και κατά το ήμισυ έγχρωμο. Μετά από αυτή την εξέλιξη, ο Πεχλιβανίδης, για μιαν ακόμα φορά προχώρησε στην επανέκδοση του "Γέλιο και Χαρά", με τους ήρωες των υπολοίπων εταιρειών. Το πρώτο τεύχος της νέας περιόδου αριθμήθηκε με το νούμερο 400 και είχε ως τίτλο "Η Μικρή Λουλού πετάει στον αέρα". Η ημέρα κυκλοφορίας επίσης άλλαξε. Αυτή τη φορά ορίστηκε η Τετάρτη, ώστε να προηγείται κατά δύο ημέρες της έκδοσης του ανταγωνιστικού Μίκυ Μάους. 
Η νέα περίοδος περιελάμβανε παλαιότερα τεύχη με νέα αρίθμηση (ανατυπώσεις) και λίγα καινούργια. Περισσότερο στηρίχτηκε στους ήδη γνωστούς και δημοφιλείς χαρακτήρες: Μπαγκς Μπάννυ, Τομ και Τζέρρυ, Τουήτυ και Συλβέστρο, Ντάφυ, Μικρή Λουλού, κ.ά., αλλά δοκίμασε και λίγους νεότερους όπως ο Γούντυ Γουντπέκερ, και η Μπι-Μπι. Η έκδοση ήταν αρτιότερη της πρώτης και η ποιότητα της μετάφρασης παρέμεινε αξεπέραστη και στις νέες ιστορίες. Τα παλαιότερα τεύχη επανατυπώθηκαν με νέα χρωματική επεξεργασία σε καταλληλότερο χαρτί και είχαν άψογα εξώφυλλα με λαμπερά χρώματα. Εντούτοις οι πωλήσεις παρέμειναν σχετικά χαμηλές και οδήγησαν στην οριστική διακοπή της έκδοσης, το 1970, με τον αριθμό 603 να είναι και ο τελευταίος της σειράς (τίτλος: Μπαγκς Μπάννυ).
Ιστορία των παιδικών κόμικς (Μίκυ Μάους).
«Πατέρας» των παιδικών περιοδικών κόμικς ήταν ο Κινηματογράφος. Στη δεκαετία του ’30, η επιτυχία των πρώτων ταινιών κινουμένων σχεδίων ήταν τόσο μεγάλη ώστε όλες οι κινηματογραφικές αίθουσες συμπλήρωναν το πρόγραμμά τους με ένα «Μίκυ Μάους», που γινόταν δεκτό με ενθουσιασμό και χειροκροτήματα. Οι εφημερίδες ακολούθησαν στο ίδιο πνεύμα με πρώτη τη "New York Mirror" (1930) του μεγιστάνα του τύπου Ράντολφ Χιρστ (Randolf Hearst), που συμφώνησε με τον Ντίσνεϊ και δημοσίευε καθημερινά «στριπάκια» του Ντόναλντ. Η επιτυχία οδήγησε σε άνθηση το έντυπο κόμικς στην Αμερική με αποτέλεσμα τη δημιουργία του πρώτου περιοδικού, που είχε τον τίτλο "One Shots" (1941). Αμέσως μετά τον πόλεμο η Disney προχώρησε στην έκδοση μιας νέας σειράς παιδικών περιοδικών, (ανάμεσά τους το "Ντόναλντ Ντακ (Donald Duck)", το "Μίκυ Μάους (Mickey Mouse)", το "Θείος Σκρουτζ ("Uncle Scrooge) και το "Walt Disney's Comics and Stories"), που δημοσίευαν ολοκληρωμένες και πρωτότυπες ιστορίες ειδικά σχεδιασμένες για παιδιά. Σύντομα θα ακολουθήσουν στο ίδιο πνεύμα περιοδικά και άλλων κινηματογραφικών εταιριών.
Όπως και στις ταινίες, οι ήρωες αυτών των περιοδικών ήταν ζωάκια. Σχεδιαστικά αναπτύχθηκαν σε δυο διαφορετικά πρότυπα (σχολές). Στην πρώτη σχολή (του Ουώλτ Ντίσνεϋ), οι ήρωες φορούν ανθρώπινα ρούχα, και η συμπεριφορά τους παρωδεί ανθρώπινες συμπεριφορές. Έτσι βλέπουμε το παπί Ντόναλντ να φορά ναυτικό κοστούμι και να έχει τρία ανιψάκια, τον θείο Σκρουτζ να φορά γκέτες και ημίψηλο και να είναι τσιγκούνης, τη Νταίζη να αντιδρά σαν ερωτευμένη δεσποινιδούλα, το ποντικάκι Μίκυ με μακρύ παντελόνι, γάντια και παπούτσια, κ.λπ. Αυτά τα εξανθρωπισμένα ζωάκια ζουν σε φανταστικές μεγαλουπόλεις (Λιμνούπολη, Μίκυ Σίτυ κλπ.) και συγκρούονται ή συναναστρέφονται με ανθρώπινες γελοιογραφικές φιγούρες (αστυνόμος Ο’ Χάρα, η συμμορία των Μουργόλυκων, κλπ.).
Η δεύτερη σχολή, αναπτύχθηκε στον καλλιτεχνικό αντίποδα της πρώτης, Εικαστικά και αισθητικά οι σχεδιαστές διατηρούν τα ζωικά χαρακτηριστικά των ηρώων, και δίνουν έμφαση στις επιδιώξεις τους. Έτσι οι γάτοι κυνηγούν ποντίκια και καναρίνια, οι λαγοί τρώνε καρότα και οι πάπιες πετάνε ή κοιμούνται στο βάλτο και όχι σε σπίτια.
Οι σχεδιαστές της Disney.
Οι ήρωες των ιστοριών της Disney εξελίχθηκαν σαν χαρακτήρες, από σχεδιαστές μεγάλης κλάσης. Οι σημαντικότεροι από αυτούς ήταν ο Καρλ Μπαρκς (Carl Barks, 1901-2000), ο Φλόιντ Γκόντφρεντσον (Floyd Gottfredson, 1905-1986), ο Αλ Ταλιαφέρο (Al Taliaferro, 1905-1969), και ο Πολ Μάρεϊ (Paul Murry, 1911-1989).
Ο Καρλ Μπαρκς, ο δημιουργός του θείου Σκρουτζ και πολλών άλλων διάσημων παπιών, προσέθεσε στους ήρωες του, την αγάπη προς την περιπέτεια, την αναζήτηση και την περιπλάνηση. Με το πενάκι του, οι ήρωες του Ντίσνεϊ, ξεφεύγουν από το στενό αγροτικό περιβάλλον και την τυπικά μεσοαστική αμερικανική ζωή, περιπλανώνται σε ζούγκλες, ερήμους και βυθούς θαλασσών αναζητώντας χαμένες πόλεις, θησαυρούς αλχημιστών, και προαιώνιους πολιτισμούς. Πολλές από αυτές τις ιστορίες αναφέρονται σε αρχαιοελληνικούς μύθους ή έπη ("Το Χρυσόμαλλο δέρας, Το άγγιγμα του Μίδα, Η φιλοσοφική λίθος, Μια παλαβή οδύσσεια, Η ιστορία επαναλαμβάνεται, Το μυστικό της Ατλαντίδας", κ.λπ). Ο Μπαρκς, που αφηγηματικά συνενώνει την περιπετειώδη ευρηματικότητα του Ιουλίου Βερν με την αλληγορική δεινότητα του Αισώπου, έμεινε αξεπέραστος. Το δυναμικό σχεδιαστικό στιλ, η λιτή αλλά πανέξυπνη πρόζα, η συνέπεια χαρακτήρων/ πράξεων και η αφαιρετικότητα στην αφήγηση αποτελούν σημαντικά χαρακτηριστικά στο έργο του. Η συνταξιοδότησή του, από τις επιχειρήσεις Ντίσνεϊ, το 1966, στάθηκε αξεπέραστο πλήγμα για τον κόσμο των κόμικς.
Εξίσου σημαντικοί σχεδιαστές των στούντιο Disney, ήταν ο Φλόιντ Γκόντφρεντσον, που αφοσιώθηκε στη βελτίωση του διάσημου ποντικού Μίκυ Μάους και του γκαφατζή συντρόφου του Γκούφυ και δημιούργησε νέους χαρακτήρες όπως το Μαύρο φάντασμα και τα ανίψια του Μίκυ Μόρτυ και Φέρντυ, και ο Αλ Ταλιαφέρο, δημιουργός των τριών ανιψιών του Ντόναλντ, της Νταίζη και της γιαγιάς Ντακ.
Από την επόμενη γενιά σχεδιαστών αξιόλογοι και δημιουργικοί ήταν ο Πολ Μάρεϊ, ο οποίος προσέθεσε μια τυχοδιωκτική νότα αστυνομικού ερευνητή στον χαρακτήρα του ποντικού Μίκυ και σχεδίασε λίγες αλλά καλές ιστορίες του Ντόναλντ, ο Τόνυ Στρομπλ (Tony Strobl, 1915-1991) με σημαντική δημιουργική συμμετοχή σε παπιο-ιστορίες της δεκαετίας '55-65, και ο Τζακ Μπράντμπερι (Jack Bradbury, 1914-2004) με ειδίκευση σε περιφερειακούς ήρωες της εταιρείας, όπως ήταν το Λυκόπουλο, τα σκιουράκια Τσιπ και Ντέηλ και ο σκύλος Πλούτο.
Οι σχεδιαστές της Universal και της Warner.
Οι ήρωες των άλλων εταιριών δεν υστερούσαν σε δημοτικότητα. Πρώτη η Universal, ανέθεσε το εκδοτικό της τμήμα στον κινηματογραφιστή καρτουνίστα, Γουόλτερ Λαντζ (Walter Lantz, 1900-1994), που είχε ήδη εργαστεί στα στούντιο Ντίσνεϊ και είχε την απαραίτητη εμπειρία. Ο Λαντζ, ήταν δημιουργός και σχεδιαστής του τρελού δρυοκολάπτη Γούντι Γουντπέκερ, μεταφέροντας στον κόσμο των καρτούν και των κόμικς, τον παλαβό λόγο και τα σουρεαλιστικά εφέ των κωμωδιών των αδελφών Μαρξ.
Η Warner Bros έκανε και αυτή στα τέλη της δεκαετίας του '40 μια δυναμική είσοδο στον περιοδικό τύπο, αξιοποιώντας την εκπληκτική «dream-team» ομάδα δημιουργών της, που τελειοποίησαν τους μεγάλους σταρ της εταιρίας: Μπάγκς Μπάννυ, Πόρκυ Πιγκ, Ντάφυ Ντακ, Έλμερ Φαντ, Τουήτυ και Συλβέστρο. Μέντορας και εμψυχωτής της ομάδας, δηλαδή, αυτός στον οποίο κατέληγαν οι προτάσεις και εκείνος ο οποίος έπαιρνε τις αποφάσεις, ήταν ο Ρούντολφ Άιζινγκ. Σχεδιαστές ήταν ο Τεξ Έιβερι (Tex Avery, 1907-1980), ο Φριτς Φρίλινγκ (Fritz Freleng, 1906-1995), και ο Τσακ Τζόουνς (Chuck Jones, 1912-2002). Σεναριογράφοι και επινοητές αστείων ήταν ο Φρανκ Τάσλιν (Frank Tashlin, 1913-1972), που αργότερα διέπρεψε στον κινηματογράφο ως σκηνοθέτης του Τζέρι Λιούις, και ο Μπομπ Κλάμπετ (Bob Clampett, 1913-1984).
Πρώτος και σημαντικότερος, ο Τεξ Έιβερι, ο δημιουργός που χαρακτηρίστηκε ως «ο Ντίσνεϊ που διάβασε Κάφκα», χάρις στο παράλογο χιούμορ που διέπνεε τις ιστορίες του. Ο Τεξ Έιβερι, σχεδίασε τον Ντάφυ Ντακ, και τελειοποίησε με δυναμικές γραμμές τον Μπαγκς Μπάννυ και τον Πόρκυ. Αργότερα δημιούργησε μια νέα σειρά δικών του ηρώων, το σκυλί Ντρούπι, τον πιγκουίνο Τσίλυ Γουίλι κλπ., με χαρακτηριστικά το μακάβριο και παράλογο χιούμορ και την φλεγματική αντίδραση των ηρώων σε παρανοϊκές καταστάσεις.
Ο Φριτς Φρίλινγκ, που μετά την αποχώρηση του Τεξ Έιβερι, ανέλαβε επικεφαλής των στούντιο της Warner, σχεδίασε δικούς του ήρωες με τυχοδιωκτικά χαρακτηριστικά. Διασημότεροι ήταν ο επιθετικός γάτος Συλβέστρος, ο κοκκινοτρίχης πειρατής με τις τεράστιες μουστάκες, Σαμ, και ο «σπιντάτος» μεξικανός ποντικός Σπίντυ Γκονζάλες. Στα τέλη της δεκαετίας του ’40, ο Φρίλινγκ είχε την έμπνευση να ενώσει για τις ανάγκες μιας ταινίας το καναρινάκι του σχεδιαστή Μπομπ Κλάμπετ, Τουήτυ, με το δικό του γάτο, Συλβέστρο, καθιερώνοντας έτσι ένα από τα δημοφιλέστερα ζευγάρια των κόμικς. Εξακολούθησε να δημιουργεί νέους ήρωες ακόμα και στη δεκαετία του ’60 σχεδιάζοντας τον Ροζ Πάνθηρα, για τις ανάγκες των ζενερίκ της ομώνυμης ταινίας του Μπλέικ Έντουαρντς που γρήγορα όμως απέκτησε δικό του περιοδικό και έγινε τηλεοπτικός σταρ.
Ο Τσακ Τζόουνς, ο τρίτος σπουδαίος της παρέας της Warner ήταν ένας ακόμα μαθητής του Γουόλτερ Λαντζ, κάτω από τις οδηγίες του οποίου άρχισε να δουλεύει στα κινηματογραφικά κινούμενα σκίτσα, πριν μετακομίσει το 1938 στα στούντιο και από το 1948 και στα περιοδικά της Warner. Ο Τσακ Τζόουνς τελειοποίησε τους χαρακτήρες του Μπάγκς Μπάννυ και του Ντάφι Ντακ, αποδίδοντάς τους μια φλεγματική ηρεμία, ενώ γύρω τους λυσσομανούν καταστροφικές καταστάσεις και τους συνέδεσε με τον Έλμερ Φαντ, τυπικό εκπρόσωπο του αμερικανού συντηρητικού αγρότη. Στη δεκαετία του ’50 προχώρησε και αυτός στο σχεδιασμό των δικών του ηρώων, όπως ήταν το κογιότ «Γουάιλι», τα πουλιά δρομείς «Μπι, Μπι», του καταστροφικού δαίμονα της Τασμανίας κλπ. κλπ. Χαρακτηριστικό αυτών των ηρώων είναι η παράλογη επιθετικότητα, η οποία τελικά στρέφεται εναντίον των ιδίων, καθώς αυτό-παγιδεύονται στη βία των προσπαθειών τους. Το έργο του χαρακτηρίζεται από τρελά κυνηγητά, παρανοϊκές καταστροφές, σουρεαλιστικό χιούμορ και μια εξαιρετική κωμική αίσθηση ανάπτυξης των γκαγκ.
Ο Μπομπ Κλάμπετ, ξεκίνησε επίσης από τα στούντιο Ντίσνεϊ, όπου είχε συμμετοχή στο τελικό σκιτσάρισμα του ποντικού Μίκυ. Εν συνεχεία βρέθηκε στα στούντιο της Warner όπου είχε συμβολή στο σκιτσάρισμα και εν μέρει στον χαρακτήρα του Πόρκυ, ενώ έγραφε σενάρια για τις ιστορίες του Μπάγκς Μπάννυ και του Ντάφι Ντακ. Την ίδια εποχή παρουσίασε ένα δικό του χαρακτήρα, το καναρινάκι Τουήτυ, έκφραση της «διαβολικής παιδικής αθωότητας» που υποβάλλει σε σαδιστικά μαρτύρια επιθετικούς γάτους. Αργότερα με ιδέα του Φρίλινγκ, ο γάτος έγινε συγκεκριμένος και ονομάστηκε Συλβέστρος με αποτέλεσμα τη δημιουργία ενός εξαιρετικά δημοφιλούς ζευγαριού.
Τα στούντιο της M.G.M..
Μεγάλη επιτυχία σημείωσε και η MGM, με τη δημιουργία ενός ακόμα θρυλικού ζευγαριού στον κόσμο των καρτούν, του γάτου Τομ και του ποντικού Τζέρρυ.
Δημιουργοί των κωμικών σορτς Τομ &amp; Τζέρρυ ήταν οι σχεδιαστές Χάνα &amp; Μπαρμπέρα (William Hanna- Joseph Barbera) που είχαν σπουδάσει γραφικές τέχνες και βρέθηκαν να συνεργάζονται στο τμήμα κινουμένων σχεδίων της MGM. Εκεί πρώτο-σχεδίασαν έναν φοβερά επιθετικό γάτο, τον Τομ, κι έναν πανέξυπνο ποντικό τον Τζέρρυ, που συνδέονται μεταξύ τους με μια άσβεστη φλόγα μίσους. Τα κυνηγητά τους άφησαν εποχή τόσο στον κόσμο των καρτούν όσο και των περιοδικών κόμικς με τις παρανοϊκές καταστροφές που προκαλούσαν και τις εκπληκτικές μεταμορφώσεις των σωμάτων τους που κάτω από συνεχή αλληλοχτυπήματα παραμορφώνονται ξεπερνώντας τους νόμους της φυσικής. 
Οι Χάνα &amp; Μπαρμπέρα, δούλεψαν και με άλλους κλασικούς ήρωες, όπως τα σκυλιά Σπάικ και Τάικ, την αρκούδα Μπάρνι και το τεμπέλικο ελάφι Μουζφέη. Το έργο τους θεωρείται κλασικό για την ευρηματικότητα του καταστάσεων, το βίαιο και παλαβό χιούμορ, την εναλλαγή των τρελών κυνηγητών και τη ποιητική ελευθερία της αφήγησης. Έγραψαν περισσότερες από χίλιες ιστορίες για κόμικς, σκηνοθέτησαν περισσότερες από διακόσιες ταινίες και κέρδισαν επτά κινηματογραφικά Όσκαρ.
Κατάλογος των πρώτων 100 τευχών.
Τα πρώτα 100 τεύχη του περιοδικού είχαν στο εξώφυλλο τους εξής τίτλους:
1. Μίκυ Μάους και ο Πλούτο. Αιχμάλωτοι των μηρμυγκιών
2. Μίκυ Μάους και ο Πλούτο. Δουλειές με φούντες
3. Μίκυ Μάους και ο Γκούφυ. Στο ψηλό Θιβέτ
4. Ντόναλντ Ντακ. Στην Αρχαία Περσία (του Καρλ Μπαρκς,πρώτη δημοσίευση Four Color Comics 275, Μάιος 1950)
5. Ντόναλντ Ντακ. Αχ! Αυτή η τάξη
6. Τομ και Τζέρρυ. Αγώνες σκοποβολής
7. Τομ και Τζέρρυ. Ο μεγάλος Σπάικ και ο μικρός Μάικ
8. Εύθυμες Ιστορίες. Ο Μπαγκς Μπάννυ
9. Ντόναλντ Ντακ. Η χρυσή περικεφαλαία (του Καρλ Μπαρκς, πρώτη δημοσίευση Four Color Comics 408, Ιούλιος 1952)
10. Εύθυμες Ιστορίες. Ο μικρός Πάντσο Βανίλα
11. Εύθυμες Ιστορίες. Ντόναλντ Ντακ. Οι μαργαρίτες
12. Εύθυμες Ιστορίες. Ντόναλντ Ντακ. Πρωταπριλιά
13. Εύθυμες Ιστορίες. Μίκυ Μάους. Πριν 100.000.000. χρόνια
14. Η Μιικρή Λουλού και το κουδουνοπούλι
15. Η Μικρή Λουλού. Το κοριτσάκι καγκουρώ
16. Τουήτυ και Συλβέστρος. Ο γάτος υποφέρει από τη ζέστη
17. Ο Θείος Βίγλης. Η κολοκυθόπιττα
18. Μπαγκς Μπάννυ. Σαμ ο Τρομερός
19. Εύθυμες Ιστορίες. Τουήτυ και Συλβέστρος. Το μπάνιο του Τουήτυ
20. Ντόναλντ Ντακ στο τσίρκο
21. Ντόναλντ Ντακ. Αρχιπυροσβέστης
22. Εύθυμες Ιστορίες. Μπαγκς Μπάννυ. Οι καινούριες κουκούλες
23. Εύθυμες Ιστορίες. Ο Έλμερ Φαντ και ο Ντάφης
24. Τομ και Τζέρρυ. Ο Τομ παίρνει το βραβείο
25. Μίκυ Μάους κι ο Γκούφυ. Το είδωλο των Ίνκα
26. Τομ και Τζέρρυ. Ο Ουάφ κι ο Σάμμυ πιάνουν τον δραπέτη
27. Μίκυ Μάους. Ο ληστοφάγος
28. Η Μικρή Λουλού, δίνει ένα καλό μάθημα στον Τάμπυ
29. Ο Μίκυ Μάους και ο γέρο-θαλασσόλυκος
30. Η Μικρή Λουλού και το τελευταίο χριστουγενιάτικο δένδρο
31. Ο Μίκυ Μάους σώζει τα σχέδια
32. Ντόναλντ Ντακ. Η μαγική κλεψύδρα (του Καρλ Μπαρκς, πρώτη δημοσίευση Four Color Comics 291, Σεπτέμβριος 1950
33. Μίκυ Μάους. Το αυτοκίνητο ντετέκτιβ
34. Ο Ντόναλντ Ντακ και οι απόγονοι των ηρώων
35. Τουήτυ και Συλβέστρος. Παθήματα μα όχι και μαθήματα
36. Μπαγκς Μπάννυ και τα θαυματουργά καρότα
37. Ο θείος Βίγλης και τα Πασχαλινά αυγά
38. Ο Μπαγκς Μπάννυ και οι τσίχλες
39. Ο θείος Βίγλης πάει να παραθερίσει στον Βόρειο Πόλο
40. Τουήτυ και Συλβέστρος. Ο Συλβέστρος όλο την παθαίνει
41. Ο θείος Βίγλης διδάσκει ποδήλατο
42. Μπάγκς Μπάννυ. Ο θείος Μπάκσιν κατεβαίνει στην πολιτεία
43. Τουήτυ και Συλβέστρος. Ο Συλβέστρος είναι εφτάψυχος
44. Ο θείος Βίγλης και τα παθήματα του Σάγκη
45. Ο Ντόναλντ Ντακ δισεκατομμυριούχος
46. Ο Μπαγκς Μπάννυ εμπορουπάλληλος
47. Τουήτυ και Συλβέστρος. Άσπονδοι φίλοι
48. Ο Ντόναλντ Ντακ στην Μαλαισία
49. Τομ και Τζέρυ. Το φάρμακο της φαλάκρας
50. Μικρή Λουλού. Υπηρέτης για μιαν μέρα
51. Τομ και Τζέρρυ. Μπάρνυ Μπέαρ. Τα μαγικά κουκιά
52. Μικρή Λουλού. Η παράξενη ιστορία της Ουλούμ
53. Μπαγκς Μπάννυ. Ο κουρσάρος
54. Ο Τομ κι ο Τζέρρυ θέλουν να φάνε γαλοπούλα
55. Εύθυμες Ιστορίες. Ο Πόρκης. Κάτω οι χασομέρηδες
56. Ο Τομ κι ο Τζέρρυ, μεγάλοι εφευρέτες
57. Ο θείος Βίγλης και ο κρυμμένος θησαυρός
58. Ο Ντόναλντ Ντακ αγοράζει συσκευή για τηλεόραση
59. Τομ και Τζέρρυ. Οι περιπέτειες του Τομ
60. Ο Μπαγκς Μπάννυ και η μάγισσα του δάσους
61. Εύθυμες Ιστορίες. Ο Πόρκης
62. Τομ και Τζέρρυ. Τ' αυγά και τα καλάθια.
63. Μπαγκς Μπάννυ. Ο εξαγριωμένος πειρατής.
64. Η Μικρή Λουλού πάει αυτοκινητάδα
65. Εύθυμες Ιστορίες. Ντόναλντ Ντακ. Η πισίνα (του Καρλ Μπαρκς,πρώτη δημοσίευση Walt Disney's Comics &amp; Stories 129, Ιούνιος 1951
66. Μίκυ Μάους
67. Ο Ντόναλντ Ντακ και οι μεγάλες αποφάσεις
68. Η μικρή Λουλού και ο ιδιότροπος σκύλος
69. Εύθυμες Ιστορίες. Ντόναλντ Ντακ
70. Τομ και Τζέρρυ. Στα κέφια τους.
71. Η μικρή Λουλού και το πολύτιμο βάζο
72. Εύθυμες Ιστορίες. Ντόναλντ Ντακ
73. Τομ και Τζέρρυ. Οι κομπίνες του Μουζφέη
74. Εύθυμες Ιστορίες. Τουήτυ και Συλβέστρος
75. Μίκυ Μάους. Το μικρό λυκόπουλο
76. Εύθυμες Ιστορίες. Έλμερ Φαντ. Οι μεγάλοι μάγοι.
77. Τομ και Τζέρρυ. Ο Μίστερ Τομ Ουάσινγκτον
78. Εύθυμες Ιστορίες. Ο Έλμερ Φαντ και ο Ντάφης.
79. Ο Μπαγκς Μπάννυ αεριοπροωθούμενος
80. Τομ και Τζέρρυ. Ο Μπάρνυ Μπέαρ και ο Μπέρνυ Μπούρο
81. Εύθυμες Ιστορίες. Μπάγκς Μπάννυ. Η γιορτή των χορτοφάγων
82. Η μικρή Λουλού παίζει κόρνο
83. Εύθυμες Ιστορίες. Ο Μπαγκς Μπάννυ στη χώρα των σκύλων.
84. Η μικρή Λουλού παίζει τους Ινδιάνους
85. Ο Ντόναλντ Ντακ και η δημοκρατία
86. Τομ και Τζέρρυ. Οι χρυσοθήρες.
87. Νταίζη Ντακ. Από το ημερολόγιο της Νταίζη
88. Εύθυμες Ιστορίες. Ο Μπαγκς Μπάννυ και οι δύο ατσίδες.
89. Μπαγκς Μπάννυ. Ο μεγάλος μάνατζερ
90. Ο Μίκυ Μάους και ο Πλούτο. Όνομα και πράγμα!.
91. Εύθυμες Ιστορίες. Ο Πόρκης βρίσκει την ησυχία του
92. Ο Ντόναλντ Ντακ και ο Αμλέτος
93. Τομ και Τζέρρυ. Αγαπάτε τα πουλιά
94. Ο Θείος Σκρούτζη κάνει ασφάλεια ζωής 
95. Ο Ντόναλντ Ντακ και η κληρονομική τρέλλα 
96. Μικρή Λουλού κι ο ήρωας της σαπουνόφουσκας
97. Τομ και Τζέρρυ. Οι μεγάλοι ακροβάτες
98. Εύθυμες Ιστορίες. Ο Μπαγκς Μπάννυ γκρουμ σε ξενοδοχείο
99. Μικρή Λουλού και οι μυστηριώδεις κρότοι
100. Ο Μπαγκς Μπάννυ κι ο προϊστορικός λαγός.

</doc>
<doc id="66804" url="https://el.wikipedia.org/wiki?curid=66804" title="Πέπε Ρέινα">
Πέπε Ρέινα

Ο Χοσέ Μανουέλ "Πέπε" Ρέινα Πάεθ ("José Manuel Reina Páez", 31 Αυγούστου 1982) είναι Ισπανός ποδοσφαιριστής, ο οποίος αγωνίζεται ως τερματοφύλακας στη Μίλαν και στην εθνική Ισπανίας.
Βιογραφία.
Γιος του γνωστού τερματοφύλακα των Μπαρτσελόνα και Ατλέτικο Μαδρίτης Μιγκέλ Ρέινα, ο Ρέινα ξεκίνησε την καριέρα του από τις ομάδες νέων της Μπαρτσελόνα, ενώ πραγματοποίησε το ντεμπούτο του στην Πριμέρα Ντιβιζιόν την σεζόν 2000–01. Το 2002, υπέγραψε συμβόλαιο συνεργασίας με την Βιγιαρεάλ, κατακτώντας μαζί της δύο φορές το Κύπελλο Ιντερτότο ΟΥΕΦΑ. Σύντομα όμως, μεταγράφηκε στην Λίβερπουλ, με την οποία πραγμτοποίησε το ντεμπούτο του στο ΟΥΕΦΑ Σούπερ Καπ του 2005, το ποίο η ομάδα του αγγλικού λιμανιού κατέκτησε. Σε σύντομο χρονικό διάστημα κατάφερε να γίνει βασικός τερματοφύλακας των "Reds" κατακτώντας μαζί τους το FA Cup - όπου απέκρουσε τα τρία από τα συνολικά τέσσερα χτυπήματα πέναλτι της Γουέστ Χαμ Γιουνάιτεντ στον τελικό - και το FA Community Shield. Το 2007, έφτασε ως τον τελικό του Τσάμπιονς Λιγκ με την Λίβερπουλ, φτάνοντας το ρεκόρ του πατέρα του το 1974, όμως εκεί η ομάδα του ηττήθηκε από την Μίλαν.
Σε διεθνές επίπεδο, ο Ρέινα αγωνίστηκε με τις μικρές εθνικές της Ισπανίας, κατακτώντας το Ευρωπαϊκό Πρωτάθλημα Ποδοσφαίρου U-17 το 1999. Πραγματοποίησε το ντεμπούτο του με την ανδρική ομάδα το 2005, της οποίας αποτελεί σταθερά την δεύτερη επιλογή πίσω από τον βασικό και αναντικατάστατο Ίκερ Κασίγιας. Ήταν μέλος της ισπανικής ομάδας που συμμετείχε στο Μουντιάλ του 2006, ενώ πραγματοποίησε μία εμφάνιση στη διάρκεια της νικηφόρας πορείας της Ισπανίας στο Euro 2008, το οποίο ήταν και η πρώτη του κατάκτηση σε διεθνές επίπεδο. Ήταν επίσης αργότερα μέλος των ισπανικών ομάδων που κατέκτησαν το πρώτο Παγκόσμιο Κύπελλο στην ιστορία της χώρας το 2010 και το τρίτο της Ευρωπαϊκό Πρωτάθλημα το 2012.
Ο Ρέινα αποτελεί βασικό στέλεχος της ομάδας του Λίβερπουλ από την έναρξη της σεζόν 2007–08. Κατέχει επίσης το ρεκόρ των περισσότερων εμφανίσεων από Ισπανό παίκτη στην ιστορία της Πρέμιερ Λιγκ, μετρώντας περισσότερες από 200 σε μόλις πέντε σεζόν στην ομάδα, με τις 108 από τις 219 να τελειώνουν με την εστία του απαραβίαστη. Την σεζόν 2010–11, κράτησε για 100η φορά απαραβίαστη την εστία του σε αγώνα της Πρέμιερ Λιγκ, σε μια νίκη με 3–0 επί της Άστον Βίλα.
Ο Ρέινα είναι γνωστός για την ικανότητά του στο να παίζει με τα χέρια, καθώς και για το ταλέντο του στις αποκρούσεις πέναλτι. Αποτελεί τον δεύτερο υπαρχηγό της της ομάδας όταν οι Τζέιμι Κάραχερ και Στίβεν Τζέραρντ είναι απόντες. Ο Ρέινα έχει δημιουργήσει αρκετά ρεκόρ ως τερματοφύλακας για την Λίβερπουλ, ενώ έχει λάβει το βραβείο Premier League Golden Glove για τις αναμετρήσεις που έληξαν με απαραβίαστη την εστία του στην διάρκεια των τριών πρώτων του σεζόν στον σύλλογο.

</doc>
<doc id="66805" url="https://el.wikipedia.org/wiki?curid=66805" title="Royal Holloway, University of London">
Royal Holloway, University of London



</doc>
<doc id="66806" url="https://el.wikipedia.org/wiki?curid=66806" title="Ρόγιαλ Χόλογουεϊ">
Ρόγιαλ Χόλογουεϊ

Το Royal Holloway (στα ελληνικά: "Ρόγιαλ χόλογουεϊ, Πανεπιστήμιο του Λονδίνου") ιδρύθηκε το 1885. Είναι τμήμα του Πανεπιστημίου του Λονδίνου και ένα από τα έξι μεγαλύτερα κολέγια με 7.700 σπουδαστές από 120 χώρες. 
Η πανεπιστημιούπολη του κολεγίου βρίσκεται στο Έγκαμ (Egham), του Σάρεϊ, ακριβώς έξω από το όριο του ευρύτερου Λονδίνο. Αρχικά ήταν γνωστό ως Royal Holloway College, ένα κολλέγιο θηλέων, και ιδρύθηκε από το βικτωριανό επιχειρηματία Thomas Holloway το 1879. Το 1900 το Royal Holloway έγινε τμήμα του πανεπιστημίου του Λονδίνου, και οι άνδρες αναγνωρίστηκαν αρχικά το 1945 (λαμβάνοντες μεταπτυχιακή εκπαίδευση) και το 1965 (λαμβάνοντας προπτυχιακή εκπαίδευση, προπτυχιακοί φοιτητές). Το 1985, το Royal Holloway College συγχωνεύτηκε με το κολέγιο του Μπέντφορντ (στο παρελθόν ένα κολέγιο θηλέων στο Λονδίνο που ιδρύθηκε το 1849). Το συγχωνευμένο κολέγιο ονομάστηκε Royal Holloway and Bedford New College (RHBNC). Αυτό παρέμεινε το επίσημο καταχωρημένο όνομα του κολεγίου έως το 1992, οπότε και το Συμβούλιο του κολεγίου άλλαξε το όνομα για ευκολία στην καθημερινή χρήση σε "Royal Holloway, University of London".

</doc>
<doc id="66809" url="https://el.wikipedia.org/wiki?curid=66809" title="Ζαν Πολ Σαρτρ">
Ζαν Πολ Σαρτρ



</doc>
<doc id="66818" url="https://el.wikipedia.org/wiki?curid=66818" title="Καβάσιλα Ηλείας">
Καβάσιλα Ηλείας

Ο Καβάσιλας -ή τα Καβάσιλα, όπως έχει επικρατήσει να λέγεται- είναι χωριό του Δήμου Πηνειού του Νομού Ηλείας.
Κύρια ασχολία των κατοίκων είναι η γεωργία και η κτηνοτροφία, και διαθέτει κοινοτική Βιβλιοθήκη, νηπιαγωγείο, δημοτικό σχολείο και τον Δημήτριο Θανόπουλο, τον πιο γνωστό party animal στον οικισμό των Καβασίλων. Μέσα από τον οικισμό περνά η παλαιά εθνική οδός και η σιδηροδρομική γραμμή Πάτρας-Πύργου και έξω από αυτόν η νέα εθνική οδός. Από την έξοδο του χωριού προς την πλευρά της Γαστούνης διέρχεται ο ποταμός Πηνειός.
Ιστορία.
Η ονομασία του χωριού προέρχεται από τον Άγιο Νικόλαο Καβάσιλα όπου μόνασε στην περιοχή και ίδρυσε την ομώνυμη μονή. Αναφέρεται πρώτη φορά, σε Οθωμανική φορολογική απογραφή του 1461 με 15 κατοίκους και στην Ενετική απογραφή Γκριμάνι το 1700 σαν Άνω Καβάσιλα με 45 κατοίκους και Κάτω Καβάσιλα με 150 κατοίκους.
Το χωριό, από το 1912 με το ΦΕΚ 256Α - 28/08/1912, αποτέλεσε την κοινότητα Καβάσιλων με μοναδικό οικισμό τα Καβάσιλα έως το 1997, που αποτέλεσε δημοτικό διαμέρισμα του Δήμου Γαστούνης.
Από το 2011 ανήκει στον Δήμο Πηνειού.
Μονή Αγίου Νικολάου.
Στα όρια του χωριού βρίσκεται το μοναστήρι του Αγίου Νικολάου (σήμερα χωρίς μοναχούς). Οι χώροι της μονής αρθρώνονται γύρω από τετράγωνη αυλή με πηγάδι στη μέση· η μία πλευρά της αυλής κλείνει από τη μονόχωρη μικρή εκκλησία και οι άλλες δύο από τις πτέρυγες των κελιών σε σχήμα Γ. Πίσω από την εκκλησία της μονής υπάρχει το περίκεντρο κτίσμα του Γολγοθά (κατασκευάστηκε κατά τη δεκαετία του 1980) και λίγο πιο πέρα γήπεδο και ανοιχτό θέατρο.
Στις 10 Μαΐου, εορτάζεται η μνήμη του Αγίου Νικολάου με την τέλεση του εθίμου της κουλούρας, δηλαδή αγώνα δρόμου με έπαθλο μια κουλούρα. Στα μέσα Αυγούστου γίνεται η Γιορτή του Κρασιού, με έκθεση αγροτικών προϊόντων, τραγούδι, χορό, και φυσικά άφθονο κρασί.
Αθλητισμός- Πολιτισμός.
Στα Καβάσιλα δραστηριοποιείται ο Ατρόμητος Καβάσιλων μέλος της Ε.Π.Σ. Ηλείας, ο οποίος αγωνίζεται στο κοινοτικό γήπεδο που διαθέτει φυσικό χλοοτάπητα.

</doc>
<doc id="66819" url="https://el.wikipedia.org/wiki?curid=66819" title="Καρδιακαύτι Ηλείας">
Καρδιακαύτι Ηλείας

Το Καρδιακαύτι είναι χωριό της Ηλείας, πρώην δημοτικό διαμέρισμα του Καποδιστριακού Δήμου Γαστούνης, που σήμερα ανήκει διοικητικά στο Δήμο Πηνειού.
Ιστορία.
Για την ονομασία του χωριού η λαϊκή παράδοση λέει την περίοδο της Φραγκοκρατίας , ένας ιππότης που ονομαζόταν Βαρθολομαίος γνώρισε μια πολύ όμορφη κοπέλα που έβοσκε πρόβατα καθώς επιτηρούσε την επικράτειά του. Τη ρώτησε πώς τη λένε και από ποιο χωριό κατάγεται και έδειξε το χωριό της στην κοιλάδα. Ο Βαρθολομαίος θαμπωμένος ζήτησε από τον πατέρα του να παντρευτεί την κοπέλα και εκείνος δέχτηκε. Το μέρος που είδε την κοπέλα ονομάστηκε Καρδιακαύτι.
Οι κάτοικοι του χωριού ήταν αλβανόφωνοι, δηλ. αρβανίτες. Ο οικισμός Καρδιακαύτη απείχε δύο ώρες δρόμο στα 1885 από τα Λεχαινά, την έδρα του τότε Δήμου Μυρτουντίων στον οποίο ανήκε διοικητικά.
Διοικητική εξέλιξη.
Την 20/04/1835 ο οικισμός προσαρτάται στον τότε Δήμο Μυρτουντίων. Με το ΦΕΚ 256Α της 28/08/1912 αποσπάται από το Δήμο Μυρτουντίων και ορίζεται έδρα της κοινότητας Καρδιακαύτη. Την 16/10/1940 διορθώνεται το όνομα του χωριού σε Καρδιακαύτι. Με το ΦΕΚ 244Α της 04/12/1997, σύμφωνα με τη Διοικητική Μεταρρύθμιση "Καποδίστριας", προσαρτάται στο Δήμο Γαστούνης μέχρι το 2010 που εντάχθηκε στο Δήμο Πηνειού (ΦΕΚ 87Α - 07/06/2010) βάσει της Διοικητικής Μεταρρύθμισης "Καλλικράτης".
Δημογραφικά στοιχεία.
Η πληθυσμιακή εξέλιξη του οικισμού στον 21ο αιώνα είναι η εξής:
Λοιπά στοιχεία.
Το Καρδιακαύτι μέχρι και σήμερα έχει αρκετούς νέους, ενώ έγινε ιδιαίτερα γνωστό στην περιοχή από την πλούσια πολιτιστική του δράση με την δημιουργία του Πολιτιστικού Κέντρου «Το στέκι της χαράς».

</doc>
<doc id="66820" url="https://el.wikipedia.org/wiki?curid=66820" title="Κόροιβος Ηλείας">
Κόροιβος Ηλείας

Ο Κόροιβος είναι χωριό του Νομού Ηλείας, πρώην δημοτικό διαμέρισμα του Καποδιστριακού Δήμου Γαστούνης, ενώ σήμερα ανήκει στο Δήμο Πηνειού. Απέχει τέσσερα χιλιόμετρα από το κέντρο της Γαστούνης και τρία χιλιόμετρα από τη νέα εθνική οδό Πύργου-Πατρών. Βρίσκεται εβδομήντα ένα χιλιόμετρα νοτιοδυτικά της Πάτρας και τριάντα ένα χιλιόμετρα βορειοδυτικά του Πύργου (πρωτεύουσα του νομού). Συνορεύει δυτικά με τη Γαστούνη, βόρεια με την Αγία Μαύρα, ανατολικά με το Ρουπάκι και νότια με τα χωριά Αμπελόκαμπο και Σαβάλια.
Ιστορία.
Πήρε το όνομά του από τον πρώτο Ολυμπιονίκη Κόροιβο, μάγειρα στο επάγγελμα, ο οποίος ήταν ο νικητής στο αγώνισμα δρόμου στην πρώτη Ολυμπιάδα το 776 π.X., που πήρε το όνομά του ("Κοροιβιάς"). Ήταν ο πρώτος σταδιονίκης στην Ολυμπία, όπου μέχρι τη 13η Ολυμπιάδα (728 π.Χ.), το "στάδιο" ήταν το μοναδικό αγώνισμα. Ο ιστορικός Παυσανίας αναφέρει ότι υπάρχει στήλη που μνημονεύει τη νίκη του, στον τάφο του στα σύνορα της Ηλείας.
Οι κάτοικοι αποφάσισαν να δώσουν το όνομά του στο χωριό, το οποίο πριν ονομαζόταν Κελεβή, από το όνομα Τούρκου αξιωματούχου, τον οποίο τα Ενετικά Αρχεία (Κώδικας Μέρτζιου) χαρακτηρίζουν «πρόσωπο μεγάλης εξουσίας» (Celebi), όνομα με το οποίο είναι γνωστό ακόμη και στις μέρες μας. Το χωριό μετονομάστηκε την 20η Σεπτεμβρίου του 1955.
Σήμερα, στο χωριό υπάρχει Πολιτιστικό Κέντρο, ενώ λειτουργεί μόνο νηπιαγωγείο, καθώς μετά από χρόνια το Δημοτικό Σχολείο έκλεισε, λόγω έλλειψης παιδιών. Στο κέντρο του χωριού δεσπόζει ο Ιερός Ναός της Αγίας Παρασκευής, καθώς και η μεγάλη πλατεία. Το εκκλησάκι του κοιμητηρίου του χωριού, που διατηρείται μέχρι και σήμερα, χρονολογείται από την εποχή της Τουρκοκρατίας. Κύρια δραστηριότητα και πηγή εσόδων για τους κατοίκους του Κοροίβου είναι η γεωργία και η κτηνοτροφία.
Στον Κόροιβο λειτουργούσε παλιότερα το Ινστιτούτο Αμπέλου το οποίο είναι πλέον εγκαταλελειμμένο.

</doc>
<doc id="66821" url="https://el.wikipedia.org/wiki?curid=66821" title="Λευκοχώρι Ηλείας">
Λευκοχώρι Ηλείας

"Για συνώνυμους οικισμούς στην Ελλάδα δείτε το λήμμα: Λευκοχώρι
Το Λευκοχώρι είναι πεδινός οικισμός της Ηλείας στην Περιφερειακή Ενότητα Ηλείας σε υψόμετρο 21 μέτρα.
Γεωγραφία - Ιστορία.
Το Λευκοχώρι βρίσκεται σε απόσταση 3 χλμ. Β.-ΒΑ. από την Γαστούνη (έδρα του δήμου), δίπλα και ΝΑ. του Καβάσιλα από τον οποίο χωρίζεται με τον Πηνειό ποταμό. Η παλιά ονομασία του, από την εποχή της τουρκοκρατίας είναι "Μουσουλούμπεη" και έτσι αναφέρεται μετά την απελευθέρωση το 1835 όταν προσαρτήθηκε στον τότε δήμο Ήλιδος. Το 1919 με το ΦΕΚ 130Α - 12/06/1919 ορίστηκε έδρα της ομώνυμης νεοϊδρυθείσας κοινότητας και το 1928 με το ΦΕΚ 156Α - 08/08/1928 μετονομάστηκε σε Λευκοχώρι. Σύμφωνα με το Σχέδιο Καλλικράτης αποτελεί την τοπική κοινότητα Λευκοχωρίου που υπάγεται στη δημοτική ενότητα Γαστούνης του Δήμου Πηνειού ενώ σύμφωνα με την απογραφή 2011 έχει πληθυσμό 546 κατοίκους.
Σημείωση.
Στο χωριό υπάρχουν αρκετοί νέοι και σήμερα, οι οποίοι δραστηριοποιούνται έντονα στον αθλητικό και πολιτιστικό τομέα. Το κυριότερο πρόβλημα του χωριού είναι η είσοδός του, η οποία βρίσκεται στη διασταύρωση με την πόλη επί της νέας Εθνικής Οδού Πατρών-Πύργου, εγκυμονώντας κινδύνους για τους κατοίκους, αλλά και τους διερχόμενους οδηγούς, καθώς σε αυτό το σημείο έχουν γίνει αρκετά ατυχήματα, πολλά εκ των οποίων ήταν θανατηφόρα. Για το ζήτημα έχουν γίνει κι ενέργειες από τη δημοτική αρχή Γαστούνης, προκειμένου να αντιμετωπιστεί η κατάσταση.

</doc>
<doc id="66822" url="https://el.wikipedia.org/wiki?curid=66822" title="Ρουπάκι Ηλείας">
Ρουπάκι Ηλείας

Το Ρουπάκι είναι πεδινό χωριό της Ηλείας στην Περιφερειακή Ενότητα Ηλείας σε υψόμετρο 30 μέτρα, νότια του ποταμού Πηνειού. Αποτελεί συνδετήριο κρίκο μεταξύ των πρώην δήμων Αμαλιάδας, Γαστούνης και Τραγανού, ενώ από αυτό περνούν οι πολίτες που επιθυμούν να επισκεφθούν τον αρχαιολογικό χώρο της Αρχαίας Ήλιδας, αλλά και το γνωστό φράγμα Πηνειού. Ως ξεχωριστός οικισμός αναφέρεται επίσημα το 1940 όταν προσαρτήθηκε στην τότε κοινότητα Αγίας Μαύρας, ενώ το 1950 ορίστηκε έδρα της ομώνυμης νεοϊδρυθείσας κοινότητας. Σύμφωνα με το Σχέδιο Καλλικράτης αποτελεί την τοπική κοινότητα Ρουπακίου που υπάγεται στη δημοτική ενότητα Γαστούνης του Δήμου Πηνειού και σύμφωνα με την απογραφή 2011 έχει ως μόνιμο πληθυσμό 543 κατοίκους.

</doc>
<doc id="66828" url="https://el.wikipedia.org/wiki?curid=66828" title="Ακινητοποιητής αυτοκινήτου">
Ακινητοποιητής αυτοκινήτου

Το σύστημα ακινητοποίησης αυτοκινήτου (immobilizer ή immobiliser) είναι μία ηλεκτρονική συσκευή που εγκαθίσταται σε ένα αυτοκίνητο που αποτρέπει τον κινητήρα από το ξεκινήσει εκτός αν χρησιμοποιείται το σωστό κλειδί. Αυτό ακυρώνει το βραχυκύκλωμα καλωδίων πριν από το κλειδί αφότου έχει επιτευχθεί η είσοδος.
Βασικές αρχές λειτουργίας.
Τα πρώτα συστήματα χρησιμοποιούσαν έναν στατικό κώδικα στο κλειδί ανάφλεξης (ή το κλειδί FOB) που αναγνωρίζονταν από έναν βρόχο RFID στο «βαρέλι» κλειδαριών και σε συνεργασία με την Μονάδα Ελέγχου Κινητήρα (Engine Control Unit / ΕCU) του οχήματος, ελεγχόταν για αντιστοιχία. Εάν ο κώδικας διέφερε, η ECU δεν επέτρεπε στην αντλία καύσιμου να περιστραφεί και να τροφοδοτήσει καύσιμο για την ανάφλεξη. Τα πιο πρόσφατα πρότυπα χρησιμοποιούν τους κυλιόμενους κώδικες ή ένα προηγμένο σύστημα κρυπτογράφησης για να μην επιτρέπουν την αντιγραφή του κώδικα από το κλειδί ή την ECU.
Το μικροκύκλωμα μέσα στο κλειδί ενεργοποιείται από ένα μικρό ηλεκτρομαγνητικό πεδίο που επιτρέπει το ρεύμα για να περάσει μέσα στο σώμα του κλειδιού το οποίο μεταδίδει ραδιοκύματα, στη συνέχεια έναν μοναδικό δυαδικό κώδικα που διαβάζεται από την ECU του αυτοκινήτου. Όταν η ECU καθορίζει ότι το κωδικοποιημένο κλειδί ισχύει τότε ενεργοποιεί την αντλία.
Αυτές οι πληροφορίες καταγράφονται συχνά σε σύγχρονο σύστημα εγκεφάλου το οποίο μπορεί να καταγράψει πολλές επιπλέον μεταβλητές συμπεριλαμβανομένης της ταχύτητας, θερμοκρασίας, βάρους του οδηγού, και γεωγραφικής θέσης. Αυτές οι πληροφορίες μπορούν να χρησιμοποιηθούν κατά τη διάρκεια των ασφαλιστικών ερευνών ή της ανίχνευσης βλάβών.
Τα συστήματα ακινητοποίησης είναι διαθέσιμα και για τα παλαιότερα αυτοκίνητα χωρίς εργοστασιακή τοποθέτηση. Τα εγκεκριμένα immobilisers πρέπει να παρεμποδίσουν τουλάχιστον δύο κυκλώματα, το χαμηλής τάσης κύκλωμα ανάφλεξης και το κύκλωμα αντλίας καυσίμου.
Σημερινή διάδοση.
Ο ακινητοποιητής είναι υποχρεωτικός σε όλα τα νέα αυτοκίνητα που πωλούνται στην Γερμανία από την 1 Ιανουαρίου 1998, στο Ηνωμένο Βασίλειο από τον Οκτώβριο του 1998, στην Αυστραλία από το 2001 και στον Καναδά από το 2007. 
Στατιστικές στην Αυστραλίαέχουν δείξει ότι 3 στις 4 κλοπές οχημάτων αφορούν παλαιότερα αυτοκίνητα που κλέβονται για μεταφορά ή για να χρήση στη διάπραξη ενός άλλου εγκλήματος. Το immobiliser υπάρχει στο 45% των αυτοκινήτων που κυκλοφορούν στην Αυστραλία, αλλά μόνο 7% των αυτοκινήτων που κλέβονται και κάποιες μάλιστα φορές που ένα όχημα με immobiliser εκλάπη, ο κλέφτης είχε πρόσβαση στο αρχικό κλειδί. Μόνο 1 στα 4 οχήματα κλέβεται από τους επαγγελματικούς κλέφτες. Η πλειοψηφία των οχημάτων κλέβεται από τους περιστασιακούς κλέφτες που κυρίως στηρίζονται στην εύρεση παλαιότερων οχημάτων.

</doc>
<doc id="66832" url="https://el.wikipedia.org/wiki?curid=66832" title="Σουμκαγίτ">
Σουμκαγίτ



</doc>
<doc id="66834" url="https://el.wikipedia.org/wiki?curid=66834" title="Αληδάκης αγάς">
Αληδάκης αγάς

Ο Ιμπραήμ Αληδάκης Αγάς ήταν Τουρκοκρητικός γενίτσαρος που έδρασε πριν και μετά την Κρητική επανάσταση του 1770.
Βιογραφία.
Έδρασε στην περιοχή των Χανίων και χαρακτηρίζεται ως ένας από τους πλέον διαβόητους Τούρκους ζωοκλέφτες και άρπαγες περιουσιών των χριστιανών Κρητικών στην ιστορία της Κρήτης. Είχε στο ενεργητικό του πάμπολλες κλοπές κοπαδιών, και είχε καταλάβει και καταπατήσει απέραντα κτήματα που παρουσίαζε με ψευδομάρτυρες ως δικά του. Διατηρούσε δε και πολυάριθμη σωματοφυλακή που είχε εγκαταστήσει σε μεγάλο πύργο που είχε οικοδομήσει στο χωριό Εμπρόσνερο του Αποκορώνου όπου και διέμενε.Είχε υποτάξει εντελώς τους Αποκορωνιώτες κι η τρομερή φήμη του δέσποζε πολύ πέρα απ’ την επαρχία αυτή. Μόνο οι Σφακιανοί αψηφούσαν την παντοδυναμία του και την οργή της εκδικήσεώς του: Κατέβαιναν στους κάμπους του και αρπούσαν μερικά από τα αναρίθμητα αιγοπρόβατα και βόδια που είχε.
Εξαγριωμένος ο Αγάς από την «προσβολή», λογαριάζει να κάμει ολόκληρη εκστρατεία εναντίον του «ψηλού τόπου». Μα οι Σφακιανοί πληροφορούνται τα σχέδιά του κι αντιδρούν με τον κατάλληλο τρόπο: Αντί να περιμένουν να ολοκληρώσει εκείνος την προετοιμασία του και να τον «υποδεχτούν» στο χωριό τους, τον «επισκέφτηκαν» οι ίδιοι στο δικό του.
Βέβαια ο πύργος του είχε τη φήμη του απόρθητου. Κι ο Αληδάκης, πραγματικό παλικάρι. Οι διακόσιοι σωματοφύλακές του, διαλεγμένοι ένας κι ένας. Και πέρα απ’ αυτούς, πάμπολλοι οι μισθοφόροι στρατιώτες. Έτσι η επιχείρηση ήταν δύσκολη.
Έγινε μάχη ομηρική. Αποτέλεσμα ήταν να σκοτωθεί ο Αγάς κι οι περισσότεροι απ’ τους συμπολεμιστές του, ενώ οι υπόλοιποι διασκορπίστηκαν. Ευνόητο, πως κι οι επιτιθέντες είχαν αξιόλογες απώλειες.
Ακολούθησε αρπαγή όλου του πλούτου που είχε συγκεντρώσει ο τοπικός τύραννος. Και η κλοπή των αμέτρητων ζώων του θεωρείται από μερικούς σαν η αρχή ενός εθίμου, που απλώθηκε στα Σφακιά: της ζωοκλοπής.
Την ισχύ του Ιμπραήμ Αληδάκη Αγά, τις συγκρούσεις του με τους Σφακιανούς καθώς και την απ΄ αυτούς καταστροφή του πύργου του, περιγράφει σε ένα ωραίο ποίημά του ντόπιος αυτοσχέδιος ποιητής, ο Γεώργιος Πάτερος.

</doc>
<doc id="66835" url="https://el.wikipedia.org/wiki?curid=66835" title="Ιμπραήμ Αληδάκης">
Ιμπραήμ Αληδάκης



</doc>
<doc id="66836" url="https://el.wikipedia.org/wiki?curid=66836" title="Γενίτσαρος">
Γενίτσαρος



</doc>
<doc id="66838" url="https://el.wikipedia.org/wiki?curid=66838" title="Επαρχίες της Κυπριακής Δημοκρατίας">
Επαρχίες της Κυπριακής Δημοκρατίας

Η Κυπριακή Δημοκρατία, για διοικητικούς λόγους, είναι διαιρεμένη σε έξι επαρχίες. Οι επαρχίες αυτές περιλαμβάνουν δήμους και κοινότητες. Η διοικητική πρωτεύουσα κάθε επαρχίας είναι ο ομώνυμος μητροπολιτικός δήμος.
Οι έξι επαρχίες.
Οι έξι επαρχίες της Κυπριακής Δημοκρατίας είναι:
Μετά την τουρκική εισβολή του 1974 και την κατάληψη μεγάλου μέρους των εδαφών της Κυπριακής Δημοκρατίας από τα τουρκικά στρατεύματα, ολόκληρη η επαρχία Κερύνειας, το μεγαλύτερο μέρος της επαρχίας Αμμοχώστου, μεγάλο μέρος της επαρχίας Λευκωσίας και μικρό μέρος της επαρχίας Λάρνακας τελούν υπό κατοχή. Παρόλο που το έδαφος κάποιων δήμων και κοινοτήτων βρίσκεται στο κατεχόμενο μέρος του κράτους και έπαψαν να ασκούν τις συνηθισμένες δημοτικές και κοινοτικές εξουσίες και αρμοδιότητες, εντούτοις διατηρούν τη νομική τους υπόσταση στις ελεύθερες περιοχές της Δημοκρατίας, όπου έχουν προσωρινά την έδρα τους.
Επαρχιακές διοικήσεις και έπαρχος.
Η κάθε επαρχία διοικείται από την Επαρχιακή Διοίκηση, επικεφαλής των οποίων είναι ένας έπαρχος. Ο κάθε έπαρχος είναι ανώτερος δημόσιος υπάλληλος, υπαγόμενος στο Υπουργείο Εσωτερικών. Διορίζονται από την κυβέρνηση ως τοπικοί εκπρόσωποι της και λειτουργούν ως συντονιστές και σύνδεσμοι για τις δραστηριότητες όλων των υπουργείων στις επαρχίες. Κάθε Επαρχιακή Διοίκηση συντονίζει, καθοδηγεί και υλοποιεί έργα ανάπτυξης των κοινοτήτων. Επιπρόσθετα, διαδραματίζουν ουσιαστικό ρόλο στην εκπόνηση, αναθεώρηση και τροποποίηση των Τοπικών Σχεδίων και της Δήλωσης Πολιτικής καθώς και στη διαδικασία μελέτης των ενστάσεων. Γενικά οι Επαρχιακές Διοικήσεις με την ποικίλη και πολύπλευρη δράση τους αποσκοπούν στην εξυπηρέτηση του κοινού, τόσο με την παροχή κανονικών διοικητικών υπηρεσιών, με βάση τους διάφορους νόμους και κανονισμούς, όσο και με την εκτέλεση διαφόρων έργων αγροτικής ανάπτυξης. Τα έργα αυτά συμβάλλουν όχι μόνο στην ανάπτυξη της υπαίθρου, αλλά και στην πρόοδο και ανάπτυξη της χώρας γενικότερα.
Στατιστικά στοιχεία επαρχιών.
Ο πίνακας που ακολουθεί παρουσιάζει στατιστικά στοιχεία για τις επαρχίες της Κυπριακής Δημοκρατίας.

</doc>
<doc id="66842" url="https://el.wikipedia.org/wiki?curid=66842" title="Αντώνης Ρέμος">
Αντώνης Ρέμος

Ο Αντώνης Ρέμος (πραγματικό όνομα: Αντώνιος Πασχαλίδης) (Ντίσελντορφ, 19 Ιουνίου 1970) είναι Έλληνας τραγουδιστής. Όλοι του οι δίσκοι έχουν γίνει πολλαπλά πλατινένιοι και θεωρείται ένας από τους εμπορικότερους τραγουδιστές της ελληνικής μουσικής βιομηχανίας. 
Βιογραφία.
Πρώτα χρόνια.
Ο Αντώνης Ρέμος γεννήθηκε στο Ντύσελντορφ της Γερμανίας στις 19 Ιουνίου 1970. Έμεινε εκεί μέχρι τα 10 του χρόνια, όπου και μετακόμισε στη Θεσσαλονίκη μαζί με την οικογένειά του. Κατά την διάρκεια της παιδικής του ηλικίας ασχολήθηκε με τη μουσική, ενώ έμαθε να παίζει κιθάρα και drums.
Πρώτες εμπορικές επιτυχίες 1992-2000.
Ξεκίνησε την καριέρα του στην πρώιμη ηλικία των 17 ετών, αρχικά τραγουδώντας σε μία τοπική κοσμική ταβέρνα. 
Η πρώτη επίσημη δημόσια εμφάνιση του Ρέμου έγινε το 1992 στο 31ο φεστιβάλ τραγουδιού Θεσσαλονίκης. Μετά από πολλές εμφανίσεις στην συμπρωτεύουσα, ο Ρέμος κάνει την πρώτη του εμφάνιση στην Αθήνα το Πάσχα του 1995 στο κέντρο "Διογένης Palace", μαζί με τους Δημήτρη Μητροπάνο, Στέφανο Κορκολή και Μάριο Τόκα. Την ίδια χρονιά, υπογράφει συμβόλαιο με τη Sony Music και προσανατολίζεται σε μία δισκογραφική καριέρα.
Το 1996 κυκλοφορεί ο πρώτος του δίσκος με τίτλο "Αντώνης Ρέμος" και γίνεται μέσα σε λίγους μήνες χρυσός και σε λιγότερο από ένα χρόνο πλατινένιος, ξεπερνώντας τις 90.000 πωλήσεις.
Το 1997 ο Αντώνης Ρέμος πραγματοποιεί ζωντανές εμφανίσεις στις "Χάντρες" και στο "Διογένης Palace". 
Τον Απρίλιο του 1998 κυκλοφορεί ο δεύτερος προσωπικός δίσκος του με τον τίτλο "Καιρός Να Πάμε Παρακάτω". Ο δίσκος έγινε χρυσός σε ένα μήνα και έπειτα πλατινένιος. 
Έναν χρόνο αργότερα, τον Δεκέμβριο του 1999 κυκλοφορεί στην αγορά ένας ακόμη δίσκος του με τίτλο "Πάλι απ' την αρχή". Σε αυτόν τον δίσκο, ο Ρέμος συνεργάζεται με τους συνθέτες Χρήστο Νικολόπουλο και Σταμάτη Σπανουδάκη. Το Album γίνεται σε ελάχιστο διάστημα χρυσό κι έπειτα πλατινένιο.
Τα επόμενα χρόνια (2001-2010).
Τον Ιούνιο του 2001, κυκλοφορεί διπλός δίσκος με τίτλο "Μια Νύχτα Μόνο", το οποίο είναι μία ζωντανή ηχογράφηση του Ρέμου στον Απόλλωνα. Ο δίσκος γίνεται σε σύντομο χρονικό διάστημα διπλά πλατινένιος. 
Τον χειμώνα του ίδιου έτους ο Ρέμος εμφανίστηκε μαζί με τον Γιάννη Πάριο στο Διογένης Palace
Το 2001 είναι μία ιδιαίτερη χρονιά για τον Αντώνη Ρέμο γιατί συναντιέται για πρώτη φορά με τον Γιώργο Θεοφάνους. Αυτή η συνάντηση θα γεννήσει 3 ολοκληρωμένες δουλειές, που αφήνουν πίσω τους τραγούδια επιτυχίες που όλη η Ελλάδα έχει τραγουδήσει και αγαπήσει. Η συνεργασία τους στέφεται με απόλυτη επιτυχία και στους 3 δίσκους που δημιούργησαν μαζί, η χημεία τους είναι πρωτοφανής και το σημείο αυτό αποτελεί σημείο αναφοράς στον καλλιτεχνικό κόσμο. 
Τον χειμώνα του 2002 εμφανίζεται με την Άλκηστη Πρωτοψάλτη στο Studio Πειραιώς, όπου γνώρισε μεγάλη επιτυχία και δίνουν μια σειρά από sold out συναυλίες στις ΗΠΑ και στον Καναδά.
Το 2003 ο Ρέμος εμφανίζεται μαζί με τους Μίμη Πλέσσα, Κώστα Χατζή, Γιάννη Σπανό, Αντώνη Βαρδή, και τον Γιώργο Θεοφάνους. Από αυτές τις συνεργασίες κυκλοφόρησε και ένα live cd που έγινε διπλά πλατινένιο.
Τον Απρίλιο του 2004, ο Αντώνης Ρέμος ερμηνεύει το τραγούδι του Μίκη Θεοδωράκη "Αν θυμηθείς τ' όνειρό μου", το οποίο κυκλοφορεί σε ένα CD Single που περιλαμβάνει εκτός από το "Αν θυμηθείς τ' όνειρό μου", σε ποίηση Νίκου Γκάτσου και την επανεκτέλεση του τραγουδιού "Αγάπη Μου" (Φαίδρα) σε ποίηση Γιάννη Θεοδωράκη, καθώς και δύο ορχηστρικές εκδοχές του "Αν θυμηθείς τ' όνειρό μου" από την ορχήστρα Μίκη Θεοδωράκη. 
Το καλοκαίρι του 2004 η ορχήστρα "Μίκης Θεοδωράκης" παρουσίασε την κινηματογραφική και θεατρική μουσική του Θεοδωράκη. Μια ανθολόγηση των μουσικών θεμάτων που έντυσαν κινηματογραφικές ταινίες και έργα του σύγχρονου θεάτρου με κύριο ερμηνευτή τον Αντώνη Ρέμο και τους ηθοποιούς Πέτρο Φιλιππίδη, Νατάσα Μανίσαλη και Γιάννη Σαμσιάρη. 
Τον Χειμώνα του 2004 εμφανίζεται στο "Αθηνών Αρένα" με τον Γιώργο Νταλάρα. Ο Γιώργος Θεοφάνους γράφει ένα ντουέτο με τίτλο "Το μόνο που ξέρω" ειδικά για αυτήν τη συνεργασία.
Το 2005 κυκλοφορεί ένας ακόμα δίσκος, ο τελευταίος με τραγούδια του Γιώργου Θεοφάνους, με τίτλο "Σαν άνεμος". Στον δίσκο αυτό, συμμετέχουν και τρεις τραγουδιστές: η Μαρινέλλα στο τραγούδι "Σαν άνεμος, ο Γιώργος Μαργαρίτης στο τραγούδι "Στο κορμί" και ο Ιταλός τραγουδιστής Massimo di Cataldo στο τραγούδι "Για 100 ζωές ακόμα". Ο δίσκος γίνεται διπλά πλατινένιος. 
Τον χειμώνα του 2005 εμφανίζεται και πάλι στο "Αθηνών Αρένα" αυτή την φορά με τον Μιχάλη Χατζηγιάννη, μια συνεργασία που δεν είχε την αναμενόμενη χημεία όπως δήλωσαν από κοινού παρ' όλο που χαρακτηρίστηκε "Σχήμα Χρονιάς".
Ταυτόχρονα με την έναρξη των εμφανίσεων του και με αφορμή την επέτειο των 10 ετών από την πρώτη του δισκογραφική δουλειά, η εταιρία του κρίνει απαραίτητη την έκδοση μιας πολυτελούς κασετίνας "Best Of ", ένα τριπλό Album που περιέχει τις μεγαλύτερες επιτυχίες του. Συγκεντρώθηκαν οι 36 μεγαλύτερες επιτυχίες του Αντώνη Ρέμου, ενώ μερικές από αυτές έγιναν remix από international top DJ’s και remixers. Μαζί ένα 20σέλιδο βιβλίο με φωτογραφίες και πληροφορίες από την 10χρονη πορεία του τραγουδιστή.
Τον Χειμώνα του 2006 ο Αντώνης Ρέμος εμφανίζεται στο "Αθηνών Αρένα ", με την Μαρινέλλα. Τον Απρίλιο του 2007 η Μαρινέλλα και ο Αντώνης Ρέμος, ξεκινούν τις εμφανίσεις τους στην Θεσσαλονίκη.
Τον Ιούνιο του 2007 ξεκινάει η πρώτη μεγάλη περιοδεία του Αντώνη Ρέμου ανά την Ελλάδα σε είκοσι πέντε πόλεις μαζί με τους Ονιράμα, ένα νέο ανερχόμενο για την εποχή, συγκρότημα από την Θεσσαλονίκη.
Παράλληλα κυκλοφορεί το άλμπουμ "Αντώνης Ρέμος in Concert feat. Onirama" ηχογραφημένο από το Secret Concert του Mad που έγινε τον Φεβρουάριο του 2007 στο κλειστό γήπεδο της ξιφασκίας στα Ολυμπιακά Ακίνητα.
Ο Νοέμβριος του 2007 τον βρίσκει για δεύτερη συνεχόμενη χρονιά στο πλευρό της Μαρινέλλας. 
Τον Μάρτιο του 2008 ο Αντώνης Ρέμος και ο Σάκης Ρουβάς θα ενώσουν τις δυνάμεις τους σε μία περιοδεία ανά τον κόσμο, δίνοντας 10 συναυλίες σε Αμερική, Καναδά, Αυστραλία και Αφρική.
Τον Χειμώνα του 2008 ο Αντώνης Ρέμος εμφανίζεται στο "Αθηνών Αρένα " για πρώτη φορά μόνος του. Την ίδια στιγμή κυκλοφορεί ο νέος του προσωπικός δίσκος με γενικό τίτλο "Αλήθειες Και Ψέματα " που έγινε αμέσως πλατινένιος. 
Τον Μάρτιο του 2009 ο Αντώνης Ρέμος έκανε την πρώτη του Ευρωπαϊκή περιοδεία με συναυλίες στις Βρυξέλλες, το Λονδίνο, την Στουτγάρδη, την Φρανκφούρτη, την Νυρεμβέργη, το Ντύσσελντορφ, την Κωνσταντινούπολη και το Βελιγράδι.
Τον Νοέμβριο του 2009 ο Αντώνης Ρέμος επιστρέφει στο Διογένης Studio για μία ακόμη φιλόδοξη παραγωγή με γενικό τίτλο «Love Stories». 
Αμέσως μετά ο Αντώνης Ρέμος αναχώρησε για μία ακόμη Sold Out περιοδεία αυτή την φορά ανά τον κόσμο. Αυστραλία, Καναδάς και Αμερική είναι οι άμεσοι σταθμοί του.
Συνεργασίες, νέοι δίσκοι 2011-σήμερα.
Ο δίσκος του «Κλειστά τα στόματα» που κυκλοφόρησε του 2011, έγινε πέντε φορές πλατινένιος, ενώ οι συναυλίες του εντός και εκτός Ελλάδος είχαν μεγάλη προσέλευση. Τον χειμώνα του 2011 ο συνεργάζεται στο Διογένης Studio τον Τόλη Βοσκόπουλο. Μία συνεργασία που στέφθηκε με επιτυχία. 
Το 2013 κυκλοφόρησε ο δίσκος του Αντώνη Ρέμου με γενικό τίτλο "Η καρδιά με πηγαίνει εμένα" και γίνεται από τον πρώτο μήνα κυκλοφορίας του διπλός πλατινένιος ενώ παρέμεινε στην κορυφή των charts με τα 4 πρώτα singles από το νέο άλμπουμ.
Από το 2012 ο Αντώνης Ρέμος ξεκίνησε διάφορες διεθνής συνεργασίες με σημαντικούς ξένους καλλιτέχνες. Ο Julio Iglesias (Mύκονος 2014) , η Gloria Gaynor (Νέα Υόρκη και Αθήνα 2014), ο Dany Brilliant (Μύκονος 2015), οι Gipsy Kings (Μύκονος 2016), Zeljko Joksimovic (Βελιγράδι και Αθήνα), Tjiana Dapsevic (Βελιγράδι), Eros Ramazzotti (Μύκονος 2017) είναι μερικά από τα ονόματα που έχει βρεθεί μαζί τους στην σκηνή. 
Το 2014 βρίσκεται για πρώτη φορά σε κριτική επιτροπή τηλεοπτικού διαγωνισμού τραγουδιού (The Voice of Greece) στον ΑΝΤ1. Παράλληλα συνεργάζεται με την Άννα Βίσση στον πολυχώρο Πάνθεον, στη μουσικοθεατρική παράσταση, "Ένα Ή Κανένα." Το καλοκαίρι του ίδιου έτους, Βίσση και Ρέμος, πραγματοποίησαν summer tour με πέντε μεγάλες sold-out συναυλίες σε Θεσσαλονίκη (02/07), Ηράκλειο (07/07), Ρόδο (11/07), Πάτρα (14/07) και Λευκωσία (03/09). 
Το 2015, συνεργάζεται στο Διογένης Studio, με την Μελίνα Ασλανίδου και τον Γιάννη Ζουγανέλη. 
Το 2016 συνεργάζεται στο Διογένης Studio με τον Χρήστο Νικολόπουλο και την Γλυκερία ενώ το ίδιο καλοκαίρι η Μαρινέλα, ο Χρήστος Νικολόπουλος και ο Αντώνης Ρέμος σε μια sold out περιοδεία σε Ελλάδα και Κύπρο τραγουδούν αγαπημένα τραγούδια του Στέλιου Καζαντζίδη. 
Τον Δεκέμβριο του 2016 κυκλοφόρησε το νέο άλμπουμ του Αντώνη Ρέμου με τίτλο "Σπασμένα κομμάτια της καρδιάς" που γίνεται 2πλα πλατινένιο από την πρώτη εβδομάδα κυκλοφορίας του.
Τον Σεπτέμβριο και Οκτώβριο του 2017 ο Αντώνης Ρέμος βρίσκεται σε μια μεγάλη sold out περιοδεία σε Καναδά Αμερική και Αυστραλία με την Μαρινέλλα. Μετά το τέλος των εμφανίσεων βρίσκεται ξανά στον ΑΝΤ1 για να συμμετέχει ως κριτής στον τηλεοπτικό διαγωνισμό τραγουδιού Rising Star.
Τον Ιανουάριο του 2018, ανακοινώνεται η μεταγραφή του στην Panik Records. 
Το πρώτο single που κυκλοφόρησε από τη νέα του δισκογραφική στέγη ήταν το "Δεν Ακούω Κανέναν", τον Απρίλιο του 2018. Ακολούθησε το "Η Ζωή Αλλιώς", που επί έξι συνεχόμενους μήνες ήταν στις πρώτες θέσεις του ραδιοφωνικού airplay. Τον Ιούλιο του 2019 κυκλοφόρησε το single "Εδώ Και Τώρα". 
Τον χειμώνα του 2019, συνεργάζεται με την Δέσποινα Βανδή, στο Αθηνών Αρένα. Ακολούθησε η προώθηση του τραγουδιού "Όλα τα δάκρυα" που έφτασε στην κορυφή των charts.
Ο Αντώνης Ρέμος τον Ιούλιο του 2007 έγινε Πρόεδρος της ομάδας του Ηρακλή, της μεγάλης του αγάπης που είχε από παιδί και παρέμεινε για κάποια χρόνια. 
Δικαστική εμπλοκή.
Στις 3 Ιανουαρίου 2019 ύστερα από πρόταση του εισαγγελέα Χαράλαμπου Παπαγεωργίου, προτάθηκε να παραπεμφθεί σε δίκη για πλαστές ενημερότητες κατά την περίοδο 2002-2014, όταν και διετέλεσε πρόεδρος στη ΠΑΕ Ηρακλής. Στις 9 Απριλίου του 2019 το Συμβούλιο Εφετών Αθηνών τον απήλλαξε από την κατηγορία, κρίνοντας έτσι εμμέσως άδικη και την υποβίβαση του Ηρακλή το 2011.

</doc>
<doc id="66844" url="https://el.wikipedia.org/wiki?curid=66844" title="Πορτραίτα Φαγιούμ">
Πορτραίτα Φαγιούμ

Με τον όρο πορτραίτα Φαγιούμ εννοείται το σώμα των προσωπογραφιών που φιλοτεχνήθηκαν από τον 1ο έως τον 3ο αιώνα από συνεχιστές της ύστερης ελληνιστικής παράδοσης της Αλεξανδρινής Σχολής και διασώθηκαν ως τη σημερινή εποχή. 
Η ανακάλυψη.
Τα πορτραίτα ανακάλυψε και ανέφερε πρώτος ο Ιταλός περιηγητής Πιέτρο ντελα Βάλλε (Pietro Della Valle) το 1615. Αυτά τα νεκρικά πορτραίτα, προορισμένα για ταφική χρήση, πήραν το όνομά τους από την όαση Φαγιούμ, 85 χλμ νότια του Καΐρου, επειδή εκεί ανακαλύφθηκαν τυχαία τα πρώτα δείγματά τους.
Οι αρχαιολογικές ανασκαφές που διεξήχθησαν από αγγλικές και γαλλικές αποστολές στις αρχές του 19ου αιώνα έφεραν στην επιφάνεια περισσότερες προσωπογραφίες, χωρίς ωστόσο να κεντριστεί το ενδιαφέρον των ειδημόνων της τέχνης. Το 1887, κάτοικοι της περιοχής κοντά στο ελ-Ρουμπαγιάτ ανακάλυψαν και ανέσκαψαν μουμιοποιημένα σώματα με προσωπογραφίες στη θέση της κεφαλής. Τα συγκεκριμένα έργα αγόρασε ο Τεοντόρ Γκραφ (1840–1903), Αυστριακός επιχειρηματίας και τα παρουσίασε σε διάφορες ευρωπαϊκές πόλεις και στη Νέα Υόρκη. 
Ένα μεγάλο μέρος του συνολικού "corpus" ωστόσο ήλθε στην επιφάνεια χάρις στον Άγγλο αρχαιολόγο Γουΐλιαμ Φλίντερς Πέτρι (Sir William Flinders Petrie), ο οποίος τον Ιανουάριο του 1900, αναζητώντας την είσοδο της πυραμίδας Χαουάρα στην όαση Φαγιούμ της Αιγύπτου, εντόπισε την ελληνορωμαϊκή νεκρόπολη της Αρσινόης, γνωστή από τον Ηρόδοτο ως "Κροκοδείλων πόλις", κέντρο λατρείας του θεού Σομπέκ. 
Η τεχνική.
Άριστα διατηρημένα εξαιτίας του ξηρού κλίματος της αιγυπτιακής ερήμου, τα πορτραίτα Φαγιούμ είναι ζωγραφισμένα είτε με την εγκαυστική τεχνική ή με την τεχνική της τέμπερας. Οι τεχνικές αυτές προέρχονται από την αρχαιοελληνική ζωγραφική παράδοση, που συνεχίστηκε στις πρωτοχριστιανικές εγκαυστικές εικόνες που φυλάσσονται σήμερα στη μονή της Αγίας Αικατερίνης στο Σινά. 
Η εγκαυστική τεχνική χαρακτηρίζεται από το λιωμένο κερί που, με τη βοήθεια του «καυτηρίου», του πινέλου ή του «κέστρου», απλωνόταν πάνω στο ξύλο ή το πανί που έπρεπε να ζωγραφιστεί. Το κερί απλωνόταν ομοιόμορφα στη ζωγραφική επιφάνεια και πάνω του ο καλλιτέχνης εκτελούσε την παράσταση που επιθυμούσε. Στο έργο σε αρκετές περιπτώσεις και ανάλογα με την οικονομική επιφάνεια του νεκρού χρησιμοποιούνταν φύλλα χρυσού, με τα οποία αποδίδονταν διακοσμητικοί στέφανοι και κοσμήματα.

</doc>
<doc id="66846" url="https://el.wikipedia.org/wiki?curid=66846" title="Προσωπογραφίες Φαγιούμ">
Προσωπογραφίες Φαγιούμ



</doc>
<doc id="66847" url="https://el.wikipedia.org/wiki?curid=66847" title="Πορτρέτα Φαγιούμ">
Πορτρέτα Φαγιούμ



</doc>
<doc id="66848" url="https://el.wikipedia.org/wiki?curid=66848" title="Γιώργος Μαζωνάκης">
Γιώργος Μαζωνάκης

Ο Γιώργος Μαζωνάκης (Νίκαια Πειραιώς, 4 Μαρτίου 1972) είναι Έλληνας λαϊκός τραγουδιστής.
Τηλεόραση.
Τον Απρίλιο του 2017 ήταν ένας από τους κριτές του μουσικού talent show The X-Factor της Ελλάδας μαζί με την Τάμτα, τον Γιώργο Παπαδόπουλο και τον Μπάμπη Στόκα. Μετά από 2 χρόνια (2019) ήταν ένας από τους κριτές του Your face sounds familiar 5 μαζί με τον Δημήτρη Σταρόβα,τον Αλέξη Γεωργούλη και την Μιμή Ντενίση.

</doc>
<doc id="66852" url="https://el.wikipedia.org/wiki?curid=66852" title="Θανάσης Αγγελής">
Θανάσης Αγγελής

Ο Θανάσης Αγγελής (Αιγάλεω, 25 Μαρτίου 1946) είναι Έλληνας παλαίμαχος διεθνής ποδοσφαιριστής, ο οποίος αγωνιζόταν ως αμυντικός. 
Καριέρα.
Σε συλλογικό επίπεδο.
Ξεκίνησε το ποδόσφαιρο από την Ιεράπολη Αιγάλεω και το 1967 μεταγράφηκε στον Ολυμπιακό μετά από θερμή εισήγηση του τότε προπονητή της ομάδας του Πειραιά, Μάρτον Μπούκοβι. Αν και αποκτήθηκε ως επιθετικός, καθιερώθηκε στη νέα του ομάδα στην άμυνα, με τον Στέφαν Μπόμπεκ να τον χρησιμοποιεί πρώτος στο αριστερό άκρο της άμυνας του Ολυμπιακού. Με την ομάδα του Πειραιά πραγματοποίησε πολλές διεθνείς συμμετοχές αγωνιζόμενος σε όλες τις ευρωπαϊκές διοργανώσεις (Κυπελλούχων, ΟΥΕΦΑ αλλά και Πρωταθλητριών). Έκλεισε την καριέρα του στον Ορφέα Αιγάλεω.
Στην εθνική ομάδα.
Με την εθνική Ελλάδας αγωνίστηκε συνολικά 11 φορές, το διάστημα 1971-1973. Το ντεμπούτο του πραγματοποιήθηκε στις 17 Νοεμβρίου 1971, στην εκτός έδρας φιλική αναμέτρηση εναντίον της Βουλγαρίας, υπό τις οδηγίες του Μπίλι Μπίνγκαμ.

</doc>
<doc id="66854" url="https://el.wikipedia.org/wiki?curid=66854" title="Βασίλης Σιώκος">
Βασίλης Σιώκος

Ο Βασίλης Σιώκος (γενν. 1947, Αθήνα) είναι Έλληνας παλαίμαχος διεθνής ποδοσφαιριστής, που διακρίθηκε κυρίως με τον Ολυμπιακό Πειραιά στη θέση του κεντρικού αμυντικού.
Καριέρα.
Ηλυσιακός.
Ξεκίνησε το 1963 από τον Ηλυσιακό, με τον οποίο αγωνίστηκε τέσσερις περιόδους στη Β' εθνική και την Α' κατηγορία της ΕΠΣΑ (τα τοπικά πρωταθλήματα μέχρι το 1967 και τη δημιουργία του εθνικού Ερασιτεχνικού, απάρτιζαν την τότε "3η κατηγορία" του ελληνικού ποδοσφαίρου, με εξαίρεση το διάστημα 1965-1967 που μπορούν να θεωρηθούν ως 4η).
Ολυμπιακός.
Μέλος της προολυμπιακής ομάδας, μεταγράφηκε σε ηλικία 20 ετών το καλοκαίρι του 1967 στον Ολυμπιακό έναντι 250.000 δραχμών, κατόπιν σκληρής διεκδίκησης και του Παναθηναϊκού που διαθέτοντας άριστες σχέσεις με το γειτονικό του σωματείο των Ιλισίων, είχε τον πρώτο λόγο για την απόκτηση των καλύτερων παικτών του.
Στον Πειραιά πραγματοποίησε σπουδαία καριέρα, παρά το γεγονός ότι την πρώτη χρονιά δεν του έδωσαν καμμία ευκαιρία ο Μάρτον Μπούκοβι και ο αντικαταστάτης του, "Σούλης" Κίνλεϊ, βασικά επειδή υπηρετούσε τη στρατιωτική του θητεία. Αποτέλεσε όμως σταθερότατη επιλογή των επόμενων δεκατριών προπονητών και για 10 περιόδους καθιερώθηκε ως ο βασικός λίμπερο των ερυθρόλευκων, αρχικά αντικαθιστώντας επάξια τον Κώστα Πολυχρονίου που αποχώρησε, ενώ επί τουλάχιστον 5ετία υπήρξε ο πρώτος αρχηγός τους. Συμμετείχε σε 279 από τα συνολικά 334 παιχνίδια πρωταθλήματος του Ολυμπιακού, δηλαδή 5 σε κάθε 6, χρησιμοποιούμενος 10 μόλις φορές ως αλλαγή και σημειώνοντας 17 τέρματα -αλλά και ένα αυτογκόλ-, τα 9 με εύστοχα πέναλτι των οποίων ήταν συχνός εκτελεστής.
Ιδιαίτερα το διάστημα 1972-1975 της κατάκτησης των τριών τίτλων, συγκρότησαν ένα εξαιρετικό κεντρικό δίδυμο με στόπερ το Λάκη Γκλέζο που συνέβαλε τα μέγιστα να δέχεται η ομάδα τους λιγότερο από μισό τέρμα ανά συνάντηση (48 σε 102). Ο δε Σιώκος συμπεριλήφθηκε στην κορυφαία 11άδα της διοργάνωσης του 1972-73 και την αντίστοιχη β' γύρου του 1973-74. Παράλληλα, πέτυχε και μία σπουδαία ατομική επίδοση όταν έπαιξε σε 104 συνεχείς αγώνες πρωταθλήματος -πάντα βασικός-, συγκεκριμένα τους 4 τελευταίους της περιόδου 1971-72 και τους 34 καθεμίας από τις δύο επόμενες, για να απουσιάσει μόνο στον προτελευταίο της 1974-75. Το στατιστικό αυτό στοιχείο τον κατατάσσει μεταξύ των ελάχιστων ποδοσφαιριστών με ανάλογα επιτεύγματα στην ιστορία της Α' εθνικής κατηγορίας από την έναρξή της το 1959.
Κατά τη διάρκεια των 11 χρονών παραμονής στον Ολυμπιακό, φόρεσε τη φανέλα του σε 340 επίσημες αναμετρήσεις (279 πρωταθλήματος, 40 κυπέλλου, 21 ευρωπαϊκές) και 178 φιλικές, άρα περισσότερες από 500.
Εθνικός.
Μέσα στα πλαίσια εκτεταμένης ανανέωσης το καλοκαίρι του 1978, συναίνεσε να δοθεί αντάλλαγμα -μαζί με το Μακαρατζή- στον άλλο σύλλογο του μεγάλου λιμανιού, τον Εθνικό Πειραιά, με στόχο να ολοκληρωθεί η τριπλή μεταγραφή του διεθνούς τερματοφύλακα Αρβανίτη, του Γερμανού επιθετικού Ρόρμπαχ και του Κύπριου Σταύρου Παπαδόπουλου, του αντικαταστάτη του στην ερυθρόλευκη άμυνα (από την οποία αποχώρησε και ο Γκλέζος).
Με τη νέα του ομάδα αγωνίστηκε επί 3ετία και 88 παιχνίδια πρωταθλήματος, δηλαδή 6 σε κάθε 7 και όλα βασικός εκτός από ένα, παρότι ήταν πλέον ανάμεσα στα 32 και τα 34 του. Σκόραρε 5 φορές και γενικά βοήθησε τον Εθνικό να καταλάβει άνετα την 8η και στη συνέχεια δύο 7ες θέσεις της βαθμολογίας.
Στις θερινές μεταγραφές του 1981 όμως, αντιμετώπισε την άρνηση του Νίκου Μουρκάκου, προέδρου του Εθνικού, για την επιστροφή του με ελευθέρας στον Ολυμπιακό ώστε να τερματίσει την καριέρα του εκεί όπου αναδείχτηκε, με συνέπεια να απέχει από τις προπονήσεις αναμένοντας τη λήξη του συμβολαίου του. Ενδιάμεσα, επέλεξε τελικά να κρεμάσει τα ποδοσφαιρικά του παπούτσια έπειτα από 19 περιόδους στο άθλημα.
Στην εθνική Ελλάδας.
Πραγματοποίησε το ντεμπούτο του πριν κλείσει τα 22 και λίγους μόλις μήνες μετά την καθιέρωσή του στους Πειραιώτες, συγκεκριμένα στις 12 Μαρτίου 1969 σε έναν φιλικό αγώνα (3-3) εναντίον του Ισραήλ στο Τελ Αβίβ. Τις επόμενες 3,5 χρονιές είχε μία μόνο διεθνή συμμετοχή ακόμη, μέχρι να καθιερωθεί ως βασικός κεντρικός αμυντικός του αντιπροσωπευτικού συγκροτήματος για πάνω από διετία, συχνότερα με παρτενέρ τον Λάκη Γκλέζο.
Γενικά, υπήρχε η αίσθηση στους φίλαθλους κύκλους πως έπρεπε να έχει περισσότερες εμφανίσεις από τις 13 φορές που χρίστηκε διεθνής στους 41 αγώνες μεταξύ της πρώτης και της τελευταίας του, εκείνης της 23ης Φεβρουαρίου 1975 κατά την εκτός έδρας ήττα 0-2 από τη Μάλτα.
Τίτλοι.
"Σημ.: Δεν είχε συμμετοχή στο νταμπλ του 1967-68"

</doc>
<doc id="66855" url="https://el.wikipedia.org/wiki?curid=66855" title="Νίκος Τζίνης">
Νίκος Τζίνης

Ο Νίκος Τζίνης (1942) είναι Έλληνας διεθνής παλαίμαχος ποδοσφαιριστής, ο οποίος αγωνιζόταν στις θέσεις του ακραίου και του ενδιάμεσου επιθετικού.
Γεννήθηκε στην Αθήνα. Ξεκίνησε τη σταδιοδρομία του σε ανώτερο επίπεδο με τη Νίκη Βόλου, ως παίκτης της οποίας το 1961 κατέκτησε την άνοδο για την Α΄ Εθνική κατηγορία. Κατόπιν μίας διετίας στον Ολυμπιακό Πειραιώς και έχοντας λάβει μέρος κατά τον επαναληπτικό –τρίτο– τελικό του νικηφόρου Β΄ Βαλκανικού κυπέλλου, επέστρεψε στη θεσσαλική πόλη αρχικά για τη Νίκη και αργότερα τον Ολυμπιακό Βόλου.
Μετείχε σε έναν αγώνα της εθνικής Ανδρών όταν χρησιμοποιήθηκε από το 67' αντί του Γιώργου Πετρίδη, ο οποίος –επίσης αλλαγή και στη μοναδική του διεθνή εμφάνιση– ένα λεπτό πριν είχε διαμορφώσει το τελικό Ελλάδα-Πολωνία 3-1 στον φιλικό της 16ης Οκτωβρίου 1963.
Τίτλοι.
Με τον Ολυμπιακό Πειραιώς

</doc>
<doc id="66856" url="https://el.wikipedia.org/wiki?curid=66856" title="Γιάγκος Σημαντήρης">
Γιάγκος Σημαντήρης

Ο Γιάγκος (Γιάννης) Σημαντήρης (5 Φεβρουαρίου 1940 - 9 Μαρτίου 2007) ήταν Έλληνας διεθνής ποδοσφαιριστής. 
Γεννήθηκε το 1940 στη Χάιφα του Ισραήλ και ήρθε στην Ελλάδα τον Ιούλιο του 1960. Πρόκειται για έναν από τους πρώτους ομογενείς της Διασποράς (εξαιρούνται οι Κύπριοι), εάν όχι ο πρώτος, που διακρίθηκαν στο ελληνικό ποδόσφαιρο.
Με τη Χάποελ Χάιφα αναδείχθηκε δευτεραθλητής Ισραήλ την περίοδο 1959-60 στη μεγαλύτερη επιτυχία του συλλόγου μέχρι τότε (και μεγαλύτερη στο πρωτάθλημα για τα επόμενα 40 χρόνια, έως την κατάκτηση του τίτλου το 1999).
Το καλοκαίρι του 1960 τον βρίσκει στον Ολυμπιακό, όπου σε περίπου μία πενταετία συμμετείχε 87 αγώνες της Α' Κατηγορίας (1 τέρμα με πέναλτι, αλλά και 1 αυτογκόλ), αρχικά ως αριστερός και μετά ως δεξιός ακραίος αμυντικός. Από το 1965 συμμετείχε στο πρωτάθλημα της Β' Εθνικής με τον ΟΦΗ για 4 χρόνια. Το 1969 μεταγράφηκε στην ΑΕ Λάρισας με την οποία γνώρισε την άνοδο την περίοδο 1972-73 καταγράφοντας συνολικά 157 συμμετοχές, εκ των οποίων 13 στην Α' Εθνική, σημειώνοντας δύο τέρματα με εύστοχες εκτελέσεις πέναλτι, σε δύο διαφορετικές περιόδους.
Είναι επίσης χαρακτηριστικό ότι ο Σημαντήρης δεν στέφθηκε πρωταθλητής σε καμία από τις 5 περιόδους του στον Ολυμπιακό, ενώ όταν έφυγε ο ομάδα κατέκτησε δύο συνεχόμενους τίτλους.
Αγωνίστηκε σε έναν (1) αγώνα με την Εθνική Ελλάδας (3.5.1961 στο γήπεδο της Λεωφόρου Αλεξάνδρας, 2-1 τη Β. Ιρλανδία) και έναν (1) με την εθνική Ισραήλ (29.11.1959 στη Ραμάτ Γκαν, 1-1 με την Πολωνία)..
Μαζί με τον κυπριακής καταγωγής Παύλο Βασιλείου (Ελλάδα και Κύπρος), τον Κώστα Χούμη (Ελλάδα και Ρουμανία) και τον Απόστολο Γιάννου (Ελλάδα και Αυστραλία) είναι οι μόνοι Έλληνες ποδοσφαιριστές που έχουν παίξει σε δύο διαφορετικές εθνικές ομάδες και ο είναι μόνος που χρίστηκε διεθνής με την ελληνική, αφού πρώτα είχε αγωνιστεί σε άλλη.
Στον Ολυμπιακό εντάχθηκαν μαζί του, αλλά χωρίς αξιοσημείωτη παρουσία, οι μεγαλύτεροι αδελφοί του Μιχάλης (γένν. 1936, αποσύρθηκε το 1963 λόγω σπασμένου ποδιού) και Μανώλης (γένν. 1938, μετανάστευσε στη Ν. Αφρική όπου έγινε διευθυντής σούπερ-μάρκετ).
Οι Σημαντήρηδες έχουν καταγραφεί στην ιστορία του ισραηλινού ποδοσφαίρου ως τα πρώτα τρία αδέλφια που έπαιξαν ταυτόχρονα και μάλιστα στον ίδιο σύλλογο.
Ο πατέρας τους υπήρξε και αυτός ποδοσφαιριστής στην Αίγυπτο.
Εργάστηκε στη συνέχεια ως αυτοκινητιστής (οδηγός ταξί). Απέκτησε τρία παιδιά και απεβίωσε το 2007.

</doc>
<doc id="66857" url="https://el.wikipedia.org/wiki?curid=66857" title="Γρηγόρης Αγανιάν">
Γρηγόρης Αγανιάν

Ο Γρηγόρης (Κρικόρ) Αγανιάν (γένν. 7 Αυγούστου 1943, Παλαιά Κοκκινιά) είναι Έλληνας διεθνής παλαίμαχος ποδοσφαιριστής, αρμενικής καταγωγής.
Βιογραφικά στοιχεία.
Οι γονείς του υπήρξαν πρόσφυγες, ο πατέρας από το Ανταμπαζάρ και η μητέρα από το Αφιόν Καραχισάρ. Ήρθαν στην Ελλάδα το 1922, με την πατρική οικογένεια να εγκαθίσταται στον Πειραιά κατόπιν μερικών ετών στη Χίο. Τελειώνοντας ο ίδιος το δημοτικό του Ζαβαριάν, φοίτησε σε τεχνική σχολή και ταυτόχρονα εργαζόταν ως τορναδόρος, ενώ αργότερα στην οικογενειακή επιχείρηση (κρεοπωλείο). Η συγκεκριμένη απασχόληση, τον οδήγησε να απορρίψει θέση δημοσίου υπαλλήλου ως παροχή για την ποδοσφαιρική του μετακίνηση στον Ολυμπιακό Πειραιώς, αντιπροτείνοντας να διοριστεί κάποιος συγγενής του. Το 2008 διατηρούσε πρακτορείο ΠΡΟ-ΠΟ στον Κορυδαλλό.
Χαρακτηρίζει τον εαυτό του αυστηρών αρχών και δύσπιστο, ανεξάρτητο, κλειστό και δύσκολο σε φιλίες. Θεωρεί το έθνος του αδικημένο για το Αρμενικό ζήτημα και τα επακόλουθά του από τους Νεότουρκους, όπως επισημαίνει και τα αρνητικά σχόλια που ενίοτε δεχόταν εξαιτίας της καταγωγής του ("αρμενισμού") πριν γίνει γνωστός με τον αθλητισμό, δικαιολογώντας τα ωστόσο πλέον ως σημεία των τότε καιρών. Δηλώνει υπερήφανος για την Αρμενία, την οποία επιθυμεί να επισκεφτεί, και τη ζωή του σε έναν φιλόξενο τόπο.
Ποδοσφαιρική σταδιοδρομία.
Σε συλλογικό επίπεδο.
Πρωτόπαιξε ποδόσφαιρο στην Αρμενική Ένωση και το 1959 μεταπήδησε στον Εθνικό Πειραιώς. Αργότερα αγωνίστηκε με υποσχετική στην ΑΕ Νικαίας και από το 1960 στον Παναιγιάλειο. Οι εμφανίσεις του με την ομάδα του Αιγίου είχαν ως αποτέλεσμα τη μεταγραφή του το 1964 στον Ολυμπιακό. Αν και στην αρχή δεν μπόρεσε να προσαρμοστεί, η έλευση του Μάρτον Μπούκοβι τον ωφέλησε με αποτέλεσμα τα υπόλοιπα χρόνια του στους ερυθρόλευκους,με εξαίρεση τις δύο τελευταίες σεζόν όπου είχε ελάχιστο χρόνο συμμετοχής,να αποτελέσει βασικό στέλεχος της ομάδας. Στον Ολυμπιακό αγωνίστηκε μέχρι το 1971 λόγω μιας προσωπικής αντιπαράθεσης με τον τότε προπονητή των "Ερυθρόλευκων" και ταυτόχρονα της εθνικής Ελλάδας, Λάκη Πετρόπουλο. Έπειτα, αγωνίστηκε για ένα χρόνο στην ελβετική ΦΚ Λα Σω-ντε-Φον όντας επιλογή του Νταν Γεωργιάδη, τεχνικού του συλλόγου και πριν του Ολυμπιακού. Μάλιστα, μετά την απομάκρυνση του Έλληνα τεχνικού ανέλαβε προσωρινά χρέη προπονητή. Επέστρεψε στον Παναιγιάλειο ως παίκτης-προπονητής, μέχρι και το 1978 όταν και αποσύρθηκε από την ενεργό δράση.
Οι φίλοι των Πειραιωτών είχαν συνθέσει το εξής δίστιχο για τις μονομαχίες του με το Μίμη Δομάζο, ηγέτη του αιώνιου αντιπάλου Παναθηναϊκού:
Με την εθνική Ελλάδας.
Χρίστηκε μία φορά διεθνής με την ομάδα Ανδρών, όταν στις 28 Οκτωβρίου 1970 κατά την ήττα με 2-1 από την Ισπανία σε φιλικό στη Σαραγόσα, αντικατέστησε τον κεντρικό αμυντικό Τόλη Τόσκα από το 73'. Ο Αγανιάν οριοθετεί την έναρξη της δυσαρέσκειάς του προς τον ομοσπονδιακό τεχνικό Πετρόπουλο για άνιση αντιμετώπιση παικτών σε ζητήματα εξωαγωνιστικής πειθαρχίας, λίγες εβδομάδες νωρίτερα και κατά την προετοιμασία για την εκτός έδρας αναμέτρηση με τη Μάλτα (1-1) στα προκριματικά του Ευρωπαϊκού πρωταθλήματος 1972 (τότε κύπελλο Εθνών).
Αποτελεί τον δεύτερο και τελευταίο ποδοσφαιριστή αρμενικής καταγωγής που αγωνίστηκε στο δεδομένο αντιπροσωπευτικό συγκρότημα έπειτα από τον Δανιήλ Δανελιάν (Τανιέλ Τανιελιάν), κεντρώο του Άρη Θεσσαλονίκης με 8 εμφανίσεις το διάστημα 1933-1935 (ακόμα, σε προεπιλογή ή και αποστολή ενδέχεται να κλήθηκε ο συμπαίκτης του τελευταίου αμυντικός Βαχάκν Απραχαμιάν, χωρίς τελικά να μετάσχει σε συνάντηση αναγνωρισμένη από την Ελληνική Ποδοσφαιρική Ομοσπονδία).
Τίτλοι.
Με τον Ολυμπιακό

</doc>
<doc id="66861" url="https://el.wikipedia.org/wiki?curid=66861" title="Στάθης Τσανακτσής">
Στάθης Τσανακτσής

Ο Στάθης Τσανακτσής (1934 - 2002) ήταν Έλληνας διεθνής ποδοσφαιριστής, αγωνιζόμενος ως τερματοφύλακας. Ήταν ο πρώτος Ηπειρώτης που έπαιξε στην Εθνική ανδρών.
Γεννήθηκε το 1934 στα Ιωάννινα. Ξεκίνησε το ποδόσφαιρο από τον Ατρόμητο Ιωαννίνων το 1949, στην ηλικία των 15 ετών και το 1955 πήρε μεταγραφή για τον Απόλλωνα Σμύρνης. Ο Απόλλων τον είδε σε φιλικό που έδωσε στην Άρτα με τον Παναμβρακικό. Πήγε να ενισχύσει την αρτινή ομάδα παρότι δεν ανήκε σε αυτή. Το 1959 πήρε μεταγραφή στον Ολυμπιακό Πειραιώς και το καλοκαίρι του 1964 πήγε στον Παναιγιάλειο. Ένα χρόνο μετά επέστρεψε στον Απόλλωνα, με τη φανέλα του οποίου τερμάτισε την καριέρα του. 
Αγωνίστηκε 4 φορές την φανέλα της Εθνικής Ελλάδας, τρεις με τον Απόλλωνα και μία με τον Ολυμπιακό.Ντεμπούτο στην εθνική έκανε στις 13/3/1957. Τα 4 παιχνίδια που έπαιξε ήταν τα εξής:
Στην δεκαετία του 80 υπήρξε προπονητής στις ακαδημίες του Ατρόμητου.
Απεβίωσε το 2002 σε ηλικία 68 ετών.
Το γήπεδο της ΕΠΣ Ηπείρου φέρει το όνομα του.

</doc>
<doc id="66863" url="https://el.wikipedia.org/wiki?curid=66863" title="Δημήτρης Πλέσσας">
Δημήτρης Πλέσσας

Ο Δημήτρης (Μίμης) Πλέσσας (1944) είναι Έλληνας διεθνής παλαίμαχος ποδοσφαιριστής. 
Ξεκίνησε από τα τσικό του Ολυμπιακού και σε ηλικία 15μιση χρονών έπαιξε στην πρώτη ομάδα του Ολυμπιακού. Φόρεσε 4 φορές την φανέλα της Εθνικής Ελλάδας και 8 της Εθνικής Νέων στα Ευρωπαϊκά πρωταθλήματα 1963 και 1965.
Ο Μίμης Πλέσσας με τον Ολυμπιακό πήρε δύο πρωταθλήματα 1966-1967 και τέσσερα κύπελλα Ελλάδος 1961-1963-1965-1968. Επίσης το 1963 πήρε και το Βαλκανικό Κύπελλο όταν ο Ολυμπιακός νίκησε την Λέφσκι Σόφιας από τη Βουλγαρία στην Κωνσταντινούπολη με 1-0, το γκολ ο Μίμης Στεφανάκος στο 87'. Τα παιχνίδια με Σαράγιεβο Ζαγκλεμπιε και Λέφσκι έμειναν στην ιστορία για τον Ολυμπιακό.
Καριέρα.
Ο Μίμης Πλέσσας γεννήθηκε στο Ξυλόκαστρο, στις 4-2-1945, όμως η οικογένεια Πλέσσα με τέσσερα αγόρια (Νίκος ο μεγαλύτερος, Μίμης, Κώστας,και Γιάννης) μετακόμισε στην Αθήνα το 1957 στα Πατήσια σε ένα υπόγειο. Ο 12χρονος Μίμης πήρε το τρένο για το Καραϊσκάκη για να γραφτεί στα Τσίκο του Ολυμπιακού. Εκεί τον παρέλαβε ο Γιώργος Ρουσσόπουλος που ήταν ο προπονητής του στην αρχή. Το 1960 ανέλαβε προπονητής των μικρών του Ολυμπιακού ο Τζίνα Σιμονοφσκι και έτσι δημιουργήθηκαν οι θρυλικοί Μπέμπηδες.
Από τους Μπέμπηδες, λιγοστοί προωθούνται στην ανδρική ομάδα (οι κυριότεροι ήταν οι Μίμης Πλέσσας, Νίκος Σιδερης, Βαγγέλης Μιλήσης, Πότης Μπαρμπαλιάς) και μετά τις κατακτήσεις τριών κυπέλλων Ελλάδας, αναλαμβάνει το 1965 προπονητής ο Ούγγρος Μάρτον Μπούκοβι ο ποίος αναμόρφωσε τον Ολυμπιακό και κατέκτησε δυο συνεχόμενα πρωταθλήματα (1966 και 1967).
Το 1968 ο Μίμης Πλέσσας φεύγει για πρώτη φορά στην Αμερική, αναζητώντας ένα καλό συμβόλαιο σε επαγγελματικό πρωτάθλημα. Πρώτη του ομάδα εκεί ήταν η Σικάγο Σπερς (θυγατρική της Τότεναμ). Το δεύτερο χρόνο, η ομάδα παρουσίασε οικονομικά προβλήματα και μείωσε τα συμβόλαια των παικτών. Ο Πλέσσας δεν το δέχθηκε και αναζήτησε τον επόμενο σταθμό του. Βρέθηκε για δοκιμαστικά στη Γερμανία και τη Σάλκε, αλλά εκεί έγινε αντιληπτός από τον Ολυμπιακό. Πείστηκε και ξαναγύρισε στον Πειραιά το 1969, προλαβαίνοντας μάλιστα να παίξει και στα τέσσερα τελευταία ματς του πρωταθλήματος.
Την σεζόν 1970-71 αγωνίζεται ως βασικός και φτάνει τις 20 συμμετοχές. Στη συνέχεια και σε ηλικία 26 ετών σταματάει από τον Ολυμπιακό στον οποίο είχε αναλάβει προπονητής ο Νταν Γεωργιάδης και γυρνάει στο Ξυλόκαστρο. Ζητάει από τη χούντα να φύγει στο εξωτερικό για να βρει ομάδα, όμως του απαγορεύεται η έκδοση διαβατηρίου αν δεν πάρει μεταγραφή στην ΑΕΚ. Αρνείται και γυρνάει πάλι στη γενέτειρα του.
Το 1971 τον βρίσκει ο ο πρόεδρος του Παναιγιάλειου Βασίλης Αρβανίτης και του ζητάει να αγωνιστεί ένα χρόνο στην ομάδα με αντάλλαγμα μετά να τον βοηθήσουν να φύγει στο εξωτερικό. Στον Παναιγιάλειο κάνει ένα χρόνο συμβόλαιο και σε έξι μήνες πωλείται στην Παναχαϊκή στην Α' Εθνική κατηγορία και παίζει 20 παιχνίδια, μαζί με την θρυλική πεντάδα της Παναχαϊκής Ρήγα, Μιχαλόπουλο, Στραβοποδη, Δαβουρλή, Σιδηροκαστρίτη.
Το 1972 καταφέρνει και φεύγει πάλι για Αμερική, όπου εντάσσεται στο δυναμικό μιας μικρής ερασιτεχνικής ομάδας ομογενών, τον Ηρακλή Σικάγου. Για αντάλλαγμα που θα αγωνιζόταν στην ομάδα οι άνθρωποι της τον βοήθησαν να ανοίξει ένα ρεστοράν στο Σικάγο. Στον Ηρακλή Σικάγου έπαιξε τρία χρόνια ερασιτεχνικά και τη σεζόν 1974-75 σταμάτησε. Στο Σικάγο έμεινε 8 χρόνια, και εν συνεχεία άνοιξε άλλο ρεστοράν στη Φιλαδέλφεια στην οποία μένει μέχρι σήμερα.
Έρχεται δύο φορές το χρόνο στην Ελλάδα και μένει στο Ξυλόκαστρο.

</doc>
<doc id="66865" url="https://el.wikipedia.org/wiki?curid=66865" title="Πιέτρο ντελα Βάλλε">
Πιέτρο ντελα Βάλλε

Ο Πιέτρο ντελα Βάλλε ("Pietro Della Valle", 2 Απριλίου 1586 – 21 Απριλίου 1652), γνωστός και ως Πιέτρο Πελλεγρίνο, ήταν Ιταλός περιηγητής, που αφιέρωσε ένα σημαντικό τμήμα των περιηγήσεών του στην Ασία και την Αίγυπτο. 
Βίος.
Γεννήθηκε στη Ρώμη στους κόλπους πλούσιας οικογένειας ευγενών. Ιδιαίτερα καλλιεργημένος για την εποχή του γνώριζε Λατινικά, αρχαία Ελληνικά, είχε μελετήσει την ελληνική μυθολογία και τη Βίβλο. Φαίνεται πως οι περιηγήσεις του ξεκίνησαν ως εναλλακτική λύση στην αυτοκτονία, εξαιτίας ερωτικής απογοήτευσης, καθ υπόδειξιν του καθ. της Ιατρικής στη Νάπολη, του Μάριο Σιπάνο. Ταξίδεψε αρχικά στη Τύνιδα και από εκεί διαδοχικά στην Κωνσταντινούπολη, τη Ρόδο και τους Αγίους τόπους (1614), όπου παρέμεινε αρκετά για να αποκτήσει καλή γνώση της Τουρκικής και κάποια γνώση της Αραβικής. Το 1615 μετέβη στην Αλεξάνδρεια και μετά από μια περιήγηση στο όρος Σινά εγκατέλειψε το Κάιρο με δύο πορτραίτα Φαγιούμ στις αποσκευές του για να λάβει μέρος στον εορτασμό του Πάσχα στην Ιερουσαλήμ
Κατόπιν ταξίδεψε προς τη Βαγδάτη για να συναντήσει μια Σύρια χριστιανή πριγκίπισσα ονόματι Μάανι, η οποία δυστυχώς πέθανε το 1621. Με τη συνοδεία της συζύγου του πέρασε στο Ισπαχάν το καλοκαίρι του 1618, όπου συνάντησε τον Σάχη Αμπάς, στη διάρκεια μιας εκστρατείας του στη βόρειο Περσία τον οποίο και ακολούθησε επισκεπτόμενος περιοχές της Κασπίας. To 1623 με το αγγλικό πλοίο "Whale" κατάφερε εν τω μέσω του περσοτουρκικού πολέμου να φθάσει στο Γαμπρούν και Σουράτ, από όπου συνέχισε την περιοδεία του στην Ινδία. Στο δρόμο της επιστροφής πέρασε από το Χαλέπι στον κόλπο της Αλεξανδρέττας και με γαλλικό πλοίο στην Κύπρο και από εκεί μετέβη στη Μάλτα, τη Σικελία απ΄ όπου μέσω Νάπολης επέστρεψε στη Ρώμη, όπου τον υποδέχθηκε με τιμές ο Πάπας Ουρβανός Η΄.
Ο Πιέτρο Πελλεγρίνο παντρεύτηκε για δεύτερη φορά, τη γεωργιανή ευγενή Μαριούτσια ντε Ζιμπά (Mariuccia Tinatin de Ziba), υιοθετημένη κόρη της πρώτης του συζύγου. Πέθανε στη Ρώμη στις 21 Απριλίου 1652. Κατέγραψε εκτενείς σημειώσεις και εντυπώσεις από την μεγάλη του αυτή περιοδεία τις οποίες εξέδωσαν οι γιοι του λίγο αργότερα του θανάτου του.

</doc>
<doc id="66872" url="https://el.wikipedia.org/wiki?curid=66872" title="Παύλος Βασιλείου">
Παύλος Βασιλείου

Ο Παύλος Βασιλείου είναι παλαίμαχος Κύπριος ποδοσφαιριστής, ο οποίος αγωνίστηκε κατά σειρά με τις εθνικές ομάδες Ελλάδας και Κύπρου. Πρόκειται για έναν από τους τέσσερεις μόλις παίκτες που χρίστηκε διεθνής και με άλλη εθνική πλην της ελληνικής (Κώστας Χούμης και Γιάγκος Σημαντήρης οι δύο πρώτοι, με ποιο πρόσφατο τον Απόστολο Γιάννου).
Γεννήθηκε το 1940 στην Κύπρο.
Σε ηλικία 22,5 ετών μεταγράφηκε από την Ε.Π.Α. Λάρνακας στην Ελλάδα, όπου και έκανε μεγάλη καριέρα επί 7 χρόνια στον Ολυμπιακό. Αποτελώντας το βασικό του έξω δεξιά (δεξί εξτρέμ), αγωνίστηκε σε 193 παιχνίδια πρωταθλήματος Α΄ κατηγορίας και σημείωσε 48 τέρματα (τα 4 με πέναλτυ).
Το καλοκαίρι του 1970 επανήλθε στην ΕΠΑ Λάρνακας, η οποία θα συμμετείχε στο επόμενο πρωτάθλημα Ελλάδας όντας πρωταθλήτρια Κύπρου 1969-70. Ο Βασιλείου σημείωσε ένα από τα 3 του τέρματα (σε 28 αγώνες) της χρονιάς εκείνης, στην ήττα της ομάδας του με 1-3 από τον Ολυμπιακό, κατά την επιστροφή του ως αντίπαλος πλέον στο στάδιο Καραϊσκάκη.
Φόρεσε 7 φορές την φανέλα της εθνικής Ελλάδας και 8 φορές (όλες ήττες σε επίσημους αγώνες) εκείνη της εθνικής Κύπρου. Είναι χαρακτηριστικό ότι αν και Κύπριος, χρίστηκε πρώτα διεθνής με την Ελλάδα.

</doc>
<doc id="66873" url="https://el.wikipedia.org/wiki?curid=66873" title="Πέπε Ρέϊνα">
Πέπε Ρέϊνα



</doc>
<doc id="66880" url="https://el.wikipedia.org/wiki?curid=66880" title="Πρωτεύς ΙΙ (υποβρύχιο)">
Πρωτεύς ΙΙ (υποβρύχιο)

Πρωτεύς ΙΙ (Υποβρύχιο) / S-113
Υποβρύχιο τύπου '209/1200'.
Ένα από τα τέσσερα προηγμένου τύπου, συμβατικό υποβρύχιο του Ελληνικού Πολεμικού Ναυτικού, που παραγγέλθηκαν από την Ελληνική Κυβέρνηση τον Νοέμβριο του 1967, στα ναυπηγεία ‘Howaldtswerke – Deutsche Werft (HDW) AG, Kiel’ Κίελου Δ. Γερμανίας. Ίδιου τύπου Υ/Β Νηρεύς ΙΙ, Τρίτων ΙΙ, Γλαύκος ΙΙΙ. Καθελκύστηκε στις 1 Φεβρουαρίου 1972. Ύψωση Ελληνικής Σημαίας στις 22 Νοεμβρίου 1972. Στις 27 Νοεμβρίου 1972 παρελήφθη στο Κίελο της τότε Δυτικής Γερμανίας και κατέπλευσε στην Ελλάδα στις 16 Μαρτίου 1973.
Το υποβρύχιο έχει ύψος (άνευ ιστών): 11,38 μέτρα

</doc>
<doc id="66881" url="https://el.wikipedia.org/wiki?curid=66881" title="Νηρεύς ΙΙ (υποβρύχιο)">
Νηρεύς ΙΙ (υποβρύχιο)

Νηρεύς ΙΙ (Υποβρύχιο) / S-111
Υποβρύχιο τύπου '209/1200'.
Κατασκευάστηκε στα ναυπηγεία ‘Howaldtswerke – Deutsche Werft (HDW) AG, Kiel’ για λογαριασμό του Ελληνικού Πολεμικού Ναυτικού. Καθελκύστηκε στις 7 Ιουλίου 1971. Ίδιου τύπου Υ/Β ‘Γλαύκος ΙΙΙ’, ‘Τρίτων ΙΙ’, ‘Πρωτεύς ΙΙ’. Στις 10 Φεβρουαρίου 1972 παρελήφθη στο Κίελο της Δ. Γερμανίας. Κατέπλευσε στην Ελλάδα στις 19 Ιουνίου 1972.
Το υποβρύχιο έχει ύψος (άνευ ιστών): 11,38 μέτρα.
Εξωτερικοί σύνδεσμοι.
Το Υ/Β Νηρεύς στην επίσημη ιστοσελίδα του Ελληνικού Πολεμικού Ναυτικού

</doc>
<doc id="66882" url="https://el.wikipedia.org/wiki?curid=66882" title="Τρίτων ΙΙ (υποβρύχιο)">
Τρίτων ΙΙ (υποβρύχιο)

Το Τρίτων ΙΙ (S-112) είναι υποβρύχιο τύπου "209/1200" του Ελληνικού Πολεμικού Ναυτικού. 
Είναι ένα από τα τέσσερα προηγμένου τύπου, συμβατικά υποβρύχια που παραγγέλθηκαν το 1967 από το Ελληνικό Πολεμικό Ναυτικό στα Ναυπηγεία HDW του Κιέλου της Δυτικής Γερμανίας. Παραλήφθηκε στις 8 Αυγούστου 1972 και κατέπλευσε στην Ελλάδα στις 11 Νοεμβρίου 1972. Το υποβρύχιο έχει ύψος 11,38 μέτρα χωρίς τους ιστούς.
Του ιδίου τύπου είναι και τα υποβρύχια Νηρεύς ΙΙ, Πρωτεύς ΙΙ και Γλαύκος ΙΙΙ.

</doc>
<doc id="66884" url="https://el.wikipedia.org/wiki?curid=66884" title="Παπανικολής ΙΙ (υποβρύχιο)">
Παπανικολής ΙΙ (υποβρύχιο)

Το υποβρύχιο Παπανικολής (S-114) του ελληνικού Πολεμικού Ναυτικού ήταν τύπου GUPPY IIA. Κατασκευάστηκε στα ναυπηγεία ‘USA – Monitowoc SB Co, Monitowoc, Wisc’. Καθελκύστηκε στις 12 Δεκεμβρίου 1943. Στην ενεργεία από τις 18 Απριλίου 1944. Παραχωρήθηκε από το αμερικανικό Ναυτικό στις 26 Ιουλίου 1972 στο Νιού Λόντον, Κοννεκτικοτ. Κατέπλευσε στην Ελλάδα στις 26 Ιουλίου 1972. Ιδίου τύπου υποβρύχιο Κατσώνης ΙΙI.

</doc>
<doc id="66885" url="https://el.wikipedia.org/wiki?curid=66885" title="Κατσώνης ΙΙ (υποβρύχιο)">
Κατσώνης ΙΙ (υποβρύχιο)

Ναυπήγηση και ένταξη του Υ/Β ΚΑΤΣΩΝΗΣ στο ΠΝ..
Το Υ/Β ΚΑΤΣΩΝΗΣ (Υ1) ήταν ένα από τα έξι υποβρύχια του Ελληνικού Πολεμικού Ναυτικού στην διάρκεια του Μεσοπολέμου και του Β΄ Παγκοσμίου Πολέμου , έλαβε το όνομά του από τον Έλληνα αξιωματικό του τσαρικού στρατού Λάμπρο Κατσώνη (1752-1804). Το Υ/Β ΚΑΤΣΩΝΗΣ ήταν το δεύτερο σκάφος του πολεμικού ναυτικού με αυτή την ονομασία.
Σύμφωνα με τον ημερήσιο ελληνικό τύπο , η ναυπήγηση του πλοίου συνδέεται με την απόφαση παραγγελίας δύο ακόμη υποβρυχίων για το ΠΝ, απόφαση που ελήφθηκε τη 10/05/1924 στη διάρκεια συμβουλίου υπό την προεδρία του υπουργού των Ναυτικών Αλέξανδρου Χατζηκυριακού στο πλαίσιο μιας πρώτης αντίδρασης για την ενίσχυση του πολεμικού στόλου μετά την Μικρασιατική Καταστροφή. Την 17/05/1924 υπεγράφθηκε η σύμβαση για τη ναυπήγηση των δύο υποβρυχίων, η σύμβαση ήταν μεταξύ του ελληνικού δημοσίου, που το αντιπροσώπευε ο υπουργός των Ναυτικών Α. Χατζηκυριάκος, και των γαλλικών ναυπηγείων Schneider. Η σύμβαση αφορούσε στη ναυπήγηση δύο μόνο υποβρυχίων βάρους 600 τόνων έκαστο.
Σύμφωνα με τον ημερήσιο τύπο της εποχής αντλούνται μεταξύ άλλων τα εξής "«Η τιμή εκάστου υποβρυχίου ωρίσθη εις 11.970.000 γαλλικά φράγκα. Το Ελληνικόν Δημόσιον υποχρεούται όπως πρκαταβάλη εις τα εν λόγω ναυπηγεία 15% έναντι της αξίας εκάστου υποβρυχίου. Τα υποβρύχια θα παραδοθούν εις το Ελληνικόν Ναυτικόν εκ του λιμένος Τουλώνος."
"Δια της συμβάσεως παρέχεται εις τον υπουργόν των Ναυτικών το δικαίωμα να διαλύση την σύμβασιν και να επιστραφή εις το Ελληνικόν Δημόσιον η προκαταβολή, εάν τα ναυπηγεία δεν τηρούν επακριβώς τους εν τη συμβάσει αναγραφομένους όρους. Υπό του οίκου Σνάϊδερ παρεχωρήθη εις το Δημόσιον ως προμήθεια 1% εκ της αξίας των υποβρυχίων."
"Περί της ονομασίας των δύο υποβρυχίων δεν ελήφθη εισέτι ουδεμία απόφασις . Κατά πάσαν πιθανότηταν εις τα υποβρύχια θα δοθούν ονόματα πυρπολητών της Επαναστάσεως του 1821."
"Περί τας αρχάς του μεθεπόμενου μηνός Ιουλίου [1924] θ΄ αποσταλούν εις την Κρατικήν Σχολήν Υποβρυχίων της Γαλλίας τέσσαρες Υποπλοίαρχοι προς εκπαίδευσιν.»"Την 19/05/1924 ο υπουργός των Ναυτικών ενεκρινε το πρώτο χρηματικό ένταλμα επ΄ ονόματι των αντιπροσώπων του γαλλικού ναυπηγικού οίκου Chantiers Schneider et Cie για την πραγματοποίηση της παραγγελίας των υποβρυχίων. 
Οι εργασίες ναυπήγησης του Υ/Β ΚΑΤΣΩΝΗΣ ξεκίνησαν το καλοκαίρι του 1924 στα ναυπηγεία της εταιρείας Chantiers Schneider et Cie στο Chalon-sur-Saône
Την 20/01/1926 αποφασίστηκε , σύμφωνα με το διάταγμα αριθ,15, να δοθούν τα ονόματα ΚΑΤΣΩΝΗΣ και ΠΑΠΑΝΙΚΟΛΗΣ στα υπό κατασκευή υποβρύχια. Την 26η Μαρτίου του ιδίου έτους το Υ/Β ΚΑΤΣΩΝΗΣ καθελκύθηκε και ρυμουλκήθηκε στο σημείο όπου συνεχίστηκαν οι εργασίες για την ολοκλήρωση της κατασκευής. Την 04/09/1926 και ενώ τα Υ/Β ΚΑΤΣΩΝΗΣ και ΠΑΠΑΝΙΚΟΛΗΣ βρίσκονταν στο ήμισυ της αποπεράτωσής τους, ο υπουργός των Ναυτικών υπέγραψε νέα διαταγή με την οποία τοποθετήθηκαν στο Υ/Β ΚΑΤΣΩΝΗΣ ο αντιπλοίαρχος Κωνσταντίνος Αρβανίτης με καθήκοντα Κυβερνήτου και ο πλωτάρχης Γ. Βλαχόπουλος με τα καθήκοντα του Υπάρχου, ενώ στο Υ/Β ΠΑΠΑΝΙΚΟΛΗΣ τοποθετήθηκαν αντίστοιχα με καθήκοντα Κυβερνήτη και Υπάρχου ο αντιπλοίαρχος Π. Βανδώρος και ο πλωτάρχης Ν. Στυμφαλιάδης
Το φθινόπωρο του 1927 τα υποβρύχια πήραν τα διακριτικά Κ για το ΚΑΤΣΩΝΗΣ και Κ2 για το ΠΑΠΑΝΙΚΟΛΗΣ, ετσί και ξεκίνησαν τις δοκιμές οι οποίες ήταν και οι τελικές στην Τουλώνα. Πρώτο τερμάτισε τις δοκιμές του το Υ/Β ΠΑΠΑΝΙΚΟΛΗΣ και εν συνεχεία αναχώρησε για την Ελλάδα τον Δεκέμβριο του ίδιου έτους , με Κυβερνήτη τον Αντιπλοίαρχο Π. Βανδώρο, με τελικό προορισμό του στον Ναύσταθμο Σαλαμίνας στις 14:00 της 29/12/1927.
Ο ελληνικός ημερήσιος τύπος αναφέρθηκε στον κατάπλου του Υ/Β ΠΑΠΑΝΙΚΟΛΗΣ και γράφει τα εξής:«Ο «Παπανικολής» ηγκυροβόλησεν, ως και χθες εγράφομεν, πλησίον ειδικής προβλήτος, που κατασκευάσθη εις τον ναύσταθμον. Εκεί θα έλθουν και τα άλλα μας υποβρύχια. Τα πληρώματα των πρόκειται να είνε εγκατστημένα, εφ΄όσον τα υποβρύχια θα ευρίσκονται εις την βάσιν των, επί της επισκευαζομένης διαρκώς «Αμφιτρίτης. Τάχιστα θα ιδρυθή εις τον Ναύσταθμον και ειδική σχολή υποβρυχίων εις την οποίαν θα μετεκπαιδεύωνται πληρώματα και επιτελεία. Νυν ο «Παπανικόλής» θα εκτελέσει καταδύσεις και μικράς ασκήσεις διά να αντιληφθούν τας αρετάς του οι ανώτεροι μας αξιωματικοί. Αργότερον θα εκτελέση τακτικάς ασκήσεις, τον δε Μάρτιον θα μετάσχη των μεγάλων ασκήσεων της μελούσης ν' ανασυγκροτηθή μοίρας του Στόλου.»Το Υ/Β ΚΑΤΣΩΝΗΣ τερμάτισε τις δοκιμές του στις αρχές Μαΐου 1928 οπότε και δεξαμενίστηκε για καθαρισμό στις μόνιμες δεξαμένες της Τουλώνας. Την 18/06/1928 απέπλευσε για την Ελλάδα, με Κυβερνήτη τον Αντιπλοίαρχο Κωνσταντίνο Αρβανίτη, με επιβαίνοντες το 25μελές πλήρωμά του. Πρωϊνές ώρες της 21/061928 ελλιμενίστηκε στον Ναύσταθμο Σαλαμίνα μαζί με το εκπαιδευτικό πλοίο ΑΡΗΣ, τα δύο πλοία τα υποδέχθηκε ο διοικητής της τότε βάσεως υποβρυχίων Ι. Δεμέστιχας. Οι εφημερίδες της εποχής γράφουν για τον ενθουσιασμό που επέφερε ο κατάπλους των δύο πλοίων και αναφέρθηκαν με τα ακόλουθα::«Κατά τον πλουν του υποβρυχίου ο κυβερνήτης αυτού αντιπλοίαρχος κ. Αρβανίτης και οι αξιωματικοί απηύθυναν θερμόν χαιρετισμόν προς τον Διοικητήν της βάσεως υποβρυχίου κ. Δεμέστιχαν. Ο κ. Δεμέστιχας απήντησεν εις τον χαιρετισμόν τούτον θερμώς. Ευθύς ως κατέπλευσεν εις τον ναύσταθμον το υποβρύχιον, ο διοικητής της βάσεως υποβρυχίου κ. Δεμέστιχας ανήλθεν επ΄αυτού και εξέφρασε τα συγχαρητήρια του προς τον κυβερνήτην, τους αξιωματικούς και το πλήρωμα, διά τον επιτυχή πλουν του υποβρυχίου. Ο κ. Αρβανίτης απήντησεν ευχαριστών 
Το εκπαιδευτικόν πλοίον «Άρης» το οποίον θα χρησιμοποιηθή διά την εκπαίδευσιν των δοκίμων αξιωματικών και υπαξιωματικών, ηγκυροβόλησε προ του Διοικητηρίου. Είναι θαύμα ναυπηγικής. Ταχύτατον και εφωδιασμένον δι΄όλων των τελειοτάτων μηχανημάτων . Εινε τόννων δύο χιλιάδων. Ο κυβερνήτης του σκάφους πλοίαρχος κ. Οικονόμου ανέφερεν εις την Διοίκησιν του Ναυστάθμου, ότι κατά τον πλουν ανέπτυξε ταχύτητα 8 μιλλίων καθ΄ ώραν , χωρίς να χρησιμοποιηθούν τα ιστία του. 
Εις τον Ναύσταθμον, κατά τον κατάπλουν του υποβρυχίου και του εκπαιδευτικού σκάφους , είχεν συγκεντρωθή πλήθος κόσμου, όστις επί πολύν ώρα απεθαύμαζον αυτά. Και τα δύο ταύτα πλοία του ελληνικού στόλου θεωρούνται από τα τελειότερα εις το είδος των και αυξάνουν σημαντικώς την δύναμιν του ελληνικού στόλου. 
Και τα δύο ταύτα πλοία, μετά του «Παπανικολή» θα καταπλεύσουν προσεχώς εις τα Φαληρικά ύδατα, όπου θα επιτραπή εις το Κοινόν να τα επισκεφθή και να τα θαυμάση εκ του πλησίον. Τα ίδια πλοία κατόπιν θα πλεύσουν και προς άλλους ελληνικούς λιμένες, όπως γίνουν αντικείμενα θαυμασμού και από τα άλλα ναυτικά κέντρα της Ελλάδος προς έξαρσιν του εθνικού φρονήματος και ενίσχυσιν του αισθήματος της ναυτικής δυνάμεώς μας, επί της οποίας βασίζεται η εθνική μας υπόστασις.» Την 13/07/1928 το πρωί εκτελέστηκε η τελετή της πρώτης ανύψωσης της σημαίας του Υ/Β ΚΑΤΣΩΝΗΣ στο Ναύσταθμο Σαλαμίνας και έτσι ενταχθηκε στο ΠΝ. Στην τελετή ύψωσης σημαίας και στον αγιασμό, που πραγματοποιήθηκε από τον επίσκοπο της Σύρου Αθανάσιο, παρευρέθησαν ανώτεροι και κατώτεροι αξιωματικοί του ΠΝ, οι διευθυντές του υπουργείου των Ναυτικών, ο διοικητικής της τότε Ανωτάτης Διοίκησης Υποβρυχίων (Α.Δ.Υ), Ιωάννης Δεμέστιχας, και φυσικά ο Έλληνας πρωθυπουργός Ελευθέριος Βενιζέλος, ο οποίος στον λόγο του είπε: «Το ναυτικόν , θ΄ ακολουθήση την ελληνικήν εξωτερικής πολιτικήν, ήτις μετά τας περιπέτειας του πολέμου, είνε πολιτική ειρήνης. Θεωρούμεν τώρα όλα τα εξωτερικά ζητήματα ως λελυμένα, άλλα μεν καλώς, άλλα δεν κακώς, αλλά μάλλον καλώς, εάν ενθυμηθώμεν πόθεν εξεκινήσαμεν προ 16 ετών και ότι σήμερον ευρισκόμεθα εις τα όχθας του Έβρου. 
Η Ελλάς ενδιαφέρεται σήμερον, όπως η εφαρμογή των συνθηκών ευρίσκεται εις πεδίον ειλικρίνειας, και όπως τα δικά της δικαιώματα ώσιν σεβαστά παρ΄ όλων . Παρ΄ όλα ταυτα η Κυβέρνησις δεν θα παρίδη και τα ναυτικά ζητήματα άτινα θα τυχώσι της δεούσης προσοχής, διότι και εις τούτο απεβλεπε η συγκρότησις της παρούσης Κυβερνήσεως.» Μετά το πέρας της τελετής αυτής το Υ/Β ΚΑΤΣΩΝΗΣ ήταν ενταγμένο πλέον ως μάχιμο πλοίο στο ΠΝ. Το Υ/Β ΚΑΤΣΩΝΗΣ διατήρησε το διακριτικό Κ μέχρι και τις αρχέςτης δεκαετίας του 30 όπου μετά πήρε το τελικό και μόνιμο διακριτικό του , τον πλευρικό αριθμό Υ1. 
Το Υ/Β ΚΑΤΣΩΝΗΣ παραγγέλθηκε στην Γαλλία από την τότε ελληνική κυβέρνηση το 1925, μαζί με το άλλο Υ/Β ΠΑΠΑΝΙΚΟΛΗΣ (Υ2), κατασκευάστηκε τα έτη 1925-1927 στο ναυπηγείο "Forge et Chantiers de la Gironde", του Μπορντό. Η παραλαβή του έγινε στην Χάβρη της Γαλλίας στις 8 Ιουνίου 1928 με πρώτο του κυβερνήτη τον αντιπλοίαρχο Κωνσταντίνο Αρβανίτη, εν συνεχεία κατέπλευσε στο Ναύσταθμο Σαλαμίνας στις 21 Ιουνίου 1928 και εντάχθηκε στο Ελληνικό Βασιλικό Πολεμικό Ναυτικό με τον διακριτικό κωδικό "Y1".
Ιστορική σύνοψη και γενικά χαρακτηριστικά του Υ/Β ΚΑΤΣΩΝΗΣ.
Το Υ/Β ΚΑΤΣΩΝΗΣ ήταν το δεύτερο σκάφος του Βασιλικού Ναυτικού (ΒΝ), το πρώτο πλοίο με την ίδια ονομασία, ήταν το εύδρομο ΚΑΤΣΩΝΗΣ το οποίο το παράγγειλε η ελληνική κυβέρνηση στην Αγγλία και συγκεκριμένα στα ναυπηγεία Cammei Laird του Birkenhead το 1914 . Μετά την έναρξη του Α' Παγκοσμίου Πολέμου , οι Άγγλοι επίταξαν το πλοίο το 1915 , εξαιτίας των κρίσιμων συνθηκών προκειμένου να καλύψει τις πολεμικές της ανάγκες, το υποβρύχιο μετονομάστηκε ως HMS CHESTER και τελικά εντάχθηκε στο Βασιλικό Ναυτικό της Βρετανίας (Royal Navy). Με το τέλος του πολέμου προσφέρθηκε για πώληση στην Ελλάδα αλλά η ελληνική κυβέρνηση αρνήθηκε την προσφορά με αποτέλεσμα να πωληθεί και να διαλυθεί την 09/11/1921.
Το Υ/Β ΚΑΤΣΩΝΗΣ τον Μάρτιο του 1935, είχε συμμετοχή Βενιζελικό Κίνημα το οποίο απέτυχε, με Κυβερνήτη τον πλωτάρχη Ελευθέριο Γεωργακόπουλο, μαζί με το θωρακισμένο καταδρομικό ΓΕΩΡΓΙΟΣ ΑΒΕΡΩΦ, το καταδρομικό ΕΛΛΗ , το τορπιλοβόλλο ΝΙΚΗ, τα αντιτορπιλικά ΨΑΡΑ και ΛΕΩΝ και το υποβρύχιο ΝΗΡΕΥΣ . Η κυβέρνηση του Π. Τσαλδάρηκατέστειλε το κίνημα και το Υ/Β ΚΑΤΣΩΝΗΣ διέφυγε στην τότε ιταλική Πάτμο τη 12η Μαρτίου 1935, όπου παραδόθηκε στη ναυτική διοίκηση του νησιού. Οι Ιταλοί ρυμούλκησαν το Υ/Β ΚΑΤΣΩΝΗΣ στη Λέρο και στη συνέχεια το παρέδωσαν στην ελληνική αντιπροσωπεία, υπό τις διαταγές του υποπλοίαρχου Κωνσταντίνου Δούση, οι οποίοι τη 17η Μαρτίου 1935το οδήγησαν στον Ναύσταθμο Σαλαμίνας.
Στη διάρκεια του Ελληνοïταλικού Πολέμου, το Υ/Β ΚΑΤΣΩΝΗΣ με κυβερνήτη τον υποπλοίαρχο Αθανάσιο Σπανίδη, εκτέλεσε τέσσερις περιπολίες. Την 31η Δεκεμβρίου 1940 βύθισε με το πυροβόλο του ένα μικρό ιταλικό ατμόπλοιο με την ονομασία QUINΤO πλησίον των γιουγκοσλαβικών ακτών. Όταν κατέρευσε το μέτωπο και ο γερμανικός στρατός μπήκε στην Ελλάδα τον Απρίλιο του 1941, το Υ/Β ΚΑΤΣΩΝΗΣ διέφυγε με τον υπόλοιπα πλοία του ελληνικού στόλου στην Αιγύπτου και συγκεκριμένα στην Αλεξάνδρεια, εν συνέχεια κατέπλευσε στο Πορτ-Σουδάν της χώρας του Σουδάν όπου παρέμεινε εκεί σε μακρά επισκευή.
Στις 2 Ιουλίου 1942, μετά την επανάπλευση του στην Αίγυπτο, βυθίστηκε από λανθασμένο χειρισμό στο λιμάνι του Πορτ Σάιντ κατά την αποπεράτωση του δεξαμενισμού του. Ανελκύστηκε, επισκευάστηκε και άρχισε περιπολίες στο Αιγαίο με κυβερνήτη τον Βασίλη Λάσκο. Στις 2 Απριλίου 1943 βύθισε το ιταλικό βοηθητικό περιπολικό TERGESTE στο λιμάνι του Γυθείου. Στις 5 Απριλίου 1943 βύθισε έξω από τον Μέριχα της Κύθνου το ισπανικό ατμόπλοιο SAN ISIDRO LABRADOR. Στις 29 Μαΐου 1943 βύθισε κοντά στην Σηπιάδα το ισπανικό ατμόπλοιο RIGEL, συλλαμβάνοντας αιχμάλωτο τον καπετάνιο και τέσσερα μέλη του πληρώματος. Στις 14 Σεπτεμβρίου 1943 και ενώ το ΚΑΤΣΩΝΗΣ ανέμενε την διέλευση εχθρικού πλοίου κοντά στις ακτές του νοτίου Πηλίου, εντοπίστηκε από το γερμανικό ανθυποβρυχιακό UJ-2101 (πρώην ελληνικό Β.Π. ναρκαλιευτικό-ναρκοθετικό ΣΤΡΥΜΩΝ). Μετά την ρίψη βομβών βάθους το ΚΑΤΣΩΝΗΣ εξαναγκάσθηκε σε ανάδυση και εξόρμηση δια πυροβόλου αλλά εμβολίστηκε από το διώκτη του, με αποτέλεσμα να βυθιστεί βόρεια της Σκιάθου. Φονεύθηκαν ο κυβερνήτης του Βασίλης Λάσκος και 31 μέλη του πληρώματος, οδηγήθηκαν στην αιχμαλωσία 17, ενώ τρεις κατάφεραν να διαφύγουν κολυμπώντας.
Την 29η Μαΐου 1943, στην διάρκεια της 6ης περιπολίας, το Υ/Β ΚΑΤΣΩΝΗΣ επιτέθηκε εναντίον του ισπανικού ατμόπλοιου RIGEL, στην περιοχή Σηπιάδα της Μαγνησίας. Συνελήφθησαν ο κυβερνήτης του και τέσσερα μέλη του πληρώματος του RIGEL. Τη 14η Σεπτεμβρίου 1943, στην διάρκεια της 7ης περιπολίας, η οποία ήταν και η τελευταία, ενώ το Υ/Β ΚΑΤΣΩΝΗΣ περίμενε τη διέλευση ενός εχθρικού πλοίου, κοντά στις ακτές του νοτίου Πηλίου και κατά τη διάρκεια διαδικασίας κατάδυσης εντοπίστηκε από το γερμανικό ανθυποβρυχιακό΄Uj-2101. Το γερμανικό πλοίο επιτέθηκε με ρίψη βομβών βάθους που προκάλεσαν στο Υ/Β ΚΑΤΣΩΝΗΣ σοβαρές βλάβες, η οποίες το εξανάγκασαν σε ανάδυση και σε αντεπίθεση με το πυροβόλο, με τελική έκβαση τον εμβολισμό απο το Uj-2101 και τη βυθισή του βορειοδυτικα της Σκιάθου με μεγάλες απώλειες. Ο κυβερνήτης Βασίλης Λάσκος και 31 μέλη του πληρώματος εφονεύθησαν κατά τη διάρκεια της μάχης, ενώ 17 μέλη του πληρώματος αιχμαλωτίστηκαν και μόνο 3 κατάφεραν να ξεφύγουν κολυμπώντας.
Χαρακτηριστικά.
Το Βασιλικό Πλοίο υποβρύχιο ΚΑΤΣΩΝΗΣ (Υ1), όπως και το αδελφό του πλοίο Υ/Β ΠΑΠΑΝΙΚΟΛΗΣ (Υ2), ανήκε στην κλάση "Κατσώνης" στην οποία και έδωσε το όνομα του. Η κλάση αυτή - στην οποία κατατάσσονται μόνο δυο υποβρύχια, τα ΚΑΤΣΩΝΗΣ και ΠΑΠΑΝΙΚΟΛΗΣ - ήταν όμοια με την γαλλική κλάση υποβρυχίων "Circé" έχοντας σαν κύρια διαφορά με αυτήν το μέγεθος του πυργίσκου, ο οποίος στην κλάση "Κατσώνης" ήταν μεγαλύτερος για να χωρέσει την περιστροφική βάση του πυροβόλου των 100 χιλ.. Το ΚΑΤΣΩΝΗΣ, όπως και το αδελφό του ΠΑΠΑΝΙΚΟΛΗΣ, κατασκευάστηκε σύμφωνα με τον τύπο "Schneider-Laubeuf" ο οποίος υπήρξε και ο κύριος κατασκευαστικός τύπος των γαλλικών υποβρυχίων του μεσοπολέμου. Είχε διαστάσεις 62,5 x 5,3 x 3,6 μέτρα και εκτόπισμα 576 τόνων (ή 775 τόνων σε κατάδυση), εκινείτο δε με δυο προπέλες. Το σύστημα πρόωσης αποτελείτο από δύο κινητήρες Diesel, τύπου Schneider-Carel, ισχύος 1.300 hp (Horsepower) για κίνηση στην επιφάνεια και δύο ηλεκτροκινητήρες ισχύος 1.000 hp για κίνηση εν καταδύσει. Το σκάφος επανδρωνόταν από πλήρωμα 45 ανδρών (6 αξιωματικοί, 39 υπαξιωματικοί και ναύτες). Ο οπλισμός του αποτελείτο από έξι τορπιλοσωλήνες των 533 χιλ. (2 εσωτερικοί στην πλώρη, 2 εξωτερικοί στην πλώρη, 2 εξωτερικοί στην πρύμνη), ένα πυροβόλο των 100 χιλ. και δύο πολυβόλα. Το ΚΑΤΣΩΝΗΣ, όπως και τα υπόλοιπα πέντε υποβρύχια του στόλου, είχε υπερβεί κατά πολύ το όριο της επιχειρησιακής του δράσης, τα δέκα έτη σύμφωνα με τον κατασκευαστή του, παρέμενε όμως σε υπηρεσία λόγω του ότι ο παροπλισμός του είχε κριθεί αδύνατος, καθώς δεν υπήρχε δυνατότητα προμήθειας νέων σκαφών.
Και τα έξι υποβρύχια του ελληνικού στόλου, τα οποία παραγγέλθηκαν το 1925 και το 1927 από την ελληνική κυβέρνηση στην Γαλλία, αποδείχτηκαν εκ των υστέρων ελαττωματικά καθώς εμφάνιζαν συνεχή προβλήματα και αδυναμίες όπως:
Στα ελάχιστα πλεονεκτήματα τους συγκαταλέγονταν:
Ένα από τα κύρια προβλήματα των υποβρυχίων αυτών ήταν η ελλιπής συντήρηση τους, εξαιτίας των περιορισμένων πιστώσεων που διατέθηκαν από το ελληνικό κράτος για την προμήθεια ανταλλακτικών. Όταν το καλοκαίρι του 1939 διατέθηκαν οι απαραίτητες πιστώσεις για την παραγγελία των αναγκαίων ανταλλακτικών ήταν πλέον αργά, καθώς η παραγγελία δεν ολοκληρώθηκε λόγω της κατάληψης της Γαλλίας από την ναζιστική Γερμανία το καλοκαίρι του 1940. Παρόλα τα προαναφερόμενα προβλήματα όμως όλα τα ελληνικά υποβρύχια, πλην του Υ/Β ΓΛΑΥΚΟΣ, ήταν έτοιμα να λάβουν μέρος σε επιχειρήσεις αμέσως μετά την κήρυξη του Ελληνοïταλικού Πολέμου στις 28 Οκτωβρίου 1940.
Πολεμικές περιπολίες 1-4 (Ελλάδα).
Σύμφωνα με την έκθεση της 1ης Νοεμβρίου 1939 του Ανώτερου Διοικητή Υποβρυχίων, πλοιάρχου Αθανάσιου Ξηρού, το Υ/Β ΚΑΤΣΩΝΗΣ το φθινόπωρό του 1939 ήταν σε ακινησία για την εκτέλεση εργασιών γενικής επιθεώρησης του υλικού του το οποίο ήταν καταπονημένο και γερασμένο. Στις αρχές του 1940 το Υ/Β ΚΑΤΣΩΝΗΣ ήταν έτοιμο να επιστρέψει και να συμμετάσχει στις επιχειρήσεις. 
Με την έναρξη του ελληνοïταλικού πολέμου το ΚΑΤΣΩΝΗΣ μαζί με τα υπόλοιπα υποβρύχια του ελληνικού στόλου - εκτός του ΓΛΑΥΚΟΣ το οποίο βρισκόταν σε συνεχή επισκευή - άρχισε τις πολεμικές του περιπολίες στο Ιόνιο Πέλαγος και στην Αδριατική. Σύμφωνα με το πολεμικό σχέδιο του Γ.Ε.Ν. δυο εκ των έξι υποβρυχίων (ΠΑΠΑΝΙΚΟΛΗΣ, ΝΗΡΕΥΣ) τέθηκαν στην διάθεση της Ν.Α.Π./1, με κύριο στόχο την αποτροπή πιθανής απόβασης ιταλικών στρατευμάτων στα νησιά του Ιονίου και την δυτική Ελλάδα, ενώ άλλα δυο (ΚΑΤΣΩΝΗΣ, ΤΡΙΤΩΝ) τέθηκαν υπό των άμεσων διαταγών του Α.Σ.
1η πολεμική περιπολία, 03.11.-10.11.1940: Θαλάσσια περιοχή Αγίων Σαράντα, κυβερνήτης υποπλοίαρχος Αθανάσιος Σπανίδης. Το ΚΑΤΣΩΝΗΣ ξεκίνησε στις 16:00 της 3ης Νοεμβρίου 1940 για την πρώτη πολεμική του περιπολία στην περιοχή Ε με κύριο σκοπό την διακοπή των εχθρικών συγκοινωνιών μεταξύ Ιταλίας και Αλβανίας. Το υποβρύχιο έφθασε στην περιοχή της περιπολίας του στις 06:30 της 6ης Νοεμβρίου 1940 και παρέμεινε για πέντε ημέρες περιπολώντας σε απόσταση 4-6 ναυτικών μιλίων από τις αλβανικές ακτές. Κατά την διάρκεια της περιπολίας του δεν κατόρθωσε να διακρίνει ή να επισημάνει με τα υδρόφωνα του κανένα εχθρικό πλοίο στην περιοχή. Ενώ κατέφθαναν καθημερινά στο Γ.Ε.Ν. πληροφορίες για ύπαρξη ιταλικών μεταγωγικών με προορισμό το λιμάνι των Αγίων Σαράντα, το αποτέλεσμα της περιπολίας του ΚΑΤΣΩΝΗΣ έδειξε ότι αυτό δεν συνέβαινε, γεγονός το οποίο οδήγησε στην συνέχεια στην κατάργηση των περιπολιών στην περιοχή Ε. Μετά το τέλος της περιπολίας του το υποβρύχιο επέστρεψε στον ναύσταθμο όπου και κατέπλευσε στις 10.11.1940.
2η πολεμική περιπολία, 22.12.1940–04.01.1941: Αδριατική, κυβερνήτης υποπλοίαρχος Αθανάσιος Σπανίδης. Το απόγευμα της 22ας Δεκεμβρίου 1940 το ΚΑΤΣΩΝΗΣ απέπλευσε από τον ναύσταθμο, με σκοπό την εγκατάσταση επιθετικής περιπολίας στην Αδριατική. Ως τομέας της περιπολίας του είχε ορισθεί από τον Α.Δ.Υ. η περιοχή ευρισκόμενη μεταξύ των παραλλήλων 40° 55´ και 41° 30´ Β και μεταξύ του μεσημβρινού 18° 07´ A και των αλβανικών ακτών, στην οποία εισήλθε το υποβρύχιο την νύχτα της 24ης Δεκεμβρίου. Το απόγευμα της 26ης εντόπισε ένα ατμόπλοιο πλησίον του Αγίου Ιωάννη της Μέδουα (San Giovanni di Medua, σήμερα Shëngjin, Αλβανία) στο οποίο και επιτέθηκε εξαπολύοντας τρεις τορπίλες οι οποίες όμως δεν βρήκαν τον στόχο τους. Το ιταλικό πλοίο βοηθούμενο από την μεγάλη απόσταση που το χώριζε από το υποβρύχιο, κατευθύνθηκε βορειοανατολικά με αποτέλεσμα να πλησιάσει τις γιουγκοσλαβικές ακτές και να διαφύγει αποφεύγοντας με τον τρόπο αυτό την συνέχιση της επίθεσης, η οποία έπρεπε να πραγματοποιηθεί από το ΚΑΤΣΩΝΗΣ εντός των σερβικών χωρικών υδάτων. Στις 29 Δεκεμβρίου ο ΚΑΤΣΩΝΗΣ εντόπισε ένα ακόμα φορτηγό ατμόπλοιο εναντίον του οποίου δεν κατάφερε να πραγματοποιήσει επίθεση αφενός λόγω της ατέλειας των περισκοπίων του, αφετέρου λόγω της μικρής απόστασης ανάμεσα στο ατμόπλοιο και το υποβρύχιο η οποία δεν επέτρεπε την σωστή εξαπόλυση των τορπιλών. Συνεχίζοντας ο ΚΑΤΣΩΝΗΣ την επιθετική του περιπολία στην ίδια περιοχή, εντόπισε στις 08:20 της 31ης Δεκεμβρίου 1940, σε απόσταση 10 ν.μ. βορειοδυτικά του Αγίου Ιωάννη της Μέδουα, το ιταλικό ατμόπλοιο QUINTO (531 ΚΟΧ) εναντίον του οποίου εξαπέλυσε δυο τορπίλες από απόσταση 500 μέτρων. Οι τορπίλες, αν και διασταύρωσαν τον στόχο, δεν τον πέτυχαν πιθανώς λόγω του μικρού βυθίσματος του εχθρικού πλοίου. Βλέποντας ο κυβερνήτης του υποβρυχίου, υποπλοίαρχος Σπανίδης, το αποτέλεσμα και φοβούμενος την διαφυγή του εχθρικού πλοίου διέταξε «εξόρμηση δια πυροβόλου». Το ΚΑΤΣΩΝΗΣ ανήλθε στην επιφάνεια και καταδίωξε το QUINTO μέχρι τις γιουγκοσλαβικές ακτές βάλλοντας συνεχώς εναντίον του και καταφέρνοντας τελικά να το βυθίσει κοντά στο Αντιβάρι (Antivari, σήμερα Bar, Μαυροβούνιο). Το QUINTO (πρώην FLEISS), το οποίο μετέφερε πετρέλαιο για τον ιταλικό στρατό, ήταν ένα μικρό φορτηγό πλοίο μήκους 47 και πλάτους 8 μέτρων, το οποίο είχε επιταχθεί από την Regia Marina Italiana. Ανήκε στην ναυτιλιακή εταιρεία Agricola Industriale per la Produzione Italiana di Cellulosa, με έδρα της Γένουα και το Φιούμε (σήμερα Κροατία), και είχε κατασκευαστεί το 1922 στην Ολλανδία. Αμέσως μετά την επίθεση το Υ/Β Κατσώνης εγκατέλειψε την περιοχή πλέοντας εν καταδύσει προς το Μπρίντιζι. Την επόμενη ημέρα εξήλθε από το στενό του Οτράντο και κατευθύνθηκε προς την βάση του όπου και κατέπλευσε το πρωί της 4ης Ιανουαρίου 1941. Στις 5 Ιανουαρίου 1941 ο κυβερνήτης του ΚΑΤΣΩΝΗΣ, ο οποίος κατά την διάρκεια της περιπολίας είχε λάβει τον βαθμό του πλωτάρχη, προήχθη δια βασιλικού διατάγματος σε αντιπλοίαρχο λαμβάνοντας ταυτόχρονα και το Χρυσό Αριστείο Ανδρείας. Στους τέσσερεις αξιωματικούς του υποβρυχίου απενεμήθη ο Πολεμικός Σταυρός Β΄ Τάξεως και στο υπόλοιπο πλήρωμα απενεμήθη ο Πολεμικός Σταυρός Γ΄ Τάξεως. Η βύθισης του QUINTO ανακοινώθηκε από τον ραδιοφωνικό σταθμό της Ρώμης στις 14.1.1941.
3η πολεμική περιπολία, 14.02.–21.02.1941: Ιόνιο, αντιπλοίαρχος Α. Σπανίδης. Στις 14 Φεβρουαρίου 1941 το ΚΑΤΣΩΝΗΣ ξεκίνησε για την τρίτη πολεμική του περιπολία. Την επόμενη ημέρα και ενώ το υποβρύχιο βρισκόταν στο Ιόνιο, διαπιστώθηκε ότι ο άξονας του δεξιού κινητήρα είχε μετατοπισθεί με αποτέλεσμα την τήξη του μετάλλου αντιτριβής. Το υποβρύχιο κατέπλευσε για την επισκευή της ζημιάς στον όρμο Βαθύ της Ιθάκης όπου παρέμεινε μέχρι και την 17η Φεβρουαρίου. Το πρωί της 18ης απέπλευσε από την Ιθάκη με βόρεια πορεία, έτσι ώστε διαβαίνοντας το στενό του Οτράντο να εγκαταστήσει επιθετική περιπολία στην Αδριατική. Κατά τον πλου συνάντησε σφοδρή κακοκαιρία η οποία ανάγκασε το υποβρύχιο να κινηθεί εν καταδύσει, με σκοπό να αποφύγει τον ισχυρό κυματισμό και την μεγάλη κλίση του πλοίου. Το πρωί της 19ης Φεβρουαρίου η συνεχιζόμενη σφοδρή κακοκαιρία, σε συνδυασμό με την εξάντληση του πληρώματος λόγω συνεχούς ναυτίας και της προηγηθείσας εντατικής εργασίας για την επισκευή του άξονα, οδήγησε στο να αλάξει πορεία το υποβρύχιο και να κατευθυνθεί και πάλι στο Βαθύ της Ιθάκης. Το πρωί της 20ής Φεβρουαρίου κατευθύνθηκε προς το ακρωτήριο Δουκάτο με σκοπό να πλεύση και πάλι την νύχτα προς βορά, αλλά το απόγευμα της ίδιας ημέρας παρατηρήθηκε ανωμαλία στην ελαιοθλιπτική εγκατάσταση του υποβρυχίου η οποία οδήγησε τον Α.Δ.Υ. να ανακαλέσει το υποβρύχιο στην βάση του. Το ΚΑΤΣΩΝΗΣ κατέπλευσε στον ναύσταθμο το απόγευμα της 21ης Φεβρουαρίου 1941 χωρίς να καταφέρει να προσεγγίσει τον τομέα της περιπολίας του λόγω των βλαβών και της σφοδρής κακοκαιρίας.
4η πολεμική περιπολία, 24.03.–02.04.1941: Αδριατική, κυβερνήτης αντιπλοίαρχος Α. Σπανίδης. Το απόγευμα της 24ης Μαρτίου 1941 το ΚΑΤΣΩΝΗΣ ξεκίνησε για την τέταρτη πολεμική του περιπολία. Το πρωί της επόμενης ημέρας διήλθε από το φράγμα της Θολής, στον Πατραϊκό, και το απόγευμα της ίδιας ημέρας διαπίστωσε βλάβη στην ελαιοθλιπτική του εγκατάσταση η οποία και επισκευάστηκε. Από την 27η Μαρτίου εγκατέστησε επιθετική περιπολία παράλληλα στα χωρικά ύδατα της Γιουγκοσλαβίας. Την 29η Μαρτίου εντόπισε μεγάλο ιστιοφόρο εναντίον του οποίου όμως δεν κατάφερε να επιτεθεί. Πλησιάζοντας τις επόμενες ημέρες στον Άγιο Ιωάννη της Μέδουα εντόπισε και πάλι ένα ιστιοφόρο στο οποίο δεν κατάφερε και πάλι να επιτεθεί λόγω της θέσης του υποβρυχίου η οποία ήταν πολύ κοντά στον όρμο εκ του οποίου είχε εξέλθει το ιστιοφόρο. Οι δυο αυτές επιθετικά αποτυχημένες εντοπίσεις και η μέχρι της στιγμής εκείνης άκαρπη περιπολία, οδήγησαν στην διακοπή της και στην επιστροφή του υποβρυχίου στην βάση του όπου κατέπλευσε το απόγευμα της 2ας Απριλίου 1941. Αυτή ήταν η τελευταία πολεμική περιπολία του ΚΑΤΣΩΝΗΣ ως σκάφος του πολεμικού στόλου στην ελεύθερη Ελλάδα. Αμέσως μετά την κήρυξη του πολέμου από την ναζιστική Γερμανία εναντίον της Ελλάδας, την πτώση του μετώπου και την επέλαση του γερμανικού στρατού, το ΚΑΤΣΩΝΗΣ, με κυβερνήτη τον αντιπλοίαρχο Αθανάσιο Σπανίδη και ύπαρχο τον πλωτάρχη Πλάτωνα Λίβα, εγκατέλειψε στις 19 Απριλίου 1941 την Αττική με προορισμό την Σούδα. Το ΚΑΤΣΩΝΗΣ ήταν ενταγμένο σε νηοπομπή μαζί με το Υ/Β ΓΛΑΥΚΟΣ, το πλωτό συνεργείο Β.Π. ΗΦΑΙΣΤΟΣ και 19 φορτηγά πλοία, η οποία συνοδευόταν από δυο βρετανικά αντιτορπιλικά και το βρετανικό καταδρομικό HMS CARLISLE. Μετά την άφιξη στην Σούδα και την ένταξη στην νηοπομπή του Β.Π. θωρηκτού ΓΕΩΡΓΙΟΣ ΑΒΕΡΩΦ, του Β.Π. Α/Τ ΚΟΥΝΤΟΥΡΙΩΤΗΣ και των τορπιλοβόλων ΑΣΠΙΣ και ΝΙΚΗ, κατευθύνθηκε στην συνέχεια προς την Αλεξάνδρεια της Αιγύπτου όπου και κατέπλευσε το απόγευμα της 23ης Απριλίου 1941.
Η μακρόχρονη επισκευή του ΚΑΤΣΩΝΗΣ.
Αμέσως μετά τον κατάπλου, την νύχτα της 24ης Απριλίου 1941, του αρχηγού του ελληνικού στόλου, αντιναυάρχου Επαμεινώνδα Καββαδία, στην Αλεξάνδρεια, με το αντιτορπιλικό ΒΑΣΙΛΙΣΣΑ ΟΛΓΑ, και την ανάληψη της διοίκησης των υποβρυχίων, την 15η Μαΐου 1941, από τον πλοίαρχο Αντωνόπουλο, ακολούθησε μια περίοδος ελέγχου και επισκευών όλων των υποβρυχίων του ελληνικού στόλου. Το Υ/Β Κατσώνης είχε ανάγκη μακράς επιθεώρησης και γενικής επισκευής, λόγω των διαρκών αστοχιών του καταπονημένου υλικού και της παλαιότητας του υποβρυχίου. Κάποια στιγμή μάλιστα υπήρξαν και σκέψεις περί παροπλισμού του. Για να εκτιμηθεί η κατάσταση του υποβρυχίου και να αποφασισθεί αν θα παροπλιζόταν ή όχι, ο ΚΑΤΣΩΝΗΣ πραγματοποίησε τρεις ασκήσεις τον Μάιο του ΄41, έξω από την Αλεξάνδρεια, μαζί με τα υποβρύχια ΤΡΙΤΩΝ και ΝΗΡΕΥΣ. Αν και η αρχική σκέψης περί παροπλισμού του εγκαταλείφθηκε, αποφασίσθηκε εν τούτοις να πραγματοποιηθεί γενική επιθεώρηση και επισκευή του υποβρυχίου στο Πορτ-Σουδάν, του Σουδάν, η οποία έμελλε να διαρκέσει ένα έτος. Μετά την έγκριση του βρετανού στόλαρχου ο ΚΑΤΣΩΝΗΣ απέπλευσε υπό την διοίκηση του πλωτάρχη Δημητρακόπουλου στις 30 Ιουνίου 1941, μαζί με το Β.Π. ΓΕΩΡΓΙΟΣ ΑΒΕΡΩΦ και το πλωτό συνεργείο ΗΦΑΙΣΤΟΣ, για το Πορτ-Σάιντ όπου και κατέπλευσε την 1η Ιουλίου 1941. Την επόμενη ημέρα ο ΚΑΤΣΩΝΗΣ, μαζί με τα υπόλοιπα πλοία της νηοπομπής, συνέχισε προς το Σουέζ όπου και φτάνοντας παρέμεινε για έναν περίπου μήνα.
Την 21η Ιουλίου, μετά από έγκριση των βρετανικών αρχών, η νηοπομπή αποτελούμενη από τα Β.Π. ΓΕΩΡΓΙΟΣ ΑΒΕΡΩΦ, ΗΦΑΙΣΤΟΣ, ΣΦΕΝΔΟΝΗ και ΚΑΤΣΩΝΗΣ απέπλευσε από το Σουέζ με τελικό προορισμό το Πορτ-Σουδάν. Αμέσως μετά τον απόπλου και λόγω του ότι οι μηχανές του υποβρυχίου θερμαίνονταν, όταν υπερέβαινε την ταχύτητα των εφτά κόμβων, ρυμουλκήθηκε από το ΓΕΩΡΓΙΟΣ ΑΒΕΡΩΦ καθ΄ όλη την διάρκεια του ταξιδιού. Στις 25 Ιουλίου 1941 η νηοπομπή έφτασε στο Πορτ-Σουδάν αφού διάνυσε 700 ναυτικά μίλια με ταχύτητα εννέα κόμβων.
Οι επισκευαστικές εργασίες του ΚΑΤΣΩΝΗΣ άρχισαν αμέσως μετά τον κατάπλου του και εκτελέστηκαν πρωτίστως από τους μηχανικούς του πλωτού συνεργείου Β.Π. ΗΦΑΙΣΤΟΣ και τα εργοστάσια της πόλης του Πορτ-Σουδάν. Το διάστημα που το υποβρύχιο βρισκόταν στο Πορτ-Σουδάν για επισκευές, ανέλαβε στις 26.1.1942 χρέη κυβερνήτη ο αντιπλοίαρχος Βασίλης Λάσκος, ο οποίος είχε κατέλθει εκείνο το διάστημα από την Ελλάδα στην Μέση Ανατολή. Οι επισκευές που πραγματοποιήθηκαν και οι οποίες είχαν ορισθεί από ειδική επιτροπή, η οποία συνεδρίασε υπό την προεδρία του Α.Σ. υποναυάρχου Ε. Καββαδία στις 23.10.1941, συμπεριλάμβαναν την αντικατάσταση των αεροθλιπτικών και ελαιοθλιπτικών εγκαταστάσεων του υποβρυχίου, τα χιτώνια κυλίνδρων και τις κεφαλές εμβόλων, των συστοιχιών των συσσωρευτών, τους άξονες των πρωραίων πηδαλίων βάθους και την εγκατάσταση συστήματος αφανούς εκσφενδόνισης τορπιλών. Μετά την αποπεράτωση των εργασιών στις 20 Φεβρουαρίου 1942 και των δοκιμών που στην συνέχεια πραγματοποιήθηκαν στην ευρύτερη θαλάσσια περιοχή, το ΚΑΤΣΩΝΗΣ απέπλευσε στις 30.3.1942 με προορισμό το Πορτ-Σάιντ όπου και κατέπλευσε στις 4.4.1942. Ο σκοπός του ταξιδιού του στο Πορτ-Σάιντ ήταν ο δεξαμενισμός του ο οποίος λόγω καθυστέρησης πραγματοποιήθηκε στις 8 Ιουνίου 1942. Την 2α Ιουλίου 1942 και ενώ το ΚΑΤΣΩΝΗΣ εξέρχετο από την δεξαμενή, παρουσιάστηκε διαρροή σε κοινωμάτια του αριστερού θαλασσέρματος αριθ. 5. Στην προσπάθεια να πληρωθούν τα δεξιά θαλασσέρματα δόθηκε κλίση τεσσάρων μοιρών στο υποβρύχιο. Όταν αργότερα οι εργασίες στεγανοποίησης αποπερατώθηκαν και το υποβρύχιο επανήλθε σε οριζόντια θέση, διέρρευσε νερό στα θαλασσέρματα, λόγω σφάλματος στον χειρισμό των εξαεριστικών, με αποτέλεσμα την βύθιση του ΚΑΤΣΩΝΗ στο λιμάνι του Πορτ-Σάιντ. Στις 23 Ιουλίου ανελκύθηκε και ρυμουλκήθηκε στην Ισμαϊλία της Αιγύπτου, όπου υποβλήθηκε και πάλι σε γενική επιθεώρηση και επισκευή από τα εργοστάσια της εταιρείας της Διώρυγας του Σουέζ και των μηχανικών του πλωτού συνεργείου ΗΦΑΙΣΤΟΣ. Το γεγονός αυτό οδήγησε στην αχρήστευση του ΚΑΤΣΩΝΗ μέχρι το τέλος του Ιανουαρίου 1943.
Πολεμικές περιπολίες 5 και 6 (Μέση Ανατολή).
Μετά την αποπεράτωση των επισκευών του το ΚΑΤΣΩΝΗΣ πραγματοποίησε μια σειρά εκπαιδευτικών πλόων στην περιοχή του Πορτ-Σάιντ και την 28η Ιανουαρίου 1943 αναχώρησε με προορισμό την Βηρυτό στην οποία είχε εγκατασταθεί η βάση των ελληνικών υποβρυχίων. Την 20ή Φεβρουαρίου απέπλευσε από την Βηρυτό για την εκτέλεση ασκήσεων κατά την διάρκεια των οποίων εκδηλώθηκε πυρκαγιά στο διαμέρισμα των ηλεκτροκινητήρων, οφειλόμενη σε βραχυκύκλωμα. Μετά την επισκευή της βλάβης και την αποπεράτωση των απαιτούμενων δοκιμαστικών ασκήσεων, το υποβρύχιο ήταν και πάλι έτοιμο για την εκτέλεση πολεμικών περιπολιών.
5η πολεμική περιπολία, 28.03.–10.04.1943: Αιγαίο, κυβερνήτης αντιπλοίαρχος Βασίλης Λάσκος. Κατά την περιπολία αυτή, η οποία διήρκεσε 408 ώρες (238 εν καταδύσει), το ΚΑΤΣΩΝΗΣ είχε αρχικά την διαταγή να αποβιβάσει στην ανατολική ακτή της Πελοποννήσου, κοντά στο Πόρτο-Φωκιανό, δυο πράκτορες με το σχετικό συνοδευτικό υλικό. Μετά την εγκατάσταση επιθετικής περιπολίας έξω από την Μήλο και στην συνέχεια την αποβίβαση των δυο πρακτόρων, το υποβρύχιο συνέχισε την περιπολία του στην περιοχή του Μαλέα.
Την 1η Απριλίου 1943 ο ΚΑΤΣΩΝΗΣ εντόπισε τρία πετρελαιοκίνητα και αναδυόμενος ανάγκασε δυο από αυτά να πλησιάσουν. Διαπιστώνοντας ο κυβερνήτης ότι μετέφεραν ελαιόλαδο και σταφίδα για τα λαϊκά συσσίτια της Αθήνας, αποφάσισε να μην τα βυθίσει και τα άφησε ελεύθερα.
Την επόμενη ημέρα, 2.4.1943, έχοντας λάβει το υποβρύχιο πληροφορίες για ένα ιταλικό περιπολικό το οποίο επιχειρούσε στην περιοχή, παρέμεινε ολόκληρη την ημέρα έξω από το Γύθειο περιπολώντας εν καταδύσει και αναμένοντας την εμφάνιση του εχθρικού πλοίου. Στις 18:15 εντόπισε το πλοίο, το οποίο είχε πρυμνοδετήσει παράλληλα με τον λιμένα, και προετοιμάστηκε για επίθεση. Ο κυβερνήτης του ΚΑΤΣΩΝΗ, Βασίλης Λάσκος, αναφέρεται σχετικά με την επίθεση της 2ας Απριλίου 1943 στην έκθεση της πολεμικής περιπολίας του υποβρυχίου, με αριθμό πρωτοκόλλου 44 δηλώνοντας τα εξής:
"«20:26 Ευρισκόμεθα εις ευνοϊκήν θέσιν βολής τορπιλλών εις απόστασιν 400 μέτρων προ του στομίου του λιμένος. Το υδραργυρικόν βαθύμετρον δυκνύει 10 μέτρα και το τελευταίον βόλισμα προ του πυρός βάθος θαλάσσης 18 μέτρα. Βάλλεται ομοβροντία τριών τορπιλλών με μικρόν διάλειμμα πυροδοτήσεως και πορείαν επιθέσεως 200 κάθετον επί την πλευράν του εχθρικού σκάφους. Παρηκολουθήσαμεν την εντελώς κανονικήν τροχιάν των τορπιλλών, και μετά, εξαιρετικώς ισχυράν έκκρηξιν μετά λάμψεως φωτισάσης όλον το Γύθειον, και προκαλεσάσης εξαιρετικώς ισχυράν δόνησιν του πλοίου. Ταύτην επηκολούθησε δευτέρα έκκρηξις κατά πολύ ασθενεστέρα της πρώτης χωρίς να επακολουθήση τρίτη τοιαύτη. Σχεδόν ταυτοχρόνως με την πρώτην ισχυράν έκκρηξιν και αμέσως μετά την δευτέραν υπόκωφον έκκρηξιν το παν ύπερθεν του λιμένος εκαλύφθη υπό μέλανος πυκνού καπνού εις τρόπον ώστε ουδέν πλέον καθίστατο ορατόν. Συνθήκαι φωτισμού. Προχωρημένον λυκόφως. Αποκτασταθήσεις της ζυγίσεως του πλοίου μετά την βολήν των τορπιλλών επλεύσαμεν με πορείαν διαφυγής 120»".
Η καταχώρηση της επίθεσης στο πολεμικό ημερολόγιο του γερμανικού Ναυαρχείου Νότου δεν αναφέρει μεγάλες απώλειες από την επίθεση αυτή, παρά μόνο ότι επλήγη και βυθίστηκε, σε ρηχά νερά, το ιταλικό βοηθητικό περιπολικό F.77 – TERGESTE (212 ΚΟΧ). Το TERGESTE ανελκύθηκε αργότερα, επιδιορθώθηκε και εντάχθηκε και πάλι στο ιταλικό Βασιλικό Ναυτικό μέχρι την 18η Σεπτεμβρίου 1943 όπου βυθίστηκε στην Κέρκυρα κατά την διάρκεια των γερμανικών βομβαρδισμών για την κατάληψη της νήσου, δέκα ημέρες μετά την ιταλική συνθηκολόγηση. Εν αντιθέσει με τις γερμανικές ημερολογιακές καταγραφές οι ελληνικές πηγές αναφέρουν ότι: "«τορπίλη εξερράγη εις το κρηπίδωμα και ανετίναξε δύο πλοιάρια με πυρομαχικά. Η δύναμις της εκρήξεως προεκάλεσε την βύθισην του εχθρικού πλοίου και τον επί του κρηπιδώματος φόνον 20 ιταλών στρατιωτών. Τα επάκτια πυροβόλα ήνοιξαν πυρ. Οι ιταλοί επανικοβλήθησαν»."
Τρεις ημέρες αργότερα, στις 5 Απριλίου 1943, και ενώ το ΚΑΤΣΩΝΗΣ περιπολούσε έξω από την Κύθνο, εντόπισε στις 09:30 ένα ατμόπλοιο το οποίο ερχόμενο από τον νότο έπλεε παράλληλα στις δυτικές ακτές του νησιού. Στις 10:00 εξαπέλυσε το ΚΑΤΣΩΝΗΣ, από απόσταση 400 μέτρων, δέσμη τριών τορπιλών εκ των οποίων δυο διασταύρωσαν καταφανώς τον στόχο τους. Αμέσως μετά και ενώ το πλοίο προσπαθούσε ημιβυθισμένο να πλησιάσει την ακτή για να προσαράξει, το ΚΑΤΣΩΝΗΣ αναδύθηκε και προσπάθησε με πέντε βολές του πυροβόλου του να βυθίσει το χτυπημένο ατμόπλοιο κοντά στις ακτές του κόλπου Μέριχα της Κύθνου. Αν και οι βολές δεν βρήκαν τον στόχο τους, το πλοίο βυθίστηκε σε μικρό χρονικό διάστημα, λόγω του τορπιλισμού, και σε απόσταση 200 περίπου μέτρων από την ακτή. Επρόκειτο για το μικρό ισπανικό ατμόπλοιο SAN ISIDRO LABRADOR (πρώην SAN SEBASTIAN, πρ. CARMEN, πρ. GUANCHE, 253 ΚΟΧ) το οποίο αν και έφερε στο ιστίο της πρύμνης και στις δυο πλευρές του σκάφους την ουδέτερη ισπανική σημαία τελούσε υπό την διοίκηση της Kriegsmarine. Σύμφωνα με το πολεμικό ημερολόγιο του γερμανικού Ναυαρχείου Αιγαίου, το SAN ISIDRO LABRADOR βρισκόταν εν πλω από την Σαντορίνη προς τον Πειραιά. Από τις τρεις τορπίλες μόνο η μία βρήκε τον στόχο της. Από τις άλλες δυο η μια δεν ανατινάχθηκε και βρέθηκε αργότερα, ενώ η τρίτη προσέκρουσε και ανατινάχθηκε στην ακτή. Σώθηκαν 16 επιβαίνοντες εκ των οποίων οι τρεις ήταν γυναίκες. Σύμφωνα με τις ιταλικές πηγές, θεωρήθηκαν αγνοούμενοι τρία μέλη του πληρώματος (δυο Ισπανοί και ένας Έλληνας) και από τους επιβαίνοντες ένας άντρας και τρεις γυναίκες. Αμέσως μετά την βύθιση του ισπανικού SAN ISIDRO LABRADOR το ΚΑΤΣΩΝΗΣ κατευθύνθηκε προς την Φαλκονέρα. Το βράδυ της 6ης Απριλίου αποπεράτωσε την περιπολία του και κατευθύνθηκε προς την βάση του, την Βηρυτό, όπου και κατέπλευσε την 10η Απριλίου του 1943.
6η πολεμική περιπολία, 21.05.–04.06.1943: Αιγαίο, κυβερνήτης αντιπλοίαρχος Βασίλης Λάσκος. Την 21η Μαΐου 1943 το ΚΑΤΣΩΝΗΣ ξεκίνησε για την 6η πολεμική του περιπολία. Αφού εκτέλεσε αρχικά, στις 27.5.1943, δυο ειδικές αποστολές αποβιβάσεως πρακτόρων, εγκατέστησε επιθετική περιπολία στις βόρειες Σποράδες. Στις 29.5.1943, βρισκόμενο το υποβρύχιο στο στενό Σκιάθου – Άκρας Σηπιάδος, εντόπισε στις 16:15 ατμόπλοιο κατευθυνόμενο από τον φάρο του υφάλου «Λευτέρη» προς βορά. Το πλοίο έφερε και στις δυο του πλευρές ζωγραφισμένη την ουδέτερη ισπανική σημαία, αλλά τελούσε υπό την διοίκηση της Kriegsmarine. Στις 17:45 εξαπέλυσε δυο τορπίλες από απόσταση 800 μέτρων, εκ των οποίων το ίχνος της μίας διασταύρωσε τον στόχο. Αμέσως το εχθρικό πλοίο έστρεψε και προσάραξε στην πλησίον βρισκόμενη ακτή της Άκρας Σηπιάδος. Στις 17:48 το ΚΑΤΣΩΝΗΣ αναδύθηκε πραγματοποιώντας «εξόρμηση ομοχειρίας πυροβόλου» και βάλλοντας 36 βολές από κοντινή απόσταση ενάντια του εχθρικού στόχου. Στις 18:07 εξαπέλυσε ακόμα μια τορπίλη, με σκοπό την ολοκληρωτική καταστροφή του πλοίου, η οποία όμως αν και βρήκε τον στόχο της δεν προκάλεσε έκρηξη αλλά παρέκκλινε προς τα αριστερά καταλήγοντας στην αμμώδη ακτή. Το πλήρωμα του πλοίου, ένας Ισπανός πλοίαρχος και τέσσερις έλληνες ναύτες, περισυλλέχθηκε από το ΚΑΤΣΩΝΗΣ το οποίο στις 18:18 καταδύθηκε και αποχώρησε από τον τόπο της επίθεσης συνεχίζοντας την επιθετική του περιπολία. Σύμφωνα με την καταχώρηση του κυβερνήτη Λάσκου, στο πολεμικό ημερολόγιο του υποβρυχίου, εκτιμήθηκε ότι το μέγεθος του εχθρικού πλοίου ήταν 1.000 τόννων. Οι γερμανικές αρχειακές πηγές αναφέρουν ότι επρόκειτο για το ισπανικό ατμόπλοιο RIGEL (πρώην Tercio de Montejurra, 549 ΚΟΧ) το οποίο είχε μεταφέρει καύσιμα από την Θεσσαλονίκη στην Στυλίδα και βρισκόταν καθ΄ οδόν και πάλι προς την Θεσσαλονίκη, όταν εντοπίστηκε από τον ΚΑΤΣΩΝΗ. Πληροφορεί επιπλέον ότι οι δυο τορπίλες που εξαπέλυσε το υποβρύχιο δεν βρήκαν τον στόχο τους, αλλά ότι το RIGEL προσάραξε για να αποφύγει την βύθιση, δεχόμενο στην συνέχεια επίθεση με το πυροβόλο του ΚΑΤΣΩΝΗΣ. Σύμφωνα με την ημερολογιακή αναφορά του γερμανικού Ναυαρχείου Αιγαίου, στο πλοίο επέβαιναν 16 άτομα εκ των οποίων τα 12 σώθηκαν, ενώ ο καπετάνιος και τρία ακόμα μέλη του πληρώματος συνελήφθησαν αιχμάλωτοι από το ελληνικό υποβρύχιο, το οποίο αναγνωρίστηκε σαν τέτοιο λόγω της ελληνικής σημαίας που έφερε στον ιστό του. Τα 12 διασωθέντα μέλη του πληρώματος δέχθηκαν στην συνέχεια έλεγχο από ομάδα ανταρτών της περιοχής, οι οποίοι αφού αφαίρεσαν κάθε χρήσιμο αντικείμενο από αυτά και το πλοίο τους, τους επέτρεψαν να κατευθυνθούν με τα πόδια στον Βόλο. Ο διοικητής της γερμανικής Ναυτικής Διοίκησης Θεσσαλονίκης αναφέρει ότι μετά από πραγματογνωμοσύνη που πραγματοποιήθηκε στο RIGEL, το ναυάγιο του πλοίου βρέθηκε καμένο και επικαθήμενο σε επίπεδο βυθό, σε βάθος τεσσάρων μέτρων, έχοντας στην πρύμνη του ορατά τα σημάδια 50 επιτυχών βολών. Λόγω της σχετικά καλής κατάστασης του πλοίου αποφασίστηκε η ανέλκυση του και για τον λόγο αυτό διατάχθηκε η αποστολή του ιταλικού ρυμουλκού CITTA, με δύτες από την Λήμνο, στον τόπο του ναυαγίου. Εκτός αυτού διατάχθηκε και η αποστολή δυο πετρελαιοκίνητων του Προστατευτικού Παράκτιου Στολίσκου Μακεδονίας (Küstenschutzflottille Mazedonien) προς το RIGEL, με σκοπό να παραμείνουν εκεί προστατεύοντας το από τυχών επιθέσεις. Στις 5.6.1943 και ενώ τα δυο καΐκια του γερμανικού Προστατευτικού Παράκτιου Στολίσκου Μακεδονίας προστάτευαν το ναυάγιο του RIGEL, δέχτηκαν επίθεση από το βρετανικό υποβρύχιο HMS TAURUS το οποίο και τα βύθισε. Αν και το όνομα του ενός καϊκιού παραμένει άγνωστο, του άλλου έχει διασωθεί. Πρόκειται για το με ελληνικό πλήρωμα επιταγμένο πετρελαιοκίνητο ΑΓΙΟΣ ΓΕΩΡΓΙΟΣ (29 ΚΟΧ), Νηολόγιο Βόλου 29. Το προσαραγμένο RIGEL ανελκύθηκε αργότερα από τον γερμανικό στρατό κατοχής, επισκευάστηκε, και τέθηκε και πάλι σε υπηρεσία με το όνομα REAUMUR μέχρι την 6.6.1944 όπου τορπιλίστηκε και βυθίστηκε από το βρετανικό υποβρύχιο HMS SICKLE στο ενδεικτικό στίγμα 38° 24´ Β και 24° 35´ Α.
Μετά την επίθεση ενάντια στο ατμόπλοιο RIGEL το ΚΑΤΣΩΝΗΣ συνέχισε την περιπολία του προς την Σκόπελο και την Αλόννησο, και στην συνέχεια κατευθύνθηκε προς την περιοχή της Ικαρίας και της Σάμου. Την 1η Ιουνίου 1943 και βρισκόμενος ο ΚΑΤΣΩΝΗΣ έξω από το Καρλόβασι της Σάμου, εντόπισε μέσα στο λιμάνι ένα μεγάλο ιταλικό ατμόπλοιο το οποίο εκτίμησε ότι υπερέβαινε τους 7.000 τόννους. Το πλοίο είχε προσδεθεί έτσι ώστε ένα μικρό μέρος του ήταν εμφανές από το άνοιγμα του λιμένα. Στις 20:15 διατάχθηκε «πολεμική έγερσης» αλλά λόγου του σκότους και των δυσκολιών λήψης «θέσης προσβολής» δεν πραγματοποιήθηκε η σχεδιασμένη επίθεση. Αφού το ΚΑΤΣΩΝΗΣ πέρασε την νύχτα στην επιφάνεια, για να φορτίσει τις συστοιχίες του, κοντά στις τουρκικές ακτές, επέστρεψε την επόμενη ημέρα, 2.6.1943, και πάλι στο Καρλόβασι παραμένοντας όλη την ημέρα εν καταδύσει και περιμένοντας την κατάλληλη ευκαιρία για να επιτεθεί. Στις 20:13 εξαπέλυσε δυο τορπίλες εκ των οποίων η μια απέκλινε της πορείας της και στην συνέχεια εξερράγη, μετά από πρόσκρουση της, στην ακτή. Η δεύτερη, αφού πέρασε το άνοιγμα του λιμανιού, κατευθύνθηκε προς τον εχθρικό στόχο χωρίς όμως να ακουστεί στην συνέχεια η αναμενόμενη έκρηξη. Σύμφωνα με τις γερμανικές καταγραφές των γερμανικών και ιταλικών ημερολογίων το πλοίο, εναντίον του οποίου ο ΚΑΤΣΩΝΗΣ εξαπέλυσε τις τορπίλες του, ήταν το ιταλικό ατμόπλοιο VERSILIA (591 ΚΟΧ) το οποίο παρέμεινε ανέπαφο από την επίθεση του υποβρυχίου. Μετά την αποτυχημένη του προσπάθεια να βυθίσει το ατμόπλοιο VERSILIA, το υποβρύχιο κατευθύνθηκε προς την Άκρα Κόρακα και από εκεί άρχισε το ταξίδι της επιστροφής προς την βάση του όπου και κατέπλευσε την 4η Ιουνίου του 1943.
Η 7η και τελευταία πολεμική περιπολία του ΚΑΤΣΩΝΗΣ.
Στις 20:45 της 5ης Σεπτεμβρίου 1943, τρεις ημέρες πριν την συνθηκολόγηση της Ιταλίας, το ΚΑΤΣΩΝΗΣ απέπλευσε από την βάση υποβρυχίων της Βηρυτού αφενός για να αποβιβάσει τον συνταγματάρχη Φραδέλο για μυστική αποστολή στην Εύβοια, αφετέρου για να εγκαταστήσει στην συνέχεια επιθετική πολεμική περιπολία στο βορειοδυτικό Αιγαίο. Κατευθυνόμενος ο ΚΑΤΣΩΝΗΣ προς το στενό Κάσου – Κρήτης συνάντησε άσχημες καιρικές συνθήκες και μια σειρά βλαβών οι οποίες, αν και εν μέρει επιδιορθώθηκαν εκτός του αριστερού ηλεκτρικού κινητήρα, επηρέασαν την πορεία του έτσι ώστε να περάσει με καθυστέρηση 24 ωρών, το βράδυ της 10ης Σεπτεμβρίου, το στενό της Ικαρίας. Φτάνοντας το πρωί της 12ης Σεπτεμβρίου στις νοτιοανατολικές ακτές της Εύβοιας παρέμεινε όλη την ημέρα εν καταδύσει κατοπτεύοντας την ακτή και προσδιορίζοντας το ακριβές σημείο που θα αποβιβάζονταν ο συνταγματάρχης. Στις 21:00 της ίδιας ημέρας ο ΚΑΤΣΩΝΗΣ αναδύθηκε και με τον ένα του μόνο κινητήρα πλησίασε στην ακτή και αποβίβασε με ελαστική βάρκα τον συνταγματάρχη Φραδέλο στην στεριά.
Κατευθυνόμενος στην συνέχεια ο ΚΑΤΣΩΝΗΣ προς την Σκύρο συνάντησε δυο μικρά ιστιοφόρα τα οποία ανάγκασε, με προειδοποιητικούς πολυβολισμούς και βολές του πυροβόλου, να σταματήσουν. Από τα πληρώματα των πλοίων πληροφορήθηκε ότι αφενός στον όρμο της Σκιάθου ελλιμενίζονταν ένα γερμανικό ναρκαλιευτικό, αφετέρου ότι από το λιμάνι της Θεσσαλονίκης αναμένετο να αποπλεύσει εντός των ημερών το από τον γερμανικό στρατό επιταγμένο γαλλικό πλοίο SINFRA (4.470 ΚΟΧ). Αφήνοντας τα ιστιοφόρα ελεύθερα το ΚΑΤΣΩΝΗΣ, αφού πέρασε το στενό Σκοπέλου – Χεληδρομίου, συνέχισε την πορεία του προς τα βόρεια του πορθμού της Σκιάθου, κατευθυνόμενος στην περιοχή που περίμενε να περάσει το SINFRA. Στις 04:30 της 14ης Σεπτεμβρίου, και αφού το υποβρύχιο είχε παραλλάξει το βόρειο ακρωτήριο της Σκιάθου, έλαβε σήμα το οποίο διάταξε τον ΚΑΤΣΩΝΗ να κατευθυνθεί προς την Ικαρία, με σκοπό την εγκατάσταση περιπολίας, έτσι ώστε να επέμβει σε περίπτωση αποστολής γερμανικών ενισχύσεων προς την Σάμο. Ο κυβερνήτης του υποβρυχίου, Βασίλης Λάσκος, αποφάσισε να παραμείνει εν καταδύσει κατά την διάρκεια της ημέρας στην περιοχή, περιμένοντας το SINFRA, και να κατευθυνθεί προς την Ικαρία την νύχτα βρισκόμενος εν αναδύσει.
Όλη την ημέρα της 14ης Σεπτεμβρίου το ΚΑΤΣΩΝΗΣ παρέμεινε σε περισκοπικό βάθος περιπολώντας κοντά στις ανατολικές ακτές του Πηλίου και περιμένοντας την διέλευση του SINFRA. Το μεσημέρι εντόπισε με το περισκόπιο δυο επιπλέοντες νάρκες τις οποίες και απέφυγε. Στις 19:30 εντοπίζοντας ένα μικρό ιστιοφόρο, τεσσάρων περίπου τόνων, αναδύθηκε, επικοινώνησε μαζί του και έλαβε την πληροφορία ότι ο καπνός που εκείνη την στιγμή διακρινόταν στο βάθος του ορίζοντα, προερχόταν από μεγάλο ατμόπλοιο ερχόμενο από την Θεσσαλονίκη. Ο κυβερνήτης Λάσκος θεωρώντας ότι επρόκειτο για το SINFRA, διέταξε την άμεση κατάδυση του υποβρυχίου και την κατεύθυνση του προς το σημείο όπου είχε εμφανιστεί ο εχθρικός στόχος. Κατά την κατάδυση παρουσιάστηκε βλάβη και στον δεξιό ηλεκτρικό κινητήρα του πλοίου η οποία επισκευάστηκε πρόχειρα. Φοβούμενους ο κυβερνήτης περαιτέρω βλάβη του δεξιού κινητήρα, η οποία και θα άφηνε το υποβρύχιο ακυβέρνητο, έδωσε την διαταγή να χρησιμοποιηθεί, χωρίς κανέναν περιορισμό, και ο αριστερός ηλεκτρικός κινητήρας του σκάφους, ο οποίος είχε τεθεί εκτός λειτουργίας λόγω κακής μόνωσης. Στην συνέχεια ετοιμάσθηκαν οι πρωραίοι και πρυμναίοι τορπιλοσωλήνες, δόθηκαν οι τελευταίες οδηγίες και το υποβρύχιο τέθηκε σε θέση «πολεμικής έγερσης». Στις 20:00 διατάχθηκε ανάδυση. Η ομοχειρία του πυροβόλου πήρε θέση και έπλευσε εν επιφανεία, και με τις δύο του μηχανές, εναντίον του εχθρικού στόχου. Βρισκόμενο το υποβρύχιο σε απόσταση 2.000 μέτρων από τον εχθρικό στόχο, διέκρινε ότι αυτός αιφνίδια εξέπεμψε σήμα αναγνώρισης. Κατανοώντας ο Λάσκος ότι επρόκειτο περί εχθρικού πολεμικού πλοίου, έδωσε αμέσως διαταγή ταχείας κατάδυσης η οποία εξετελέσθη φέρνοντας τον ΚΑΤΣΩΝΗ σε περισκοπικό βάθος και έτοιμο να επιτεθεί «δια τορπιλικής προσβολής». Φοβούμενος ο Λάσκος ότι υπήρχε κίνδυνος να εισέλθει ο ΚΑΤΣΩΝΗΣ στο παραπλήσιο ναρκοπέδιο ζήτησε εσπευσμένα πληροφορίες για την αποτύπωση του στον χάρτη. Παραμένοντας σε περισκοπικό βάθος ο ΚΑΤΣΩΝΗΣ διαπίστωσε ότι το εχθρικό πλοίο εξέπεμπε με ηχοεντοπιστική συσκευή. Το εχθρικό πλοίο - το οποίο ήταν το γερμανικό ανθυποβρυχιακό UJ-2101 (πρώην ελληνικό Β.Π. ναρκαλιευτικό-ναρκοθετικό ΣΤΡΥΜΩΝ) με κυβερνήτη τον υποπλοίαρχο Friedrich Vollheim - φθάνοντας πάνω από τον ΚΑΤΣΩΝΗ, εξαπέλυσε τρεις δέσμες βομβών βάθους, με μικρά χρονικά διαστήματα ρίψης αναμεταξύ τους.
Η ελληνική εκδοχή της μάχης και της βύθισης του ΚΑΤΣΩΝΗΣ.
Οι δέσμες βομβών βάθους εξερράγησαν πλησίον του ΚΑΤΣΩΝΗ προκαλώντας σοβαρές βλάβες και ανωμαλίες. Η αντίδραση του Λάσκου ήταν να διατάξει «γενική δίωξη», διαταγή η οποία όμως δεν επαναλήφθηκε από το κέντρο με αποτέλεσμα να μην την λάβει ο υπεύθυνος αξιωματικός. Ο Β΄ μηχανικός αντελήφθη την διαταγή απ΄ ευθείας από τον πυργίσκο και άνοιξε το επιστόμιο του γενικού εξαερισμού. Ο ύπαρχος του υποβρυχίου, Ηλίας Τσουκαλάς, θεωρώντας ότι το άνοιγμα του επιστομίου προήλθε από πρωτοβουλία του Β΄ μηχανικού το ξαναέκλεισε. Πριν όμως τελειώσει τον χειρισμό του άκουσε από τον πυργίσκο την διαταγή του κυβερνήτη «επιφάνεια – γενική εκδίωξης». Το επιστόμιο ανοίχτηκε και πάλι και το υποβρύχιο ανήλθε στην επιφάνεια. Η κάθοδος του πυργίσκου όμως, λόγω εμπλοκής της, παρουσίασε δυσκολία στο να ανοιχτεί και ανοίχτηκε μετά από μεγάλο χρονικό διάστημα με την χρήση σιδερένιου μοχλού. Μετά το άνοιγμα της καθόδου του πυργίσκου βγήκαν στην γέφυρα ο κυβερνήτης, Βασίλης Λάσκος, και μέλη του πληρώματος καθώς και η ομοχειρία του πυροβόλου, αμέσως δε άρχισε η τροφοδότηση του πυροβόλου με πυρομαχικά από την πυριτιδαποθήκη του πλοίου προς την γέφυρα. Μετά την απασφάλιση του πυροδοτικού μηχανισμού, το πυροβόλο του ΚΑΤΣΩΝΗ άρχισε να βάλλει εναντίον του γερμανικού ανθυποβρυχιακού το οποίο άρχισε να ανταποδίδει τα πυρά με τα δυο του πυροβόλα και όλα τα βαρειά και ελαφρά πολυβόλα που έφερε. Όπως παραστατικά αναφέρει ο ύπαρχος του Κατσώνη, υποπλοίαρχος Ηλίας Τσουκαλάς:
"«Υπό του υποβρυχίου εβλήθησαν εν όλω 12 βολαί πυροβόλου εκ των οποίων 4-5 επιτυχείς βολαί επέτυχον να σιγήσουν το πρυμναίο πυροβόλον της κορβέττας, η οποία τότε έστρεψεν την πρώραν και επλησίασεν ολοταχώς προς εμβολισμόν. Η τελευταία βολή εβλήθη υπό του υποβρυχίου από αποστάσεως 50 μέτρων κατά της κορβέττας και την έπληξεν εις την γέφυραν, έπειτα δε εκαλύφθη εις το απυρόβλητον του πυροβόλου του υποβρυχίου ο εχθρός. Ο σκοπευτής κελ. Στάμου ετραυματίσθη θανασίμως και έπεσεν. Εν τω μεταξύ κατηνοίχθη το κάτω πώμα του θαλάμου δύτου, απηλευθερώθη δε το άνω από τας ασφαλιστικάς πεταλούδας. Ηνοίχθη έπειτα η πρυμναία φρακτή προς απελευθέρωσιν των απομονοθέντων ανδρών, εντός του πρυμναίου διαμερίσματος. Μεταβάς ο ίδιος προς πρύμναν αντελήφθην τότε ότι αμφότεροι οι κινητήρες ήσαν κράτει εις δε το ηλεκτροστάσιον υπήρχον πυκνοί καπνοί."
"Ελλείψει διαταγών από την γέφυραν, ανέλαβα την πρωτοβουλίαν της εκκινήσεως των μηχανών. Η δεξιά μηχανή ετέθη δι΄ αέρος πρόσω υπό του Α΄ μηχανικού κελευστή Μαγιάτη και υποκελευστή Σελάκη υπό την άμεσον καθοδήγησιν μου εις το μηχανοστάσιον. Ουδείς άλλος παρευρίσκετο εκεί. Το πλοίον προωθήθη ταχέως προς τα εμπρός και παρέσυρεν τους άνδρας οι οποίοι είχον ήδη πέσει εις την θάλασσαν και συνεκρατούντο από τους προφυλακτήρας των ελίκων. Η ταχεία προώθησης του πλοίου συνετέλεσεν εις το να αποτύχη εν μέρει ο υπό της κορβέττας επιδιωκόμενος σκοπός, η οποία εν τέλει μας ενεβόλισεν πολύ πρύμα αριστερά, εις την εξωτερικήν πετρελαιοδεξαμενήν, προκαλέσασα συγχρόνως σοβαράς ζημίας εις το Νο 5 θαλάσσερμα. Η επιφάνεια της θαλάσσης εγέμισεν πετρέλαιον. Το πλοίον εκλονίσθη ολόκληρον και υπέστη μέγαν εγκάρσιον διατοιχισμόν, μετά τον οποίον ήρχισεν να κλείνη προς την αριστεράν πλευράν. Εξετέλεσα αμέσως ο ίδιος «γενικήν εκδίωξην» και εν συνεχεία αφού έκλεισα το επιστόμιον γενικού εξαερισμού, εκδίωξιν αριστεράς υδροδόκης, η οποία περιείχε 3.500 χιλιόγραμμα. Το πλοίον επανήλθε εις το οριζόντιον και επανέκτησεν δι΄ ολίγον την ευστάθειαν του. Διέταξα τον παρευρισκόμενον κελευστήν Μαγιάτην να ανοίξη το άνω πόμα του θαλάμου δύτου, αλλά τούτο δεν κατέστη δυνατόν λόγω φαίνεται, παραμορφώσεως την οποίαν είχεν υποστή η γέφυρα από τα εχθρικά βλήματα, εμποδίζουσα το άνοιγμα του πώματος προς τα άνω. Το πλοίον ήρχισεν να βυθίζεται δια της πρύμνης και να κλίνη και πάλιν προς τα αριστερά όταν διέταξα τους ολίγους εναπομείναντας εν τω πλω άνδρας, «άπαντες άνω, εγκατάλειψις πλοίου». Εις την κάτω δίοδον του πυργίσκου ανερχόμενοι προς τα άνω εσταμάτησαν οι τέσσαρες τελευταίοι άνδρες, όταν τους ρώτησα άκουσα που μου φώναξαν «δεν μπορούμε ν΄ ανέβουμε». Τους εκτύπησα δυνατά δια να τους ενθαρρύνω, δεν ηδυνήθην όμως ν΄ αντιληφθώ τι τους συνέβαινε, δεδομένου ότι αι κεφαλαί των εκρύπτοντο προς το άνω εντός του πυργίσκου. Και οι τέσσαρες άνδρες παρέμενον εκεί μη δυνάμενοι να κινηθούν ουδέ προς τα άνω, ουδέ προς τα κάτω. Πυκνοί καπνοί πυρκαϊών εγέμιζον τον εσωτερικόν του πλοίου και αποπνυκτική οσμή καθίστα την ατμόσφαιραν αφόρητον. Δεν διέκρινε κανείς εις απόστασιν μεγαλυτέρα του μέτρου. Άνοιξα δια δευτέραν φοράν το επιστόμιον γενικού εξαερισμού δια να τους δώσω καιρόν και το άφισα τελείως ανοικτόν. Τόση ήτο η προς τα αριστερά κλίσις του πλοίου και τόσος ο καπνός ώστε έπεσα επάνω εις τον πρωραίον πίνακα δυνάμεως ο οποίος μου έδωσεν έναν ισχυρόν τιναγμόν."
"Εν τω μεταξύ η εχθρική κορβέττα, εγχείρισεν μετά τον εμβολισμόν με ανάποδα και από εγγυτάτης αποστάσεως από της πρύμνης του υποβρυχίου, έβαλλεν με όλον τον όγκον του πυρός της και με χειροβομβίδας, τυφέκια και περίστροφα κατά της γεφύρας και επί των θαλασσερμάτων. Τότε υπήρξαν πάρα πολλά τα θύματα και εκ των επιπλεόντων εγγύς του πλοίου. Ο κυβερνήτης έπεσεν εν τη εκτελέσει του καθήκοντος επί της γεφύρας, αποκλειομένης της περιπτώσεως αυτοκτονίας, δεδομένου ότι δεν έφερεν μεθ΄ εαυτού περίστροφον και ουδέν περίστροφον εξήχθη του πλοίου. Τα σιδηρελάσματα της γεφύρας πλησίον της καθόδου του πυργίσκου ήσαν διάπυρα και εφλέγοντο."
"Εν τω μεταξύ αποκλεισθείς εις το εσωτερικόν του πλοίου, λόγω της εμφράξεως της καθόδου του πυργίσκου, ανέλαβα την ατομικήν μου προσωπίδα προστασίας κατ΄ αερίων, έπειτα ήνοιξα την πλήρωσιν και το εξαεριστικόν σύστημα της αριστεράς υδροδόκης, ώστε να επιταχυνθή η βύθισης του πλοίου. Την στιγμήν εκείνην, αντελήφθην πλησίον μου κάποιον και στρέψας διέκρινα εις τον διάδρομον πλησίον του διαμερίσματος Α/Τ, τον άγγλον αξιωματικόν σύνδεσμον. Προχώρησα και συνήντησα τον υπόλογον Α/Τ υπασπιστήν Αναστασόπουλον και τον υπασπιστήν Σελάκην, οι μόνοι οι οποίοι παρέμενον ακόμη εις το εσωτερικόν του πλοίου, αποκεκλεισμένοι λόγω του αδυνάτου της εξόδου δια της διόδου του πυργίσκου. Τους παρώτρυνα ν΄ ανοίξουν την κάθοδον των αξιωματικών, της οποίας ο χειρισμός ήτο εύκολος και δια την οποίαν υπελόγιζα ότι υπήρχε πιθανότης να ελευθερωθή του ύδατος, καθώς το πλοίον βυθιζόμενον δια της πρύμνης θα ηνώρθου την πρώραν."
"Όλοι ομού εχειρίσαμεν την κάθοδον προς άνοιγμα, αλλά μόλις ανεγείραμεν ολίγον το πώμα, το ύδωρ ήρχισεν να εισρέη αφθόνως εις το εσωτερικόν του πλοίου. Επιμείναμεν και εξακολουθήσαμε να ωθώμεν προς τα άνω, μέχρις ότου έξαφνα απηλευθερώθη η κάθοδος από το ύδωρ, καθώς το πλοίον ήρχισεν να λαμβάνη μεγάλην κλίσιν προς τα πρύμα. Εξήλθομεν τελευταίοι από το εσωτερικόν του πλοίου, ελάχιστα προτού τούτο βυθισθή. Διέκρινα την γερμανικήν κορβέτταν προβαλλομένην επί των ακτών του Πηλίου να εκσφενδονίζη από αποστάσεως 300 μέτρων τον όγκον του πυρός της, επί του βυθιζομένου υποβρυχίου, προβαλλομένου προς το μέρος της σελήνης. Αι πολύχρωμοι τροχιαί των τροχιοδεικτικών βλημάτων και αι αναλαμπούσαι εκρήξεις επί του σκάφους ήσαν τόσο πυκναί ώστε ευρισκόμενος εγγύς του υποβρυχίου και προς το μέρος της κορβέττας, υπέστην πλήθος αμυχών από τα θραύσματα εις τας χείρας και την κεφαλήν. Το πλοίον ηνορθώθη τελείως κατακορύφως, ένα βλήμα εξερράγη εις απόστασιν 50 μέτρων πλησίον μου την τελευταίαν στιγμήν επί της προεξεχούσης πρώρας η οποία απότομα εξηφανίσθη υπό την επιφάνειαν της θαλάσσης. Η ώρα ήτο 21.00/14/9. Μετά την τελείαν βύθισην του υποβρυχίου, η γερμανική κορβέττα εξηκολούθησεν επί 20 λεπτά να βάλλη συνεχώς δια των πολυβόλων κλπ., χαμηλά επί της επιφανείας της θαλάσσης, εναντίον των επιπλεόντων ναυαγών.»"
Η γερμανική εκδοχή της μάχης και της βύθισης του Β.Π. Υ/Β Κατσώνης.
"«Έκθεση μάχης"
"Περί της βυθίσεως του ελληνικού υποβρυχίου ΚΑΤΣΩΝΗΣ στις 14.9.1943 στο Quadrat CK 8612"
"Στις 14.9.1943 και μετά την επιτυχή ολοκλήρωση της συνοδείας μιας νηοπομπής, το ανθυποβρυχιακό UJ-2101 βρισκόταν εν πλω κατά την επιστροφή του από την Θεσσαλονίκη στον Πειραιά μέσω Χαλκίδας."
"Καιρικές συνθήκες: Άνεμος νοτιοανατολικός 1, Ύψος κύματος: 1, ελαφρά αποθαλασσία, ελαφρά συννεφιά, πανσέληνος (μισή ώρα μετά την ανατολή της σελήνης)."
"19:36 Θέση στίγματος Quadrat CK 8612. Πορεία 150 μοίρες. Διακρίνεται ένα ύποπτο πλωτό όχημα δεξιά από εμάς με πορεία 140 μοίρες. Απόσταση 7.000 περίπου μέτρα."
"19:37 Πολεμική έγερση. Το ύποπτο όχημα αναγνωρίζεται αρχικά σαν ιστιοφόρο, διακρίνεται όμως να κινείται γρήγορα, γεγονός το οποίο με ωθεί στην απόφαση να του ζητήσω αναγνωριστικό σήμα. Το αναγνωριστικό σήμα που του ζητώ δεν απαντάται."
"19:43 Ρίχτηκαν φωτοβολίδες σε δέσμη των πέντε (απόσταση 5.000 μέτρα). Το όχημα αναγνωρίζεται σαν καταδυόμενο υποβρύχιο. Απόσταση: 2.500 μέτρα. Συναγερμός ύπαρξης υποβρυχίου. Πορεία 140 μοίρες, ταχύτητα 8 κόμβοι."
"19:47 Εντοπισμός του υποβρυχίου στις 355 μοίρες και σε απόσταση 800 μέτρων. Το ανθυποβρυχιακό στρέφει προς αυτή την διόπτευση."
"19:48 Εντοπισμός του υποβρυχίου σε 0 μοίρες και σε απόσταση 400 μέτρων. Το υποβρύχιο κατευθύνεται με ταχύτητα 4 κόμβων προς το UJ-2101."
"19:49 Προετοιμασία δέσμης βομβών βάθους. Ο τελευταίος εντοπισμός του υποβρυχίου έδινε διόπτευση 5 μοίρες και απόσταση 350 μέτρων. Πέρασαν 27 δευτερόλεπτα από την τελευταία διόπτευση. Έναρξη ρίψης βομβών βάθους. Ρύθμιση βάθους 50 μέτρα. Ρύθμιση ρίψης 70 μέτρα. Μετά την ρίψη της πρώτης δέσμης διακρίνεται από την δεξιά πλευρά του πλοίου και σε κάθετη απόσταση 40 περίπου μέτρων, το περισκόπιο του υποβρυχίου."
"Διαταγή: Ρύθμιση βομβών βάθους 35 μέτρα. Ρίψη της επόμενης δέσμης αποκλειστικά από την δεξιά πλευρά του πλοίου και την συσκευή κύλισης."
"Ρίπτετε η δεύτερη δέσμη βομβών βάθους, 20 δευτερόλεπτα μετά την πρώτη δέσμη. Χρονικό διάλειμμα ανάμεσα στην 2η, 3η και 4η δέσμη 12 δευτερόλεπτα. Το περισκόπιο του υποβρυχίου βρίσκεται, κατά την έκρηξη της τρίτης και της τέταρτης δέσμης, ακριβώς ανάμεσα στις τέσσερεις βόμβες βάθους των δυο αυτών δεσμών."
"19:50 Το υποβρύχιο αναδύεται στην περιοχή των εκρήξεων της δεύτερης και τρίτης δέσμης και παραμένει ακίνητο στην επιφάνεια, οριζόντια στην πορεία μας. Οι εκρήξεις των βομβών βάθους προκαλούν κατά την δεύτερη και τρίτη δέσμη, και στις τέσσερεις βόμβες βάθους, πίδακες νερού 15 έως 20 μέτρων ύψους."
"Διαταγή: Πολεμική έγερση, όλα τα όπλα ελεύθερα για βολές εναντίον του στόχου."
"Μέσα στις γενικές ζητωκραυγές του πληρώματος, αμέσως μετά την ανάδυση του υποβρυχίου, η διαταγή δεν ακούγεται. Μόνο μετά την θαυμαστή γρηγοράδα των βολών του υποβρυχίου με το πυροβόλο του παίρνουν οι άνδρες θέση μάχης."
"Διαταγή: Κλειστή στροφή προς τα δεξιά. Το πλοίο στρίβει σε θέση εμβολισμού."
"19:53 Το υποβρύχιο εμβολίζεται στην πρύμνη, στο ύψος της πρυμναίας καθόδου. Κατά την διάρκεια του εμβολισμού το υποβρύχιο βάλλεται με όλα τα όπλα, συμπεριλαμβανομένων των φορητών όπλων, των πιστολιών, καθώς και την ρίψη χειροβομβίδων. Αμέσως μετά τον εμβολισμό απομάκρυνση του πλοίου κάνοντας ανάποδα. Το μηχάνημα εντοπισμού υποβρυχίων αχρηστεύθηκε κατά την διάρκεια του εμβολισμού. "
"19:58 Το υποβρύχιο βυθίζεται με την πρύμνη ενώ η πλώρη παραμένει για αρκετή ώρα να εξέχει κάθετα, 10 με 15 μέτρα πάνω από την επιφάνεια της θάλασσας."
"Σημείο βύθισης: 39 μοίρες, 15 πρώτα βόρειο και 23 μοίρες, 26,8 πρώτα ανατολικό, σύμφωνα με τον βρετανικό χάρτη Αριθ. 1085. Βάθος θαλάσσης 116 οργιές (200 μέτρα)."
"20:45 Περισυνελλέχθηκαν από την θάλασσα 1 άγγλος αξιωματικός, 1 άγγλος κελευστής και 13 άτομα, μέλη του ελληνικού πληρώματος."
"21:20 Συνέχιση της πορείας μας μετά την διαπίστωση ότι στην επιφάνεια της θάλασσας παρέμειναν μόνο επιπλέοντα πτώματα."
"Δικές μας απώλειες: 1 κατώτερος αξιωματικός νεκρός, 2 βαριά τραυματίες και 8 ελαφρά."
"Σύμφωνα με δηλώσεις των αιχμαλώτων το υποβρύχιο έβαλλε με το 10 εκατοστών πυροβόλο του 4 με 6 βολές κατά την διάρκεια του εμβολισμού ενάντια στο ανθυποβρυχιακό. Τα θραύσματα ενός τέτοιου 10 εκ. βλήματος προκάλεσαν τον τραυματισμό ολόκληρου του προσωπικού της γέφυρας."
"Κατά την διάρκεια της μάχης διακρίθηκαν οι εξής:"
"1. Α΄ αξιωματικός Obersteurmann (ανώτερος πηδαλιούχος) Eschenhorst"
"2. Bootsmann Kiel"
"3. Strm.Ob.Gefr. (πηδαλιούχος μάχης) Solteck"
"Κατανάλωση πυρομαχικών: 58 βλήματα των 8,8 εκ. / 116 βλήματα των 3,7 εκ. / 1.000 βλήματα των 2 εκ. / 100 βλήματα πολυβόλου C34 / 236 βλήματα πιστολιού / 270 βλήματα 13,2 χιλ. / 60 χειροβομβίδες / 9 εκρήξεις βομβών βάθους."
"15.9.1943"
"06:05 Τηλεγράφημα, αύξων αριθμός 82, επιχειρησιακή ώρα 2010, πολεμικό μήνυμα."
"Βύθιση εχθρικού υποβρυχίου κατά την διάρκεια επίθεσης επιφανείας στο Quadrat CK 8611."
"06:25 Τηλεγράφημα, αυξ. αριθ. 83, επιχειρησιακή ώρα 2055, προς την Διεύθυνση Ασφαλείας Πλοίων του Ναυαρχείου Αιγαίου, από το ανθυποβρυχιακό UJ-2101."
"Ελληνικό υποβρύχιο ΚΑΤΣΩΝΗΣ. Αιχμάλωτοι ένας άγγλος αξιωματικός και 13 άτομα του πληρώματος. Οι περισσότεροι βαριά τραυματισμένοι. Επίθεση με βόμβες βάθους, εμβολισμός και επίθεση δια πυροβόλου."
"06:40 Τηλεγράφημα, αυξ. αριθ. 84, επιχειρησιακή ώρα 2040, πολεμικό μήνυμα."
"Τρεις βαριά και οχτώ ελαφρά τραυματισμένοι, παρακαλώ όπως αποστείλετε γιατρό στην Χαλκίδα."
"Μήνυμα Ναυαρχείου Αιγαίου: Ως αποτέλεσμα του εξοπλισμού των πλοίων του 21ου Ανθυποβρυχιακού Στολίσκου με ραδιοσταθμούς τύπου Johnson, των οποίων η απόδοση είναι μη ικανοποιητική, όπως πολλές φορές έχει αναφερθεί στο πολεμικό ημερολόγιο, έγινε δυνατόν να πραγματοποιηθεί η διαβίβαση του τηλεγραφήματος 10 ώρες μετά την μάχη."
"Καταθέσεις των αιχμαλώτων: Σαν αποτέλεσμα των εκρήξεων των βομβών βάθους, τέθηκε αμέσως εκτός λειτουργίας όλο το ηλεκτρικό σύστημα του υποβρυχίου. Λόγω του χτυπήματος στις φιάλες πεπιεσμένου αέρα, διέρρευσε αέρας στις δεξαμενές θαλασσέρματος έτσι ώστε το υποβρύχιο αναδύθηκε από μόνο του χωρίς αυτό να ήταν επιθυμητό. Ήδη από τις εκρήξεις των βομβών βάθους είχε χτυπηθεί το κύτος πίεσης και στο υποβρύχιο υπήρχε διαρροή νερού. Ο έλληνας κυβερνήτης του υποβρυχίου έπεσε στο πεδίο της μάχης μετά από βολές που δέχτηκε στο στήθος. Με τον ίδιο τρόπο έπεσε και η ομοχειρία του πυροβόλου καθώς και το προσωπικό της γέφυρας. Οι αιχμάλωτοι βρίσκονταν κατά την διάρκεια της μάχης στο εσωτερικό του υποβρυχίου. Η μόνη δυνατότητα εξόδου ήταν από την πρωραία κάθοδο, καθώς η πρυμναία κάθοδος και η κάθοδος του πυργίσκου βρισκόταν συνεχώς υπό καταιγιστικό πυρ. Ο βρετανός κελευστής (ραδιοτηλεγραφητής) δηλώνει ότι βρισκόταν μέχρι του στήθους στο νερό πριν εγκαταλείψει το πλοίο."
"Ο κυβερνήτης υποπλοίαρχος Friedrich Vollheim"
"(Υπογραφή)»"
Μετά την βύθιση.
Μετά την βύθιση του ΚΑΤΣΩΝΗΣ ο ύπαρχος του υποβρυχίου υποπλοίαρχος Ηλίας Τσουκαλάς, μαζί με τον υπαξιωματικό Α. Τσίγκρο, κατόρθωσε να διαφύγει και να φθάσει κολυμπώντας, μετά από εννέα ώρες, στην Σκιάθο. Ο υπαξιωματικός Α. Αντωνίου, μαζί με τον δίοπο ηλεκτρολόγο Ν. Θυμαρά, διέφυγαν επίσης την σύλληψη και κατευθύνθηκαν κολυμπώντας προς το Πήλιο. Ενώ ο πρώτος κατάφερε να φθάσει σώος στην ακτή, ο δεύτερος δεν το κατόρθωσε καθώς οι δυνάμεις του τον εγκατέλειψαν με αποτέλεσμα να πνιγεί γύρω στις 02:00 το πρωί της 15.9.1943 ανοιχτά των ακτών του Πηλίου. Οι Τσουκαλάς και Τσίγκρος μεταφέρθηκαν στην συνέχεια, με την βοήθεια των κατοίκων της Σκιάθου, στο Πήλιο όπου συνάντησαν τον Α. Αντωνίου. Μετά από χρονοβόρα αναμονή κατάφεραν να επιστρέψουν τελικά, μέσω Τουρκίας, στην Μέση Ανατολή όπου εντάχθηκαν και πάλι στο δυναμικό του ελληνικού Βασιλικού Ναυτικού.
Οι συλληφθέντες αιχμάλωτοι κρατήθηκαν αρχικά στις φυλακές Αβέρωφ οι υγιείς και στο νοσοκομείο της Κηφισιάς οι τραυματίες. Στην συνέχεια μεταφέρθηκαν, μέσω Γιουγκοσλαβίας, στο γερμανικό στρατόπεδο ναυτικών αιχμαλώτων «MARLANG», κοντά στην Βρέμη, όπου και παρέμειναν κρατούμενοι μέχρι την απελευθέρωση τους από τον συμμαχικό στρατό στις 28 Απριλίου 1945.
Ο βρετανός πλοίαρχος, διοικητής του 1ου Στολίσκου Υποβρυχίων, D.C. Ingram, στον οποίον υπαγόταν ο ΚΑΤΣΩΝΗΣ, υπέβαλε στις 11.11.1943 έκθεση η οποία εμπεριέχει αφενός την εκτίμηση, τον θαυμασμό και την λύπη του για τον χαμό του κυβερνήτη και των μελών του πληρώματος του ΚΑΤΣΩΝΗΣ, αφετέρου αναπτύσσει σχετική κριτική επί του γεγονότος κύρια στοιχεία της οποίας είναι:
- Η μη υπακοή του κυβερνήτη του ΚΑΤΣΩΝΗ, Βασίλη Λάσκου, στην οδηγία την οποία έλαβε στις 04:00 της 14ης Σεπτεμβρίου 1943 και η οποία τον διάτασσε να αναχωρήσει άμεσα για την εγκατάσταση πολεμικής περιπολίας στην Ικαρία.
- Η εσφαλμένη εκτίμηση και η πίστη που έδειξε στην πληροφορία που έλαβε από τα δυο καΐκια που συνάντησε στις 13.9.1943, σχετιζόμενη με την επικείμενη άφειξη του πλοίου SINFRA.
- Το γεγονός ότι ο Λάσκος επικοινώνησε και μίλησε με τα πληρώματα των ελληνικών καϊκιών, πληροφορία η οποία μπορεί να έφθασε άμεσα ή έμεσσα στον εχθρό.
- Η εμπιστοσύνη που έδειξε στην πληροφορία που έλαβε το απόγευμα της 14ης Σεπτεμβρίου 1943 από το ιστιοφόρο που συνάντησε λίγο πριν την μάχη με το UJ-2101 και η οποία δήλωνε ότι ο καπνός του πλοίου στον ορίζοντα προέρχονταν από το SINFRA. Σύμφωνα με την αυτούσια δήλωση του συντάκτη "«ο αντιπλοίαρχος Λάσκος φαίνεται να επίστευεν απολύτως τούτο και να ήτο τόσον κυριευμένος από την ιδέαν αυτήν ώστε η αυταπάτη του δεν διελύθη παρά εκ των υστέρων, καθ΄ ην στιγμήν εξερράγησαν αι βόμβαι βυθού, μολονότι εις μίαν στιγμήν ευρίσκετο εις απόστασιν ενός μιλλίου από του πλοίου υπό λαμπερόν σεληνόφως.»"
Ο βρετανός σύνδεσμος, υποπλοίαρχος Horgan, ο οποίος επέβαινε στο ΚΑΤΣΩΝΗΣ κατά την τελευταία περιπολία του, σε αναφορά του, την οποία υπέβαλε στις 22.6.1946, αναφέρεται διεξοδικά στα γεγονότα πραγματοποιώντας ευμενή σχόλια για την πειθαρχία και το θάρρος των ανδρών του πληρώματος του ΚΑΤΣΩΝΗ τόσο κατά την διάρκεια της πολεμικής περιπολίας και της τελευταίας μάχης του υποβρυχίου, όσο και κατά την διάρκεια της αιχμαλωσίας. Τέλος δίνει και κάποιες άγνωστες πληροφορίες οι οποίες αφορούν την ανάκριση του από τον υποπλοίαρχο Vollheim επί του UJ-2101:
"«Ανεκρίθην από του κυβερνήτου πλωτάρχου Vollheim και του υπάρχου όστις ήτο τραυματισμένος. Ούτοι είχον αποκομίσει μεγάλην εκτίμησην από την μάχην την αναληφθείσαν υπό των Ελλήνων και απέδωσαν φόρον τιμής εις την ηγεσίαν και το θάρρος του κυβερνήτου Λάσκου. Ένα από τα βλήματα μας έθεσεν εκτός μάχης το πρυμναίον του πυροβόλον φονεύσαν έναν άνδρα του πληρώματος και τραυματίσαν πλείστους άλλους, συμπεριλαμβανομένου και του υπάρχου. Ο Vollheim μου ωμολόγησεν ότι δεν εγνώριζεν την παρουσίαν υποβρυχίου εις την περιοχήν. Κατηύθυνεν μίαν αναγνωριστικήν λάμψιν και όταν μας είδεν να καταδυόμεθα, διαπίστωσεν ότι είμεθα ένα εχθρικόν υποβρύχιον. Επίσης μου εξήγησεν την απότομον πλεύσιν του προς Νότον. Ευρίσκετο υπό την εντύπωσιν ότι το υποβρύχιον όπερ εβύθισεν ήτο βρεττανικόν και υπέθετεν ότι περιπολούσαμεν καθ΄ ομάδας υποβρυχίων. Απεμακρύνθη λοιπόν, προσωρινώς, διά λόγους ασφαλείας.»"
Το ΚΑΤΣΩΝΗΣ (Υ1) ήταν το τέταρτο ελληνικό υποβρύχιο που βυθίστηκε εν ώρα μάχης μετά τον ΠΡΩΤΕΑ, τον ΓΛΑΥΚΟ και τον ΤΡΙΤΩΝΑ. Μετά τον πόλεμο, το έτος 1948, κυκλοφόρησε, από τις εκδόσεις της Εστίας, ένα βιβλίο του γνωστού συγγραφέα Μ. Καραγάτση με τον τίτλο "«Βασίλης Λάσκος – Μυθιστορηματική Βιογραφία»". Το βιβλίο, στηριγμένο στην προσωπική ζωή του αρβανίτη Λάσκου και στην χαρακτηριστική γραφή του Μ. Καραγάτση, έγινε πολύ γρήγορα δημοφιλές ανάγνωσμα καθιστώντας τον κυβερνήτη του Υ/Β ΚΑΤΣΩΝΗΣ, Βασίλη Λάσκο (αδελφό του σκηνοθέτη και σεναριογράφου Ορέστη Λάσκου), γνωστό στο πανελλήνιο. Το 1951 ο πρώην ύπαρχος του Υ/Β ΚΑΤΣΩΝΗΣ, Ηλίας Τσουκαλάς, συνέταξε με ιδιαίτερη παραστατικότητα τις λεπτομέρειες της τελευταίας περιπολίας και της βύθισης του υποβρυχίου, καθώς και την επιτυχημένη προσπάθεια διαφυγής αυτού και των συντρόφων του στην Σκιάθο και στην Μέση Ανατολή. Η διήγηση του κυκλοφόρησε σε βιβλίο με τον τίτλο "«Το υποβρύχιον Υ1»", από το Ναυτικό Μουσείο Ελλάδας, λαμβάνοντας στην συνέχεια βραβείο από την Ακαδημία Αθηνών. Τα δύο αυτά βιβλία, σε συνδυασμό με το θλιβερό τέλος του υποβρυχίου, οδήγησαν το ΚΑΤΣΩΝΗΣ να αποτελεί σήμερα κομβικό σημείο αναφοράς του υποβρυχιακού αγώνα του Ελληνικού Βασιλικού Πολεμικού Ναυτικού κατά την διάρκεια του Β΄ Παγκοσμίου Πολέμου.

</doc>
<doc id="66886" url="https://el.wikipedia.org/wiki?curid=66886" title="Κατσώνης III (υποβρύχιο)">
Κατσώνης III (υποβρύχιο)

Κατσώνης ΙΙI (Υποβρύχιο) / S-115
Υποβρύχιο τύπου 'GUPPY IIA’'.
Πρώην ‘USS REMORA SS-487’.
Ιδίου τύπου υποβρύχιο ‘Παπανικολής ΙΙ’. Ναυπηγήθηκε το 1945 στα ναυπηγεία ‘USA – Portsmouth Navy Yard – Portsmouth – NH’. Αγοράστηκε από το Αμερικανικό Ναυτικό στα πλαίσια της στρατιωτικής βοήθειας. Η ελληνική Σημαία υψώθηκε στο Τσάρλεστον στις 25 Οκτωβρίου 1973. Και κατέπλευσε στην Ελλάδα στις 19 Ιουλίου 1974. Παροπλίστηκε στις 31 Μαρτίου 1993 (ΟΠΠ/ΝΣ)

</doc>
<doc id="66887" url="https://el.wikipedia.org/wiki?curid=66887" title="Αληζότ Πασάς">
Αληζότ Πασάς

Ο Αληζότ Πασάς ήταν ο προηγούμενος του Αλή Πασά διοικητής (Πασάς) των Ιωαννίνων. Υπήρξε περιβόητος εραστής, για τα οθωμανικά ήθη, και μεγάλος μηχανορράφος.
Στην αρχή ήταν ένας άσημος, σκλάβος (δούλος) του Μεχμέτ Πασά του επιλεγόμενου Πασά Καλού των Ιωαννίνων. Στη συνέχεια διορίστηκε τραπεζοκόμος και καφετζής του Σουλεϊμάν Πασά, ανεψιού και γαμπρού του προηγουμένου επ΄ αδελφή, που μετά τον θάνατο του Μεχμέτ Πασά ανέλαβε διοικητής των Ιωαννίνων. Στη συνέχεια κατέστη εραστής της συζύγου του Σουλεϊμάν, της Αϊσέ, που από τη σχέση του αυτή, (και της εξ αυτής υπέρμετρης εύνοιάς της) κατάφερε ν΄ αποκτήσει μεγάλη περιουσία.
Όταν όμως κάποτε προδόθηκε η παράνομη αυτή σχέση του, δραπέτευσε και άρχισε να καταστρώνει ραδιουργίες εναντίον του απατημένου συζύγου και πάντα με τη συνδρομή της Αϊσέ. Ξεκίνησε λοιπόν και πήγε στη Κωνσταντινούπολη όπου και συναντήθηκε με τον Σουλτάνο. Με τις ραδιουργίες του κατάφερε τελικά να εκδοθεί σουλτανικό φιρμάνι δια του οποίου και διατάσσονταν η άμεση σύλληψη και ο θάνατος του Σουλεϊμάν που είχε εξεγείρει, κατά ραδιουργία του Αλιζότ, επανάσταση των πάντων κατά του Σουλτάνου!
Έτσι διατάχθηκε σουλτανικό στράτευμα να σπεύσει στα Γιάννενα, να συλλάβει τον Σουλεϊμάν Πασά και αμέσως να τον εκτελέσει προς γενικό παραδειγματισμό. Μετά την εκτέλεση του Σουλεϊμάν, κύριος πλέον της κατάστασης ο Αληζότ, για τις υπηρεσίες που πρόσφερε στην Υψηλή Πύλη, αναγνωρίσθηκε Πασάς των Ιωαννίνων, και σε σύντομο διάστημα παντρεύτηκε τη χήρα του Σουλεϊμάν.
Αργότερα ο Αληζότ επικεφαλής των στρατευμάτων του έλαβε μέρος στον πόλεμο κατά των Ρώσων. Στην απουσία του αυτή από τα Ιωάννινα ο έτερος περιβόητος Αλή Πασάς ο Τεπελενλής κατόρθωσε να γίνει κύριος των Ιωαννίνων όπου με απάτες και ραδιουργίες αναγνωρίσθηκε Πασάς και από τον Σουλτάνο. Ο Αληζότ αν και διακρίθηκε στη οθωμανική διοίκηση δεν κατάφερε ν΄ ανακτήσει το Πασαλίκι των Ιωαννίνων. Πολλοί υποστήριζαν ότι τελικά δολοφονήθηκε από άνδρες του Αλή Πασά.

</doc>
<doc id="66888" url="https://el.wikipedia.org/wiki?curid=66888" title="Παρέες">
Παρέες

Το Παρέες είναι μια ελληνική δραματική ταινία του 2007 σε σκηνοθεσία, σενάριο και παραγωγή Σωτήρη Γκορίτσα. 
Πλοκή.
Περίληψη της ταινίας
Μια παρέα Αθηναίων, αποτελούμενη από δύο ζευγάρια και τη μικρή κόρη του ενός από αυτά, περνά τις πασχαλινές διακοπές της στο ανθισμένο Πήλιο, όταν το πτώμα ενός άγνωστου στην αυλή τους διαλύει τις ήσυχες και τακτοποιημένες ημέρες τους. Στην προσπάθειά τους να σωθούν, αρχικά επιχειρούν να κρύψουν το πτώμα, κατόπιν κατηγορούνται για τον φόνο του άγνωστου άνδρα και συγκρούονται τόσο με την τοπική κοινωνία όσο και μεταξύ τους. Το αποτέλεσμα των συγκρούσεων αυτών είναι να αποκαλυφθούν τα μυστικά και τα ψέματα της ζωής τους, όπως για παράδειγμα η εξωσυζυγική σχέση του ενός φίλου με τη γυναίκα του άλλου. Οι ισορροπίες τους ανατρέπονται. Αναρωτιούνται αν είναι κωμωδία, τραγωδία ή θρίλερ αυτό που ζουν και δυσκολεύονται να απαντήσουν. 
Παραγωγή.
Στην ταινία περιλαμβάνονται πλάνα από το Πήλιο και από το λιμάνι του Βόλου. 
Ο Σωτήρης Γκορίτσας έχει πει για την ταινία:Ολοι μας ερχόμαστε αντιμέτωποι με την απώλεια, με τον θάνατο, σε πολλές στιγμές της ζωής μας. Και δεν εννοώ μόνο τον φυσικό θάνατο κάποιου. Η αδιαφορία για τους γύρω, η ρουτίνα, ο εγωκεντρισμός, είναι συμπτώματα μικρών θανάτων που έχουν συντελεστεί μέσα μας. Οπως συμβαίνει και στην ταινία, κάποιοι προτιμούν να μην τα βλέπουν. Είναι ωραίο να λες δεν υπάρχει πρόβλημα, όλα πάνε μια χαρά και να πορεύεσαι. Κάποιοι άλλοι όμως το βλέπουν το «πτώμα». Αποδέχονται την ύπαρξή του κι εκεί αρχίζει ο «Γολγοθάς» τους. Και μαζί του η ταινία. Από κριτική του Δημήτρη Βαρελά στα Νέα:Το κωμικό στοιχείο υπάρχει και υποστηρίζεται από τον πιο 'κωμικό' ηθοποιό της παρέας, τον Ιεροκλή Μιχαηλίδη. Όμως, ό,τι χτίζεται στο πρώτο μισό, απομυθοποιείται στη συνέχεια καθώς οποιαδήποτε προσδοκία δημιουργείται δεν εκπληρώνεται σε επιθυμητό βαθμό. Βλέπεται ευχάριστα, αλλά παρόλη τη προσπάθεια των πρωταγωνιστών, αυτό που μένει είναι ότι το καλό αναζωογονητικό σενάριο για άλλη μια φορά είναι αυτό που λείπει από τον ελληνικό κινηματογράφο. Η πρεμιέρα της ταινίας πραγματοποιήθηκε στις 15 Μαρτίου 2007. 

</doc>
<doc id="66890" url="https://el.wikipedia.org/wiki?curid=66890" title="Μίμης Δομάζος">
Μίμης Δομάζος

Ο Δημήτρης ("Μίμης") Δομάζος (Αθήνα, 22 Ιανουαρίου 1942) είναι Έλληνας πρώην διεθνής ποδοσφαιριστής, ο οποίος αγωνιζόταν στη θέση του μεσοεπιθετικού. Θεωρείται ως ένας από τους καλύτερους Έλληνες ποδοσφαιριστές όλων των εποχών. Το 2003 ψηφίστηκε ως ο δεύτερος καλύτερος Έλληνας ποδοσφαιριστής από την Ε.Π.Ο. για το εορτασμό των 50 χρόνων της ΟΥΕΦΑ. Είχε το προσωνύμιο "ο Στρατηγός". Ο Δομάζος ήταν ένας από τους τελευταίους λαμπαδηδρόμους που μετέφερε την φλόγα μέσα στο Ολυμπιακό Στάδιο, για την έναρξη των Ολυμπιακών Αγώνων του 2004 στην Αθήνα.
Καριέρα.
Σε συλλογικό επίπεδο.
Ξεκίνησε το ποδόσφαιρο από την Άμυνα Αμπελοκήπων και το 1959, σε ηλικία 17 ετών, μεταγράφηκε στον Παναθηναϊκό. Στο "τριφύλλι" έκανε σπουδαία καριέρα και δικαίως θεωρείται ως ένας εκ των κορυφαίων ποδοσφαιριστών που φόρεσαν τη φανέλα του αθηναϊκού συλλόγου. Στον Παναθηναϊκό αγωνίστηκε συνολικά σε 502 αγώνες πρωταθλήματος, επίδοση που τον κατατάσσει πρώτο σε συμμετοχές στην ιστορία των "πρασίνων". Κορυφαία του στιγμή υπήρξε η συμμετοχή του στον τελικό του κυπέλλου Πρωταθλητριών το 1971 στο Γουέμπλεϊ, απέναντι στην κορυφαία ομάδα της εποχής στην Ευρώπη, Άγιαξ του Γιόχαν Κρόιφ.Εκείνη την χρονιά ψηφίστηκε δέκατος καλύτερος παίκτης στην Ευρώπη με πρώτο τον Γιόχαν Κρόιφ.
Με τον Παναθηναϊκό κατέκτησε συνολικά 13 τίτλους και ήταν αρχηγός της ομάδας για περίπου 15 χρόνια.
Τη διετία 1978-1980 αγωνίστηκε στην ΑΕΚ κατακτώντας ένα πρωτάθλημα. Το 1980 επέστρεψε στον Παναθηναϊκό με τη φανέλα του οποίου ήθελε να αποσυρθεί από την ενεργό δράση.
Συνολικά έχει καταγράψει 536 συμμετοχές στο πρωτάθλημα (με Παναθηναϊκό και ΑΕΚ) και βρίσκεται στην πρώτη θέση όλων των εποχών σε παρουσίες και παρά το γεγονός ότι έχουν περάσει πλέον περισσότερα από 30 χρόνια, παραμένει στην κορυφή του σχετικού πίνακα. Με τον Παναθηναϊκό και την ΑΕΚ κατέκτησε συνολικά 14 τίτλους.
Στις εθνικές ομάδες.
Είναι 50 φορές διεθνής με την Ελλάδα και έχει σημειώσει 4 τέρματα, ενώ για αρκετά χρόνια είχε το περιβραχιόνιο του αρχηγού. Το ντεμπούτο του με τη γαλανόλευκη φανέλα πραγματοποιήθηκε στις 2 Δεκεμβρίου 1959 στο Γήπεδο Απόστολος Νικολαΐδης εναντίον της Δανίας.
Στις 11 Νοεμβρίου 1980 στο ίδιο γήπεδο διεξήχθη φιλικός αγώνας εναντίον της Αυστραλίας, στον οποίο τιμήθηκε για την πολυετή προσφορά του στο εθνικό αντιπροσωπευτικό συγκρότημα αλλά και στο ελληνικό ποδόσφαιρο γενικότερα. Στον συγκεκριμένο αγώνα χρίστηκε σκόρερ, γεγονός που τον καθιστά τον μεγαλύτερο σε ηλικία παίκτη που σκόραρε ποτέ με τη φανέλα της Ελλάδας (σε λιγότερο από τρεις μήνες θα συμπλήρωνε τα 39 του χρόνια). Την εποχή εκείνη ήταν δεύτερος σε συμμετοχές στην ιστορία της Ελλάδας, πίσω από τον Μίμη Παπαϊωάννου.
Προσωπική ζωή.
Ο Μίμης Δομάζος είναι παντρεμένος με την Αργυρώ (Ηώ) Θεοδώρου (με κουμπάρους- Γιάννη και Ντίνα Πάριου και τον καπετάνιο Φίλιππα Αξιώτη) με την οποία έχουν μια κόρη, τη δημοσιογράφο / ραδιοφωνική παραγωγό και δημοτική σύμβουλο Αθηναίων Θεόπη (Πόπη) Δομάζου. Από το 1967 ως το 1978 υπήρξε παντρεμένος με τη λαϊκή τραγουδίστρια Βίκυ Μοσχολιού (με κουμπάρο τον στρατιωτικό της Χούντας Ιωάννη Λαδά), με την οποία απέκτησαν δύο κόρες, την Ράνια (Ουρανία) το 1967 και την Ευαγγελία το 1968. Το 2016 παρουσίασε το λεύκωμά του με τίτλο «Μίμης Δομάζος: Μυστικά και άλλες αποκαλύψεις», στο οποίο αναφέρονται πολλά περιστατικά από τη μεγάλη καριέρα του, ενώ είναι γεμάτο από σπάνιες φωτογραφίες.

</doc>
<doc id="66891" url="https://el.wikipedia.org/wiki?curid=66891" title="Ώρες κοινής ησυχίας (ταινία)">
Ώρες κοινής ησυχίας (ταινία)

Ώρες κοινής ησυχίας είναι ο τίτλος μιας ελληνικής δραματικής ταινίας του 2006 σε σκηνοθεσία και παραγωγή της Κατερίνας Ευαγγελάκου.
Πλοκή.
Μια νύχτα σε μια πολυκατοικία στην Αθήνα συμβαίνουν διάφορα απρόοπτα που ψυχογραφούν το νεοελληνικό πληθυσμό. 
Σε μια γειτονιά, τα πράγματα φαίνεται να είναι ήρεμα. Το μόνο που ταράζει το σκηνικό είναι ο συναγερμός ενός αυτοκινήτου που χτυπάει ανά περιόδους, αναστατώνοντας τους πάντες. Σε μια πολυκατοικία της συγκεκριμένης γειτονιάς, πέντε παράλληλες ιστορίες εξελίσσονται, φαινομενικά άσχετες μεταξύ τους, οι οποίες, όμως, εντέλει συνδέονται.
Η Λουκία κι η Νίκη είναι δύο ελαφρόμυαλες αδελφές που σπουδάζουν στην Αθήνα και μοιράζονται το ίδιο σπίτι. Εντελώς αντίθετες ως χαρακτήρες, βρίσκονται διαρκώς σε αντιπαράθεση. Στο διπλανό διαμέρισμα μένει μια γιαγιά που πέφτει για ύπνο. Δύο ληστές θα διαρρήξουν το διαμέρισμά της. Η γιαγιά, όμως, τους επιφυλάσσει μιαν έκπληξη, μια και δεν ζει πλέον.
Στο επάνω διαμέρισμα, μια όμορφη κοπέλα περιμένει τον αγαπημένο της. Εκείνος, όμως, είναι γιατρός και αργεί να εμφανιστεί από την εφημερία του. Ένας μεσήλικας ηθοποιός, ταγμένος στην τέχνη, είναι έτοιμος να συμβιβαστεί και να πρωταγωνιστήσει σε μια σαπουνόπερα, ενώ δεν εμπιστεύεται τον νεαρό φίλο του. Τέλος, ένας ταξιτζής προσπαθεί να μπει στο διαμέρισμα της γυναίκας του, την οποία διεκδικεί και η οποία τον έχει παρατήσει κι έχει βρει καταφύγιο στο σπίτι της μάνας της.
Παραγωγή.
Ο συναγερμός που ακούγεται διαρκώς στην ταινία δεν σταματά ούτε όταν πέφτουν οι τίτλοι τέλους. Τη μουσική της ταινίας έγραψε η Δήμητρας Γαλάνη. 
Προβλήθηκε στο 47ο Φεστιβάλ Κινηματογράφου Θεσσαλονίκης, ενώ ο Χρήστος Στέργιογλου απέσπασε για την ερμηνεία του με το Κρατικό Βραβείο Β΄ Ανδρικού Ρόλου. Η ταινία κυκλοφόρησε και με τη μορφή ντιβιντί στις 26 Ιουνίου 2007. 

</doc>
<doc id="66892" url="https://el.wikipedia.org/wiki?curid=66892" title="Ομήρειο Παρθεναγωγείο Σμύρνης">
Ομήρειο Παρθεναγωγείο Σμύρνης

Το Ομήρειο Παρθεναγωγείο της Σμύρνης υπήρξε ένα ιστορικό ελληνικό σχολείο, στα τέλη του 19ου και στις αρχές του 20ού αιώνα, εποχή που στη Σμύρνη κυριαρχούσε το ελληνικό στοιχείο.
Το παρελθόν.
Ομήρειον Παρθεναγωγείον Σμύρνης (1881-1922)
Το «Ομήρειον Παρθεναγωγείον» ιδρύθηκε το 1881, ως ανώτατο παρθεναγωγείο με διδασκαλείο, από τη «Φιλεκπαιδευτική Εταιρεία Σμύρνης», με πρωτοβουλία του Παύλου Αθηνογένη και του Διονυσίου Μαρκοπούλου. Αρχικά ονομαζόταν «Ελληνικόν Παρθεναγωγείον Σμύρνης». Το 1886 απέκτησε την επωνυμία «Ομήρειον» προς τιμήν του Ομήρου, του οποίου μία από τις πιθανές πατρίδες ήταν η αρχαία Σμύρνη.
Ήταν πλήρες 11τάξιο με δυο τάξεις νηπιαγωγείου, πέντε ελληνικού σχολείου και τέσσερις γυμνασίου. Θεωρείτο ισότιμο με το Αρσάκειο και ήταν αριστοκρατικό σχολείο. Σε αυτό φοιτούσαν 300 περίπου μαθήτριες, οι αποκαλούμενες "Ομηρειάδες". Οι απόφοιτες έπαιρναν πτυχίο δασκάλας και γίνονταν δεκτές στο Πανεπιστήμιο Αθηνών χωρίς εξετάσεις.
Στο «Ομήρειον» διδάσκονταν έξι γλώσσες (ελληνικά, γαλλικά, αγγλικά, γερμανικά, ιταλικά και αρμένικα), θρησκευτικά, φιλοσοφικά, γραμματολογία (αρχαία και νέα), μαθηματικά, ιστορία, γεωγραφία, φυσική, χημεία, φυσική ιστορία, κοσμογραφία, μουσική, φωνητική, χορός, ιχνογραφία, εργόχειρα και γυμναστική.
Στεγαζόταν σε ένα καλλιμάρμαρο νεοκλασικό κτίριο, το οποίο χτίστηκε το 1886 σε σχέδια του Ξενοφώντος Λάτρη. Είχε μεγάλες ηλιόλουστες αίθουσες, βιβλιοθήκη με 10.000 τόμους, γυμναστήριο, σχολικό κήπο και μεγάλη αίθουσα τελετών με μαρμάρινες προτομές του Ομήρου, του Σωκράτη, του Πλάτωνα και του Ρήγα και προσωπογραφίες επιφανών ανδρών. Το 1922 το κτίριο κάηκε κατά την καταστροφή.
Το 1920 είχε 11 καθηγητές, 11 δασκάλες και 250 μαθήτριες.
Μοναδική διευθύντριά του ως το 1922 υπήρξε η Ελένη Λουίζου.
Η συνέχεια.
Ομήρειο Γυμνάσιο Νέας Σμύρνης (1971 ως σήμερα)
Την ιστορική συνέχεια του "Ομηρείου Παρθεναγωγείου Σμύρνης" αποτελεί το "2ο Γυμνάσιο Νέας Σμύρνης", το οποίο φέρει την επωνυμία "Ομήρειο". Μετά την καταστροφή του 1922 οι πρόσφυγες από τη Σμύρνη εγκαταστάθηκαν στη Νέα Σμύρνη. Αμέσως φρόντισαν για την εκπαίδευση. Σε ανάμνηση των σπουδαίων εκπαιδευτηρίων της Σμύρνης ονόμασαν "Ευαγγελική" το Γυμνάσιο Αρρένων της πόλης και "Ομήρειο" το Γυμνάσιο Θηλέων. Το χρονικό της επανίδρυσης και της επαναφοράς της επωνυμίας έχει ως εξής.

</doc>
<doc id="66897" url="https://el.wikipedia.org/wiki?curid=66897" title="A Posteriori (Φιλοσοφία)">
A Posteriori (Φιλοσοφία)



</doc>
<doc id="66900" url="https://el.wikipedia.org/wiki?curid=66900" title="Ακτινοδιαγνωστική">
Ακτινοδιαγνωστική

Ακτινοδιαγνωστική είναι μια σχετικά πρόσφατη ιατρική ειδικότητα που προέκυψε από το χωρισμό της παλιότερης ειδικότητας της ακτινολογίας. Οι σύγχρονοι ακτινοδιαγνώστες ασχολούνται με τη μελέτη διαγνωστικών εικόνων που παράγουν με διάφορες μεθόδους και την εξαγωγή διαγνωστικών συμπερασμάτων.
Το πρώτο συνθετικό του ονόματος έρχεται από τις ακτίνες Χ, που ήταν το πρώτο και μοναδικό στην αρχή απεικονιστικό μέσο. Σήμερα υπάρχουν κι άλλα μέσα απεικόνισης, όπως οι υπέρηχοι, ο πυρηνικός μαγνητικός συντονισμός, που λειτουργούν χωρίς την χρήση ακτινοβολίας Χ. Ακόμη, σήμερα χρησιμοποιείται και το πιο πρόσφατο PET-scan, το οποίο είναι ένα σπινθηρογράφημα που χρησιμοποιεί πρωτονιακή ακτινοβολία για την παραγωγή εικόνων μερών του σώματος.
Η ακτινοβολία Χ χρησιμοποιείται και στην ηλεκτρονική υπολογιστική τομογραφία (ευρύτερα γνωστή ως αξονική τομογραφία), μια σχετικώς πιο σύγχρονη μέθοδο απεικονίσεων που χρησιμοποιείται από τη σύγχρονη ακτινοδιαγνωστική.
Στην ακτινοδιαγνωστική εκτός από τους γιατρούς ακτινοδιαγνώστες εμπλέκονται και οι τεχνολόγοι ακτινολόγοι (απόφοιτοι τριτοβάθμιας εκπαίδευσης), πρόσφατος όρος που αντικατέστησε τον «χειριστές εμφανιστές», ο οποίος πλέον χρησιμοποιείται μόνο για απόφοιτους δευτεροβάθμιας εκπαίδευσης. Δουλειά αυτών δεν είναι η διάγνωση αλλά η δημιουργία των εικόνων τις οποίες μελετά ο ακτινοδιαγνώστης γιατρός.
Η αλματώδης εξέλιξη της τεχνολογίας έδωσε στην ακτινοδιαγνωστική πανίσχυρα όπλα, ανεβάζοντας και το κόστος της. Έτσι ένα σύγχρονο ακτινοδιαγνωστικό εργαστήριο αποτελεί σημαντικότατη επένδυση, είτε ιδιωτικό είναι, είτε κρατικό. Ένας λόγος που τα κρατικά νοσοκομεία δεν μπορούν να διαθέτουν όλα τα σύγχρονα μηχανήματα, αφού οι δαπάνες για την υγεία είναι περιορισμένες. Ο ίδιος λόγος, βέβαια, είναι που ανεβάζει στα ύψη το κόστος των μοντέρνων ακτινολογικών εξετάσεων, επιβάλλοντας την όσο γίνεται ορθολογικότερη χρήση της ακτινοδιαγνωστικής σε όλα τα επίπεδα.
Δεν πρέπει να ξεχνιέται επίσης το γεγονός, πως η χρήση της ακτινοβολίας μπορεί να έχει και βιολογικό κόστος, ελάχιστο μεν, αλλά υπολογίσιμο. Συνεπώς η χρήση της ακτινοβολίας για ιατρικούς σκοπούς θα πρέπει να γίνεται μόνο μετά από υπολογισμό του κάθε φορά κέρδους για τον ασθενή από το ιατρικό προσωπικό, και επιτρέπεται να γίνεται μόνο από εκπαιδευμένο για την χρήση της προσωπικό (ιατρούς ακτινολόγους και τεχνολόγους ακτινολόγους).
Τέλος, οι πρόσφατες διεθνείς οδηγίες μιλούν για αντικατάσταση των τεχνικών που χρησιμοποιούν ακτινοβολία Χ, εφόσον μπορούν να αποκτηθούν οι ίδιες πληροφορίες, με άλλες τεχνικές, που δεν χρησιμοποιούν ακτινοβολία Χ, π.χ. υπέρηχοι, μαγνητικός συντονισμός κλπ. Βέβαια, το ποια τεχνική θα δώσει το καλύτερο για τον ασθενή αποτέλεσμα, θα πρέπει να είναι αποτέλεσμα ιατρικής απόφασης, αλλά και του κάθε φορά διαθέσιμου εξοπλισμού.

</doc>
<doc id="66902" url="https://el.wikipedia.org/wiki?curid=66902" title="Σομπέκ">
Σομπέκ

Γιος της αρχαίας θεάς της σοφίας Νηίθ ο κροκόδειλος θεός Σομπέκ, στα ελληνικά Σούχος, ήταν περισσότερο δημοφιλής στη νεκρόπολη της Αρσινόης, εξ ου και ο τίτλος του Κύριος του Φαγιούμ. Ήταν θεός της γονιμότητας στο αιγυπτιακό πάνθεο, είτε αυτή αφορούσε τη δύναμη της ανθρώπινης αναπαραγωγής είτε τα γεννήματα της γης. Καθώς μάλιστα η ευφορία της γης εξαρτάτο άμεσα από τις πλημμύρες του Νείλου που έβριθε κροκοδείλων. Στην εποχή του Μέσου Βασιλείου ήταν ο θεός προστάτης των Φαραώ. Όταν οι Φαραώ της 12ης δυναστείας άρχισαν να κτίζουν στο Φαγιούμ, ευνόησαν τη λατρεία του, πρακτική που συνεχίστηκε και στη 13η δυναστεία και πολλοί ελάμβαναν τον τίτλο "Σομπέκ χοτέπ", που σημαίνει ο Σομπέκ είναι ελεήμων ή πρόσθεταν το όνομά του στο δικό τους όπως η "Σομπέκ νεφέρου" ή Νεφρουσομπέκ.
Από τον Νείλο εξαρτάτο η επιτυχία του εμπορίου, όπως και η αλιεία, γεγονός που συνδέει τον Σομπέκ με τα ύδατα, αν και φαίνεται πως ήταν τετράπτυχη θεότητα. Συνδεόταν με τον πύρινο Ρα, τον αέρινο Σου, τον χθόνιο Γκεμπ και τον υδάτινο Όσιρι. Αναπαρίσταται ενίοτε να φέρει ηλιακό δίσκο και κέρατα όμοια με εκείνα του Άμμωνα Ρα και στη θρησκευτική ιστορία της αρχαίας Αιγύπτου είναι επίσης γνωστός ως Σεμπέκ, Σεμπέκ-Ρα, Σομπκ, Σόμπκι και Σοκνόπαις (ελλ.). 
Στην αιγυπτιακή βίβλο των νεκρών υπονοείται ότι η εγγύτητα του Σομπέκ προς τον Ώρο είναι δυνατόν να ανιχνευθεί στη συμμετοχή του θεού στη γέννηση του Ώρου, καθώς ήταν εκείνος που κάλεσε την Ίσιδα και την Νέφθυ να βοηθήσουν στην προστασία του νεκρού. Ήταν ο θεός που αναδυόταν από τα σκοτεινά ύδατα και σε ορισμένες σέκτες θεωρείτο ο δημιουργός του κόσμου. Κέντρο της λατρείας του κατά την αρχαιότητα ήταν ο μοναδικός στο είδος του δίδυμος Ναός του Κομ Όμπο, περίπου 45 χλμ Βόρεια του Ασσουάν, χωρισμένος σε δύο όμοια ιερά αφιερωμένα στον Σομπέκ και τον πολεμικό θεό Οράς. Η ιερή λίμνη του ναού του Σομπέκ στο Φαγιούμ φαίνεται πως ήταν η κατοικία μεγάλου αριθμού κροκοδείλων. Ο Στράβων αναφέρει ότι έφεραν κοσμήματα και τρέφονταν από τους ιερείς του ναού. Μετά τον θάνατό τους μομμιοποιούνταν και θάβονταν προς τιμήν του Σομπέκ.
Η παρουσία του στα "Κείμενα των Πυραμίδων" και την Αιγυπτιακή Βίβλο των Νεκρών υποδεικνύει ότι ήταν αρχαία θεότητα, η λατρεία της οποίας διήρκεσε έως τους ρωμαϊκούς χρόνους. 

</doc>
<doc id="66907" url="https://el.wikipedia.org/wiki?curid=66907" title="Γιάννης Καλιτζάκης">
Γιάννης Καλιτζάκης

Ο Γιάννης Καλιτζάκης (Ελευσίνα, 17 Φεβρουαρίου 1966) είναι Έλληνας παλαίμαχος διεθνής ποδοσφαιριστής που αγωνιζόταν ως κεντρικός αμυντικός και είχε την προσωνυμία "Νίντζα".
Καριέρα.
Σε συλλογικό επίπεδο.
Ξεκίνησε το ποδόσφαιρο από τον Πανελευσινιακό, αγωνίστηκε για ένα εξάμηνο με τον Διαγόρα Ρόδου και το 1987 πήρε μεταγραφή για τον Παναθηναϊκό, όπου παρέμεινε επί μία δεκαετία. Στο «τριφύλλι» υπήρξαν συμπαίκτες του, μεταξύ άλλων, οι Δημήτρης Σαραβάκος, Νίκος Σαργκάνης, Κριστόφ Βαζέχα και Στράτος Αποστολάκης.
Το 1997 αποκτήθηκε από την ΑΕΚ για να σταματήσει το ποδόσφαιρο το 2001 στον Εθνικό Αστέρα.
Άξιο αναφοράς είναι το γεγονός ότι είναι ο μοναδικός ποδοσφαιριστής που έχει κατακτήσει το τρόπαιο σε όλους τους τελικούς του κυπέλλου Ελλάδας που έχει αγωνιστεί (επτά συνολικά), έξι φορές με τον Παναθηναϊκό (1988, 1989, 1991, 1993, 1994, 1995) και μία με την ΑΕΚ (2000). Με τον Παναθηναϊκό έχει κατακτήσει επίσης 4 πρωταθλήματα (1990, 1991, 1995, 1996) και 3 Σούπερ Καπ (1988, 1993, 1994).
Στις εθνικές ομάδες.
Το ντεμπούτο του με την Ελλάδα πραγματοποιήθηκε στις 16 Δεκεμβρίου 1987 στον εντός έδρας αγώνα, που διεξήχθη στη Ρόδο, εναντίον της Ολλανδίας για την προκριματική φάση του Euro 1988.
Συμμετείχε στο Μουντιάλ 1994 στις ΗΠΑ, όπου αγωνίστηκε και στους τρεις αγώνες που έδωσε η ελληνική ομάδα.
Έχει αγωνιστεί συνολικά 71 φορές με τη γαλανόλευκη φανέλα, από το 1987 έως το 1998, ενώ υπήρξε στέλεχος και της εθνικής Νέων το 1985.

</doc>
<doc id="66908" url="https://el.wikipedia.org/wiki?curid=66908" title="Υπερηχοτομογραφία">
Υπερηχοτομογραφία

Η υπερηχοτομογραφία είναι μία ιατρική απεικονιστική μέθοδος που παράγει εικόνες μερών του ανθρωπίνου σώματος χρησιμοποιώντας τους υπερήχους. Ο υπερηχοτομογράφος είναι ένα μηχάνημα με αρχιτεκτονική όμοια με αυτή του ηλεκτρονικού υπολογιστή που δέχεται σήματα από έναν πομποδέκτη, τα επεξεργάζεται και τα μετατρέπει σε εικόνες σε ασπρόμαυρη ή έγχρωμη μορφή. Ο πομποδέκτης είναι το περιφερειακό εξάρτημα του μηχανήματος το οποίο στέλνει υπερήχους προς το σώμα με κατεύθυνση που καθορίζει ο εξεταστής και ταυτοχρόνως δέχεται τις ανακλάσεις τους και τις μετατρέπει σε εικόνα. 
Κάθε ιστός του σώματος έχει μια ειδική συμπεριφορά στους υπερήχους κι έτσι ανακλά, διαθλά ή "απορροφά" διαφορετικό ποσό κυμάτων από αυτά που δέχεται. Έτσι ο υπολογιστής αφού δεχτεί τις ανακλάσεις και γνωρίζοντας το ποσό των κυμάτων που στάλθηκαν, αποδίδει ένα χρώμα ή μιά απόχρωση του γκρι σε κάθε ιστό και τα εμφανίζει σε μία οθόνη σαν εικόνες. Οι εικόνες αυτές μελετώνται από τον εξεταστή κι αυτός με τη σειρά του εξάγει διαγνωστικά συμπεράσματα. 
Πάνω σε αυτές τις βασικές αρχές στηρίζεται η υπερηχοτομογραφία. Τη λέμε τομογραφία επειδή οι υπέρηχοι που στέλνει ο πομποδέκτης είναι σε διάταξη επιπέδου και ο υπολογιστής κάνει εικόνες που μοιάζουν με πραγματικές τομές των εξεταζομένων μερών ή οργάνων.

</doc>
<doc id="66909" url="https://el.wikipedia.org/wiki?curid=66909" title="Τάκης Οικονομόπουλος">
Τάκης Οικονομόπουλος

Ο Τάκης (Παναγιώτης) Οικονομόπουλος (19 Οκτωβρίου 1943) είναι Έλληνας παλαίμαχος διεθνής τερματοφύλακας ποδοσφαίρου, ο οποίος υπήρξε ένας από τους μεγαλύτερους Έλληνες τερματοφύλακες διαχρονικά. Έχει μείνει γνωστός με την προσωνυμία "το πουλί", λόγω των εντυπωσιακών του εκτινάξεων. Διαθέτοντας καλλιτεχνικό ταλέντο, τα τελευταία χρόνια έχει διακριθεί σαν ζωγράφος, συμμετέχοντας μάλιστα σε αρκετές εκθέσεις
Καριέρα.
Σε συλλογικό επίπεδο.
Ξεκίνησε το ποδόσφαιρο από τις αλάνες και το 1959 εντάσσεται στην Αθλητική Ένωση Καλλιθέας. Εκεί παρέμεινε μερικούς μόλις μήνες, όταν στην ηλικία των 16 ετών τον απέκτησε ο Απόλλων Αθηνών. Το 1962 πήγε στην Προοδευτική και το 1963 στον Παναθηναϊκό, όπου επί 13 συνεχή έτη υπήρξε ο βασικός του τερματοφύλακας. Το 1965 έκανε ένα μεγάλο ρεκόρ, διατηρώντας την εστία του ανέπαφη για 1.088 αγωνιστικά λεπτά, από τις 17 Ιανουαρίου μέχρι και τις 9 Μάη.
Το 1976 μετακόμισε προσωρινά στην Πάτρα για την Παναχαϊκή, με τα χρώματα της οποίας αγωνίστηκε έναν χρόνο, σημειώνοντας 25 συμμετοχές.
Το 1977 επέστρεψε στον Απόλλωνα Αθηνών, με τη φανέλα του οποίου έκλεισε την καριέρα του το 1979.
Στην εθνική Ελλάδας.
Το ντεμπούτο του με την Ελλάδα πραγματοποιήθηκε στις 3 Οκτωβρίου 1965 στην εντός έδρας αναμέτρηση εναντίον της Σοβιετικής Ένωσης για τα προκριματικά του Μουντιάλ 1966. Αγωνίστηκε συνολικά 25 φορές με το εθνόσημο, από το 1965 έως το 1974.
Μετά το ποδόσφαιρο.
Με την αποχώρησή του από την ενεργό δράση ανέλαβε προπονητής τερματοφυλάκων στον Παναθηναϊκό από το 1979 μέχρι το 2006. Το 2002 ανέλαβε προσωρινά για λίγους αγώνες προπονητής του Παναθηναϊκού, αντικαθιστώντας τον Σέρχιο Μαρκαριάν. Το 2017, ανέλαβε πρόεδρος του Ερασιτέχνη Παναθηναϊκού, ως επικεφαλής της διοίκησης που όρισε το Πρωτοδικείο Αθηνών.

</doc>
<doc id="66911" url="https://el.wikipedia.org/wiki?curid=66911" title="Αντίρρηση συνείδησης">
Αντίρρηση συνείδησης



</doc>
<doc id="66912" url="https://el.wikipedia.org/wiki?curid=66912" title="Αιγίς">
Αιγίς



</doc>
<doc id="66914" url="https://el.wikipedia.org/wiki?curid=66914" title="Ένοπλες δυνάμεις">
Ένοπλες δυνάμεις

Οι ένοπλες δυνάμεις μιας χώρας αποτελούν την αμυντική δύναμη και τους αντίστοιχους φορείς της κυβέρνησης. Υπάρχουν με σκοπό την προώθηση την εσωτερικής και εξωτερικής πολιτικής του κυβερνητικού σώματος στο οποίο υπάγονται, όπως και για την προστασία του σώματος αυτού και του έθνους που αντιπροσωπεύουν από εξωτερικούς και εσωτερικούς εχθρούς. Με την ευρεία έννοια, οι όροι «ένοπλες δυνάμεις» και «στρατός» εκλαμβάνονται συχνά ως συνώνυμοι, αν και ο στρατός συνδέεται κυρίως με τις επίγειες δυνάμεις, ενώ οι ένοπλες δυνάμεις απαρτίζονται συνήθως από ένα συνδυασμό επίγειων, θαλάσσιων και εναέριων μέσων.

</doc>
<doc id="66915" url="https://el.wikipedia.org/wiki?curid=66915" title="Gta San Andreas">
Gta San Andreas

ο οποίος θέλει να παρει εκδίκηση απο εκείνους που σκότωσαν τη μητερα του.Με τρόπους συχνα παράνομους θα προσπαθήσει να πάρει τον έλεγχο και να κυριαρχήσει.
Εξωτερικοί Σύνδεσμοι.
Η επίσημη ιστοσελίδα

</doc>
<doc id="66917" url="https://el.wikipedia.org/wiki?curid=66917" title="Ρόμπερτ Πάουελ">
Ρόμπερτ Πάουελ

Ο Ρόμπερτ Πάουελ ("Robert Powell", 1 Ιουνίου 1944) είναι Βρετανός ηθοποιός της τηλεόρασης και του κινηματογράφου, περισσότερο γνωστός για τον πρωταγωνιστικό ρόλο στην ταινία "Ο Ιησούς από την Ναζαρέτ" (1977) και για τον ρόλο του ως Richard Hannay. Είναι επίσης γνωστός για τους ρόλους του ως Mark Williams στο ιατρικό δράμα του BBC One "Holby City", ως David Briggs στο sitcom "The Detectives," μαζί με τον Jasper Carrott, και ως Tobias 'Toby' Wren στο δράμα επιστημονικής φαντασίας "Doomwatch".
Η χαρακτηριστική φωνή του έχει γίνει γνωστή σε διαφημίσεις και ντοκιμαντέρ, κυρίως στα ντοκιμαντέρ για τον Β' Παγκόσμιο Πόλεμο, συμπεριλαμβανομένων των "World War II in" "HD Colour", "Hitler's Bodyguard", "The Story of the Third Reich," "Secrets of World War II."
Βιογραφία.
Ο Ρόμπερτ Πάουελ γεννήθηκε στο Σάλφορντ, κοντά στο Μάντσεστερ, την 1η Ιουνίου 1944. Είναι γιος της Κάθλην (Ντέηβις) και του Τζον Γουίλσον Πάουελ. Φοίτησε στο Manchester Grammar School και στο Royal College of Advanced Technology του Σάλφορντ.
Το 1964 μετακόμισε στο Λονδίνο και αφοσιώθηκε στην υποκριτική τέχνη. Η καριέρα του στον κινηματογράφο ξεκίνησε με αρκετούς δευτερεύοντες ρόλους σε ταινίες εποχής, σε περιπέτειες και σε ταινίες τρόμου. Συνέχισε με πρωταγωνιστικούς σε περισσότερο cult και κλασικά φιλμ, όπως το «Μάλερ», «Τα τέσσερα φτερά», «Φρανκεστάιν», «Τα 39 βήματα», «Σάκα Ζουλού», «Το άσυλο».
Καριέρα.
Ο Πάουελ ξεκίνησε την καριέρα του στην υποκριτική ως προπτυχιακός φοιτητής. Σχεδίαζε να γίνει δικηγόρος και το 1963-64 άρχισε να φοιτά στο Manchester College of Commerce ενώ την ίδια περίοδο ξεκίνησε μαθήματα υποκριτικής με καθηγητή τον Trevor Nunn. Στο College of Commerce ανέλαβε διάφορους ρόλους μαζί με τον Bernard Brandon προκειμένου να διαπιστώσει ποιος ρόλος χάριζε "τα μεγαλύτερα γέλια". Αυτή η πρώιμη εμπειρία του στην κωμωδία συνεχίστηκε με τον Jasper Carrott. Μετά από αυτό, προσλήφθηκε στο θέατρο Stoke-on-Trent. Ο πρώτος του κινηματογραφικός ρόλος ήταν στην ταινία "Robbery" όπου έπαιξε έναν οδηγό τρένου. Είχε έναν μικρό ρόλο στην ταινία "The Italian Job" (1969), όπου έπαιξε ένα μέλος της σπείρας. Ο Πάουελ έπρεπε να περιμένει λίγα χρόνια για την πρώτη του επιτυχία, η οποία ήρθε το 1970 με την ταινία επιστημονικής φαντασίας "Doomwatch" του BBC όπου ενσάρκωσε τον επιστήμονα Toby Wren.
Μετά την επιτυχία του "Doomwatch", ο Πάουελ έγινε δημοφιλής και ακολούθησαν πρωταγωνιστικοί ρόλοι σε αρκετές ταινίες του BBC, συμπεριλαμβανομένων τηλεοπτικών διασκευών των μυθιστορημάτων "Sentimental Education" (1970) και "Jude the Obscure" (1971). Επίσης εμφανίστηκε στην σειρά του 1975 "Looking for Clancy", το οποίο βασίστηκε στο μυθιστόρημα του Frederic Mullally "Clancy".
Για αρκετά χρόνια ο Πάουελ συνέχισε με συχνές εμφανίσεις στην τηλεόραση και με περιστασιακές εμφανίσεις στον κινηματογράφο, ενσαρκώνοντας τον Αυστριακό συνθέτη Gustav Mahler στην ταινία του Ken Russell "Mahler" (1974) και ως Captain Walker στην ταινία του Russell "Tommy" (1975).
Ύστερα ενσάρκωσε τον Ιησού από την Ναζαρέτ στην ταινία "Jesus of Nazareth" (1977), μετά από μια επιτυχημένη δεύτερη οντισιόν από τον Φράνκο Τζεφιρέλι. Αυτή η τηλεοπτική ταινία σε τέσσερα μέρη είχε τα μεγαλύτερα ονόματα του κινηματογράφου, συμπεριλαμβανομένων των Λώρενς Ολίβιε ως Νικόδημο, τον Ernest Borgnine ως τον Ρωμαίο Centurion, τον Stacy Keach ως Βαρραβά, τον Κρίστοφερ Πλάμμερ ως Ηρώδη Αντύπα, τον Μάικλ Γιορκ ως τον Ιωάννη τον Βαπτιστή, τον Ίαν ΜακΣέιν ως Ιούδα Ισκαριώτη, τον Ρομπ Στάιγκερ ως Πόντιο Πιλάτο και τον Τζέιμς Μέισον ως Ιωσήφ της Αριμαθαία. Για αυτόν τον ρόλο, ο Πάουελ ήταν υποψήφιος για βραβείο BAFTA και κέρδισε το βραβείο Καλύτερου Ηθοποιού από το "TVTimes".
Ο Ιησούς από την Ναζαρέτ.
Κορυφαία στιγμή στην καριέρα του είναι το έτος 1974, όπου τον καλούν στο κάστινγκ για την υπερπαραγωγή «Ο Ιησούς από τη Ναζαρέτ» του Φράνκο Τζεφιρέλι. Ο Πάουελ παρουσιάζεται στην επιτροπή διανομής ρόλων, χωρίς πολλές ελπίδες, μιας και ο σκηνοθέτης είχε, όπως λέγεται, στο μυαλό του σαν πιθανούς «Μεσσίες», επώνυμους ηθοποιούς της εποχής όπως τον Αλ Πατσίνο και τον Ντάστιν Χόφμαν.&lt;br&gt;Τελικά, γίνεται ο πασίγνωστος και αγαπημένος «Ιησούς από τη Ναζαρέτ» και από τότε κάνει μια προσπάθεια να χρησιμοποιήσει την επωνυμία του στο Χόλιγουντ. Εκεί όμως οι περισσότεροι σκηνοθέτες διστάζουν να δώσουν στον «άνθρωπο που υποδύθηκε τον Ιησού», ρόλους «γήινους», ρόλους «ανθρώπινης αδυναμίας».
Προσωπική ζωή.
Το 1975 ο Πάουελ παντρεύτηκε στο Μαρόκο την χορεύτρια του Pan's People Μπαμπς Λορντ προτού αναλάβει τον πρωταγωνιστικό ρόλο στην ταινία "Ο Ιησούς από την Ναζαρέτ". Στις 23 Νοεμβρίου 1977 απέκτησαν έναν γιο, τον Μπάρνεϋ, και το 1979 απέκτησαν μια κόρη, την Κέιτ. Μεγάλη του αγάπη είναι τα ταξίδια με σκάφος ανά τον κόσμο.

</doc>
<doc id="66935" url="https://el.wikipedia.org/wiki?curid=66935" title="The Drowned World">
The Drowned World



</doc>
<doc id="66936" url="https://el.wikipedia.org/wiki?curid=66936" title="The man in the high castle">
The man in the high castle



</doc>
<doc id="66937" url="https://el.wikipedia.org/wiki?curid=66937" title="The Man in the High Castle">
The Man in the High Castle



</doc>
<doc id="66945" url="https://el.wikipedia.org/wiki?curid=66945" title="Avatar">
Avatar



</doc>
<doc id="66949" url="https://el.wikipedia.org/wiki?curid=66949" title="San Andreas">
San Andreas



</doc>
<doc id="66951" url="https://el.wikipedia.org/wiki?curid=66951" title="Λυκόσκυλο">
Λυκόσκυλο



</doc>
<doc id="66956" url="https://el.wikipedia.org/wiki?curid=66956" title="Κρατικός Αερολιμένας Αγρινίου">
Κρατικός Αερολιμένας Αγρινίου

Ο Κρατικός Αερολιμένας Αγρινίου (συντομογραφίες: IATA: AGQ, ICAO: LGAG, ΥΠΑ: ΚΑΑΓ) είναι το αεροδρόμιο του Αγρινίου το οποίο βρίσκεται στις παρυφές της πόλης, στην περιοχή Δοκίμι. Η έκτασή του υπολογίζεται στα 512 στρέμματα και η λειτουργία του βρίσκεται υπό αναστολή.
Σε κοντινή απόσταση βρίσκεται το πιο σύγχρονο πλην επίσης υπό αναστολή Στρατιωτικό Αεροδρόμιο Αγρινίου, στο οποίο έδρευε η "132 Σμηναρχία Μάχης", ενώ ο νομός εξυπηρετείται και από τον Κρατικό Αερολιμένα Ακτίου.
Ιστορικό.
Είναι από τα παλαιότερα πολιτικά αεροδρόμια της χώρας αφού πρωτολειτούργησε το 1931 με πτήσεις της Ελληνικής Εταιρίας Εναερίων Συγκοινωνιών (Ε.Ε.Ε.Σ.), η οποία και ανέστειλε κάθε δραστηριότητά της με την είσοδο των Ναζιστικών στρατευμάτων στη χώρα.
Κατά τη διάρκεια λειτουργίας του αεροδρομίου μετά τον Β΄ Παγκόσμιο Πόλεμο, οι Ολυμπιακές Αερογραμμές εκτελούσαν πτήσεις από και προς Αθήνα και Ιωάννινα, χρησιμοποιώντας το ως ενδιάμεσο σταθμό των εκατέρωθεν διαδρομών. Το Αεροδρόμιο σταμάτησε να δέχεται επιβατικά δρομολόγια το 1977 και έχει πια εγκαταλειφθεί στην τύχη του, παρά το καθεστώς «υπό αναστολή λειτουργίας» που του αποδίδεται από την ΥΠΑ και το αίτημα που έχουν εκφράσει κατά καιρούς φορείς της περιοχής για επαναλειτουργία του.
Στο χώρο του αεροδρομίου είχε προγραμματιστεί να δημιουργηθεί η "Πανεπιστημιούπολη Αγρινίου" και για το σκοπό αυτό έχει ήδη παραχωρηθεί ένα τμήμα της έκτασής του, στο Πανεπιστήμιο Δυτικής Ελλάδας. Με την κατάργηση του αυτόνομου Πανεπιστημίου Δυτικής Ελλάδας κατά το σχέδιο «Αθηνά», το αεροδρόμιο χρησιμοποιείται αποκλειστικά από την Αερολέσχη Αγρινίου, η οποία άλλωστε εδρεύει στον αερολιμένα και αναπτύσσει όλες τις δραστηριότητές της εκεί από το 1980. Από τον Μάιο του 2008, λειτουργεί το Εκπαιδευτικό Κέντρο ΥΠΑΜ της Αερολέσχης Αγρινίου, για υπερελαφρά αεροσκάφη μετατόπισης κέντρου βάρους "(weight shift)" και 3 αξόνων "(3-axis)".

</doc>
<doc id="66958" url="https://el.wikipedia.org/wiki?curid=66958" title="Δίκη των Έξι">
Δίκη των Έξι



</doc>
<doc id="66959" url="https://el.wikipedia.org/wiki?curid=66959" title="Δίκη των Εξ">
Δίκη των Εξ



</doc>
<doc id="66960" url="https://el.wikipedia.org/wiki?curid=66960" title="Δίκη των Έξ">
Δίκη των Έξ



</doc>
<doc id="66961" url="https://el.wikipedia.org/wiki?curid=66961" title="Δίκη των έξι">
Δίκη των έξι



</doc>
<doc id="66962" url="https://el.wikipedia.org/wiki?curid=66962" title="Δίκη των εξ">
Δίκη των εξ



</doc>
<doc id="66963" url="https://el.wikipedia.org/wiki?curid=66963" title="Δίκη των έξ">
Δίκη των έξ



</doc>
<doc id="66964" url="https://el.wikipedia.org/wiki?curid=66964" title="Μαντάμ Τισό">
Μαντάμ Τισό



</doc>
<doc id="66965" url="https://el.wikipedia.org/wiki?curid=66965" title="Marie Tussaud">
Marie Tussaud



</doc>
<doc id="66970" url="https://el.wikipedia.org/wiki?curid=66970" title="Κουκί">
Κουκί



</doc>
<doc id="66972" url="https://el.wikipedia.org/wiki?curid=66972" title="Άγιος Νείλος">
Άγιος Νείλος

Η ονομασία Άγιος Νείλος μπορεί να αναφέρεται:

</doc>
<doc id="66974" url="https://el.wikipedia.org/wiki?curid=66974" title="Φακή">
Φακή

Η φακή (επιστ. ονομ.: Lens culinaris – Φακός ο μαγειρικός) είναι αγγειόσπερμο, δικότυλο φυτό, που ανήκει στην οικογένεια των Κυαμοειδών και στην τάξη των Κυαμωδών. Καλλιεργείται δε για το μικρό ομώνυμο εδώδιμο σπόρο του, που είναι ένα από τα σημαντικότερα όσπρια. Είναι ένα από τα πρώτα φυτά που ξεκίνησε να καλλιεργεί συστηματικά ο άνθρωπος.
Η φακή "(Lens culinaris)" είναι ένα εδώδιμο όσπριο. Πρόκειται για ένα ετήσιο θαμνώδες φυτό της οικογένειας των ψυχανθών, που είναι γνωστό για τους σπόρους σχήματος φακής. Φθάνει περίπου τα 40 εκ (16 in) ύψος και οι σπόροι του μεγαλώνουν σε λοβούς, συνήθως με δύο σπόρους στον καθένα. Είναι ψυχανθές φυτό σε ό,τι αφορά την οικογένεια και ποώδες, ετήσιο και δικοτυλήδονο. Υπάρχουν διάφορες ποικιλίες με διαφορετικού μεγέθους και χρώματος σπέρματα, όπως ξανθά, πράσινα και καστανά. Οι καρποί της κυκλοφορούν στο εμπόριο ως ξερά όσπρια. Καλλιεργείται από τα αρχαιότατα χρόνια (γύρω στο 2000 π.Χ.). Η καλλιέργεια της φακής ήταν γνωστή στην αρχαία Αίγυπτο, ενώ Εβραίοι, Έλληνες και Ρωμαίοι την καλλιεργούσαν και την κατανάλωναν.
Στην Ελλάδα η φακή καλλιεργείται ευρέως σχεδόν σε όλα τα διαμερίσματα της χώρας αφού προσαρμόζεται σε πολλούς κλιματικούς τύπους. Τα σπόρια της είναι όσπριο με μεγάλη θρεπτική αξία πλούσια σε σίδηρο, φώσφορο, υδατάνθρακες, πρωτεΐνες και βιταμίνες Β. Τρώγονται κυρίως βραστές ως σούπα η οποία ονομάζεται φακές, χρησιμοποιούνται σε διάφορες σαλάτες και σε πιάτα κρεατικών ως γαρνιτούρα. Σε ζωοτροφές χρησιμοποιούνται οι βλαστοί, τα φύλλα και οι καρποί μετά από την συγκομιδή των σπόρων.
Περιγραφή.
Ο βλαστός της διακλαδώνεται και φτάνει σε ύψος το μισό μέτρο.
Τα κλαδιά του είναι αναρριχώμενα και μακριά και τα φύλλα του σύνθετα που εναλλάσσονται.
Καθένα από τα φύλλα της φακής αποτελείται από 6 ζεύγη μακριών φυλλαρίων τα οποία καταλήγουν σε αγκάθι.
Το μήκος των φυλλαρίων αυτών ξεπερνά τα 10 εκατοστά.
Ο καρπός της ή λοβός είναι μικρός, δεν ξεπερνά τα 3 εκατοστά και είναι πλατύς φέρει δε 2-3 μικρούς σπόρους τις γνωστές φακές του εμπορίου.
Οι φακές έχουν διάμετρο 3-10 χιλιοστά. Καλλιεργούνται με λιπάσματα φωσφόρου και καλίου σε χωράφια που είναι πλούσια σε ασβέστιο. Η σπορά λαμβάνει χώρα τους φθινοπωρινούς μήνες ή την άνοιξη, αν οι φθινοπωρινοί μήνες χαρακτηρίζονται από πολύ χαμηλές θερμοκρασίες. Η συγκομιδή των φυτών γίνεται το καλοκαίρι και έπειτα συντελείται η ξήρανσή τους στον ήλιο και το αλώνισμα, ώστε να δώσουν σπέρματα. Τα δεύτερης διαλογής σπέρματα χρησιμοποιούνται για ζωοτροφές.
Ιστορικό.
Οι φακές ήταν μέρος της ανθρώπινης διατροφής από την προκεραμική (πριν από την αγγειοπλαστική) Νεολιθική εποχή, η οποία είναι μία από τις πρώτες εξημερωμένες καλλιέργειες στην Εγγύς Ανατολή. Αρχαιολογικά στοιχεία δείχνουν ότι τρωγόταν πριν από 9500 έως 13000 χρόνια.
Τα χρώματα στις φακές κυμαίνονται από κίτρινο έως κόκκινο-πορτοκαλί σε πράσινο, καφέ και μαύρο. Οι φακές επίσης ποικίλλουν σε μέγεθος και πωλούνται σε πολλές μορφές, με ή χωρίς τον φλοιό, ολόκληρες ή διασπασμένες.
Στον πολιτισμό.
Οι φακές (διπλού-κυρτού σχήματος) ονομάζονται έτσι, επειδή η φακή είναι παρόμοια σε σχήμα με τον οπτικό φακό. "Lens" είναι η λατινική ονομασία για την φακή.
Οι Φακές έχουν αναφερθεί πολλές φορές στην Εβραϊκή Βίβλο, την πρώτη φορά, διηγείται το περιστατικό στο οποίο ο Ιακώβ αγοράζει το πατρογονικό δικαίωμα από τον Ησαύ με ένα πιάτο βρασμένες φακές ("αντί πινακίου φακής"). Στην παράδοση του Εβραϊκού πένθους, οι φακές είναι η παραδοσιακή τροφή των πενθούντων, μαζί με βραστά αυγά, επειδή το στρογγυλό σχήμα τους συμβολίζει τον κύκλο της ζωής από τη γέννηση μέχρι το θάνατο.
Οι φακές ήταν το κύριο μέρος της διατροφής των αρχαίων Ιρανών, που κατανάλωναν καθημερινά φακές με τη μορφή του βρασμένου φαγητού που χύνεται επάνω στο ρύζι.
Οι φακές επίσης χρησιμοποιούνται ευρέως στην Αιθιοπία σε ένα σαν-στιφάδο πιάτο που ονομάζεται "kik", ή "kik wot", ένα από τα πιάτα που τρώνε οι άνθρωποι με το εθνικό φαγητό της Αιθιοπίας "injera" το επίπεδο ψωμί. Οι κίτρινες φακές χρησιμοποιούνται για να κάνουν ένα μη-πικάντικο βρασμένο πιάτο, το οποίο είναι μία από τις πρώτες στερεές τροφές με το οποίο οι γυναίκες της Αιθιοπίας ταΐζουν τα βρέφη τους.
Στην Ινδική υποήπειρο, το "Dhal" ή κάρυ φακής, αποτελεί μέρος της καθημερινής διατροφής που τρώγεται τόσο με ρύζι όσο και με "roti". Βραστή φακή &amp; απόθεμα φακής χρησιμοποιούνται ως μέσο πάχυνσης στα περισσότερα χορτοφαγικά κάρυ. Χρησιμοποιούνται επίσης ως γέμιση σε "Dal Parathas &amp; Puris". Οι φακές χρησιμοποιούνται επίσης σε πολλές τοπικές ποικιλίες γλυκών. Θεωρείται ότι είναι ένα από τα καλύτερα τρόφιμα, επειδή οι εσωτερικές χημικές του δομές δεν μεταβάλλονται από το μαγείρεμα.
Στην Ιταλία και την Ουγγαρία, τρώνε τις φακές την παραμονή της Πρωτοχρονιάς, που παραδοσιακά συμβολίζει την ελπίδα για ένα νέο έτος ευημερίας, πιθανότατα λόγω της κυκλικής σαν κέρμα μορφής τους.
Στην αφηγήσεις του σιιτικού Ισλάμ, λέγεται ότι οι φακές έχουν ευλογηθεί από εβδομήντα Προφήτες, συμπεριλαμβανομένων του Ιησού και του Μωάμεθ.
Ασθένειες.
Η φακή προσβάλλεται πολύ από έντομα, όπως ο βρούχος. Αυτό συμβαίνει κυρίως κατά την αποθήκευσή της. Για το λόγο αυτό απαιτείται να γίνει καλή απολύμανση των αποθηκών προτού αποθηκευτούν τα σπέρματα του φυτού.
Θρεπτική αξία.
Οι φακές πωλούνται ως ξερά όσπρια, σε σακουλάκια. Τρώγονται μαγειρεμένες και γίνονται σούπα. Μαγειρεύονται με την προσθήκη κρεμμυδιού, καρότου, σκόρδου και μυρωδικών (π.χ. άνηθου, δάφνης). Περιέχουν πολλές θρεπτικές ουσίες και κυρίως σίδηρο.
Ποικιλίες.
Υπάρχουν πολλές ποικιλίες που διαφέρουν στο μέγεθος του φυτού, στο χρώμα των φύλλων, στο σχήμα και το χρώμα των σπόρων και των ανθών.
Οι φακές χωρίζονται σε δύο μεγάλες κατηγορίες ποικιλιών.
Τις μεγαλόσπερμες, με τα μεγαλύτερα πλακουτσωτά σπόρια που φτάνουν σε διάμετρο τα 10 χιλιοστά και τις μικρόσπερμες των οποίων τα σπόρια φτάνουν τα 6 χιλιοστά.
Είναι ανθεκτικό φυτό και αντέχει στην ξηρασία, στη ζέστη και το κρύο μέχρι και 15 βαθμούς C υπό το μηδέν.
Στην Ελλάδα.
Στην Ελλάδα φυτεύεται στα μέσα Νοεμβρίου και ο πολλαπλασιασμός της γίνεται με σπορά.
Δύο είναι οι πιο σημαντικές Ελληνικές ποικιλίες:
Στον υπόλοιπο κόσμο.
Οι σπόροι απαιτούν χρόνο μαγειρέματος από 10 έως 40 λεπτά, ανάλογα με την ποικιλία, μικρότερη για τις μικρές ποικιλίες με το φλοιό αφαιρεμένο, όπως η κοινή κόκκινη φακή - και έχει μία χαρακτηριστική, γήινη γεύση. Συνταγές φακής χρησιμοποιούνται σε όλη τη Νότια Ασία, τη Μεσόγειο και τις περιοχές της Δυτικής Ασίας. Συχνά συνδυάζονται με ρύζι, το οποίο έχει παρόμοιο χρόνο μαγειρέματος. Το πιάτο με φακές και ρύζι αναφέρεται στη Δυτική Ασία ως "mujaddara" ή "mejadra".
Το ρύζι και οι φακές μαγειρεύονται επίσης μαζί στο "khichdi", ένα δημοφιλές πιάτο στην Ινδική υποήπειρο και το Πακιστάν, ένα παρόμοιο πιάτο, το "kushari", παρασκευάζεται στην Αίγυπτο, θεωρείται ένα από τα δύο εθνικά πιάτα. Οι φακές χρησιμοποιούνται για την παρασκευή μιας ανέξοδης και θρεπτικής σούπας σε όλη την Ευρώπη και τη Βόρεια και Νότια Αμερική, μερικές φορές σε συνδυασμό με κάποια μορφή κοτόπουλου ή χοιρινού κρέατος.
Οι αποξηραμένες φακές μπορούν επίσης να φυτρώσουν με την εμβάπτισή τους στο νερό για μία ημέρα και τη διατήρησή τους στην υγρασία για αρκετές ημέρες, το οποίο αλλάζει το διατροφικό τους προφίλ.
Οι φακές με φλοιό παραμείνουν ολόκληρες σε μέτριο μαγείρεμα, οι φακές χωρίς φλοιό, τείνουν να αποσυντίθενται σε ένα παχύ πολτό, που οδηγεί σε εντελώς διαφορετικά πιάτα.
Διατροφική αξία και οφέλη για την υγεία.
Με περίπου το 30% των θερμίδων τους από πρωτεΐνες, οι φακές έχουν το τρίτο υψηλότερο επίπεδο πρωτεΐνης, κατά βάρος, οποιουδήποτε οσπρίου ή παξιμάδι, μετά τη σόγια και την κάνναβη. Οι πρωτεΐνες περιλαμβάνουν την ουσιώδη αμινοξέα ισολευκίνη και λυσίνη και οι φακές μια φθηνή πηγή απαραίτητων πρωτεϊνών σε πολλά μέρη του κόσμου, ειδικά στην Δυτική Ασία και την Ινδική υποήπειρο, οι οποίες έχουν μεγάλους πληθυσμούς χορτοφάγων. Οι φακές είναι ελλιπείς σε δύο βασικά αμινοξέα, την μεθειονίνη και κυστεΐνη.
Φακές περιέχουν επίσης φυτικές ίνες, φυλλικό οξύ, βιταμίνη Β1 και μέταλλα. Οι κόκκινες (ή ροζ) φακές, περιέχουν μικρότερη συγκέντρωση ινών από τις πράσινες φακές (11% αντί 31%). Το περιοδικό "Health" ("Υγεία") έχει επιλέξει τις φακές ως μια από τις πέντε υγιέστερες τροφές.
Τα χαμηλά επίπεδα του εύπεπτου αμύλου "(Readily Digestible Starch (RDS))" 5% και τα υψηλά επίπεδα των αργών αφομοιουμένων αμύλων "(Slowly Digested Starch (SDS))" 30%, κάνουν τις φακές, στους ανθρώπους με διαβήτη, πολύ σημαντικές. Το υπόλοιπο 65% του αμύλου είναι ένα ανθεκτικό άμυλο που κατατάσσεται ως "RS1", που είναι ένα υψηλής ποιότητας ανθεκτικό άμυλο, το οποίο έχει 32% αμυλόζη.
Οι φακές επίσης έχουν κάποιους αντι-θρεπτικούς παράγοντες, όπως τους αναστολείς της θρυψίνης και το σχετικά υψηλό περιεχόμενο σε άλατα φυτικού οξέος "(phytate acid)". Η θρυψίνη είναι ένα ένζυμο που εμπλέκεται στην πέψη, και τα άλατα του φυτικού οξέος μειώνουν τη βιοδιαθεσιμότητα των διατροφικών ορυκτών. Τα άλατα του φυτικού οξέος μπορούν να μειωθούν με βραδύ μούσκεμα των φακών σε ζεστό νερό.
Οι φακές είναι μια καλή πηγή σιδήρου και περιέχουν πάνω από το μισό του ημερήσιου επιτρεπόμενου σιδήρου ενός ατόμου σε μια μερίδα φλιτζανιού.
Παγκόσμια παραγωγή.
Οι φακές είναι σχετικά ανεκτικές στην ξηρασία και καλλιεργούνται σε ολόκληρο τον κόσμο. Ο Παγκόσμιος Οργανισμός Τροφίμων ανέφερε ότι η παγκόσμια παραγωγή φακής για το ημερολογιακό έτος 2009 ήταν 3.917.000 μετρικούς τόνους, προερχόμενη κυρίως από τον Καναδά, την Ινδία, την Τουρκία και την Αυστραλία.
Περίπου το ένα τέταρτο της παγκόσμιας παραγωγής φακής είναι από την Ινδία, το περισσότερο από το οποίο καταναλώνεται στην εγχώρια αγορά. Ο Καναδάς είναι ο μεγαλύτερος παραγωγός των εξαγωγών της φακής στον κόσμο, και το Σασκάτσουαν "(Saskatchewan)" είναι η πιο σημαντική περιοχή παραγωγής στον Καναδά (παράγοντας το 99% της καναδικής φακής).Η Στατιστική Υπηρεσία του Καναδά εκτιμά ότι η καναδική παραγωγή φακής για την περίοδο 2009/10 ήταν ένα ρεκόρ 1,5 εκατομμυρίων μετρικών τόνων. Ο πιο συνήθης καλλιεργούμενος τύπος είναι η φακή "Laird".
Η περιοχή "Palouse" της Ανατολικής Ουάσιγκτον και το Αϊντάχο, με το εμπορικό του κέντρο στο "Pullman" της Ουάσιγκτον, αποτελούν την πιο σημαντική περιοχή παραγωγής φακής στις Ηνωμένες Πολιτείες. Η Μοντάνα και η Βόρεια Ντακότα είναι επίσης σημαντικοί καλλιεργητές φακής.
Η Εθνική Αγροτική Στατιστική Υπηρεσία ανέφερε ότι οι Ηνωμένες Πολιτείες παρήγαγαν το 2007 154.500 μετρικούς τόνους.
Εκφράσεις.
Η φράση ἀντί πινακίου φακῆς αναφέρεται στη βιβλική αφήγηση (Παλαιά Διαθήκη, "Γέννεσις" 25) κατά την οποία ο Ιακώβ αγόρασε τα πρωτοτόκια από τον μεγαλύτερο αδελφό του, τον Ησαύ, για ένα πιάτο φακές και χρησιμοποιείται σήμερα για να υποδείξει την αγορά ενός αγαθού σε πραγματικά εξευτελιστική τιμή.

</doc>
<doc id="66975" url="https://el.wikipedia.org/wiki?curid=66975" title="ΦΑΚΗ">
ΦΑΚΗ



</doc>
<doc id="66977" url="https://el.wikipedia.org/wiki?curid=66977" title="Φακές">
Φακές

Οι φακές "(lentil soup)", αναφέρονται σε μια ποικιλία από χορτοφαγικές και κρεατικές σούπες οι οποίες περιέχουν φακές. Η σούπα, μπορεί να περιέχει πράσινες, καφέ, κόκκινες, κίτρινες ή μαύρες φακές, με ή χωρίς φλοιό. Οι κίτρινες ή οι κόκκινες αποφλοιωμένες φακές, αποσυντίθενται στο μαγείρεμα, δημιουργώντας έτσι μια παχύρευστη σούπα.
Ιστορία και λογοτεχνία.
Στα Παλαιολιθικά και Μεσολιθικά στρώματα, ξεθάφτηκαν φακές στο Σπήλαιο Φράγχθι στην Ελλάδα (9.500 έως 13.000 χρόνια πριν), στο τέλος της Μεσολιθικής εποχής στη "Mureybet" και "Tell Abu Hureyra" στη Συρία και σε τοποθεσίες που χρονολογούνται από το 8000 π.Χ. στην περιοχή της Ιεριχούς. Οι Αρχαίοι Έλληνες, ήσαν λάτρεις της σούπας από φακές, γεγονός που αποδεικνύεται από το σχόλιο του Αριστοφάνη: «Εσύ, που τολμάς να προσβάλλεις τη σούπα φακών, την πιο γλυκιά από τις λιχουδιές.» Η σούπα φακών αναφέρεται στην Αγία Γραφή: Στη Γένεση 25:30-34, ο Ησαύ ετοιμάζεται να εγκαταλείψει την πρωτοτοκία του, για μια κατσαρόλα με ευωδιαστή κόκκινη σούπα φακών (ένα «συσσίτιο από χορτόσουπα» σε ορισμένες εκδόσεις) που μαγειρεύτηκε από τον αδελφό του, τον Ιακώβ. Στην εβραϊκή παράδοση, η σούπα από φακές σερβίρεται σε περιόδους πένθους, η καμπυλότητα της φακής, υποδηλώνει τον πλήρη κύκλο της ζωής.
Ποικιλίες.
Οι φακές, μπορεί να περιέχουν λαχανικά, όπως καρότα, πατάτες, σέλινο, μαϊντανό, τομάτα, άνηθο, κολοκύθι και κρεμμύδι. Κοινά αρτύματα είναι το σκόρδο, φύλλο δάφνης, κύμινο, ελαιόλαδο και ξίδι. Μερικές φορές γαρνίρεται με κρουτόν "(croutons)" ή ψιλοκομμένα βότανα ή βούτυρο, ελαιόλαδο, κρέμα γάλακτος ή γιαούρτι. Η Ινδική σούπα φακών, περιέχει μια ποικιλία από αρωματικά μπαχαρικά. Στη Μέση Ανατολή η προσθήκη χυμού λεμονιού, δίνει μια ισχυρή όξινη γεύση και κόβει το αίσθημα βάρους του πιάτου. Στην Αίγυπτο, η σούπα συνήθως πολτοποιείται πριν από το σερβίρισμα και παραδοσιακά καταναλώνεται τον χειμώνα.
Διατροφικές.
Οι φακές αναγνωρίζονται ως ιδιαιτέρως θρεπτικές, είναι μια καλή πηγή πρωτεϊνών, διαιτητικών ινών, σιδήρου και καλίου. Ο Ιπποκράτης συνταγογραφούσε τις φακές, στους ασθενείς με ηπατικές ασθένειες.

</doc>
<doc id="66981" url="https://el.wikipedia.org/wiki?curid=66981" title="Υπερηχοτομογραφίες">
Υπερηχοτομογραφίες



</doc>
<doc id="66983" url="https://el.wikipedia.org/wiki?curid=66983" title="Αθλέτικ Μπιλμπάο">
Αθλέτικ Μπιλμπάο

Η Αθλέτικ Κλουμπ (ισπανικά: "Athletic Club", βασκικά: "Bilboko Athletic Kluba") είναι ένας ποδοσφαιρικός σύλλογος στο Μπιλμπάο της Ισπανίας. Η Αθλέτικ είναι από τα ιδρυτικά μέλη της Βασιλικής Ισπανικής Ομοσπονδίας Ποδοσφαίρου (RFEF). Έχει κερδίσει το Ισπανικό πρωτάθλημα οκτώ φορές και το κύπελλο είκοσι τρεις φορές. Είναι γνωστοί ως "Rojoblancos" ("Rojoblancos", «κοκκινόλευκοι») λόγω των κόκκινων και άσπρων ριγωτών πουκαμίσων τους και ως "Los Leones de San Mamés" (Τα λιοντάρια του Αγίου Μάμα) επειδή το γηπεδό της (Στάδιο Σαν Μαμές) είναι χτισμένο κοντά σε μια εκκλησία που φέρει το όνομα του Αγίου Μάμα. Ο Άγιος Μάμας ήταν ο πρώτος Χριστιανός που ρίχτηκε στα λιοντάρια, αλλά αυτά αρνήθηκαν να τον φάνε. Η Αθλέτικ είναι ο μοναδικός σύλλογος στην Ισπανία που αρνείται να βάλει το λογότυπο της Ισπανικής Ποδοσφαιρικής Ομοσπονδίας. Είναι γνωστή για την φιλοσοφία της που βασίζεται αποκλειστικά σε Βάσκους ποδοσφαιριστές. Μαζί με την Μπαρτσελόνα και τη Ρεάλ Μαδρίτης είναι οι μοναδικές ομαδες στην Ισπανία που δεν έχουν υποβιβαστεί ποτέ στη δεύτερη κατηγορία.
Ιστορία.
Η εμφάνιση του ποδοσφαίρου στο Μπιλμπάο και η Βισκάγια.
Το ποδόσφαιρο εισήχθη στο Μπιλμπάο από Βρετανούς. Στα τέλη του 1800 το Μπιλμπάο ήταν μια βιομηχανική περιοχή με ορυχεία και ναυπηγεία σιδήρου. Σε αυτά δούλευαν πολλοί εργάτες από τη Βρετανία. Αυτοί οι εργάτες το 1890 ίδρυσαν την πρώτη ποδοσφαιρική ομάδα στο Μπιλμπάο. Εν τω μεταξύ στην Αγγλία την ίδια εποχή σπούδαζαν πολλά παιδιά πλούσιων οικογενειών από το Μπιλμπάο, οι οποίοι γυρίζοντας έφτιαξαν μια δεύτερη ομάδα παίζοντας μεταξύ τους παιχνίδια. Το 1898 οι σπουδαστές του γυμνασίου "Zamacois" ιδρύουν την Βισκάγια. Το 1901 σε μια συνεδρίαση, που πραγματοποιήθηκε στο καφέ "Garcia", θεσπίστηκαν οι πιο επίσημοι κανόνες και κανονισμοί ποδοσφαίρου. Το 1902 οι δύο σύλλογοι του Μπιλμπάο κατέβασαν στο Ισπανικό κύπελλο μια ενωμένη ομάδα, τη Βισκάγια (Vizcaya), κατακτώντας τελικά και το κύπελλο, καθώς νίκησαν στον τελικό την Μπαρτσελόνα.
Χρώματα.
Τα πρώτα χρώματα της Αθλέτικ ήταν το μπλε και το άσπρο και το 1910 τα άλλαξαν σε κόκκινο και άσπρο. Υπάρχουν δύο θεωρίες για αυτή την αλλαγή. Η μία λέει ότι άλλαξαν προς τιμήν των αγγλικών συλλόγων Σάντερλαντ και Σαουθάμπτον, από όπου κατάγονταν οι εργάτες των ορυχείων και είχαν τα ίδια χρώματα. Μια άλλη εκδοχή, που θεωρείται και η πιθανότερη, λέει ότι τα υφάσματα αυτά ήταν πιο φτηνά.
Η Βισκάγια και τα πρώτα κύπελλα Ισπανίας.
Η Βισκάγια στα πρώτα χρόνια ήταν ομάδα κυπέλλου, αφού σημείωσε πολλές επιτυχίες σε αυτή την διοργάνωση. Κέρδισε ξανά το κύπελλο το 1903, 1904, 1911, 1914, 1915 και 1916. Το ξανακέρδισε το 1923, το 1930, 1931, 1932, 1933.
Αθλέτικ Μπιλμπάο.
Το 1941 η Βισκάγια με διάταγμα του Φρανθίσκο Φράνκο αλλάζει όνομα σε "Αθλέτικ". Το 1943 κατέκτησε το κύπελλο της Ισπανικής λίγκας ("Generalisimo"), το οποίο ξανακατέκτησε το 1956 και το 1958. Στο κύπελλο οι επιτυχίες συνεχίστηκαν το 1944 και 1945. Το 1956 έπαιξε και το πρώτο της ευρωπαϊκό παιχνίδι. Στη δεκαετία του '60 η Αθλέτικ κατέκτησε ένα κύπελλο, το 1969. Ένα ακόμα κατέκτησε τη δεκαετία του '70 (1973). Το 1977 έχασε στον τελικό του κυπέλλου ΟΥΕΦΑ από τη Γιουβέντους. Την δεκαετία του '80 η ομάδα ανακάμπτει και κερδίζει το πρωτάθλημα το 1983 και το κύπελλο το 1984. Το 1984 ξαναπαίρνει το πρωτάθλημα Ισπανίας. Το 2012 έφτασε στον τελικό του Γιουρόπα Λιγκ, αφού απέκλεισε μεγαθήρια του Ευρωπαικού ποδοσφαίρου όπως η Μάντσεστερ Γιουνάιτεντ και η ΦΚ Σάλκε 04, όπου έχασε από την Ατλέτικο Μαδρίτης με 3-0.
Άλλα τμήματα.
Αθλέτικ Β και Μπασκόνια.
Η Αθλέτικ έχει δύο ακόμη ομάδες, την Μπιλμπάο Αθλέτικ (Αθλέτικ Β), που ιδρύθηκε το 1938 και αγωνίζεται στη Β΄εθνική του ισπανικού πρωταθλήματος, και την Ντεπορτίβο Μπασκόνια, που ιδρύθηκε το 1913 και αγωνίζεται στην Γ΄ κατηγορία του Ισπανικού πρωταθλήματος. Το τμήμα μπάσκετ της Μπασκόνια είναι η γνωστή Τάου Θεράμικα ή Ταουγρές.
Γυναικείο τμήμα.
Η Αθλέτικ έχει και γυναικείο τμήμα ποδοσφαίρου, την Αθλέτικ, που έχει κατακτήσει το Ισπανικό πρωτάθλημα το 2003, 2004 και 2005.

</doc>
<doc id="66984" url="https://el.wikipedia.org/wiki?curid=66984" title="Αθλέτικο Μπιλμπάο">
Αθλέτικο Μπιλμπάο



</doc>
<doc id="66985" url="https://el.wikipedia.org/wiki?curid=66985" title="Μίκαελ Σουμάχερ">
Μίκαελ Σουμάχερ



</doc>
<doc id="66987" url="https://el.wikipedia.org/wiki?curid=66987" title="Βάρδα">
Βάρδα

Η Βάρδα είναι κωμόπολη της Ηλείας και αποτελεί την έδρα του Δήμου Ανδραβίδας-Κυλλήνης, καθώς πρώην δημοτικό διαμέρισμα και έδρα του «Καποδιστριακού» Δήμου Βουπρασίας. Ο πληθυσμός της, σύμφωνα με την εθνική απογραφή του 2011, είναι 2.291 κάτοικοι.
Η περιοχή έχει αγροτικό χαρακτήρα και σε αυτή παράγονται πολλά προϊοντα: είναι γνωστό από παλιά το γιαούρτι, οι ντομάτες και τα νεώτερα χρόνια οι φράουλες. Πιθανολογείται ότι οφείλει το όνομά της (Βουπρασία) στην εμποροπανήγυρη των ζώων που ελάμβανε χώρα στην περιοχή κατά τα παλαιότερα χρόνια (βούς + πιπράσκω).
Έχει ένα Δημοτικό Σχολείο, Γυμνάσιο και Ενιαίο Λύκειο, ενώ η ποδοσφαιρική ομάδα της Βάρδας είναι ο Παμβουπρασιακός, που έχει αγωνιστεί στη Δ' και Γ' Εθνική.
Ιστορία.
Η Βάρδα είναι σχετικά νέα κωμόπολη, η περιοχή μέχρι τον 19ο αιώνα ανήκε στην Μανωλάδα. Το 1888 πέρασε από την περιφέρεια της Μανωλάδας η σιδηροδρομική γραμμή και δημιουργήθηκε ο "Σιδηροδρομικός σταθμός Μανωλάδος". Έπειτα ο οικισμός μετονομάστηκε επισήμως σε "Σιδηροδρομικός σταθμός Βάρδας" από την φράση που έλεγαν οι ταξιδιώτες "Βάρδα να περάσω". Κατόπιν εξελίχθηκε σε οικισμό και επικράτησε η ονομασία Βάρδα.
Στο σημείο που βρίσκεται σήμερα η σύγχρονη κωμόπολη, τότε ανήκε στην Μανωλάδα. Το 1316 μ.Χ έγινε η Μάχη της Μανωλάδας μεταξύ Καταλανών και Βυζαντινών με νίκη των δεύτερων.
Την δεκαετία του '60 αυξήθηκε ο πληθυσμός της από κατοίκους των περιοχών που δημιουργήθηκε το φράγμα του Πηνειού όπου εγκαταστάθηκαν μόνιμα στην Βάρδα.
Δημογραφικά στοιχεία.
Η εξέλιξη του πληθυσμού του καθαυτού οικισμού της Βάρδας:

</doc>
<doc id="66988" url="https://el.wikipedia.org/wiki?curid=66988" title="Κουρτέσιον Ηλείας">
Κουρτέσιον Ηλείας



</doc>
<doc id="66990" url="https://el.wikipedia.org/wiki?curid=66990" title="Νεάπολις Ηλείας">
Νεάπολις Ηλείας



</doc>
<doc id="66993" url="https://el.wikipedia.org/wiki?curid=66993" title="Νησί Ηλείας">
Νησί Ηλείας

Το Νησί είναι χωριό της Ηλείας. Ανήκει στο Δήμο Ανδραβίδας - Κυλλήνης, ενώ παλαιότερα ήταν δημοτικό διαμέρισμα του πρώην Δήμου Βουπρασίας. Κατά την Απογραφή του 2011 βρέθηκε να έχει πληθυσμό 203 κατοίκους.
Στην ομώνυμη τοπική κοινότητα της οποίας αποτελεί έδρα ο οικισμός, υπάγονται επίσης οι οικισμοί Αγία Μαρίνα, Άγιος Αθανάσιος, Καραβουλαίικα, και Κρεμμύδι. Ο συνολικός πληθυσμός της Τοπικής Κοινότητας Νησίου σύμφωνα με την Απογραφή του 2011 ανέρχεται σε 352 κατοίκους.
Τοποθεσία - Γεωγραφία.
Βρίσκεται στην βορειοδυτική Πελοπόννησο, στο βόρειο τμήμα της Ηλείας καθώς και κοντά στα όρια της με την Αχαΐα. Το χωριό είναι χτισμένο σε μια πεδινή τοποθεσία και στην λεκάνη απορροής του ποταμού Βέργα, σε υψόμετρο περίπου 70 μέτρων.
Απέχει περί τα: 8 χλμ. από την Βάρδα, 43 χλμ. μέσω της Ε.Ο. Πατρών-Πύργου ή 31 χλμ. μέσω Αρχαίας Ήλιδας από την Αμαλιάδα, και 57 χλμ. από τον Πύργο. Επίσης, απέχει περίπου 51 χλμ. από την Πάτρα.
Ονομασία.
Το πρώην όνομα του χωριού ήταν «Μαλίκι» (ή και «Μαλήκι»), το οποίο άλλαξε στο σημερινό δηλαδή σε «Νησί» με το ΦΕΚ 287Α της 10/10/1955.
Ιστορικά στοιχεία.
Την 20/04/1835 ορίζεται έδρα του τότε Δήμου Ξενίας. Με το ΦΕΚ 5Α της 08/03/1841 αποσπάται από το Δήμο Ξενίας και προσαρτάται στο Δήμο Βουπρασίων. Με το ΦΕΚ 256Α της 28/08/1912 αποσπάται από το Δήμο Βουπρασίων και ορίζεται έδρα της κοινότητας Μαλίκι. Με το ΦΕΚ 244Α της 04/12/1997, σύμφωνα με τη Διοικητική Μεταρρύθμιση "Καποδίστριας", προσαρτάται στο Δήμο Βουπρασίας μέχρι το 2010 που εντάχθηκε στο Δήμο Ανδραβίδας-Κυλλήνης (ΦΕΚ 87Α - 07/06/2010) βάσει της Διοικητικής Μεταρρύθμισης "Καλλικράτης".
Στα 1885 αναφέρεται πως ο οικισμός απείχε τρεισήμισι ώρες δρόμο από τη Μανωλάδα, την έδρα του τότε Δήμου Βουπρασίων.
Δημογραφικά στοιχεία.
Η εξέλιξη του μόνιμου πληθυσμού του οικισμού τον 21ο αιώνα, σύμφωνα με τις εθνικές απογραφές, είναι η εξής:
Εκκλησίες.
Κεντρική Εκκλησία του χωριού είναι ο Ι.Ν. Παμμέγιστων Ταξιαρχών. Υπάρχουν επίσης τα ξωκκλήσια του Αγίου Δημητρίου και του Αγίου Γεωργίου.

</doc>
<doc id="66994" url="https://el.wikipedia.org/wiki?curid=66994" title="Καλυβάκια Ξενιών Ηλείας">
Καλυβάκια Ξενιών Ηλείας

Τα Καλυβάκια είναι χωριό της Ηλείας και ανήκει στην Τοπική Κοινότητα Ξενιών, της Δημοτικής Ενότητας Βουπρασίας του πρώην Δήμου Βουπρασίας.
Είναι παρόχθιος οικισμός της τεχνητής λίμνης Πηνειού.
Ιστορία.
Το χωριό αναφέρεται ότι ήταν ακατοίκητο την εποχή του Καποδίστρια.
Την 20/04/1835 ο οικισμός προσαρτάται στον τότε Δήμο Ξενίας. Με το ΦΕΚ 5Α της 08/03/1841 αποσπάται από το Δήμο Ξενίας και προσαρτάται στο Δήμο Βουπρασίων. Την 28/08/1912 με το ΦΕΚ 256Α αποσπάται από το Δήμο Βουπρασίων και προσαρτάται στην κοινότητα Ζόγκας. Το ΦΕΚ 28Α της 08/02/1916 αποσπά τον οικισμό από την κοινότητα Ζόγκας και τον προσαρτά στην κοινότητα Ξενιών. Με το ΦΕΚ 182Α της 24/09/1971 ορίζεται έδρα της κοινότητας Καλυβακίων, όπως μετονομάστηκε μέχρι το 1984 η Κοινότητα Ξενιών. Με το ΦΕΚ 244Α της 04/12/1997 προσαρτάται στο Δήμο Βουπρασίας.
Ο οικισμός απείχε μία ώρα δρόμο στα 1885 από τη Μανωλάδα, την έδρα του τότε Δήμου Βουπρασίων.
Δημογραφικά στοιχεία.
Η δημογραφική εξέλιξη του μόνιμου πληθυσμού του οικισμού τον 21ο αιώνα είναι η εξής:
Λοιπά στοιχεία.
Πολιούχος του χωριού είναι η "Ζωοδόχος Πηγή". Στα πλαίσια των εορτασμών της διεξάγεται τα τελευταία χρόνια στο χωριό αγώνας δρόμου σε μια περιοχή με ιδιαίτερη φυσική ομορφιά.

</doc>
<doc id="67000" url="https://el.wikipedia.org/wiki?curid=67000" title="Αραβόσιτος">
Αραβόσιτος



</doc>
<doc id="67002" url="https://el.wikipedia.org/wiki?curid=67002" title="Μεταφυσική">
Μεταφυσική

Η Μεταφυσική είναι παραδοσιακός κλάδος της φιλοσοφίας και σχετίζεται με την ερμηνεία της θεμελιώδους φύσης του όντος (ύπαρξης) και του κόσμου που το περιβάλλει αν και δεν είναι ιδιαίτερα εύκολο να οριστεί. Η μεταφυσική δημωδώς συγχέεται με την πνευματικότητα και το υπερφυσικό· όμως η μεταφυσική αποτελεί αντικείμενο μελέτης· τα εργαλεία της μελέτης δύνανται να είναι ορθολογικά-επιστημονικά ή πνευματιστικά-θρησκευτικά (δεν χρησιμοποιούν όλοι οι στοχαστές τα ίδια εργαλεία*· όμως τα ερωτήματα παραμένουν τα ίδια). Η παραδοσιακή μεταφυσική προσπαθεί να απαντήσει σε δύο βασικά ερωτήματα με τους ευρύτερους δυνατούς όρους:
Εκείνος που μελετά τη μεταφυσική ονομάζεται "μεταφυσικός". Ο μεταφυσικός προσπαθεί να αποσαφηνίσει τις θεμελιώδεις έννοιες με τις οποίες οι άνθρωποι προσπάθουν να κατανοήσουν τον κόσμο, π.χ., ύπαρξη, τα αντικείμενα και οι ιδιότητές τους, ο χώρος και ο χρόνος, η αιτία και το αποτέλεσμα. Κεντρικός κλάδος της μεταφυσικής είναι οντολογία, η έρευνα για τις βασικές κατηγορίες της ύπαρξης (του είναι) και των μεταξύ τους σχέσεων. Άλλος κεντρικός κλάδος της μεταφυσικής είναι η κοσμολογία, η μελέτη της προέλευσης, της βασικής δομής, τη φύσης και της δυναμικής του σύμπαντος. Ορισμένοι περιλαμβάνουν την επιστημολογία ως ένα άλλο επίκεντρο της μεταφυσικής, αλλά η συγκεκριμένη συμπερίληψη αμφισβητείται. 
Πριν από τη σύγχρονη ιστορία της επιστήμης, τα επιστημονικά ζητήματα που αντιμετωπίστηκαν ως μέρος της μεταφυσικής είναι γνωστά ως φυσική φιλοσοφία. Αρχικά, ο όρος «επιστήμη» (Λατινικά scientia) σήμαινε απλά "γνώση". Η επιστημονική μέθοδος, όμως, μεταμορφώθηκε σε φυσική φιλοσοφία μέσω της εμπειρικής δραστηριότητας που προκύπτει από το πείραμα σε αντίθεση με την υπόλοιπη φιλοσοφία. Έως το τέλος του 18ου αιώνα, είχε αρχίσει να ονομάζεται «επιστήμη» προκειμένου να διακρίνεται από τη φιλοσοφία. Στη συνέχεια, η μεταφυσική συμβόλιζε τη φιλοσοφική έρευνα μη-εμπειρικού χαρακτήρα για τη φύση της ύπαρξης Ορισμένοι φιλόσοφοι της επιστήμης, όπως οι νεοθετικιστές, θεωρούν ότι η φυσική επιστήμη απορρίπτει τη μελέτη της μεταφυσικής, ενώ άλλοι φιλόσοφοι της επιστήμης διαφωνούν έντονα.

</doc>
<doc id="67009" url="https://el.wikipedia.org/wiki?curid=67009" title="Ραπάνι">
Ραπάνι



</doc>
<doc id="67011" url="https://el.wikipedia.org/wiki?curid=67011" title="Φουντούκι">
Φουντούκι



</doc>
<doc id="67013" url="https://el.wikipedia.org/wiki?curid=67013" title="Ράγιο Βαγιεκάνο">
Ράγιο Βαγιεκάνο

Η Ράγιο Βαγιεκάνο (ισπανικά: "Rayo Vallecano") είναι ποδοσφαιρικός σύλλογος στην συνοικία Βαγιέκας στη Μαδρίτη της Ισπανίας. Αγωνίζεται στο Κάμπο ντε Φούτμπολ ντε Βαγιέκας, χωρητικότητας 14,708 θεατών και είναι ένα από τα παλαιότερα αθλητικά σωματεία της Ισπανίας που συνήθως αγωνίζεται στην Πριμέρα και στην Σεγούντα Ντιβιζιόν.
Ιδρύθηκε στις 29 Μαΐου 1924 σαν "Atlético Deportivo El Rayo". Το 1947 άλλαξε όνομα σε "Agrupación Deportiva Rayo Vallecano" και το 1995 στο σημερινό της όνομα "Rayo Vallecano de Madrid". Χρώματα έχει το κόκκινο και άσπρο. Η Ράγιο έχει αγωνιστεί μια φορά στην Ευρώπη και συγκεκριμένα στο κύπελλο ΟΥΕΦΑ της περιόδου 2000-01. Έφτασε μέχρι τα προημιτελικά όπου και αποκλείστηκε από την ισπανική Αλαβές.
Γήπεδο.
Το "Κάμπο ντε Φούτμπολ ντε Βαγιέκας" (παλαιότερα γνωστό ως "Εστάδιο Τερέσα Ριβέρο") είναι ένα ποδοσφαιρικό γήπεδο που βρίσκεται στον αριθμό 1 της οδού Παγιάσο Φοφό της Βαγέκας. Άνοιξε στις 10 Μαΐου 1976, με αρχικό του όνομα το "Νέο Γήπεδο Βαγιέκας", αλλά τον Ιανουάριο του 2004, 13 χρόνια από την άφιξη της οικογένειας Ρουίθ-Ματέος το 1991, άλλαξε ονομασία, καθώς η γυναίκα του ιδιοκτήτη, του επιχειρηματία Χοσέ Μαρία, ανέλαβε την προεδρία της ομάδας αποτελώντας έτσι την πρώτη γυναίκα πρόεδρο μιας ομάδας της πρώτης κατηγορίας.
Έχει χωρητικότητα 14,708 θεατών με αποκλειστικά θέσεις καθήμενων, και διαστάσεις 102x64 μέτρα. Επιπλέον, ένα από τα δύο κομμάτια του γηπέδου που βρίσκονται πίσω από τις εστίες δεν διαθέτει κερκίδα, αλλά μονάχα έναν μεγάλο τοίχο με διαφημιστικές πινακίδες.
Τον Ιούνιο του 2009, η ομάδα ανακοίνωσε σχέδια για την κατασκευή νέου γηπέδου.
Υποστηρικτές.
Οι οπαδοί της Ράγιο είναι ευρέως γνωστοί για τις αριστερές πεποιθήσεις τους, τόσο σε πολιτικό όσο και σε αθλητικό επίπεδο. Οι "Bukaneros," οι "ultras" της Βαγιεκάνο έχουν ταχθεί ενάντια στην παγκοσμιοποίηση του ποδοσφαίρου, στον ρατσισμό και στον φασισμό. Η Ράγιο Βαγιεκάνο αποτελεί την τελευταία ομάδα «γειτονιάς» στην Ισπανία και έτσι αντιπροσωπεύει την εργατική τάξη.
Τίτλοι.
Σεγούντα Ντιβιζιόν (1): 
2017/18
Σεγούντα Ντιβιζιόν B (4):
1955/56, 1964/65, 1984/85, 2007/08
Στατιστικά.
18 σεζόν στην Πριμέρα Ντιβιζιόν
35 σεζόν στην Σεγούντα Ντιβιζιόν
5 σεζόν στην Σεγούντα Ντιβιζιόν B

</doc>
<doc id="67015" url="https://el.wikipedia.org/wiki?curid=67015" title="Μέριδα (Ισπανία)">
Μέριδα (Ισπανία)

Η Μέριδα (ισπανικά: "Mérida", εξτρεμαδουρικά: "Méria") είναι η πρωτεύουσα και δεύτερη σε πληθυσμό πόλη της αυτόνομης κοινότητας της Εξτρεμαδούρα στη νοτιοδυτική Ισπανία. Είναι παραποτάμια πόλη, επί του ποταμού Γουαδιάνα και βρίσκεται στην επαρχία Μπαδαχόθ, ανατολικότερα της ομώνυμης πρωτεύουσας της περιφέρειας. Κατά την εκτίμηση του 2009 η Μέριδα είχε πληθυσμό 56.987 κατοίκους.
Η Μέριδα είναι μεγάλος συγκοινωνιακός κόμβος. Το 1940 αριθμούσε 25.000 κατοίκους. Κατά τους ρωμαϊκούς χρόνους έφερε το όνομα «Εμέριτα Αουγούστα» ("Emerita Augusta") και ήταν πρωτεύουσα της ρωμαϊκής περιφέρειας της Λουζιτανίας.
Στη Μέριδα σώζονται σήμερα πολλά λείψανα ρωμαϊκών τειχών, ναών και μαυσωλείων, το αρχαίο αμφιθέατρο και το ρωμαϊκό θέατρο.

</doc>
<doc id="67021" url="https://el.wikipedia.org/wiki?curid=67021" title="Μ. Αλέξανδρος">
Μ. Αλέξανδρος



</doc>
<doc id="67023" url="https://el.wikipedia.org/wiki?curid=67023" title="Μογκρέμπ Ατλετίκ ντε Τετουάν">
Μογκρέμπ Ατλετίκ ντε Τετουάν

Η Μογκρέμπ Ατλετίκ ντε Τετουάν (γαλλικά: "Moghreb Athletic de Tétouan", "MAT", αραβικά: المغرب التطواني) είναι ένας μαροκινός σύλλογος ποδοσφαίρου με έδρα το στάδιο Σενιάτ Ρμελ του Τετουάν. Ο σύλλογος ιδρύθηκε το 1922. Το 1956 διαχωρίστηκε από το σύλλογο της Ατλέτικο Τετουάν, λόγω της ανεξαρτησίας του Μαρόκου.
Ιστορία.
Το ποδόσφαιρο στο Τετουάν εμφανίστηκε το 1917 με την ίδρυση των πρώτων συλλόγων της Σπόρτιγκ (Sporting de Tetuán) και της "Ισπανομαροκινής" (El Hispano-Marroquí). Το 1918 οι ομάδες συγχωνευονται και ιδρύεται η "Αθλέτικ" (Athletic Club). Με την ανεξαρτησία του Μαρόκου (η πόλη Τετουάν ανήκε πλέον στο Μαρόκο), η ομάδα διασπάστηκε σε δύο σωματεία, την Μογκρέμπ Τετουάν (Moghreb Athletic de Tétouan) και την Ατλέτικο Τετουάν (Club Atlético Tetuán), η οποία συχγωνεύτηκε με την "ΣΝ Θέουτα" (Sociedad Deportiva Ceuta) δημιουργώντας την "ΚΑ Θέουτα" (Club Atlético Ceuta), η οποία με τη σειρά της συγχωνεύτηκε με την ΑΝ Θέουτα (Asociación Deportiva Ceuta) η οποία διαλύθηκε το 2012.

</doc>
<doc id="67025" url="https://el.wikipedia.org/wiki?curid=67025" title="Στάδιο Σαν Μαμές">
Στάδιο Σαν Μαμές

Το Σαν Μαμές (ισπανικά: "San Mamés") ήταν το γήπεδο της Αθλέτικ Μπιλμπάο στο Μπιλμπάο της Ισπανίας. Η Αθλέτικ είναι γνωστή σαν «"Los Leones de San Mamés"» (τα λιοντάρια του Αγίου Μάμα). Αυτό, όπως και η ονομασία του γηπέδου, οφείλεται στο ότι το γήπεδο είναι χτισμένο κοντά σε έναν ναό αφιερωμένο στον Άγιο Μάμα. Ο Άγιος Μάμας ήταν ο πρώτος που έριξαν οι Ρωμαίοι στα λιοντάρια, αλλά έκαναν πίσω και δεν τον πείραξαν. Το στάδιο κατασκευάστηκε το 1913 και χωράει 40.000 θεατές. Ανακατασκευάστηκε για το Παγκόσμιο Κύπελλο της FIFA του 1982. Τον Μάρτιο του 2006 ξεκίνησε να χτίζεται το νέο στάδιο δίπλα σε αυτό, το οποίο με την κατασκευή του νέου κατεδαφίστηκε.

</doc>
<doc id="67028" url="https://el.wikipedia.org/wiki?curid=67028" title="Χρήστος Μπράβος">
Χρήστος Μπράβος

Ο Χρήστος Μπράβος (1948-21 Απριλίου 1987) ήταν ποιητής της γενιάς του '70. 
Βιογραφικά στοιχεία.
Ο Χρήστος Μπράβος γεννήθηκε στη Δεσκάτη Χασίων, σπούδασε μαθηματικός, και εργάστηκε ως υπάλληλος του Υπουργείου Οικονομικών. Δημοσίευσε τις ποιητικές συλλογές "Ορεινό καταφύγιο" και "Με των αλόγων τα φαντάσματα". Πέθανε σε ηλικία 39 ετών από ανίατη νόσο. Μετά το θάνατό του δημοσιεύτηκαν κι άλλες δουλειές του. Ποιήματα του έχουν μελοποιήσει ο Θανάσης Παπακωνσταντίνου και ο Πάρις Παρασχόπουλος.

</doc>
<doc id="67031" url="https://el.wikipedia.org/wiki?curid=67031" title="Στάδιο Χοσέ Ρίκο Πέρεθ">
Στάδιο Χοσέ Ρίκο Πέρεθ

Το Στάδιο Χοσέ Ρίκο Πέρεθ ("Estadio José Rico Pérez") βρίσκεται στο Αλικάντε της Ισπανίας. Η χωρητικότητά του είναι 29.584 θεατές και χτίστηκε το 1974. Χρησημοποιείται πιο πολύ για αγώνες ποδοσφαίρου και είναι η έδρα της Αλικάντε και της Έρκουλες.

</doc>
<doc id="67035" url="https://el.wikipedia.org/wiki?curid=67035" title="Καύσιμα πλοίου">
Καύσιμα πλοίου

Γενικά τα υγρά καύσιμα του πλοίου, δηλαδή το πετρέλαιο (fuel oil), καθιερώθηκαν διεθνώς να λέγονται "μπάνκερς" (bunkers) από την αγγλική ονομασία της δεξαμενής καυσίμων μπάνκερ (bunker). Παλαιότερα ως καύσιμη ύλη χρησιμοποιούνταν το κάρβουνο (coal) που σιγά σιγά εκτόπισε τα ιστιοφόρα.
Στη σύγχρονη ναυτιλιακή οικονομία και πρακτική τα έξοδα καυσίμων των πλοίων εντάσσονται στα μεταβλητά έξοδα του πλοίου και υπολογίζονται κατά ταξίδι. Η δε κατανάλωση καυσίμων εξαρτάται από πολλούς παράγοντες που λαμβάνονται υπ΄ όψη στους υπολογισμούς της. Οι παράγοντες αυτοί διακρίνονται σε εσωτερικούς και εξωτερικούς. Εσωτερικοί παράγοντες είναι για παράδειγμα το μέγεθος του πλοίου, ο ναυπηγικός του τύπος, ο τύπος των μηχανών, η κατάστασή τους, η ιπποδύναμη των μηχανών, οι διάφορες ταχύτητες που αναπτύσσονται καθώς και ή μέση ταχύτητα εξ αυτών. Εξωτερικοί παράγοντες θεωρούνται η διάρκεια του ταξιδιού, (το μήκος του πλου), η ταχύτητα που θα αναπτυχθεί, ο χρόνος αναμονής στα αγκυροβόλια, ο χρόνος παραμονής εντός των λιμένων τυχόν επιπρόσθετες χρονικές επιβαρύνσεις από αργίες, απεργίες κλπ.
Έτσι τα συνολικά έξοδα καυσίμων για κάθε πλοίο υπολογίζονται συνήθως σε ετήσιες περιόδους. Ο υπολογισμός αυτός για κάθε πλοίο παριστάνεται από ειδικό μαθηματικό τύπο, που περισσότερο αποδίδει την ακριβέστερη οικονομική εικόνα του πλοίου ως οικονομική μονάδα εκμετάλλευσης και λιγότερο αυτό καθ΄ αυτό το κόστος των καυσίμων του. Ο ειδικός αυτός τύπος είναι: Sn: Τ Χ τ Χ μ Χ β Χ κ.
Βέβαια αυτός ο υπολογισμός γίνεται μόνο στα πλοία του εμπορικού ναυτικού όπου αναζητείται κάθε φορά το "όπτιμουμ" της οικονομικής απόδοσης. Αντίθετα στα πολεμικά πλοία υπολογίζεται μόνο ανά ταξίδι, και χρόνο άσκησης, εκτός από εκείνον που διενεργούν οι Διευθύνσεις Καυσίμων της οικείας ανά Χώρα Διοίκησης Ναυτικής Μέριμνας, κατ΄ ετήσια απογραφή προμήθειας και διάθεσης καυσίμων σύμφωνα με τους εγκριθέντες ετήσιους προϋπολογισμούς.

</doc>
<doc id="67037" url="https://el.wikipedia.org/wiki?curid=67037" title="Στάδιο Μαρτίνεθ Βαλέρο">
Στάδιο Μαρτίνεθ Βαλέρο

&lt;br&gt;
Το στάδιο Μαρτίνεθ Βαλέρο βρίσκεται στο Έλτσε της Ισπανίας και είναι η έδρα της Φ.Κ. Έλτσε.
Κατασκευάστηκε το 1976 και χωράει 38.750 θεατές. Το γήπεδο χρησιμοποιήθηκε στο Παγκόσμιο Κύπελλο Ποδοσφαίρου 1982 που έγινε στην Ισπανία. Στις 15 Ιουνίου 1982 σε αυτό το γήπεδο η Ουγγαρία νίκησε με 10-1 το Ελ Σαλβαδόρ μπροστά σε 23.000 θεατές, η μεγαλύτερη νίκη που έχει σημειωθεί ποτέ σε Μουντιάλ.

</doc>
<doc id="67050" url="https://el.wikipedia.org/wiki?curid=67050" title="Εδουάρδο Ριγκάνι">
Εδουάρδο Ριγκάνι



</doc>
<doc id="67052" url="https://el.wikipedia.org/wiki?curid=67052" title="Χιούμπερτ Ίνγκραμ">
Χιούμπερτ Ίνγκραμ

Ο Χιούμπερτ Ίνγκραμ ("Hubert Alexander Ingraham", 1947-) είναι πολιτικός, που χρημάτισε πρωθυπουργός στα νησιά Μπαχάμες από το 2007 ως το 2012. 
Γεννήθηκε στις 4 Αυγούστου 1947. Μέλος του Ελεύθερου Εθνικού Κινήματος (FNM), σήμερα είναι πρόεδρος του εν λόγω κόμματος. Υπήρξε ξανά πρωθυπουργός, την περίοδο 1992 - 2002. Την περίοδο 2002-2007 ήταν Αρχηγός της Αντιπολίτευσης. Στις εκλογές που διενεργήθηκαν στις 2 Μαΐου 2007, το κόμμα του Ίνγκραμ πέτυχε μεγάλη νίκη και δύο ημέρες μετά τις εκλογές ο ίδιος ορκίστηκε νέος πρωθυπουργός, διαδεχόμενος τον Πέρι Κρίστι.
Έπειτα από τη διεξαγωγή των εκλογών τον Μάιο του 2012, ο Ίνγκραχαμ ηττήθηκε, παραιτήθηκε από πρωθυπουργός αλλά και από την προεδρία του κόμματός του.ref&gt;Krystel Rolle, "Ingraham resigns" , "The Nassau Guardian", 8 Μαΐου 2012.&lt;/ref&gt; Νέος πρωθυπουργός έγινε ξανά ο Πέρι Κρίστι.

</doc>
<doc id="67053" url="https://el.wikipedia.org/wiki?curid=67053" title="Ευρωλίγκα Ανδρών">
Ευρωλίγκα Ανδρών



</doc>
<doc id="67059" url="https://el.wikipedia.org/wiki?curid=67059" title="Αλίκη Διπλαράκου">
Αλίκη Διπλαράκου

Η Αλίκη Διπλαράκου, Λαίδη Ράσελ (28 Αυγούστου 1912 - 30 Οκτωβρίου 2002) ήταν Μις Ελλάς και η πρώτη Ελληνίδα Μις Ευρώπη (1930).
Βιογραφία.
Γεννήθηκε το 1912 και καταγόταν από την Κρήνη της Μάνης. Ήταν κόρη τού Γεωργίου Διπλαράκου και της Ελένης Νικολέση. Ο πατέρας της είχε το επώνυμο Βαβούλης, αλλά το άλλαξε και έλαβε το επώνυμο της μητέρας του Διπλαράκου· η οικογένεια ζούσε στην Αθήνα. Αδέλφια της Αλίκης ήταν η Νάντα (1912-1966) σύζυγος Ανδρέα Ροδοκανάκη Γάλλου διπλωμάτη, η Χριστίνα (1918-1999) σύζυγος Ανρί Κλωντέλ (γιου του Πωλ και ανιψιού της γλύπτριας Καμίλ Κλοντέλ) και η Εντμέ σύζυγος Σπυρίδωνος Βασιλοπούλου. 
Αναδείχτηκε στον τίτλο της ομορφότερης γυναίκας στην Ελλάδα και μετά στην Ευρώπη σε ηλικία 18 ετών, στο Παρίσι το 1930. Όταν ρωτήθηκε πώς ξεκίνησε η συμμετοχή της, είπε: "Ήμουν με τη μητέρα μου στο τσάι της Βρετανικής πρεσβείας, όταν κάποιος πρότεινε να πάμε να δούμε τον διαγωνισμό ομορφιάς σε ένα θέατρο. Κάποια στιγμή οι κριτές φώναξαν το όνομά μου· νόμισα ότι ήταν αστείο. Προσπάθησα να αρνηθώ, αλλά ο Πρόεδρος της Ελλάδας μου είπε, ότι αυτό θα πρόβαλλε την Ελλάδα και να δεχθώ. Τρεις ημέρες μετά βρέθηκα στο Παρίσι, όπου κέρδισα στον Ευρωπαϊκό διαγωνισμό και έπρεπε να συνεχίσω στο Ρίο". Ήλθε 2η στον διαγωνισμό μις Κόσμος τού Ρίο ντε Ζανέιρο το ίδιο έτος. Περιόδευσε στις ΗΠΑ, δίνοντας διαλέξεις για τον αρχαίο και νέο ελληνικό πολιτισμό. Μιλούσε με ευχέρεια αγγλικά, γαλλικά και ιταλικά. 
Το 1930 ντύθηκε με ανδρικά ρούχα και παραβίασε το άβατο του Αγίου Όρους, πράγμα που ήταν η τρίτη παραβίαση από γυναίκα και το συμβάν έγινε πρωτοσέλιδη είδηση. Το περιοδικό "Time" αναφέρθηκε σε αυτήν και στον ρόλο των γυναικών στην ιστορία, στο τεύχος 13-7-1953. Προσπάθησε να δοκιμάσει το ταλέντο της στο θέατρο και έπαιξε στο έργο "Προμηθεύς". Έγινε γνωστή διεθνώς εξαιτίας του δεύτερου γάμου της με τον Άγγλο ευπατρίδη Σερ Τζον Ράσελ (1914-1984). Απεβίωσε στις 30 Οκτωβρίου του 2002.
Προσωπική ζωή.
Η Διπλαράκου παντρεύτηκε πρώτα το 1932 τον Πωλ-Λουί Βάιλερ, αεροπόρο και διευθυντή της Gnome et Rhône, βιομήχανο και φιλάνθρωπο, γιο του Λαζάρ Βάιλερ, μηχανικού, βιομήχανου και πολιτικού και της Αλίκης Ζαβάλ. Μαζί απέκτησαν τον Πωλ-Αννίκ Βάιλερ (1933-1998), ο οποίος νυμφεύτηκε την ντόνα Ολυμπία-Εμμανουέλα Τορλόνια ντι Τσιβιτέλα-Τσέζι και απέκτησαν τη Σιβύλλα Βάιλερ, μετέπειτα σύζυγο του Γουλιέλμου των Καπετιδών-Βουρβόνων-Πάρμας πρίγκιπα τού Λουξεμβούργου. Το ζευγάρι χώρισε και το 1945 η Διπλαράκου παντρεύτηκε με τον Βρετανό διπλωμάτη και πρέσβη Τζον Ράσελ, με τον οποίο απέκτησαν άλλα δύο παιδιά: τη Γεωργιάνα-Αλεξάνδρα (1947) και τον Αλέξανδρο-Κάρολο-Θωμά Ράσελ (1950).

</doc>
<doc id="67061" url="https://el.wikipedia.org/wiki?curid=67061" title="Ορφέας Αιγάλεω">
Ορφέας Αιγάλεω

Ο Ορφέας Αιγάλεω είναι ποδοσφαιρικός σύλλογος με έδρα το Αιγάλεω και επίσημο έτος ίδρυσης το 1928. Ανήκει στη δύναμη της Ε.Π.Σ. Αθηνών και λαμβάνει μέρος στις διοργανώσεις της. Οι εντός έδρας αγώνες του διεξάγονται στο Δημοτικό Αθλητικό Κέντρο Αιγάλεω «Εύα Χριστοδούλου», ενώ παλαιότερα έδρευε στο Δημοτικό Γήπεδο Αιγάλεω «Σταύρος Μαυροθαλασσίτης». 
Την τρέχουσα αγωνιστική περίοδο (2019-20) αγωνίζεται στο πρωτάθλημα 2ου ομίλου Β΄ κατηγορίας Ε.Π.Σ. Αθηνών. Υψηλότερη διάκριση του συλλόγου είναι η παρουσία του στο πρωτάθλημα (4 συμμετοχές) της Β΄ Εθνικής κατηγορίας.
Ιστορία.
Ολυμπιάδα Αιγάλεω.
Το 1924 ιδρύθηκε ο Αθλητικός Ποδοσφαιρικός Όμιλος Ολυμπιάδα με έδρα μεταξύ των οικισμών Νέων Κυδωνιών και Πυριτιδοποιείου (Αγ. Σπυρίδωνας) στο Αιγάλεω, το οποίο υπαγόταν στο Δήμο Αθηναίων μέχρι και τη δεκαετία του '40. Το 1928 αναγνωρίσθηκε επίσημα από την Ε.Π.Ο. και έλαβε σαν αριθμό μητρώου το 8, ενώ το 1931 εντάχθηκε στη δύναμη της Ε.Π.Σ. Αθηνών και η ομάδα συμμετείχε για πρώτη φορά στο πρωτάθλημα της Γ΄ κατηγορίας την αγωνιστική περίοδο 1931-32. Το 1936 κέρδισε την άνοδο στη Β' κατηγορία, όπου παρέμεινε έως και τη στιγμή της κήρυξης του ελληνοϊταλικού πολέμου όποτε και ανεστάλησαν τα πρωταθλήματα. 
Μεταπολεμικά, επανεμφανίζεται την αγωνιστική περίοδο 1948-49 στη Γ΄ Αθηνών και την αγωνιστική περίοδο 1951-52 κατέκτησε το πρωτάθλημα και την επιστροφή στη Β΄κατηγορία (εκείνη την εποχή στην προεδρία της ήταν ο μετέπειτα δημοφιλής τηλέ-παρουσιαστής Ίκαρος). Την αγωνιστική περίοδο 1958-59 προβιβάστηκε στην Α2 Αθηνών, όπου αγωνίστηκε μέχρι και την περίοδο 1962-63 που υποβιβάστηκε. Τη σεζόν 1964-65 κέρδισε την επάνοδο στην Α2 και ακολούθως τις σεζόν 1965-66 και 1966-67 κατέκτησε διαδοχικά τα πρωταθλήματα Α2 και Α1 Αθηνών και την άνοδο στην Α΄ Αθηνών, την πρώτη τη τάξει κατηγορία της Ε.Π.Σ. Αθηνών. Τη σεζόν 1967-68 αγωνίστηκε για πρώτη φορά στην Α΄ Αθηνών.
Ορφέας Αιγάλεω.
Το καλοκαίρι του 1968 έπειτα από την αναγκαστική συγχώνευση (που επέβαλε το καθεστώς μετά από σχετική πρωτοβουλία του τότε δημάρχου της πόλης -διορισμένου από τη δικτατορία των συνταγματαρχών- Ορφέα Τζανετόπουλου) με την "Ιεράπολη" και την απορρόφηση της "Άμυνας Αιγάλεω" (από το 1967), δημιουργήθηκε ο Αθλητικός Ποδοσφαιρικός Όμιλος Ορφέας Αιγάλεω. Ο Ορφέας ξεκίνησε την αγωνιστική του πορεία στο πρωτάθλημα της Α΄ Αθηνών και πρώτος προπονητής ανέλαβε ο Μίμης Μπενάρδος. 
Ο Ορφέας στη Β΄ Εθνική.
[[Image:ΟΡΦΕΑΣ με Ειδυλλιακό.jpg|thumb|upright|Δημοσίευμα αθλητικής εφημερίδας, σχετικά με αγώνα του Ορφέα Αιγάλεω με τον [[Α.Σ. Ειδυλλιακός|Ειδυλλιακό]], για τα [[Ειδικό ερασιτεχνικό πρωτάθλημα ποδοσφαίρου|Προκριματικά Β΄Εθνικής]] του [[1975]].]]
Την περίοδο [[Διοργανώσεις Ε.Π.Σ. Αθηνών 1970–71|1970-71]] αναδείχθηκε τριταθλητής της Α΄ Αθηνών και προκρίθηκε στο [[Ειδικό ερασιτεχνικό πρωτάθλημα ποδοσφαίρου 1971|ειδικό πρωτάθλημα ανόδου]], μέσω του οποίου και με προπονητή τον πρώην διεθνή [[Μπάμπης Κοτρίδης|Χαράλαμπο Κοτρίδη]] κέρδισε για πρώτη φορά την άνοδό του στο πρωτάθλημα της [[Β΄ Εθνική ποδοσφαίρου αντρών|Β' Εθνικής κατηγορίας]]. Στην Β΄ Εθνική συμμετείχε τη διετία 1971-73 και αξιοσημείωτα κατά την πρώτη του παρουσία την περίοδο [[Β΄ Εθνική ποδοσφαίρου ανδρών 1971-72|1971-72]] και στον εντός έδρας αγώνα του με την [[Π.Σ. Καλαμάτα|Καλαμάτα]] (0-0) καταγράφηκε το απόλυτο ρεκόρ εισιτηρίων (18.000 εισιτήρια) για το [[Δημοτικό Γήπεδο Αιγάλεω «Σταύρος Μαυροθαλασσίτης»|Δημοτικό Στάδιο Αιγάλεω]].
Ο Ορφέας επανέλαβε τη συμμετοχή του δύο χρόνια αργότερα, αφού την περίοδο [[Διοργανώσεις Ε.Π.Σ. Αθηνών 1974–75|1974-75]] έχοντας πρόεδρο το Γ. Κουνελάκη και με προπονητή τον παλαιό άσσο του [[Α.Ο. Αιγάλεω (ποδόσφαιρο)|Αιγάλεω]] και της [[Α.Ε.Κ. (ποδόσφαιρο)|ΑΕΚ]] [[Σόφος Κουλίδης|Σοφοκλή Κουλίδη]], αναδείχθηκε εκ νέου τριταθλητής Α΄ Αθηνών και προκρίθηκε στο [[Ειδικό ερασιτεχνικό πρωτάθλημα ποδοσφαίρου 1975|ειδικό πρωτάθλημα ανόδου]] όπου πέτυχε να πρωτεύσει και πάλι σε όμιλο του τουρνουά και να προαχθεί εκ νέου στη Β΄ Εθνική. Η δεύτερη διετία του στη Β' Εθνική (1975-1977) χαρακτηρίσθηκε από σχετική σταθερότητα, ωστόσο η Αιγαλεώτικη ομάδα δεν κατάφερε να αποφύγει τον υποβιβασμό στο πρωτάθλημα της [[Γ΄ Εθνική ποδοσφαίρου αντρών|Εθνικής ερασιτεχνικής κατηγορίας]], όπου έλαβε μέρος τη σεζόν [[Εθνική Ερασιτεχνική Κατηγορία ποδοσφαίρου ανδρών 1977-1978|1977-78]]. Κατ΄ αυτό το διάστημα και πιο συγκεκριμένα τη σεζόν [[Κύπελλο Ελλάδος ποδοσφαίρου ανδρών 1976-77|1976-77]], ο Ορφέας σημείωσε την καλύτερη πορεία του στο [[Κύπελλο Ελλάδας (ποδόσφαιρο ανδρών)|Κύπελλο Ελλάδος]], καθώς απέκλεισε την [[Αθλητική Ένωση Λάρισας (ποδόσφαιρο ανδρών)|ΑΕΛ]] εντός έδρας στην παράταση με 3-2 και προκρίθηκε στο Β΄ γύρο της διοργάνωσης, όπου και αποκλείστηκε με δυσκολία στη διαδικασία των πέναλτι από την [[Παναχαϊκή Γ.Ε. (ποδόσφαιρο)|Παναχαϊκή]] (ομάδα Α΄ Εθνικής) στην [[Πάτρα]].
Πτωτική πορεία του Ορφέα.
Από το 1977 και μετά ξεκίνησε η πτωτική πορεία του σωματείου. Μετά τον υποβιβασμό του απ' τη Β' Εθνική που προήλθε με αμφιλεγόμενο τρόπο κατά την τελευταία αγωνιστική ([[Κυριακή]], [[19 Ιουνίου]] 1977) στο εκτός έδρας παιχνίδι με τον [[ΑΟ Κορωπί|Α.Ο. Κορωπίου]] (όταν οι γηπεδούχοι, μετά από έντονες παροτρύνσεις των φιλάθλων τους δεν κατέβηκαν στο β' ημίχρονο ώστε ο Ορφέας που προηγείτο με 4 - 0 να μη φτάσει στη νίκη που χρειαζόταν με πολλά τέρματα για να διατηρηθεί στην κατηγορία), ακολούθησαν δυο ακόμη απανωτές αποτυχίες. Το [[1978]] τερμάτισε στην 10η θέση του Εθνικού Ερασιτεχνικού και σύμφωνα με την προκήρυξη του πρωταθλήματος θα παρέμενε στην κατηγορία. Ωστόσο, ο [[Αστέρας Ζωγράφου]] που αρχικά είχε τιμωρηθεί με αφαίρεση 10 βαθμών για απόπειρα δωροδοκίας και ήταν μεταξύ των υποβιβασθέντων ομάδων στον όμιλο του Ορφέα, δικαιώθηκε ακολούθως από το ΣτΕ, του επιστράφηκαν οι βαθμοί και ξεπέρασε στη βαθμολογία τον Ορφέα, που έτσι βρέθηκε σε θέση υποβιβασμού (11ος). Παρά τις διαμαρτυρίες της διοίκησής του, η απόφαση δεν άλλαξε .
Το [[1979]] έπεσε και από την Α' στη Β' ΕΠΣΑ αφού λόγω ποινής ενός μηδενισμού και επιπλέον αφαίρεσης 3 βαθμών (διότι σύμφωνα με όσα έγραψε ο διαιτητής Αναστασόπουλος στο φύλλο αγώνα οι παίκτες του Ορφέα θεωρήθηκαν υπεύθυνοι για τη διακοπή του εκτός έδρας αγώνα τους στην Αργυρούπολη μόλις οι γηπεδούχοι προηγήθηκαν στο σκορ με 2-1 και που έγινε στις [[4 Φεβρουαρίου]] του 1979, για την 20η αγωνιστική του πρωταθλήματος) βρέθηκε στη 18η θέση της τελικής κατάταξης και υποβιβάστηκε. Έκτοτε, δεν κατόρθωσε να επιστρέψει σε εθνική κατηγορία. Μάλιστα έχει από το 1992 να αγωνιστεί στην Α' κατηγορία Αθήνας, όπου οι δύο τελευταίες παρουσίες του καταγράφηκαν τις αγωνιστικές περιόδους 1990-91 και 1991-92.
Πρόσφατη πορεία.
Από τη σεζόν [[Διοργανώσεις Ε.Π.Σ. Αθηνών 1978–79|1978-79]] αγωνίζεται στα τοπικά πρωταθλήματα Ε.Π.Σ. Αθηνών. Η πρόσφατη αγωνιστική πορεία του Ορφέα είναι η εξής: 
Γνωστά ονόματα.
Πρόεδροι.
Μεταξύ των πολλών προέδρων του συλλόγου, ξεχωρίζουν τα ονόματα των Αν. Παυλίδη, Κουνελάκη, Βασ. Μακρίδη (δεκαετία '70) και Γιώργου Δεμέκα (δεκαετία '80).
Ποδοσφαιριστές.
Γνωστοί ποδοσφαιριστές που αγωνίσθηκαν με τα χρώματα του Ορφέα/Ολυμπιάδας ήταν οι διεθνείς [[Αθανάσιος Αγγελής]] (Α.Ε. Ιεράπολις, [[ΟΣΦΠ]]), [[Μπάμπης Σταυρόπουλος]] ([[Αιγάλεω Α.Ο.]], ΟΣΦΠ) και [[Χάρης Κοπιτσής]] (Αιγάλεω, [[Πανιώνιος (ποδόσφαιρο)|Πανιώνιος]], [[ΑΕΚ Αθηνών (ποδόσφαιρο)|ΑΕΚ]], [[Πανελευσινιακός]]), ο [[Δημήτριος Παπαϊωάννου]], ο -μετέπειτα- παίκτης του Αιγάλεω και της Παναχαϊκής Ναπολέων Καμινιώτης, ο αρχισκόρερ [[Χρήστος Χατζησκουλίδης]] (προηγούμενα παίκτης του Αιγάλεω και του [[Π.Α.Ο. Ατρόμητος Πειραιώς|Ατρομήτου Πειραιά]]), ο οπισθοφύλακας [[Τάκης Ασημακόπουλος]] (προερχόμενος από τον [[Απόλλων Αθηνών|Απόλλωνα Αθηνών]]), ο επιθετικός Αθανάσιος Ρεμούνδος ([[Π.Α.Ο. Ρουφ]] και [[Εθνικός Πειραιώς (ποδόσφαιρο)|Εθνικός Πειραιώς]]), ο ακραίος αμυντικός [[Βίκτωρ Μητρόπουλος]] (Αιγάλεω και [[Παναθηναϊκός (ποδόσφαιρο)|Παναθηναϊκός]]), ο σέντερ-φορ Χρήστος Θεοφίλης (Δάφνη Δαφνίου, [[Αχαρναϊκός ΑΟ|Αχαρναϊκός]], [[Τριγλία Ραφήνας]]), ο τερματοφύλακας [[Παναγιώτης Ντουντούμης]] (Αιγάλεω Α.Ο. και [[ΠΑΣ Γιάννινα]]), οι Νίκος Γονίδης (Αιγάλεω Α.Ο.), Σωτήρης Γκιόκεζας (Αιγάλεω Α.Ο.), Νίκος Ενεπεκίδης (Αιγάλεω Α.Ο.), Γιάννης Πλούμπης (Αιγάλεω Α.Ο., Γ.Σ. Καλλιθέα, Πανασπροπυργιακός), Σταύρος Χρυσαφίδης (Αιγάλεω Α.Ο., Α.Ο. Χανίων), Βαγγέλης Αγγελής (Αιγάλεω Α.Ο., Κόρινθος, Αμφιάλη, Ιεράπολη), Δημήτρης Μπάρκογλου (Δάφνη Δαφνίου, Αιγάλεω Α.Ο., [[Α.Ο. Χαϊδαρίου]], [[Πανελευσινιακός]]), Κώστας Κιούρκος, Άγγελος Μουρλάς, [[Σπύρος Λαγκαδίτης]], Μάκης Σκαράκης (Παναργειακός), Παναγιώτης Χατζηπολυχρόνης, Γιώργος Γεωργουλέας, Νότης Γεωργουλέας, Χρήστος Τάσσης (Αιγάλεω Α.Ο., Ατρόμητος Πειραιώς), Ελευθέριος ("Τέλης") Πιστόλης (επί σειρά ετών στη συνέχεια αρχηγός του Αιγάλεω Α.Ο.), Γιάννης Ρίζος, Μελέτης Λιώρης, Ιωσήφ Μουσκάτ, Γκουτζίδης, Κώστας Μερεντίτης, Γ. Ντάικος, Ρουμελιώτης, Παπαδάκης, Αγ. Πρίφτης, Λαυρεντάκης, Κωνσταντινίδης, Καλογερόπουλος, Ηρακλής Καπνόπουλος, Σκουλίδης, Ρόκκας, Στέλιος Παπάλας, Δασκαλάκης, Ζαγορίτης, Καψάλης, Κανελλόπουλος, Τριανταφύλλου, Μπάντζανος, Παπαδόπουλος, Ανδρέας Μπεκιάρης, Λέπουρας, Ισαάκ Παϊσανίδης, Μουζάκης, Πετρίδης, Γιάννης Κλης (Φωστήρ, Αιγάλεω Α.Ο.), Τάκης Προδρόμου, Μπλάνας, Παναγιωτίδης, Κουμουνδούρος, Δημητρακόπουλος, Βασίλης Λυκουρίνος (αδελφός του [[Ζαχαρίας Λυκουρίνος|Ζαχαρία Λυκουρίνου]]), Κώστας Χατζηκώστας κ. α. Επίσης, στην ομάδα αγωνίσθηκε σαν τερματοφύλακας ο μετέπειτα εικαστικός καλλιτέχνης, [[Βασίλης Διονυσόπουλος]].
Παραπομπές.
[[Κατηγορία:Αθλητικοί σύλλογοι Αθήνας]]
[[Κατηγορία:Ιδρύσεις αθλητικών συλλόγων το 1968]]
[[Κατηγορία:Ποδοσφαιρικές ομάδες Ελλάδας]]
[[Κατηγορία:Ιδρύσεις ποδοσφαιρικών ομάδων το 1928]]
[[Κατηγορία:Ορφέας Αιγάλεω]]

</doc>
<doc id="67063" url="https://el.wikipedia.org/wiki?curid=67063" title="Αιγάλεω">
Αιγάλεω

Το Αιγάλεω είναι αστική περιοχή και δήμος που βρίσκεται στον Δυτικό Τομέα του Λεκανοπεδίου Αττικής, στην Περιφέρειας Αττικής με πληθυσμό 69.946 κατοίκους σύμφωνα με την [[Ελληνική απογραφή 2011|απογραφή του 2011]]. Ο ομώνυμος δήμος συνορεύει προς τα ανατολικά με το [[Δήμος Αθηναίων|Δήμο Αθηναίων]], βόρεια με τους δήμους [[Δήμος Περιστερίου|Περιστερίου]] και [[Δήμος Χαϊδαρίου|Χαϊδαρίου]], δυτικά με τους δήμους [[Δήμος Νίκαιας - Αγίου Ιωάννη Ρέντη|Νίκαιας - Αγίου Ιωάννου Ρέντη]] και [[Αγία Βαρβάρα Αττικής|Αγ. Βαρβάρας]] και νότια με το δήμο [[Δήμος Μοσχάτου-Ταύρου|Μοσχάτου - Ταύρου]]. Μέχρι πριν από μερικά χρόνια το Αιγάλεω ήταν πρωτεύουσα της Δυτικής [[Αττική]]ς με συνέπεια στην πόλη να εδρεύουν αρκετές [[Δημόσιες Επιχειρήσεις και Οργανισμοί|δημόσιες υπηρεσίες]] ([[Πολεοδομία]], [[Δάσος|Δασαρχείο]] κ.α.). Το ένα τέταρτο του δήμου είναι [[Βιομηχανία|βιομηχανική περιοχή]], ενώ το έδαφος του διασχίζουν πέντε μεγάλες οδικές αρτηρίες και συγκεκριμένα οι Λεωφόροι [[Κηφισσός ποταμός|Κηφισσού]], [[Λεωφόρος Αθηνών|Αθηνών]], [[Λεωφόρος Θηβών|Θηβών]], [[Λεωφόρος Πέτρου Ράλλη|Πέτρου Ράλλη]] και η [[Ιερά Οδός]]. Τα τελικά όρια του δήμου Αιγάλεω διαμορφώθηκαν με αλλεπάλληλες προσθήκες και εντάξεις νέων συνοικιών στην αρχική οικιστική μονάδα η οποία περιοριζόταν στο στενό όριο της κοινότητας που είχε δημιουργηθεί με [[Προεδρικό διάταγμα]] της [[18 Ιανουαρίου]] του [[1934]]. Το [[1937]] έγινε η πρώτη τροποποίηση των ορίων της κοινότητας που το [[1943]] αναβαπτίσθηκε σε Δήμο. Στα [[1952]] προστέθηκε η Ανατολική πλευρά του «"Μπαρουτάδικου"». Ακολούθησαν οι περιοχές της Οδού Κύπρου και του Ι.Ν. του Αγίου Κωνσταντίνου ([[1954]]), το λεγόμενο «"Κάτω Κτήμα Λιούμη"» ([[1955]]) και το «"Άνω Κτήμα Λιούμη"» μαζί με τα «"Νταμαράκια"», στα [[1967]].
Ιστορικά στοιχεία.
Αρχαιότητα.
[[File:Iera-odos.jpg|thumb|Εκσκαφές απεκάλυψαν τμήματα της αρχαίας Ιεράς Οδού στην περιοχή.]]
Η περιοχή του Αιγάλεω ονομάστηκε έτσι από το βουνό Αιγάλεω, που το αρχαιοελληνικό του όνομα σημαίνει «"λαός κατσικιών"» (Αιγάλεως &lt; {αίγα + λεώς}, λεώς είναι αντέκταση του λαός). Κατά μια άλλη ερμηνεία η λέξη Αιγάλεω προέρχεται από τις λέξεις «"αίγες"» (= "κύματα") και «"λάας"» (= "λίθος, βράχος"), οπότε ο όρος Αιγάλεω αποδίδεται ως «"ο βράχος στον οποίο σπάζουν τα κύματα»". Σύμφωνα με μια εκτίμηση η ονομασία του Αιγάλεω κατά τα τέλη του 19ου αιώνα ήταν "Μπαστάρδι" που μάλλον παραπέμπει στην [[Ιταλία|ιταλική]] γλώσσα. Στο [[Αιγάλεω (όρος)|όρος Αιγάλεω]] είχε εγκατασταθεί ο βασιλέας των Περσών [[Ξέρξης]] για να παρακολουθήσει την εξέλιξη της [[Ναυμαχία της Σαλαμίνας|ναυμαχίας]] στον κόλπο της [[Σαλαμίνα (νησί)|Σαλαμίνας]], το 480 π.Χ. Το βουνό δεν ανήκει στον δήμο Αιγάλεω, καθώς τα όριά του δήμου εκτείνονται σε μικρή απόσταση απ' αυτό, προς την πλευρά τής Αθήνας. Το κέντρο του Αιγάλεω διασχίζεται από την αρχαία [[Ιερά Οδός|Ιερά Οδό]] που βρίσκεται στην ίδια θέση από την εποχή του [[Θησέας|Θησέως]] (και της οποίας αχνάρι έχει αποκαλυφθεί πρόσφατα, πάνω από τον σταθμό του [[Μετρό Αθήνας|Μετρό]] και εκτίθεται σε δημόσια θέα), επί της οποίας λάμβανε χώρα η λατρευτική πομπή των [[Ελευσίνεια Μυστήρια|Ελευσινείων Μυστηρίων]], που ξεκινούσε από τον [[Κεραμεικός|Κεραμεικό]] και κατέληγε στον σημερινό αρχαιολογικό χώρο της [[Ελευσίνα]]ς. Μέχρι το τέλος του 19ου αιώνα στην περιοχή του σημερινού Δήμου Αιγάλεω δεν υπήρχε καν οικισμός. Η γη είχε κατά το παρελθόν καλλιεργηθεί από Έλληνες κατοίκους των Αθηνών και εν συνεχεία από [[Φραγκοκρατία|Φράγκους]], [[Καταλονία|Καταλανούς]], [[Φλωρεντία|Φλωρεντίνους]] και φυσικά [[Τουρκία|Τούρκους]]. Ο ποταμός Κηφισσός λατρευόταν στην αρχαιότητα ως θεός. Με βάση την [[Ακρόπολη]] χαράχθηκαν και οι βασικοί οδικοί (ιππήλατοι) άξονες της περιοχής, βάσει της εδαφικής διαμόρφωσης. Στον [[Ελαιώνας (συνοικία)|Ελαιώνα]] υπήρχαν εκτεταμένα δάση από [[Πεύκο|πεύκα]] και [[Ευκάλυπτος|ευκαλύπτους]], καθώς και οπωρώνες, αμπέλια, αγροί και περιβόλια.
19ος αιώνας.
[[Image:Kaminada Pyritidopoieiou Aegaleo.jpg|thumb|Η ιστορική καμινάδα του πρώην Πυριτιδοποιείου εργοστασίου (σήμερα άλσος), δεσπόζει στην πόλη του Αιγάλεω]]
Στα νεότερα χρόνια, στην περιοχή υπήρχαν [[τσιφλίκι]]α γαιοκτημόνων με τις εγκαταστάσεις τους τα οποία ήταν διασκορπισμένα σε μια πευκόφυτη έκταση, πέριξ, κυρίως του ποταμού Κηφισσού, μαζί με διάσπαρτες στάνες, στάβλους, αλλά και καμίνια. Το τελευταίο τέταρτο του 19ου αιώνα δημιουργήθηκε από τους αδελφούς Μαλτσινιώτη, στη θέση που σήμερα εκτείνεται το δημοτικό άλσος το γνωστό [[Ελληνική Εταιρεία Πυριτιδοποιείου και Καλυκοποιείου|εργοστάσιο πυρίτιδας]] (μετέπειτα του βιομηχάνου [[Πρόδρομος Μποδοσάκης Αθανασιάδης|Πρόδρομου Μποδοσάκη]]) με συνέπεια πολλοί εργάτες από διάφορα σημεία της Αθήνας να μετακομίσουν εδώ. Μεταξύ τους ήσαν και πολλοί [[Μάνη|Μανιάτες]] από τον [[Πειραιάς|Πειραιά]]. Εν συνεχεία, κατασκευάστηκαν κάποιες ακόμη βιομηχανίες (Κλωστήρια Λαναρά, Πεταλούδα-Μουζάκης, Εριουργεία Κ. Σιγάρα, Γιούλα, Ζέφυρος Α.Ε".," Standard-Hellas, Βιομηχανία Πορσελάνης" "κ.α.) ενώ σταδιακά οι οικισμοί εργατών και καλλιεργητών γης πολλαπλασιάστηκαν. Η περιοχή ονομαζόταν πλέον "Μπαρουτάδικο" και διοικητικά υπαγόταν στο [[Δήμος Αθηναίων|Δήμο Αθηναίων]].
Εγκατάσταση Μικρασιατών.
[[File:Monades-paragogis.jpg|thumb|Παλαιές παραγωγικές μονάδες]]
Κατά τη διάρκεια της δεκαετίας του 1920 στην περιοχή συνέρρευσαν πρόσφυγες από τη [[Μικρά Ασία]] ([[Σμύρνη]], [[Αϊβαλί]], [[Πέργαμος|Πέργαμο]], [[Πάνορμος Εφέσου|Πάνορμο]], [[Μάκρη]], [[Αλάτσατα]], [[Ραιδεστός|Ραιδεστό]], [[Αττάλεια]], [[Φιλαδέλφεια (Μικρά Ασία)|Φιλαδέλφεια]] κλπ) δημιουργώντας έτσι τους πρώτους κοινωνικά και πολιτιστικά αυτόνομους και πλέον οργανωμένους πυρήνες, αφού έως εκείνη την εποχή οι μοναδικοί κάτοικοι ήσαν μερικές εκατοντάδες εργατών του τοπικού πυριτιδοποιείου και ορισμένοι καλλιεργητές γης, από τα κτήματα του [[Βοτανικός|Βοτανικού]]. Στην τοποθεσία, που στη συνέχεια αναγορεύθηκε ως κοινότητα, δόθηκε τότε η συμβολική ονομασία "Συνοικισμός [[Σάββας ο Ηγιασμένος|Αγίου Σάββα]]"-"Νέες Κυδωνίες" σε ανάμνηση των [[Αϊβαλί|Κυδωνιών]] της [[Μικρά Ασία|Μικράς Ασίας]] από όπου προέρχονταν πολλοί από τους πρόσφυγες που εγκαταστάθηκαν εκεί.
Τότε μοιράσθηκαν στους πρόσφυγες και τα πρώτα οικόπεδα, γύρω από την Ι. Οδό, αλλά και πέριξ του σημερινού ναού του Αγ. Σπυρίδωνα. Ο νέος οικισμός καταλάμβανε έκταση 139 οικοδομικών τετραγώνων. Δημιουργήθηκαν τελικά (σύμφωνα με τα από 7 Μαρτίου 1932 σχεδιαγράμματα του πολιτικού μηχανικού Δημ. Κηλαηδόνη) 1.301 άρτια και οικοδομήσιμα οικόπεδα, στα οποία αρχικά ανεγέρθηκαν 378 κατοικίες (των 36 τ.μ. η κάθε μία), που παραχωρήθηκαν σε πρόσφυγες, «έναντι της απωλεσθείσας περιουσίας τους στη Μικρά Ασία» και με αξία τιμήματος 60.000 δραχμών εκάστη. Καταφύγιο στην περιοχή βρήκαν ακόμη οι λεγόμενοι «"Ασσύριοι"» (χριστιανοί της [[Μεσοποταμία]]ς) αλλά και [[Πόντος|Πόντιοι]] που προσπαθούσαν να αποφύγουν το θάνατο, λόγω της εθνοκάθαρσης που εφάρμοσαν στην ευρύτερη περιοχή τους αρχικά οι [[Κίνημα των Νεοτούρκων|νεότουρκοι]] και στη συνέχεια ο [[Κεμάλ Ατατούρκ]]. Αυτές ήταν οι τρεις αρχικές πληθυσμιακές ομάδες από την πρόσμιξη των οποίων διαμορφώθηκε ο κοινωνικός χαρακτήρας του πρώην οικισμού, μετατρέποντάς τον πλέον σε πόλη. Στα [[1934]] εκλέχθηκε ο [[Αθανάσιος Παπαδόπουλος|πρώτος κοινοτάρχης]] της περιοχής, που τότε αριθμούσε ήδη 7.805 κατοίκους. Στις [[Ελληνικές βουλευτικές εκλογές 1936|Εθνικές Εκλογές του 1936]] στην τότε κοινότητα Αιγάλεω ψήφισαν συνολικά 527 άτομα (άρρενες) σύμφωνα με τα αποτελέσματα που δημοσιεύθηκαν την επόμενη ημέρα σε εφημερίδα της εποχής Το φθινόπωρο του ίδιου έτους την κοινότητα έπληξε η πρώτη καταστροφή καθώς, λόγω της καταρρακτώδους βροχής που σημειώθηκε, υπερχείλισε η κοίτη του Κηφισσού με αποτέλεσμα να βρουν το θάνατο από πνιγμό δεκάδες εργάτες της βραδινής βάρδιας του εργοστασίου της ΕΤΜΑ που επέστρεφαν στα σπίτια τους
Διοικητική συγκρότηση &amp; μεταβολές.
Όλοι οι πρώτοι συνοικισμοί που δημιουργήθηκαν από το 1920 έως το 1933 και που συγκροτούσαν την κοινότητα των Νέων Κυδωνιών ανήκαν διοικητικά στο [[Δήμος Αθηναίων|Δήμο Αθηναίων]] Ωστόσο, το 1934 (ΦΕΚ υπ' αριθμόν Α' 22 18 Ιανουαρίου και ΦΕΚ υπ' αριθμόν Β' 14 29 Ιανουαρίου) δώδεκα οικισμοί αφαιρέθηκαν από τη διοικητική εποπτεία της πρωτεύουσας και αυτονομήθηκαν στο πλαίσιο μιας διοικητικής μεταρρύθμισης. Γεννήθηκε έτσι η κοινότητα Αιγάλεω, την οποία αποτελούσαν οι εξής οικισμοί: Αγία Βαρβάρα, Νέες Κυδωνίες, Σωτηράκι, Χαϊδάρι, Κτήμα Αλεξάνδρου Λούμη, Αγία Ελεούσα, Νέα Φώκαια, Σκαραμαγκάς, Δαφνί και Πυριτιδοποιείο. Ακολούθως, με το ΦΕΚ υπ' αριθμόν 179Α - 08/05/1935 ΦΕΚ, αποσπάσθηκαν από την τότε κοινότητα Αιγάλεω οι οικισμοί [[Δήμος Χαϊδαρίου|Χαϊδαρίου]], [[Δαφνί Αττικής|Δαφνίου]], [[Σκαραμαγκάς Αττικής|Σκαραμαγκά]] και Νέων Φώκαιων και ενσωματώθηκαν στη δημιουργούμενη κοινότητα Χαϊδαρίου. Με το ΦΕΚ υπ' αριθμόν 22 Α' της [[29 Ιανουαρίου]] [[1943]]) η κοινότητα Αιγάλεω αναβαθμίσθηκε σε δήμο. Το [[1949]] αποσπάστηκαν από τον Δήμο Αιγάλεω οι οικισμοί της Αγίας Βαρβάρας και της Αγίας Ελεούσας, που ενώθηκαν μεταξύ τους δημιουργώντας ξεχωριστή κοινότητα, τον μετέπειτα [[Δήμος Αγίας Βαρβάρας Αττικής|Δήμο Αγίας Βαρβάρας]]. Τον [[Ιούλιος|Ιούλιο]] του 1949 με πρωτοβουλία της νέας κυβέρνησης Σοφούλη, απολύθηκαν όλοι οι δημ. σύμβουλοι που προέρχονταν από το [[Λαϊκό Κόμμα]] και αντικαταστάθηκαν από αντίστοιχους του [[Κόμμα των Φιλελευθέρων|Κόμματος των Φιλελευθέρων]], παραμένοντος μόνο του (διορισμένου) δημάρχου.
Ονοματοδοσία.
Κατά τη διάρκεια των συζητήσεων για την οριστική ονομασία της πόλης, υπήρξαν δύο προτάσεις, αυτή των γηγενών (που προτιμούσαν το "Πυριτιδοποιείον") και εκείνη των προσφύγων που προέκριναν τις "Νέες Κυδωνίες". Ως μέση, συμβιβαστική λύση, επικράτησε τελικά το όνομα "Αιγάλεω", λόγω της παρουσίας στην περιοχή, του ομώνυμου, [[Όρος Αιγάλεω|ιστορικού όρους]].
Κατοχή - Αντίσταση - Δεκεμβριανά.
[[Αρχείο:Sfagh Egaleo 003.jpg|thumb|Μαρμάρινη στήλη με τα ονόματα των σφαγιασθέντων από τους Γερμανούς κατακτητές|232x232εσ]]
Στις 7 Νοεμβρίου του 1941 μέλη αντιστασιακών οργανώσεων του Αιγάλεω οργανώνουν σαμποτάζ σε βάρος των αρχών κατοχής, καταστρέφοντας καλώδια επικοινωνιακών γραμμών που βρίσκονταν επί του [[Αιγάλεω (όρος)|Όρους Αιγάλεω]] Τον πρώτο [[Εθνική Αντίσταση|αντιστασιακό πυρήνα]] του [[ΕΑΜ]] Αιγάλεω αποτέλεσαν οι αξιωματικοί του ελληνικού στρατού [[Σταύρος Μαυροθαλασσίτης]], [[Στέλιος Τριανταφυλλίδης]], Γιάννης Πασχαλίδης και Στέφανος Μιχιώτης, καθώς και οι Φ. Γεωργαντάς, Ι. Κιθαρατζής, Αθ. Μαυράκης, Β. Μίλησης, Γ. Μουτάφης, Γ. Χονδρόπουλος, Ι. Χυτόπουλος, Κ. Μπόζεμπεργκ, Τ. Παπαεμμανουήλ, Στ. Κυπραίος και μια γυναίκα, η οδοντίατρος Νίνα. Την άνοιξη του 1944 η τοπική οργάνωση του [[ΕΛΑΣ]] κατάφερε ένα αποφασιστικό κτύπημα στους Γερμανούς SS και τους εντόπιους συνεργάτες τους, όταν επιτέθηκε και αποδεκάτισε τις δυνάμεις τους, που έδρευαν στο Σωτηράκι. Το Αντιστασιακό κίνημα αναπτύχθηκε περαιτέρω, με ένοπλες περιπολίες τα βράδια στις γειτονιές. Περισσότεροι αξιωματικοί εντάχθηκαν στις τάξεις του ΕΛΑΣ (Νίκος Γεωργιάδης ή «"Έκτορας"», Χαρ. Παπαλέξης, Γ. Τσιλβές, Γ. Μοσχάκης, Μελέας, «"Θαλής"», «"Όμηρος"» κ.α.), ενώ τις πολιτικές οργανώσεις [[ΕΑΜ]], [[ΕΠΟΝ]], "Εθνική Αλληλεγγύη", [[ΚΚΕ]], πλαισιώνουν οι Στ. Ρουμελιώτης, Αναστασία Περηφανίδου, Σάββας Σταματιάδης, Άννα Μποσάτζη, Εμ. Κυπραίος, Ελ. Φραγκιαδάκη, Λ. Συμεωνίδου, αδελφές Μαυρίδου, Εμ. Πασχαλινόπουλος, Χρ. Μίχος κ.α. Από το [[1941]] έως το [[1944]] καταγράφηκαν στο Αιγάλεω 453 θάνατοι «εκ πείνας"»", κυρίως νέων ανδρών που στερούνταν το φαγητό προκειμένου να θρέψουν τα υπόλοιπα μέλη των οικογενειών τους Σύμφωνα με τη μαρτυρία του αείμνηστου Αιγαλιώτη ζωγράφου Μάκη Κουμάτου, οι Γερμανοί αποφάσισαν πριν εγκαταλείψουν την πόλη να ανατινάξουν τις εγκαταστάσεις του Πυριτιδοποιείου, αφού πρώτα ενημέρωσαν τον τοπικό πληθυσμό. Από την έκρηξη, ωστόσο, πολλοί τραυματίσθηκαν, καθώς τα θραύσματα εκσφενδονίζονταν πολύ μακριά. Κάποιοι κάτοικοι που θέλησαν να επωφεληθούν και να εισέλθουν στο χώρο μέσω ενός γκρεμισμένου τμήματος της μάντρας του εργοστασίου προκειμένου να αποσπάσουν μέρος του εξοπλισμού (μηχανήματα, εργαλεία, κλπ) είτε τραυματίσθηκαν, είτε βρήκαν το θάνατο από νάρκες. Κατά τη διάρκεια των [[Δεκεμβριανά|Δεκεμβριανών]] (1944) και σύμφωνα με μαρτυρία του Γιώργου Ζαμπέτα στο βιβλίο της Ιωάννας Κλειάσιου "Βίος και Πολιτεία του Γιώργου Ζαμπέτα", εκδόσεις Ντέφι, εκτελέσθηκαν από τις πολιτοφυλακές του ΕΑΜ κάποιοι Αιγαλιώτες που θεωρούνταν «αντιδραστικοί», όπως ο γηραιός φούρναρης Μανόλης Σίμος, που τουφεκίστηκε μαζί με άλλους σε μια χωματερή. Ο Ζαμπέτας επισημαίνει πάντως, ότι «"... και οι άλλοι τα ίδια κάνανε, αλλά αυτοί νικήσανε και δε φανήκανε...»" Στα Δεκεμβριανά έλαβε ενεργά μέρος ο (εφεδρικός) ΕΛΑΣ Πυριτιδοποιείου, μέλη του οποίου έλαβαν μέρος στην [[Μάχη του Μακρυγιάννη|επίθεση κατά των στρατώνων της Χωροφυλακής]] στην περιοχή Μακρυγιάννη, τα ξημερώματα της [[10 Δεκεμβρίου]] 1944. Ωστόσο, στις [[4 Ιανουαρίου]] του [[1945]] το πρωί δέχθηκε την επίθεση ισχυρών θωρακισμένων [[Μεγάλη Βρετανία|Βρετανικών]] μονάδων, με αποτέλεσμα τα τμήματά του να ανατραπούν και να υποχρεωθούν σε αποχώρηση. Στο Αιγάλεω έζησε τα τελευταία χρόνια της ζωής του (1946 - 1963) ο [[Αντώνιος Πολίτης]] (Μητροπολίτης Ηλείας Αντώνιος), πρόεδρος του [[ΕΑΜ]] [[Πελοπόννησος|Πελοποννήσου]] και αγωνιστής της [[Εθνική Αντίσταση|Εθνικής Αντίστασης]] κατά τη διάρκεια της [[Κατοχή της Ελλάδας 1941-1944|Κατοχής]]. Η οικία του βρισκόταν επί της οδού Θεμιστοκλέους 3, όπου υπάρχει εντοιχισμένη αναμνηστική πλάκα. Επίσης, μια οδός της πόλης είναι αφιερωμένη στη μνήμη του.
Ολοκαύτωμα 1944.
Στις [[29 Σεπτεμβρίου]] του [[1944]] η πόλη θρήνησε την απώλεια 96 (κατά άλλες εκτιμήσεις τα θύματα έφτασαν τους 150) άοπλων και αθώων κατοίκων της, που δολοφονήθηκαν κατά τη διάρκεια επιδρομής γερμανικού τάγματος στη συνοικία του "Αγίου Γεωργίου" (τα περισσότερα σπίτια της οποίας παραδόθηκαν στις φλόγες), δίπλα στον [[Κηφισσός ποταμός|ποταμό Κηφισό]]. Συνολικά 137 κάτοικοι του Αιγάλεω εκτελέσθηκαν από τους ναζί κατά τη διάρκεια της κατοχής.
Το Αιγάλεω στο δεύτερο μισό του 20ου αιώνα.
Τα επόμενα χρόνια, στην πόλη -που σταδιακά οικοδομήθηκε πλήρως και απώλεσε τον παλιότερο χαρακτήρα του πευκόφυτου προαστίου- κατέφυγε πλήθος εσωτερικών μεταναστών που αναζητούσαν δουλειές, ενώ άνθηση γνώρισαν τα λαϊκά κέντρα της περιοχής με [[ρεμπέτικη μουσική]] τα οποία αποτέλεσαν πόλο έλξης και εκτόνωσης για την τοπική κοινωνία.
[[File:Aigaleo.jpg|thumb|Το δραστήριο κέντρο του Δήμου Αιγάλεω]]
Από αυτά, όπως και από τις διάφορες ιστορικές ταβέρνες της περιοχής (Παρμαξής, Απόβραδο-Καστάνης, Τσικνάκου κ.α.) πέρασαν άνθρωποι όλων των κοινωνικών τάξεων για να δουν και να ακούσουν τους αγαπημένους τους τραγουδιστές και τραγουδίστριες, αλλά και τους δεξιοτέχνες των λαϊκών [[Μουσική|μουσικών]] οργάνων. Μερικοί από αυτούς τους καλλιτέχνες μάλιστα είτε έζησαν με τις οικογένειές τους στο Αιγάλεω για μεγάλο χρονικό διάστημα, είτε άφησαν εδώ την τελευταία τους πνοή, όπως οι σπουδαίες τραγουδίστριες [[Μαρίκα Νίνου]], [[Ρίτα Αμπατζή]] και [[Θάλεια Σπανού]], οι συνθέτες [[Βασίλης Καραπατάκης]] (πραγματικό επώνυμο «Καψάλης», [[1922]] - [[27 Μαρτίου]] [[1974]]) και Χρίστος Κολοκοτρώνης (1922 - [[1999]]), ο [[Πρόδρομος Τσαουσάκης]] αλλά και ο [[Τζίμης Μακούλης]] που πραγματοποιούσε συχνές εμφανίσεις στους θερινούς κινηματογράφους της περιοχής. Εδώ έζησε ο [[Στράτος Παγιουμτζής]] που ερμήνευσε εκατοντάδες ρεμπέτικα τραγούδια, εδώ φυσικά και ο [[Γιώργος Ζαμπέτας]], ένας από τους μεγαλύτερους σολίστες του [[μπουζούκι|μπουζουκιού]] και συνθέτης πάμπολλων κλασικών λαϊκών τραγουδιών. Εδώ δημιούργησε και ο αείμνηστος [[Σπύρος Ζαγοραίος]] που, μαζί με τη γυναίκα του Ζωή πραγματοποιούσαν έως πρόσφατα καλλιτεχνικές εμφανίσεις στο λαϊκό τους κέντρο Εντελαμαγκέν της πόλης. Το Αιγάλεω τιμάει ακόμη και μια ολόκληρη γενιά [[Θόδωρος Πολυκανδριώτης|Πολυκανδριώτηδων]]. Πέρα όμως από τα κέντρα διασκέδασης (όπου εκτός από τους συνθέτες, τους οργανοπαίκτες και τους ερμηνευτές αναδείχθηκε κι ένας σημαντικός πυρήνας λαϊκών χορευτών), ο κόσμος του Αιγάλεω γέμιζε και τα πολλά [[Κινηματογράφος|σινεμά]] της περιοχής, που στα 1968 - 1970 έφταναν σε δεκαεπτά τον αριθμό, πλέον ενός [[Θέατρο|θεάτρου]].
[[File:Kipos.jpg|thumb|Κήπος στο Δήμο Αιγάλεω]]
Ένα από τα σημαντικότερα «σήματα κατατεθέντα» της πόλης του μεταπολεμικού Αιγάλεω αποτελεί η μορφή του αείμνηστου μουσικοσυνθέτη [[Γιώργος Ζαμπέτας|Γιώργου Ζαμπέτα]] που την αποκαλούσε "Αιγάλεω Σίτι", όπως και εκείνη του [[ΚΚΕ|αριστερού]] [[Δήμαρχος|δημάρχου]] [[Σταύρος Μαυροθαλασσίτης|Στ. Μαυροθαλασσίτη]] που αγωνίστηκε σκληρά να αναμορφώσει την περιοχή τις δεκαετίες του '50 και '60. Σημεία αναφοράς της όμως, είναι τόσο η Ιερός Ναός Υψώσεως Τιμίου Σταυρού Αιγάλεω («"Εσταυρωμένος"») στην [[Πλατεία Εσταυρωμένου Αιγάλεω|ομώνυμη πλατεία]] (με τις εκδηλώσεις πριν και ανήμερα της 14 Σεπτεμβρίου κάθε έτους), όσο και η εμβληματική καμινάδα του πάλαι ποτέ Πυριτιδοποιείου (του εργοστάσιου παρασκευής πυρίτιδας ιδιοκτησίας Μποδοσάκη που έδρευε στο χώρο του σημερινού δημοτικού άλσους της πόλης), από το οποίο προήλθε και η προπολεμική ονομασία της περιοχής. Στα όρια του Δήμου Αιγάλεω με τον Δήμο Χαϊδαρίου συναντάμε την [[πλατεία Λεγανές]], η οποία φτιάχτηκε το 1985, στο πλαίσιο της αδελφοποίησης της Ισπανικής πόλης Λεγανές και της πόλης του Αιγάλεω.
Συγκοινωνιακή πρόσβαση.
Την πόλη εξυπηρετούν οι εξής λεωφορειακές γραμμές: οι 806 και 807 προς [[Κορυδαλλός Αττικής|Κορυδαλλό]], η 837 προς [[Αγία Βαρβάρα Αττικής|Αγία Βαρβάρα]], η 813 (Αβέρωφ-Προύσσης) από το Θέμιδος Μέλαθρον στην Αλεξάνδρας, η 856 (Αιγάλεω-Υμηττός-Δάφνη), οι Γ16 και 866 προς [[Ασπρόπυργος|Ασπρόπυργο]], οι 811 για [[Χαϊδάρι]] (Δαφνί), η 852 για την Νεάπολη της Νίκαιας, η 891 προς Αγ.Βαρβάρα, [[Δήμος Περιστερίου|Περιστέρι]] - Σταθμό Αττικής. Επίσης προς [[Πειραιάς|Πειραιά]] οι γραμμές 703, 803, 804 και 845, ενώ για το "Αττικό Νοσοκομείο" η γραμμή 750 (Αττικό Νοσοκομείο-Στ.Μετρό Αιγάλεω-Νίκαια). Τέλος υπάρχει η γραμμή 829 (Παν/ούπολη Άλσους Αιγάλεω Στ.Μετρό Αιγάλεω-Παν/ούπολη Αρχαίου Ελαιώνα) για τους φοιτητές του [[Πανεπιστήμιο Δυτικής Αττικής|Πανεπιστημίου Δυτικής Αττικής]] καθώς και την εξυπηρέτηση από το Μετρό του Αιγάλεω, του νέου [[ΙΚΕΑ]] στον Κηφισό και η τοπική γραμμή 820 [[Κερατσίνι]] - [[Σταθμός Αιγάλεω (Μετρό Αθήνας)|Στ.Μετρό Αιγάλεω]] για το [[Κερατσίνι]] και την [[Νίκαια Αττικής|Νίκαια]]. Από το [[Σάββατο]] [[26 Μαΐου]] [[2007]] στην [[Πλατεία Εσταυρωμένου Αιγάλεω|Πλατεία Εσταυρωμένου]] λειτουργεί ο σταθμός του [[Μετρό]] «[[Σταθμός Αιγάλεω (Μετρό Αθήνας)|Αιγάλεω]]» και από τις [[13 Δεκεμβρίου]] του 2013 ο τρίτος κατά σειρά σταθμός, της [[Σταθμός Αγία Μαρίνα (Μετρό Αθήνας)|Αγίας Μαρίνας]], καθώς στην περιοχή «Μαρκόνι», εντός των ορίων του δήμου Αιγάλεω λειτουργεί και ο [[Σταθμός Ελαιώνα (Μετρό Αθήνας)|σταθμός Ελαιώνας]].
Πληθυσμιακά στοιχεία.
[[File:Geitonia-aigaleo.jpg|thumb|Οικιστική ζώνη]]
Δημοτικό Άλσος Αιγάλεω.
[[Αρχείο:Kaminada baroutadiko.jpg|εναλλ.=Η καμινάδα απομεινάρι του παλιού μπαρουτάδικου τραβάει μεγαλοπρεπής προς τον ουρανό|μικρογραφία|Η επιβλητική καμινάδα]]
[[Αρχείο:Egaleo book exhibition.jpg|thumb|Η έκθεση βιβλίου «Δυτικά της Αθήνας» διοργανώνεται κάθε χρόνο στο Άλσος.]] 
Στο χώρο του σημερινού άλσους Αιγάλεω και για εκατό περίπου χρόνια (από το 1874 έως και το 1965) βρίσκονταν οι εγκαταστάσεις της [[Ελληνική Εταιρεία Πυριτιδοποιείου και Καλυκοποιείου|Εταιρείας Ελληνικού Πυριτιδοποιείου]], το οποίο ήταν στην εποχή της ακμής του μια από τις μεγαλύτερες βιομηχανικές μονάδες της χώρας. Από εκεί προέρχεται η δημοφιλής εναλλακτική ονομασία του «Μπαρουτάδικο». Πέντε χρόνια μετά το τέλος της λειτουργίας του (1970) η έκταση περιήλθε στην ιδιοκτησία του δημοσίου, με αποτέλεσμα να κατεδαφιστούν τα κτίρια και ο χώρος να μετατραπεί σε άλσος, εντός του οποίου έχουν κατασκευασθεί σχολεία, αθλητικά κέντρα καθώς και η Πανεπιστημιούπολη Άλσους Αιγάλεω του ΠΑΔΑ. Το μόνο που κρατήθηκε από το παλαιό Μπαρουτάδικο είναι η μεγάλη υψικάμινος που αποτελεί διατηρητέο κτίσμα και στέκει ακόμα στη μέση του άλσους. Το Άλσος Αιγάλεω αποτελεί έναν από τους ελάχιστους πνεύμονες πρασίνου στη δυτική Αθήνα.Εντός του πάρκου, μια γλυπτική σύνθεση για την εθνική αντίσταση θυμίζει εκείνους που χάθηκαν στις 29 Σεπτεμβρίου 1944 κατά τη λεγόμενη «Μάχη του Μπαρουτάδικου».. Απέναντι από την κεντρική είσοδο του πάρκου στην Ιερά οδό, επί της οδού Παναγοπούλου βρίσκεται το τελευταίο από τα σπίτια που στεγάζονταν όσοι δούλευαν στο Μπαρουτάδικο.
Εκπαιδευτικά ιδρύματα.
[[File:Media-share-0-02-0a-e9a4a66ba8d034bfced5eea0e057869ba0cf63881cdf9ac017e3e99e4a448ff3-826313bb-f5c5-404b-b1a9-0c10ad61ffb8.jpg|thumb|Πανεπιστημιούπολη Άλσους Αιγάλεω]]
Στο Δήμο Αιγάλεω έχουν την έδρα τους οι 2 από τις 4 Πανεπιστημιουπόλεις του [[Πανεπιστήμιο Δυτικής Αττικής|Πανεπιστημίου Δυτικής Αττικής]] το οποίο αποτελέι το τρίτο μεγαλύτερο [[Πανεπιστήμιο|Πανεπιστημιακό]] Ιδρύμα ([[Α.Ε.Ι.|Α.Ε.Ι]]) της χώρας. Η Πανεπιστημιούπολη Άλσους Αιγάλεω έχει αναπτυχθεί σε χώρο του τέως Πυριτιδοποιείου μεταξύ των οδών Αγίου Σπυρίδωνος και Δημητσάνης εντός του Άλσους Αιγάλεω, ενώ η Πανεπιστημιούπολη Αρχαίου Ελαιώνα στην περιοχή που ονομαζόταν από τους παλαιότερους κατοίκους "Κτήμα Λεβίδη", μεταξύ των οδών Θηβών και Πέτρου Ράλλη στην περιοχή του Αρχαίου Ελαιώνα, όπου κατά παράδοση λειτουργούσε η περίφημη “Περιπατητική Σχολή” του [[Φιλοσοφία|φιλόσοφου]] [[Πλάτων]]α, αλλά και στην περιοχή όπου τον 11ο [[Αιώνας|αιώνα]] [[μ.Χ.]] κτίστηκε η εκκλησία του [[Ιωάννης ο Βαπτιστής|Αγίου Ιωάννη]], που στα δύσκολα χρόνια που ακολούθησαν από την [[Άλωση της Κωνσταντινούπολης]] αποτέλεσε το εφαλτήριο του Κρυφού Σχολείου. Από την έναρξη της λειτουργίας του Μετρό, τέθηκαν σε λειτουργία τοπικές λεωφορειογραμμές για την εξυπηρέτηση των φοιτητών.
Τοπικός τύπος.
[[Εικόνα:Egaleog.jpg|thumb|Εξώφυλλο της εφημερίδας «ΑΙΓΑΛΕΩ»]]
Στο Δήμο Αιγάλεω κυκλοφορούν οι εξής εφημερίδες: 
Αθλητισμός και πολιτισμός.
[[Αρχείο:Egaleo stadium.jpg|thumb|Το Δημοτικό Γήπεδο Αιγάλεω «Σταύρος Μαυροθαλασσίτης», έδρα του Α.Ο. Αιγάλεω, εξωτερική όψη]]
[[File:Naos-aigaleo.jpg|thumb|Ευαγγελισμός της Θεοτόκου]]
Το Αιγάλεω διαθέτει ποδοσφαιρικό σύλλογο που ιδρύθηκε το [[1946]] ([[Αιγάλεω Α.Ο.]]) έπειτα από συγχώνευση τεσσάρων ομάδων και την περίοδο 2019-20 αγωνίσθηκε στη [[Β΄ Εθνική ποδοσφαίρου ανδρών|Β' Εθνική]] κατηγορία. Το [[Δημοτικό Γήπεδο Αιγάλεω «Σταύρος Μαυροθαλασσίτης»|Δημοτικό Γήπεδο Αιγάλεω]] φέρει το όνομα του αριστερού δημάρχου [[Σταύρος Μαυροθαλασσίτης|Σταύρου Μαυροθαλασσίτη]] που αγωνίστηκε τις δεκαετίες του [[1950]] και του [[1960]] να αναμορφώσει τον δήμο. Εκτός της ποδοσφαιρικής ομάδας υπάρχει και το [[Αιγάλεω Α.Ο. (καλαθοσφαίριση)|τμήμα καλαθόσφαιρας]] του συλλόγου (με έδρα το κλειστό [[Δημοτικό Γυμναστήριο Αιγάλεω «Σταύρος Βενέτης»]], ευρισκόμενο στο χώρο του πρώτου γηπέδου ποδοσφαίρου το οποίο είχε κατασκευασθεί στην πόλη), το τμήμα του βόλεϊ γυναικών και το [[Κολύμβηση|κολυμβητικό]] τμήμα. Επίσης, στο Αιγάλεω εδρεύουν τα ποδοσφαιρικά σωματεία του [[Α.Σ. Διαγόρας Δρυοπιδέων|Διαγόρα Δρυοπιδέων]], του [[Α.Ο. Θεμιστοκλής|Θεμιστοκλή]], της [[Αθλητική Ένωση Ιεράπολης|Ιεράπολης]], του [[Ορφέας Αιγάλεω|Ορφέα]], του Κρόνου, του [[Ζέφυρος Αιγάλεω|Ζέφυρου]] καθώς και της [[ΑΟ Ελλάς Ποντίων|Ελλάδας Ποντίων]], που όμως ανήκει στο δυναμικό της [[Ε.Π.Σ. Πειραιώς|Ένωσης Πειραιά]]. Κολυμβητικό τμήμα διαθέτει και η [[Ολυμπιάδα Αιγάλεω|Ολυμπιάδα '73]], της οποίας το τμήμα μπάσκετ ανδρών διέπρεψε τη δεκαετία του '80, αναδεικνύοντας σπουδαίους αθλητές. Ακόμη, στην πόλη δραστηριοποιούνται τόσο ο" Γ.Σ. Αιγάλεω" (από τις τάξεις του οποίου αναδείχθηκε η γνωστή πρωταθλήτρια του επι κοντώ [[Νικόλ Κυριακοπούλου]]), ο Γ.Σ. Πρωτέας (από τον οποίο αναδείχθηκε η Αιγαλιώτισσα [[Ολυμπιακοί Αγώνες|Ολυμπιονίκης]] στη [[ρυθμική γυμναστική]] [[Εύα Χριστοδούλου]] και ο Παγκόσμιος πρωταθλητής στο μονόζυγο [[Βλάσης Μάρας]]) όσο και ο ΜΕΛΑΣ Αγίου Ελευθερίου. Υπάρχουν επίσης, αρκετοί ακόμη αθλητικοί σύλλογοι (μπάσκετ, βόλεϊ, ράγκμπι, κολύμβηση, γυμναστική, ποδόσφαιρο 5Χ5, [[καράτε]], ταε-κβο-ντο, δρόμοι μεγάλων αποστάσεων). Ιδιαίτερα αξιόλογο έργο, με πλούσια δράση στους τομείς του κλασσικού αθλητισμού αλλά και του πολιτισμού, έχει να επιδείξει ο [[Α.Π.Σ. Απόλλων Δυτικής Αττικής]], που ιδρύθηκε το [[1997]] έπειτα από πρωτοβουλία του Αιγαλιώτη οδοντιάτρου, παλαιού αθλητή και συγγραφέα Κωνσταντίνου Σάμιου και εδρεύει στο Αιγάλεω.
Υπάρχουν ακόμη διάφοροι άλλοι πολιτιστικοί και περιβαλλοντολογικοί σύλλογοι ("Ένωση Ποντίων Αιγάλεω", "Πολιτιστικός Αθλητικός Σύλλογος Πρόοδος Λιούμη", "Καλλιτεχνικός Πνευματικός Σύλλογος", "Μορφωτική Εκδρομική Εστία", "Μικρασιατών οι Νέες Κυδωνίες", "Των Απανταχού Φλαμπουριωτών", "ΞΕ.ΚΟΙΝ.Α.") αλλά και επαγγελματικές ενώσεις ("Δημοκρατική Κίνηση Επαγγελματιών", "Βιοτεχνών και Εμπόρων", "Σύνδεσμος Εφέδρων", "Σύνδεσμος Συνταξιούχων" [[Ίδρυμα Κοινωνικών Ασφαλίσεων|ΙΚΑ]], "Σύνδεσμος Συνταξιούχων ΤΕΒΕ", "Ένωση Επαγγελματιών", "Βιοτεχνων και Εμπόρων"), ή ποικίλης μορφής ("Ελληνικό Κέντρο Λαογραφικών Μελετών", "Δημοκρατικός Σύλλογος Γυναικών", "Πανελλήνια Επιτροπή Αγωνιστών Εθνικής Αντίστασης", "Εξωραϊστικός Σύλλογος Άνω Λιούμη", "Εξωραϊστικός Σύλλογος Ιεραπόλεως" κ.ά.) Μεταξύ των εκδηλώσεων που θεωρούνται επιτυχημένες τα τελευταία χρόνια είναι η ετήσια [[Άνθος|Ανθοκομική]] έκθεση, η έκθεση [[Βιβλίο]]υ και η [[Καρναβάλι|παρέλαση των καρναβαλιστών]]. Ακόμη, κάθε καλοκαίρι λαμβάνει χώρα σειρά πολιτιστικών δρώμενων (θεατρικές παραστάσεις, συναυλίες κ.λ.π.) στο ανοιχτό θέατρο «[[Αλέξης Μινωτής]]», του άλσους Αιγάλεω, υπό τον διακριτικό τίτλο «"Πολιτιστική Διαδρομή"». Στην πόλη λειτουργούν και [[Κινηματοθέατρα Λάμπρος Κωνσταντάρας - Ρένα Βλαχοπούλου|δύο θεατρικές σκηνές]] επί της οδού Ναυάρχου Κουντουριώτου 40 (πρώην κινηματογράφος Βυζάντιον), η Δυτική όχθη και η «[[Ρένα Βλαχοπούλου]]», τις οποίες δημιούργησε ο καλλιτέχνης [[Χάρης Ρώμας]]. Από την πρωτοχρονιά του [[2009]] στο θέατρο συστεγάζεται και η θεατρική σκηνή «[[Λάμπρος Κωνσταντάρας]]». Στο κτίριο του παλαιού δημαρχείου στεγάζεται το πνευματικό κέντρο του δήμου, που φέρει την επωνυμία «[[Γιάννης Ρίτσος]]» και το οποίο φιλοξενεί κατά τακτά διαστήματα διάφορες καλλιτεχνικές εκθέσεις και άλλες εκδηλώσεις (ομιλίες, παρουσιάσεις βιβλίων κλπ). Το ιστορικό αυτό κτίριο κατασκευάστηκε τα έτη [[1939]]-[[1940]] ως «"Οίκος του Φαλαγγίτου"» προκειμένου να στεγάσει την τοπική [[Ε.Ο.Ν.]] (οργάνωση νεολαίας του τότε [[Ιωάννης Μεταξάς|καθεστώτος]]). Στην [[κατοχή]] επιτάχθηκε και χρησιμοποιήθηκε από τις [[Φασιστική Ιταλία|ιταλικές αρχές]] ως διοικητήριο. Στο Αιγάλεω στεγάζονται το [[Μουσείο Μικρασιατικού Πολιτισμού Αιγάλεω|Μουσείο Μικρασιατικού Πολιτισμού]], το [[Ελληνικό Μουσείο Πληροφορικής]] και το [[Ιστορικό Λαογραφικό Οικομουσείο Αιγάλεω]] (Ι.Λ.Ο.Α.). Σημαντικό χώρο πολιτισμού αποτελεί και το ανακαινισθέν παλαιό εργοστάσιο Ελληνικό Μολύβι (μια δωρεά της οικογένειας Βρανά), επί της Ιεράς Οδού. Το Αιγάλεω είναι αδελφοποιημένος δήμος με το δήμο Λεγανές (Leganés) της κεντρικής [[Ισπανία]]ς από τη δεκαετία του '80 και με την Κυθρέα Κύπρου.
Ιστορικό Λαογραφικό Οικομουσείο Αιγάλεω.
Το Ι.Λ.Ο.Α. είναι δημιούργημα του παλαιού μέλους (από τα 19 του χρόνια) της [[Ελληνική Δημοκρατική Νεολαία|ΕΔΗΝ]] (Νεολαία της [[Ένωση Κέντρου|ΕΚ]]), επί 20 έτη προέδρου του Συλλόγου Κρητών Αιγάλεω, επί σειρά ετών δημ. συμβούλου και υποψήφιου δημάρχου Αιγάλεω Γιάννη Περράκη, που υπήρξε συλλέκτης από τα φοιτητικά του χρόνια. 
Το Μουσείο έχει πραγματοποιήσει σειρά εκδηλώσεων όπως η επέτειος των 75 ετών από το θάνατο του [[Ελευθέριος Βενιζέλος|Ελ. Βενιζέλου]], των 35 ετών από την απώλεια του [[Νίκος Ξυλούρης|Νίκου Ξυλούρη]], παρουσιάσεις βιβλίων, ομιλίες, λαογραφικές βραδιές, παραδοσιακές εκθέσεις προϊόντων κλπ.
Πολιτιστικός Σύλλογος Μικρασιατών «Οι Νέες Κυδωνίες».
Πρόσφυγες από τα Μικρασιατικά παράλια,εγκαταστάθηκαν στην περιοχή γύρω από το τότε εργοστάσιο παραγωγής πυρίτιδας, το μπαρουτάδικο όπου αργότερα ίδρυσαν τις «Νέες Κυδωνίες», σε ανάμνηση των [[Αϊβαλί|Κυδωνιών (Αϊβαλί)]] της [[Μικρά Ασία|Μικράς Ασίας]] που άφησαν πίσω τους. Απόγονοι των πρώτων αυτών Μικρασιατών ίδρυσαν το 2003 στο Αιγάλεω τον σύλλογο με την επωνυμία Σύλλογος Μικρασιατών Αιγάλεω «Νέες Κυδωνίες». Σκοπός του συλλόγου είναι η διατήρηση της ιστορίας και της μνήμης των αλησμόνητων πατρίδων όλης της Μικράς Ασίας από τις οποίες κατάγονται οι πρώτοι κάτοικοι του Αιγάλεω. Επίσης αποσκοπεί στη διάσωση και διατήρηση των ηθών, εθίμων και παραδόσεων του Ελληνισμού της Ανατολής καθώς επίσης στην περισυλλογή, μελέτη, προβολή και αξιοποίηση του εθνολογικού, ιστορικού και λαογραφικού υλικού. Ανάμεσα στις δράσεις του Συλλόγου είναι η λειτουργία του [[Μουσείο Μικρασιατικού Πολιτισμού Αιγάλεω]], με σκοπό τη στέγαση, διαφύλαξη και διάδοση της πλούσιας ιστορίας του Μικρασιατικού πολιτισμού και την ενημέρωση του κοινού.
Πανελλήνια Ένωση Ασσυρίων.
Η Πανελλήνια Ένωση Ασσυρίων ([[Χριστιανισμός|χριστιανών]] κατοίκων της [[Συρία]]ς που υπέστησαν γενοκτονία και όσοι επέζησαν εκδιώχθηκαν από τις εστίες τους μεταξύ των ετών [[1914]] - [[1918]]) ιδρύθηκε στο [[Μοσχάτο]] το 1926 και από το 1934 που αναγνωρίσθηκε επίσημα από το [[Ελλάδα|ελληνικό Κράτος]], εδρεύει στο Αιγάλεω.
Οι κυριότεροι σκοποί της Ένωσης είναι, σύμφωνα με το καταστατικό της, η διάσωση και προβολή της Ασσυριακής γλώσσας, των εθίμων και ηθών του Ασσυριακού λαού, που με ιστορική κοιτίδα την πόλη [[Νινευή]] αποτελούν ένας από τους αρχαιότερους πολιτισμούς του κόσμου.
Ακόμη, σαν κύριος στόχος έχει τεθεί η προσαρμογή των Ασσυρίων προσφύγων στην ελληνική κοινωνία όπως και η καλλιέργεια δεσμών μεταξύ όλων των Ασσυρίων προσφύγων που ζουν στην [[Ελλάδα]].
Πρόεδρος της Ένωσης παραμένει από το [[1998]], έτος κατά το οποίο επαναδραστηριοποιήθηκε ο σύλλογος, ο Κυριάκος Μπατσάρας.
Πολιτιστικός σύλλογος «Ιερά Οδός».
Ο Πολιτιστικός Σύλλογος Αιγάλεω Ιερά Οδός ιδρύθηκε το [[1999]] και είναι σύλλογος μη κερδοσκοπικού χαρακτήρα, με πολυσχιδή δράση. Ιδρυτής και επικεφαλής του Διοικητικού του Συμβουλίου είναι ο Αντώνης Παργανάς, παλαιός αθλητικός παράγοντας της πόλης του Αιγάλεω. Ο σύλλογος βασίζεται αποκλειστικά στην εθελοντική δράση. Ο σύλλογος εδρεύει στο Αιγάλεω, επί της οδού [[Νικόλαος Πλαστήρας|Νίκου Πλαστήρα]] 53 και στα γραφεία του φιλοξενούνται διάφορες πολιτιστικές και καλλιτεχνικές δραστηριότητες (μουσικές βραδιές, ομιλίες, παρουσιάσεις βιβλίων, εκθέσεις έργων τέχνης) ενώ στις δράσεις του περιλαμβάνεται κοινωνικό-ανθρωπιστικό έργο μέσω στήριξης ιεραποστολών του εξωτερικού, τακτικών αιμοδοσιών (σε συνεργασία με το Νοσοκομείο Παίδων «Αγλαΐα Κυριακού» και με την εποπτεία ιατρού), κοινωφελών εκδόσεων και άλλων δραστηριοτήτων. Ακόμη, ο σύλλογος παρέχει δωρεάν μαθήματα χορού και διαφόρων μουσικών οργάνων. Ο σύλλογος δεν διαθέτει χορηγούς και δε λαμβάνει κανενός είδους επιχορηγήσεις. Το έμβλημά του φιλοτέχνησε ο Αιγαλιώτης εικαστικός [[Γιάννης Ρουσινέλης]].
Φίλοι του Πυριτιδοποιείου.
Ο περιβαλλοντικός και πολιτιστικός σύλλογος Αιγάλεω Φίλοι του Πυριτιδοποιείου (ΦτΠ) ξεκίνησε αρχικά (2006) ως μια ομότιτλη περιοδική έκδοση που γραφόταν από συντακτική ομάδα και εξέδωσε συνολικά πέντε τεύχη. Το 2010 μετατράπηκε επισήμως, σε σωματείο. Στόχοι του συλλόγου σύμφωνα με το καταστατικό του, είναι η προστασία του φυσικού περιβάλλοντος (ιδιαιτέρως του τρίπτυχου [[Ελληνική Εταιρεία Πυριτιδοποιείου και Καλυκοποιείου|Άλσος Αιγάλεω]] - [[Αιγάλεω Όρος|Όρος Αιγάλεω]] - [[Λίμνη Κουμουνδούρου]]), η προώθηση πολιτιστικών δραστηριοτήτων και οι παρεμβάσεις στην τοπικη κοινωνία με στόχο την αντιμετώπιση προβλημάτων όπως η ανεργία των νέων, ο [[ρατσισμός]] και η ενίσχυση των αθλητικών δομών στο δυτικό τομέα της [[Αθήνα]]ς με επίκεντρο το Αιγάλεω. Είναι παράλληλα ο μοναδικός [[Οικολογία|οικολογικός]] και ο μόνος τοπικός σύλλογος της πόλης με κέντρο το Αιγάλεω. Στις μέχρι τώρα δράσεις του περιλαμβάνονται παρεμβάσεις στο Άλσος Αιγάλεω (παλαιό Πυριτιδοποιείο) και στο Όρος Αιγάλεω, βιβλιοπαρουσιάσεις, εκθέσεις φωτογραφίας, συμμετοχή σε δημοτικές εκδηλώσεις και διαβουλεύσεις για την ανάδειξη και προστασία του «"Μπαρουτάδικου"» και όλης της πόλης (ελεύθεροι χώροι, ποδηλατόδρομοι, απρόσκοπτη πρόσβαση πολιτών και διευκόλυνση των ατόμων με [[Αναπηρία|ειδικές δεξιότητες]], κλπ). Ιδρυτής και πρώτος πρόεδρος του συλλόγου είναι ο Βασίλης Βασιλειάδης.
Σύλλογος Κρητών Αιγάλεω «Η Κρητική Αναγέννηση».
Ο Σύλλογος Κρητών Αιγάλεω, «Η Κρητική Αναγέννηση» ιδρύθηκε το 1965. Αριθμεί 2.600 περίπου εγγεγραμμένα μέλη. Είναι ο αρχαιότερος και μεγαλύτερος πολιτιστικός σύλλογος στο δήμο. Κάθε χρόνο οργανώνει τις επετειακες εκδηλώσεις του ιστορικού τριπτύχου: [[Μάχη της Κρήτης]] - Ένωση της Κρήτης με την Ελλάδα - [[Ολοκαύτωμα του Αρκαδίου]], αυτόνομα είτε σε συνεργασία με αλλά Κρητικά Σωματεια, την Τοπική Αυτοδιοίκηση, την Περιφέρεια Κρήτης κ.α. Συμμετέχει σε όλες τις πολιτιστικές και εθνικές εκδηλώσεις που οργανώνει ο "Δήμος Αιγάλεω" (παραδοσιακούς χορούς, αποκριάτικες εκδηλώσεις κ.τ.λ.), επίσης διοργανώνει ομιλίες με θέματα την ιστορία τη λαογραφία της Κρήτης και την κρητική διατροφή. Έχει πραγματοποιήσει διάφορες εκδηλώσεις με μεγάλη επιτυχία, όπως τα 30 χρονιά μνήμης του [[Νίκος Καζαντζάκης|Νίκου Καζαντζάκη]] το 1987 στο γήπεδο του [[Α.Ο. Σπόρτιγκ|Σπόρτιγκ]] που αναμεταδόθηκε από την [[ΕΡΤ1]] και [[ΕΡΤ2]]. Επίσης, τα 10 και 20 χρονιά μνήμης του αξέχαστου [[Νίκος Ξυλούρης|Νίκου Ξυλούρη]] με μεγάλη επιτυχία. Διοργάνωσε ακόμη, την «"Έκθεση Κρητικής Λαϊκής Τέχνης"» το 1983 που την κάλυψε και την πρόβαλε η ΕΡΤ1. Όλες οι παραπάνω εκδηλώσεις έχουν πραγματοποιηθεί με ελεύθερη είσοδο και μάλιστα έχουν προσφερθεί στους παραβρεθέντες δωρεάν διάφορα αναμνηστικά για την Κρήτη. Επίσης στο σύλλογο λειτουργούν τμήματα εκμάθησης Κρητικών χορών, λαούτου και [[λύρα]]ς. Σημερινός πρόεδρος της Ένωσης είναι ο Ανδρέας Κλεισαρχάκης.
Μητροπολιτικός Ναός.
[[Image:Estavromenos_church_Egaleo.jpg|thumb|Ο Ι.Ν. Ύψωσης Τιμίου Σταυρού («Εσταυρωμένος») Αιγάλεω (βόρεια άποψη)]]
Ο Ιερός Ναός Υψώσεως Τιμίου Σταυρού (ή «"Εσταυρωμένος"») είναι η μεγαλύτερη εκκλησία του Αιγάλεω. Ανήκει στην [[Ιερά Μητρόπολις Νικαίας (Εκκλησία της Ελλάδος)|Ιερά Μητρόπολη Νικαίας]]. Βρίσκεται στο κέντρο της πόλης, στο βόρειο τμήμα της [[Πλατεία Εσταυρωμένου Αιγάλεω|Πλατείας Ελευθερίου Βενιζέλου]]. Ο ναός θεμελιώθηκε μετά την Απελευθέρωση και η κατασκευή του ολοκληρώθηκε στα τέλη της δεκαετίας του '40.
Σκακιστικός Όμιλος Αιγάλεω.
Ιδρύθηκε το 1985 με σκοπό την καλλιέργεια του αθλήματος του σκακιού στο Αιγάλεω και στους γύρω δήμους. Παρουσιάζει πλούσια δραστηριότητα με έμφαση στις μικρές ηλικίες. Διοργανώνει κάθε χρόνο πολλές σκακιστικές εκδηλώσεις και αγώνες σε συνεργασία με τη δημοτική αρχή και άλλους φορείς. Κάθε χρόνο διοργανώνει το Διαδημοτικό Σχολικό Πρωτάθλημα όπου συμμετέχουν από 150 έως 200 παιδιά. Επιπρόσθετα, δεκάδες ανοιχτά τουρνουά όπως και νεανικά πρωταθλήματα, αγώνες καλλιτεχνικού σκακιού,εσωτερικά πρωταθλήματα,διαλέξεις κ.τ.λ. Από το 2009 αγωνίζεται στην Α Εθνική Κατηγορία. Η άνοδος βασίστηκε αποκλειστικά σε γηγενείς παίκτες. Το σωματείο προσπαθώντας να αξιοποιήσει όλο το δυναμικό του, σε πολλές διοργανώσεις συμμετέχει με περισσότερες από μία ομάδες κινητοποιώντας κάθε Κυριακή περισσότερους από 40 σκακιστές. Χαρακτηριστικά στο Κύπελλο Μπίκου 2008 συμμετείχε με 4 ομάδες και στο Αττικής Φιλίας 2009 με 5 που είναι αριθμός ρεκόρ. Τα τελευταία χρόνια διαθέτει ένα μεγάλο αριθμό ενεργών παικτών (γύρω στους 70) σύμφωνα με τους επίσημους πίνακες εθνικής αξιολόγησης, αριθμός που είναι ένας από τους μεγαλύτερους στη χώρα. Ο Σ.Ο. Αιγάλεω είναι αδελφοποιημένος με το Κυπριακό σωματείο "Όμιλος Φίλων Σκακιού Στροβόλου".
Αθλητική Ένωση Ιεράπολης.
Η «"Αθλητική Ένωσις Ιεραπόλεως"» είναι ένα από τα αρχαιότερα ποδοσφαιρικά σωματεία της Αθήνας, αφού ιδρύθηκε το [[1929]] (επίσημα αναγνωρίσθηκε το [[1931]]) από τους αείμνηστους [[Μικρά Ασία|Μικρασιάτες]] "Δημήτριο Χανιώτη" και "Γεώργιο Αρώνη" (μετέπειτα μέλους του ΔΣ της [[Ε.Π.Σ. Αθηνών|Ένωσης Αθηνών]]), σε ανάμνηση της «ιεράς» προσφυγικής καταγωγής τους. Το [[1946]] συγχωνεύτηκε με τρία άλλα τοπικά σωματεία ("Α.Ε. Πυριτιδοποιείου", "Φοίνικα" και "Α.Ε. Αγίου Σπυρίδωνος") για την γέννηση του [[Αιγάλεω Α.Ο.]], αλλά πολύ γρήγορα (1947) επανασυστάθηκε λαμβάνοντας μέρος σε αγώνες ανεξάρτητων σωματείων και τελικά, στις [[20 Αυγούστου]] του [[1948]] επανιδρύθηκε επίσημα με νέο καταστατικό, ως «"Αθλητικός Όμιλος Νέας Ιεραπόλεως"» για να συγχωνευθεί εκ νέου το [[1968]] με δύο ακόμη συλλόγους προς ίδρυση του [[Ορφέας Αιγάλεω|Α.Π.Ο. Ορφέα]]. Το [[1987]] το καταστατικό της ενεργοποιήθηκε εκ νέου με την ονομασία «"Αθλητικός Ποδοσφαιρικός Όμιλος Ιεράπολη"» (λαμβάνοντας αρ. μητρώου [[Ελληνική Ποδοσφαιρική Ομοσπονδία|Ε.Π.Ο.]] 4744) και έκτοτε συμμετέχει ανελλιπώς στα τοπικά πρωταθλήματα της [[Ε.Π.Σ. Αθηνών]]. Η Ιεράπολη ανέδειξε πολλούς σπουδαίους ποδοσφαιριστές όπως οι διεθνείς [[Λάμπης Σεραφείδης]] ([[Απόλλων Αθηνών]]), [[Θανάσης Αγγελής]] ([[ΟΣΦΠ]]), [[Γιάννης Πετσανάς]] ([[ΠΑΟ]]), [[Μαθιός Βιτάλης|Ματθαίος («Μαθιός») Βιτάλης]] (ΠΑΟ), αλλά και το [[Νίκος Τσιαμπουρής|Νίκο Τσιαμπουρή]] κ.α. Από τους γνωστότερους προπονητές που έχουν αναλάβει την ομάδα κατά το παρελθόν είναι οι [[Στέλιος Βάζος]] και [[Μίλτος Παπαποστόλου]]. Τη σεζόν [[Διοργανώσεις Ε.Π.Σ. Αθηνών 2019–20|2019-20]] ο Α.Π.Ο. Ιεράπολη αγωνίζεται στη Β' Κατηγορία ΕΠΣΑ.
Αγώνας παλαιμάχων.
[[Image:Proestakis-Sidiropoulos.JPG|thumb|Ο πρόεδρος της Ένωσης Συνδέσμων παλαιμάχων ποδοσφαιριστών Πειραιά [[Νίκος Σιδηρόπουλος]] (δεξιά), ενώ συνομιλεί με τον πρόεδρο των βετεράνων ποδοσφαιριστών της Ιεράπολης Εμμανουήλ Προεστάκη, υπό το βλέμμα του αντιδημάρχου Αιγάλεω Ευθύμιου Ζάχαρη ([[Μεγάλη Δευτέρα]], [[6 Απριλίου]] [[2015]], [[Δημοτικό Στάδιο Αιγάλεω]])]]Εδώ και πολλά χρόνια, κατά τοπική αθλητική παράδοση, κάθε [[Μεγάλη Δευτέρα]] διεξάγεται ποδοσφαιρική συνάντηση των παλαιμάχων παικτών του Αιγάλεω Α.Ο. (ή άλλων ομάδων) με την αντίστοιχη ομάδα βετεράνων ποδοσφαιριστών του Α.Π.Ο. Ιεράπολης, στο [[Δημοτικό Στάδιο Αιγάλεω]]. Το [[2012]] ο αγώνας (μεταξύ Αιγάλεω - Ιεράπολης) διεξήχθη στις [[9 Απριλίου]] και ήταν αφιερωμένος σε παλαιούς αθλητές που έφυγαν από τη ζωή. Ομοίως και το [[2015]], όταν τιμήθηκε η μνήμη των ποδοσφαιριστών Αλέξη Σούλη, Παναγιώτη Γιαννίτσα και Αποστόλη Πρίνου
Αθλητική Ένωση Ζέφυρος Αιγάλεω.
Η Αθλητική Ένωση Ζέφυρος Αιγάλεω ιδρύθηκε -ανεπίσημα- το [[1951]] ως "Ποδοσφαιρικός Αθλητικός Όμιλος Ζέφυρος" και έξι χρόνια αργότερα (1957) αναγνωρίσθηκε επίσημα από την [[Ένωση Ποδοσφαιρικών Σωματείων Αθηνών|Ε.Π.Σ.Α.]] Το όνομα του σωματείου παραπέμπει στην παρουσία γνωστού εργοστασίου κατασκευής [[ασετυλίνη]]ς, σήματος-αναφοράς της γειτονιάς από την οποία προέρχεται (περιοχή "Λιούμη"). Το 1967, μετά από συγχώνευση της ομάδας με τον "Γ.Α.Σ. Άρτεμις" δημιουργήθηκε ο σύλλογος του [[Α.Ο. Θεμιστοκλής|Θεμιστοκλή]]. Από τα μέσα της επόμενης δεκαετίας η ομάδα εμφανίζεται να συμμετάσχει στη "δόκιμη" κατηγορία της ΕΠΣΑ. Το 1982 ενεργοποιήθηκε εκ νέου το καταστατικό του Ζέφυρου Αιγάλεω (με νέα ονομασία «"Αθλητικός Όμιλος Ζέφυρος"») και την περίοδο 1983-84 έβαλε μέρος στο πρωτάθλημα της Γ΄ κατηγορίας ΕΠΣΑ. Από το Δεκέμβριο του 2008 έως και τον Ιούλιο του 2018 η επωνυμία της ομάδας είχε αλλάξει σε "Αθλητική Ένωση Αιγάλεω", ενώ από τον Αύγουστο του 2018 έχει λάβει την επωνυμία "Αθλητική Ένωση Ζέφυρος Αιγάλεω". Η ομάδα κατά την αγωνιστική περίοδο 2018-19 συμμετέχει στη Β' κατηγορία της Ε.Π.Σ.Α., ενώ προηγούμενα έφτασε έως και την Α΄ κατηγορία, διεκδικώντας ακόμη και την άνοδο στη Δ΄ Εθνική. Από το 2013 τα γραφεία του συλλόγου στεγάζονται εντός των εγκαταστάσεων του 'Δημοτικού Αθλητικού Κέντρου' ('Δ.Α.Κ.') Αιγάλεω.
Α.Ο. Κρόνος Αιγάλεω.
Ο σύλλογος έχει χρώματα το πορτοκαλί και το μαύρο, με έδρα στο Δημοτικό γήπεδο Ορυζομύλων Αιγάλεω, 240 θέσεων. Ιδρύθηκε ανεπίσημα το [[1953]] και το [[1955]] πέρασε από την έγκριση του Πρωτοδικείου με την ονομασία 'Κρότος Αιγάλεω'. Τελικά μετονομάστηκε σε 'Κρόνος' και ξεκίνησε να λαμβάνει μέρος στα επίσημα πρωταθλήματα της ΕΠΣΑ, από το 1959. Όμως το 1967 υποχρεώθηκε σε αναγκαστική συγχώνευση με τον 'Ποδοσφαιρικό Όμιλο Αγίου Σάββα' για τη δημιουργία του «Διαγόρα Αιγάλεω». Το 1985 επανιδρύθηκε και το 1991 απορρόφησε τη 'Θύελλα Άνω Λιοσίων', αγωνιζόμενος έκτοτε σαν «Α.Ο. Κρόνος Αιγάλεω». Τα τελευταία χρόνια μετέχει στην τρίτη τοπική κατηγορία Αθηνών. Το καλοκαίρι του 2018 μετέφερε την έδρα του στο γειτονικό Χαϊδάρι και μετονομάστηκε σε «Α.Ε. Λύκοι Χαϊδαρίου», με το νέο σωματείο να τον αντικαθιστά στα πρωταθλήματα ΕΠΣΑ.
Μ.Ε.Λ.Α.Σ..
Ο Μορφωτικός Εκπολιτιστικός Λαογραφικός καί Αθλητικός Σύλλογος (Μ.Ε.Λ.Α.Σ.) «Ο Άγιος Ελευθέριος» ιδρύθηκε το 1990 με πρωτοβουλία του ιερωμένου πατέρα" Γεωργίου Φειδοπούλου" -που διατέλεσε και ο πρώτος πρόεδρός του- και των μελών του Εκκλησιαστικού Συμβουλίου του ιδρύματος ([[Ιερός Ναός Ευαγγελισμού της Θεοτόκου, Αγίου Ελευθερίου και Αγίου Νεκταρίου Αιγάλεω]]). Ο σύλλογος έχει αναπτύξει αξιόλογη αθλητική και πολιτιστική δραστηριότητα. Από αθλητικής σκοπιάς, διαθέτει ομάδες καλαθόσφαιρας, πετόσφαιρας και ποδοσφαίρου 5χ5. Από το 1991 οι ομάδες του συμμετέχουν ανελλιπώς στα τοπικά πρωταθλήματα του Μπάσκετ και με διακοπή στα τμήματα του Βόλλεϋ του οποίου τα τμήματα Ανδρών καί Γυναικών έφτασαν να αγωνίζονται στην Α΄ Κατηγορία της [[Ένωση Σωματείων Πετοσφαίρισης Δυτικής Αττικής|Ε.Σ.ΠΕ.Δ.Α.]]
Ένωση Ποντίων Αιγάλεω.
Η Ένωση Ποντίων Αιγάλεω ιδρύθηκε το 1956 και είναι ένας από τους πιο παλιούς συλλόγους στο Αιγάλεω αλλά και στην Αττική. Μέχρι και σήμερα με διάφορες δράσεις και ενέργειες κρατά ψηλά την σημαία του Ποντιακού στοιχείου στο Αιγάλεω. Σκοπός της Ένωσης Ποντίων Αιγάλεω είναι η διατήρηση, διάσωση και διάδοση των ηθών και εθίμων του ΠΟΝΤΙΑΚΟΥ ΕΛΛΗΝΙΣΜΟΥ ενώ ταυτόχρονα καταβάλλεται προσπάθεια για την συλλογή και την διαφύλαξη των παραδοσιακών εργαλείων, σκευών, ενδυμασιών και φωτογραφιών. Παράλληλα διοργανώνει πνευματικές, κοινωνικές και πολιτιστικές εκδηλώσεις, που αποσκοπούν στην διάσωση και την διάδοση της Ποντιακής πολιτιστικής κληρονομιάς και την επικοινωνία μεταξύ των μελών της κοινότητας. Συνεργάζεται με τους φορείς του Δήμου και συμμετέχει σε διάφορες εκδηλώσεις σε αρκετές πόλεις της Ελλάδας. Σήμερα στο σύλλογο λειτουργούν τμήματα εκμάθησης ποντιακών χορών. Πρόεδρος της Ένωσης Ποντίων Αιγάλεω είναι ο κύριος Ιωακείμ Ατματζίδης ενώ υπεύθυνη για το χορευτικό η κυρία Νίκη Πατσεάδου. Η έδρα του συλλόγου είναι στην οδό Καραϊσκάκη 15 στο Αιγάλεω.
Δήμος Αιγάλεω.
Ο δήμος Αιγάλεω βρίσκεται στην [[Περιφερειακή ενότητα Δυτικού Τομέα Αθηνών]] της [[Περιφέρεια Αττικής|Περιφέρειας Αττικής]].
Διοικητική ιστορία και διάρθρωση.
Δημοτικοί άρχοντες.
Ο [[Αθανάσιος Παπαδόπουλος]] ήταν ο πρώτος κοινοτάρχης των Νέων Κυδωνιών για το χρονικό διάστημα 1934-1939. Διάδοχός του υπήρξε ο γυναικολόγος ιατρός [[Γεώργιος Κουρούσης]], διορισθείς από το καθεστώς της [[Ιωάννης Μεταξάς|4ης Αυγούστου 1936]]. Ο Κουρούσης παρέμεινε στη θέση έως το καλοκαίρι του [[1944]] όταν οι κατοχικές αρχές αποσύρθηκαν από το προσκήνιο, λόγω επικράτησης του [[ΕΑΜ]] στην πρωτεύουσα. Επισημαίνεται έτσι, ότι κατά τη διάρκεια της [[Κατοχή της Ελλάδας 1941-1944|ταλογερμανικής κατοχής]] αλλά και της περιόδου που ακολούθησε τα [[Δεκεμβριανά]], οι τοπικοί άρχοντες ήταν, διορισμένοι από τις κατοχικές αρχές. Ο [[Γιάννης Μπατζακίδης]] του [[ΚΚΕ]] αναφέρεται ως ο πρώτος ("δια βοής") εκλεγμένος [[Κατάλογος Δημάρχων Αιγάλεω|δήμαρχος Αιγάλεω]], έπειτα από λαϊκή συνέλευση στην [[Πλατεία Εσταυρωμένου]] τον [[Αύγουστος|Αύγουστο]] του 1944, δυο μήνες πριν την αποχώρηση των γερμανικών στρατευμάτων από την πρωτεύουσα, τον Οκτώβριο του [[1944]]. Το διάστημα από τις αρχές του 1945 έως τις αρχές του 1946 δήμαρχος είχε διοριστεί ο [[Κωνσταντινούπολη|κωνσταντινουπολίτης]] "Αθανάσιος Παπαδόπουλος του Δημητρίου" (συνεπώνυμος του προηγουμένου), ιδιοκτήτης Οίκου Ραπτικής, που μάλιστα είχε παλαιότερα για πελάτη του τον κατοχικό πρωθυπουργό [[Κωνσταντίνος Λογοθετόπουλος|Κ. Λογοθετόπουλο]] και οι δημότες τον αποκαλούσαν περιπαικτικά "ραπτοδήμαρχο". Ο [[Κέρκυρα|Κερκυραϊκής]] καταγωγής [[Σωσίπατρος Μώρος]] διορίσθηκε δήμαρχος την άνοιξη του 1946, παραμένοντας στη θέση του έως τα μέσα Ιουνίου, για να τον διαδεχθεί στο δημοτικό θώκο ο [[Άγγελος Κούβελος]], στέλεχος του [[Λαϊκό Κόμμα|Λαϊκού Κόμματος]]. Ακολουθεί η θητεία του δικαστικού Χρ. Καθάρειου, ο οποίος διορίσθηκε από το [[Κόμμα των Φιλελευθέρων]] το 1950 και στα 1951 ανέλαβε την προετοιμασία των υπηρεσιών του δήμου για τις [[Ελληνικές αυτοδιοικητικές εκλογές 1951|δημοτικές εκλογές]] της 16 Απριλίου 1951. Σε αυτές -αφού ουδείς εκ των υποψηφίων συγκέντρωσε την απαραίτητη πλειοψηφία και κατόπιν διαπραγματεύσεων- δήμαρχος Αιγάλεω ορκίσθηκε ο ανεξάρτητος [[Απόστολος Στίγκας]]. Από τις πιο ιστορικές προσωπικότητες στη συνέχεια ήταν ο [[Σταύρος Μαυροθαλασσίτης]] που πρωτοεξελέγη το [[1954]] και ανέλαβε τα καθήκοντά του στις [[12 Φεβρουαρίου]] [[1955]], κυριαρχώντας στα δημοτικά πράγματα τις δεκαετίες του '50 και του '60. Διορισμένος από την [[δικτατορία των συνταγματαρχών]] ήταν ο [[Ορφέας Τζανετόπουλος]], που ήταν υποψήφιος δήμαρχος της προ-δικτατορικής περιόδου, ενώ έπειτα από τη [[μεταπολίτευση]] στο προσκήνιο βρέθηκε αρχικά ο [[Πάνος Σπηλιόπουλος]] που εκλέχθηκε τρεις φορές και μετά ο [[Γιάννης Μυστακόπουλος]], με ισάριθμες θητείες. Δυο συνεχόμενες θητείες είχε και ο [[Δημήτρης Καλογερόπουλος]].
Διατελέσαντες πρόεδροι Δημοτικού Συμβουλίου.
Σύμφωνα με αναρτημένη πινακίδα στην αίθουσα υποδοχής του δημαρχείου Αιγάλεω, σαν πρόεδροι του δημοτικού συμβουλίου από το [[1951]] έχουν διατελέσει κατά σειρά, οι εξής: Γεώργιος Χονδρόπουλος (εκπαιδευτικός, ο πρώτος σχολάρχης της πόλης), Γεώργιος Ξενάκης, [[Νίκος Κυριαζόπουλος]], [[Στέλιος Τριανταφυλλίδης]], Γεώργιος Γιαννόπουλος, Αναστάσιος Χαραλαμπόπουλος, Κωνσταντίνος Αντωνιάδης, Στυλιανός Ρομπόκης, Ιωάννης Πασχαλίδης, Παντελής Παπακωνσταντίνου, Δημήτρης Τρέπας ([[1942]] - [[2004]] μετά θάνατον, το όνομά του δόθηκε στην αίθουσα συνεδριάσεων του δημ. συμβουλίου), Παναγιώτης Γκοιμίσης, [[Νίκος Μιχιώτης]], Γεώργιος Μπαγιετάκος, Παναγιώτης Μπιτούνης (εκπαιδευτικός, πρώην πρόεδρος του Α.Σ.Δ.Α.), Γεράσιμος Κατωπόδης, Νικόλαος Ζερβός, Χρυσούλα Ζαχαροπούλου, Ιωάννης Κάντζος, [[Πάνος Σπηλιόπουλος]], Γιώργος Λάμπρου και Ασπασία Αρετάκη-Ντεντοράκη.
Σημερινή διοίκηση.
Δήμαρχoς της πόλης από την 1 Σεπτεμβρίου του 2014 και για την επόμενη πενταετία θήτευσε ο [[Δημήτρης Μπίρμπας]], που διαδέχθηκε τον απερχόμενο [[Χρήστος Καρδαράς|Χρήστο Καρδαρά]] μετά τα αποτέλεσμα των δημοτικών εκλογών της 18/25 Μαΐου [[2014]]. Το 42μελές δημ. συμβούλιο (41 δημοτικοί σύμβουλοι + δήμαρχος) για το διάστημα Σεπτέμβριος 2014 - Αύγουστος 2019 απάρτισαν συνολικά οκτώ παρατάξεις.. Από την 1 Σεπτεμβρίου 2019 και για την επόμενη τετραετία νέος δήμαρχος Αιγάλεω ανέλαβε ο [[Γιάννης Γκίκας]], ο οποίος διαδέχτηκε το Δημήτρη Μπίρμπα μετά το αποτέλεσμα των δημοτικών εκλογών της 26 Μαΐου/2 Ιουνίου 2019, με επτά παρατάξεις να εκλέγουν συμβούλους στο 42θέσιο δημοτικό συμβούλιο.
Δημοτικές Εκλογές.
Τα αποτελέσματα των πιο πρόσφατων εκλογικών αναμετρήσεων στο Δήμο του Αιγάλεω ήταν τα ακόλουθα
2010.
Στις [[Ελληνικές δημοτικές εκλογές 2010|αυτοδιοικητικές εκλογές της 7/14 Νοεμβρίου του 2010]] έλαβαν μέρος τέσσερις παρατάξεις, με επικεφαλής τους κ.κ. Δ. Καλογερόπουλο ("Ανθρώπινο Σύγχρονο Αιγάλεω" - Ν.Δ.), Χρ. Καρδαρά ("Αιγάλεω Νέα Εποχή" - ΠΑΣΟΚ), Δ. Μπίρμπα ("Ανάπλαση Αιγάλεω" - ΣΥΝ) και Β. Βούλγαρη ("Λαϊκή Συσπείρωση" - ΚΚΕ). Στο δεύτερο γύρο πέρασαν οι δυο πρώτοι, όπου ο κ. Καρδαράς υπερίσχυσε του κ. Καλογερόπουλου και ήταν ο νέος δήμαρχος της πόλης για το διάστημα 1-1-2011 έως και 31-8-2014. Τα αποτελέσματα της Α' Κυριακής ήταν: Εγγεγραμμένοι: 60.869, ψήφισαν 33.148 (ποσοστό συμμετοχής 54,46%), έγκυρα 30.640 (92,43%), άκυρα-λευκά 2.508 (7,57%). Έλαβαν: Καλογερόπουλος 10.932 (35,68%-7 έδρες), Καρδαράς 10.782 (35,19%-7 έδρες), Βούλγαρης 5.188 (16,93%-4 έδρες) και Μπίρμπας 3.738 (12,20%-3 έδρες). Τα αποτελέσματα της Β' Κυριακής ήταν: Ψήφισαν 26.407 (43,28%), αποχή 56,72%, έγκυρα 23.838 (90,27%), άκυρα-λευκά 2.569 (9,73%). Έλαβαν: Καρδαράς 12.809 (53,73%-18 έδρες) και Καλογερόπουλος 11.029 (46,27%-2 έδρες).
2014.
Για τον πρώτο γύρο των Δημοτικών Εκλογών του [[2014]] ο οποίος διεξήχθη την [[Κυριακή]] [[18 Μαΐου]], σημειώθηκαν τα εξής αποτελέσματα: Εγγεγραμμένοι 59.844, ψήφισαν 34.926 (58,36%, αποχή 41,64%), έγκυρα ψηφοδέλτια 32.882 (94,15%), άκυρα-λευκά 1.277+767, σύνολο 2.044 (5,85%). Έλαβαν: [[Δημήτρης Μπίρμπας]] ("Ανάπλαση") 8.443 (25,68%), Γιάννης Γκίκας ("Συμμαχία για το Αιγάλεω") 6.217 (18,91%), Παρασκευή Δάγκα ("Λαϊκή Συσπείρωση") 4.553 (13,85%), Χρήστος Καρδαράς ("Νέα Εποχή") 4.094 (12,45%), Παναγιώτα Μερκουράκη ("Αιγάλεω Πρώτη Δύναμη") 3.272 (9,95%), Δημήτρης Μπογράκος ("Ώρα Αιγάλεω") 2.994 (9,11%), Ιωάννης Κάντζος ("Αιγάλεω... Μπροστά") 1.668 (5,07%), Πέτρος Παπανικολάου ("Ρήγμα στα Δυτικά) 1.641 (4,99%). Στον β΄ γύρο ο Δημ. Μπίρμπας επικράτησε άνετα με ποσοστό που ξεπέρασε το 60% και αναδείχθηκε δήμαρχος Αιγάλεω. Η κατανομή των εδρών στο νέο δημοτικό συμβούλιο (1 Σεπτεμβρίου 2014 έως 31 Αυγούστου 2019) έχει ως ακολούθως: Μπίρμπας 26 (συμπεριλαμβανομένου του ιδίου), Γκίκας 4, Δάγκα 3, Καρδαράς (αποχώρησε από την ενεργό πολιτική και τη θέση του στην ηγεσία της παράταξης κατέλαβε ο πρώτος σε σταυρούς προτίμησης σύμβουλος Λάμπρος Σκλαβούνος ενώ στο δημοτικό συμβούλιο εισήλθε ο πρώτος επιλαχών σύμβουλος Γιάννης Περράκης) 3, Μερκουράκη 2, Μπογράκος 2 (ο επικεφαλής αποχώρησε από το δημ. συμβούλιο και τη θέση του κατέλαβε ο πρώτος επιλαχών σύμβουλος της παράταξής του, Ηλίας Μάνδρος), Κάντζος 1, Παπανικολάου 1.
2019.
Για τον πρώτο γύρο των Δημοτικών Εκλογών του [[2019]] ο οποίος διεξήχθη την [[Κυριακή]] [[26 Μαΐου]], σημειώθηκαν τα εξής αποτελέσματα: Εγγεγραμμένοι 59.320, ψήφισαν 33.638, έγκυρα ψηφοδέλτια 32.694 , άκυρα - λευκά (944 + 687) σύνολο 1.631. Έλαβαν: Γιάννης Γκίκας ("Συμμαχία για το Αιγάλεω") 8.515 (26,04%, 11 έδρες), [[Δημήτρης Μπίρμπας]] ("Ανάπλαση") 8.495 (25,98%, 10 έδρες), Λάμπρος Σκλαβούνος ("Νέα Εποχή") 8.079 (24,71%, 10 έδρες), Παρασκευή Δάγκα ("Λαϊκή Συσπείρωση") 3.000 (9,18%, 4 έδρες), Παναγιώτα Μερκουράκη - Νικολούδη ("Αιγάλεω Πρώτη Δύναμη") 2.292 (7,01%, 3 έδρες), Κωνσταντίνος Σάμιος ("Άλλη Πρόταση για το Αιγάλεω") 1.556 (4,76%, 2 έδρες), Παντελής Βαϊνάς ("Ρήγμα στα Δυτικά") 758 (2,32%, 1 έδρα). Στη Β' Κυριακή ([[2 Ιουνίου]] 2019) νικητής αναδείχθηκε ο Γιάννης Γκίκας με μικρή διαφορά από το Δημ. Μπίρμπα και εκλέχτηκε δήμαρχος Αιγάλεω.
Εξωτερικοί σύνδεσμοι.
[[Κατηγορία:Αιγάλεω| ]]
[[Κατηγορία:Δυτικός Τομέας Αθηνών]]
[[Κατηγορία:Δήμοι της Περιφέρειας Αττικής]]

</doc>
<doc id="67070" url="https://el.wikipedia.org/wiki?curid=67070" title="Πανεπιστήμιο του Σίτι του Λονδίνου">
Πανεπιστήμιο του Σίτι του Λονδίνου



</doc>
<doc id="67072" url="https://el.wikipedia.org/wiki?curid=67072" title="Πανεπιστήμιο Σίτι του Λονδίνου">
Πανεπιστήμιο Σίτι του Λονδίνου

Το Πανεπιστήμιο Σίτι του Λονδίνου (αγγλ.: "City, University of London") είναι ένα ονομαστό αγγλικό πανεπιστήμιο με έδρα το Λονδίνο. Η λειτουργία του εγκαινιάστηκε το 1894. Το επίσημο όνομα είναι "The City University".
Το City University βρίσκεται στην καρδιά του Λονδίνου και έχει μακρά παράδοση στις επιστήμες στις οποίες προσφέρει μεγάλη ποικιλία θεμάτων και ειδικοτήτων. Επίσης φημίζεται για την προσφορά ειδικευμένων προγραμμάτων σε οικονομικά και επιχειρησιακά θέματα εκμεταλλευόμενο τη στρατηγική του θέση στο χρηματιστηριακό κέντρο City του Λονδίνου. Την 1η Σεπτεμβρίου του 2016 το City University εντάχθηκε στο Ομοσπονδιακό Πανεπιστήμιο του Λονδίνου. Είναι πλέον ένα από τα 18 κολέγια και εννέα ερευνητικά ιδρύματα που απαρτίζουν το Πανεπιστήμιο του Λονδίνου.
Απόφοιτοι.
Από το πανεπιστήμιο αποφοίτησαν πολλά γνωστά πρόσωπα ανάμεσα στα οποία είναι:

</doc>
<doc id="67073" url="https://el.wikipedia.org/wiki?curid=67073" title="Προφήτης Ηλίας">
Προφήτης Ηλίας

Ο προφήτης Ηλίας ήταν Ισραηλίτης προφήτης του Θεού. Ήταν γιος του Σάβωκ και καταγόταν από ένα χωριό της ευρύτερης περιοχής της Γαλαάδ που ονομαζόταν Θέσβη. Κατοικούσε στη γη Γαλαάδ και έδρασε στα χρόνια του βασιλιά Αχαάβ, κατά τον 9ο-10ο αιώνα π.Χ.. Το όνομα "Ηλίας" αποτελεί ελληνική μεταφορά του αντίστοιχου εβραϊκού ονόματος "Ελιγιαχού" (), το οποίο σημαίνει «Ο Θεός μου είναι Ο Ων».
Η φυγή στην έρημο.
Ο Αχαάβ βασιλιάς του Ισραήλ, κατά τη βασιλεία του οποίου έζησε ο Προφήτης Ηλίας, καταδίωξε την πατρώα θρησκεία. Ο Προφήτης Ηλίας ήταν πιστός στο Θεό, και μάλιστα έδειχνε τέτοιο ζήλο, που θανάτωσε και όλους τους ιερείς του δαίμονα βάαλ, χωρίς να δείξει έλεος, γι΄αυτό και η γυναίκα του Αχαάβ, Ιεζάβελ, ήθελε να τον σκοτώσει. Ο Προφήτης Ηλίας επειδή φοβήθηκε την Ιεζάβελ, έφυγε με τα πόδια μέσα στην έρημο από το όρος Κάρμηλος, και έφτασε μέχρι το όρος Χωρήβ στη χερσόνησο του Σινά. Εκεί κρύφτηκε σε ένα σπήλαιο.
Τα θαύματα.
Στον προφήτην Ηλία, αποδίδονται ορισμένα θαύματα. Κατά την Παλαιά Διαθήκη κατέβασε τρεις φορές φωτιά από τον ουρανό (Βασιλειών Γ ιη' 39). Κατά το ίδιο βιβλίο, ο προφήτης Ηλίας με τον λόγο του εμπόδισε τη βροχή και δεν έβρεξε ο ουρανός για τριάμισι χρόνια. Επίσης του αποδίδεται η ανάσταση του νεκρού γιου της Σαραφθίας χήρας. Αναφέρεται ότι στο όρος Χωρήβ είδε τον Θεό. 
Η ιστορία αναφέρει πως ο προφήτης Ηλίας δεν έχει πεθάνει, αλλά αναλήφθηκε με πύρινη άμαξα στον ουρανό, αφού άφησε συνεχιστή του έργου του το μαθητή του, Ελισαίο. Τέλος, στη Μεταμόρφωση του Ιησού, στάθηκε δίπλα Του μαζί με τον Μωϋσή. 
Η ανάληψη.
Στις 20 Ιουλίου, κατά την ορθόδοξη παράδοση, εορτάζεται η μνήμη του προφήτου. Οι ορθόδοξοι δεν εορτάζουν την κοίμηση του, αλλά την ανάληψή του. Από την άλλη, ο απόστολος Παύλος αναφέρει ότι ο Προφήτης Ηλίας δεν ανελήφθη όπως ο Ιησούς στον ουρανό, αλλά άφησε ο Θεός να φανεί ότι ανελήφθη και ο προφήτης Ηλίας ζει στην γη με φθαρτό σώμα, εδώ και χιλιάδες χρόνια τώρα. Έτσι εμφανίστηκε με το υλικό του σώμα ως εκπρόσωπος των ζώντων, στη Μεταμόρφωση του Κυρίου στο όρος Θαβώρ (Ματθ. 17,3) και, όπως αναφέρει ο προφήτης Μαλαχίας και ο Ευαγγελιστής Ιωάννης ο Θεολόγος στην Αποκάλυψη, αναμένεται να εμφανιστεί και να καταδείξει τον Αντίχριστο μαζί με τον Ενώχ αλλά θα ηττηθούν και θα σκοτωθούν, πριν από τη Δευτέρα Παρουσία.

</doc>
<doc id="67074" url="https://el.wikipedia.org/wiki?curid=67074" title="Σύρα">
Σύρα



</doc>
<doc id="67075" url="https://el.wikipedia.org/wiki?curid=67075" title="Υπουργείο Θαλασσίων Υποθέσεων, Νήσων και Αλιείας">
Υπουργείο Θαλασσίων Υποθέσεων, Νήσων και Αλιείας



</doc>
<doc id="67076" url="https://el.wikipedia.org/wiki?curid=67076" title="ΥΕΝ">
ΥΕΝ



</doc>
<doc id="67082" url="https://el.wikipedia.org/wiki?curid=67082" title="Κηφισός">
Κηφισός

Ο Κηφισός είναι ο μεγαλύτερος ποταμός της Αττικής με μήκος 27 χιλιόμετρα. Πηγάζει από το φυσικό κόμβο της Πεντέλης δυτικά της Εκάλης και ανατολικά των Θρακομακεδόνων και της Πάρνηθας και διχοτομεί την πρωτεύουσα μέχρι την εκβολή του στο Φαληρικό όρμο, στον Σαρωνικό. Πριν την εκβολή του στο Φαληρικό όρμο συναντάται με τον Ιλισό.
Στη θέση του σημερινού σταθμού μετρό του Ελαιώνα υπήρχε τοξοτή γέφυρα στο σημείο που η Ιερά Οδός συναντούσε τον Κηφισό. Όπως αναφέρει η σχετική ταμπέλα της αρχαιολογικής υπηρεσίας στο σημείο "Ο ποταμός Κηφισός απεικονίζεται στο αριστερό άκρο του δυτικού αετώματος του Παρθενώνα ως έυρωστος νέος άντρας ξαπλωμένος στο βραχώδες έδαφος με τον κορμό του σε συστροφή, στάση που υποδηλώνει την κινητικότητα του ποταμού... Οι "γεφυρισμοί", τα σκωπτικά πειράγματα των Αθηναίων προς τους αξιωματούχους και του μύστες των Ελευσίνιων Μυστηρίων κατά την επιστροφή του από την Ελευσίνα προς την Αθήνα δια της Ιερά Οδού, που αναφέρονται από τους αρχαίους συγγραφείς, λάμβαναν χώρα στη γέφυρα του αθηναϊκού Κηφισού."
Ο ποταμός είχε αξιοποιηθεί για πρώτη φορά στην εποχή του Αδριανού, όταν κατά μήκος του κατασκευάστηκε επί ρωμαϊκών χρόνων το πρώτο οργανωμένο υδρευτικό σύστημα για την Αθήνα. Η δεξαμενή ενισχυόταν από διάφορα ρέματα του Πεντελικού και της Πάρνηθας, με αφετηρία τη ζώνη δεξαμενής στη σημερινή Νέα Πεντέλη και διέλευση από το Χαλάνδρι, τον Κοκκιναρά (Κηφισιά) και το Μονομάτι (Τατόι). Η έξοδος υδραγωγείου βρισκόταν στη σημερινή Πλατεία Δεξαμενής στο Κολωνάκι. 
Ο Κηφισός χάρισε το όνομά του σε μία περιοχή κοντά στις ανατολικές πηγές του, την Κηφισιά.
Μόλυνση του ποταμού κατά τον 20ό αιώνα.
Στη νεότερη ιστορία, και κυρίως τη μεταπολεμική περίοδο, το νοτιοδυτικό τμήμα του ποταμού εγκλωβίστηκε στη βιομηχανική ζώνη της Αττικής. Αμφίπλευρα του Κηφισού εγκαταστάθηκαν με γοργούς ρυθμούς εργοστάσια, βιομηχανίες και βιοτεχνίες βαρέος τύπου επιχειρηματικής δραστηριότητας, σε ένα άναρχο και άτυπο βιομηχανικό πάρκο. Ταυτόχρονα, δεν υπήρχε σχέδιο διευθέτησης των εκτάσεων ούτε και σχέδιο απορροής των βιομηχανικών αποβλήτων που κατέληγαν στον ποταμό. Στις όχθες του Κηφισού ανεγέρθηκε, ακόμη, πληθώρα από παραπήγματα, στις Αχαρνές μέχρι το Περιστέρι (Άγιος Ιωάννης Θεολόγος και Τσαλαβούτα) και τον Ταύρο.
Εγκιβωτισμός την δεκαετία του 2000 και κατασκευή αυτοκινητοδρόμου.
Μέχρι και το 2000, η έλλειψη σχεδιασμού και υλοποίησης κατάλληλων υποδομών αντι-πλημμυρικής προστασίας, σε συνδυασμό με την έντονη ανοικοδόμηση εκατέρωθεν της κοίτης, διατηρούσαν σε υψηλά επίπεδα τον κίνδυνο πρόκλησης πλημμυρών κάθε φορά που σημειώνονταν έντονες βροχοπτώσεις, οι οποίες είχαν ποικίλες επιπτώσεις στους κατοίκους των γύρω περιοχών και τις περιουσίες τους. 
Στις αρχές της δεκαετίας του 2000, και στο πλαίσιο των μεγάλων τεχνικών έργων που προωθήθηκαν εν όψει των Ολυμπιακών Αγώνων της Αθήνας του 2004, προχώρησε ο εγκιβωτισμός του Κηφισού σε μήκος 13 χιλιομέτρων, δηλαδή η κατασκευή μεγάλου αγωγού από οπλισμένο σκυρόδεμα (μπετόν) για την διοχέτευση των νερών από το ύψος της Νέας Φιλαδέλφειας μέχρι τις εκβολές του στον Φαληρικό όρμο. Το τεχνικό αυτό έργο εξυπηρετούσε και την κατασκευή αυτοκινητόδρομου (τμήματος της Εθνικής Οδού Αθηνών - Λαμίας) πάνω από τον ποταμό. Το έργο αυτό επέλυσε μεν το ζήτημα των πλημμυρών, αλλά είχε τεράστιες περιβαλλοντικές επιπτώσεις, καθώς αφάνισε την φυσική κοίτη και τα πρανή του ποταμού σε μεγάλο μέρος της συνολικής του διαδρομής και συνεπώς κατέστρεψε το οικοσύστημα που υπήρχε στο τμήμα αυτό.
Παρά το γεγονός ότι ψηφίστηκε από το ελληνικό Κοινοβούλιο νόμος που απαγορεύει την εγκατάσταση βιομηχανιών κοντά στον ποταμό και την ρίψη σκουπιδιών, δεν υπήρξαν αρκετές προσπάθειες αστυνόμευσης.
Οικολογική αξία.
Μετά από καταστροφές στην ευρύτερη περιοχή, όπως οι πυρκαγιές στην Πάρνηθα το 2007 και οι κατά διαστήματα πλημμύρες, αναθερμάνθηκε το ενδιαφέρον για τον Κηφισό και έγιναν προσπάθειες από εθελοντές να καθαριστούν οι κοίτες και οι άλλες ακάθαρτες απολήξεις του ποταμού στις όχθες του από το 2008 μέχρι και το 2012. 
Ο Κηφισός, αν και επιβαρυμμένος, συντηρεί ακόμα πληθυσμούς ψαριών και είναι σημαντικός για την επιβίωση τους και την αποφυγή του κατακερματισμού της ζώνης στην οποία απαντώνται. Ενδεικτικά αναφέρεται ότι στην λεκάνη του Κηφισού έχουν εντοπιστεί πρόσφατα αρκετά είδη ψαριών, ακόμα και ενδημικών στην Ελλάδα, εκ των οποίων ξεχωρίζουν τα χέλια και το αττικόψαρο ή ντάσκα Μαραθώνα. Το τελευταίο θεωρούνταν εξαφανισμένο λόγω της οικιστικής εξάπλωσης και της μόλυνσης, αλλά ανακαλύφθηκε μικρός εναπομείνων πληθυσμός του το 2013.
Επίσης τμήμα της άνω λεκάνης του διατηρεί τα χαρακτηριστικά της αναλλοίωτα, αποτελώντας πολύτιμο απομεινάρι του φυσικού αττικού τοπίου. 

</doc>
<doc id="67087" url="https://el.wikipedia.org/wiki?curid=67087" title="Κηφισσός ποταμός">
Κηφισσός ποταμός



</doc>
<doc id="67105" url="https://el.wikipedia.org/wiki?curid=67105" title="Ώρες κοινής ησυχίας">
Ώρες κοινής ησυχίας

Ως ώρες κοινής ησυχίας και οι γενικές απαγορεύσεις 24ώρου χαρακτηρίζεται το χρονικό διάστημα στο οποίο πρέπει να δώσει ένας πολίτης ιδιαίτερη προσοχή να μην ενοχλήσει τρίτους με ηχορύπανση.
Ελλάδα.
Ορισμός.
Στην Ελλάδα οι ώρες κοινής ησυχίας και οι γενικές απαγορεύσεις 24ώρου προσδιορίζονται στην «Αστυνομική Διάταξη υπ. αριθ. 3» που δημοσιεύτηκε στο ΦΕΚ Β' 15 – 12.01.1996.
Σύμφωνα με αυτή την διάταξη (Άρθρο 1) οι ώρες κοινής ησυχίας χωρίζονται σε «ώρες μεσημβρινής ησυχίας» και «ώρες νυκτερινής ησυχίας», οι οποίες διαφέρουν την θερινή και την χειμερινή περίοδο, που επίσης ορίζονται από την διάταξη.&lt;ref name="3/1996"&gt;&lt;/ref&gt;

</doc>
<doc id="67108" url="https://el.wikipedia.org/wiki?curid=67108" title="Μαύρος Λόγγος Μεσσηνίας">
Μαύρος Λόγγος Μεσσηνίας

Ο Μαύρος Λόγγος είναι οικισμός, που ανήκει στην Κοινότητα Τρικόρφου Μεσσηνίας. Διοικητικά υπάγεται στη Δημοτική Ενότητα Τρικόρφου, του Δήμου Μεσσήνης. Βρίσκεται σε υψόμετρο 302 μέτρα, νότια του χωριού Τρίκορφο και συνορεύει με το χωριό Μάνεσης, της Δημοτικής Ενότητας Αριστομένους. Περιλαμβάνει καλλιεργήσιμες εκτάσεις με ελαιόδενδρα, συκιές και σταφίδες. Με την Απογραφή του 2011, δεν καταγράφηκαν μόνιμοι κάτοικοι. Αναγνωρίσθηκε ως οικισμός στις 14-03-1971 και προσαρτήθηκε στην Κοινότητα Τρικόρφου. Στις 07-06-2010, προσαρτήθηκε στο Δήμο Μεσσήνης.

</doc>
<doc id="67131" url="https://el.wikipedia.org/wiki?curid=67131" title="Ρεκρεατίβο δε Ουέλβα">
Ρεκρεατίβο δε Ουέλβα

Η Ρεκρεατίβο δε Ουέλβα (ισπανικά: "Real Club Recreativo de Huelva", ισπανική : [reˈal ˈkluβ rekɾeaˈtiβo ðe ˈwelβa]) είναι αθλητικός σύλλογος της Ισπανίας στην πόλη Ουέλβα της Ανδαλουσίας.
Ιδρύθηκε στις 23 Δεκεμβρίου 1889 ως "Huelva Recreation Club" (Σύλλογος αναψυχής Ουέλβας). Είναι ο αρχαιότερος σύλλογος στην Ισπανία. Χρώματά της είναι το λευκό και το μπλε και έδρα της είναι το Εστάδιο Νουέβο Κολομπίνο, χωρητικότητας 19.800 θέσεων.

</doc>
<doc id="67133" url="https://el.wikipedia.org/wiki?curid=67133" title="Στάδιο Νουέβο Κολομπίνο">
Στάδιο Νουέβο Κολομπίνο

&lt;br&gt;
Το στάδιο Νουέβο Κολομπίνο κατασκευάστηκε το 1960 και βρίσκεται στην πόλη Ουέλβα, στην Ανδαλουσία της Ισπανίας. Στο ποδόσφαιρο είναι η έδρα της Ρεκρεατίβο Ουέλβα. Όταν κατασκευάστηκε στοίχισε 14.000.000 €. Οι διαστάσεις του αγωνιστικού χώρου είναι 105 X 68. Το 2001 έγινε ανακατασκευή του γηπέδου.

</doc>
<doc id="67135" url="https://el.wikipedia.org/wiki?curid=67135" title="Ολιβιέ Μπεζανσενό">
Ολιβιέ Μπεζανσενό

Ο Ολιβιέ Μπεζανσενό ("Olivier Besancenot", Λεβαλουά-Περρέ, 18 Απριλίου 1974) είναι Γάλλος αριστερός πολιτικός, ο οποίος ήταν υποψήφιος στις γαλλικές προεδρικές εκλογές του 2002 και του 2007 για την Επαναστατική Κομμουνιστική Λίγκα ("Ligue communiste révolutionnaire - LCR"), το γαλλικό τμήμα της Τετάρτης Διεθνούς. Το 2002 απέσπασε 1,2 εκατομμύρια ψήφους ή 4,25%, ενώ το 2007 πήρε 1,5 εκατομμύρα ψήφους ή 4,08%, ερχόμενος πέμπτος μετά τους Νικολά Σαρκοζί, Σεγκολέν Ρουαγιάλ, Φρανσουά Μπαϊρού και Ζαν-Μαρί Λεπέν, αλλά πρώτος μεταξύ των υποψηφίων στα αριστερά του Σοσιαλιστικού Κόμματος.
Ο Μπεζανσενό έχει σπουδάσει ιστορία και εργάζεται σαν ταχυδρόμος. 
Τα αιτήματα που πρόβαλλε η καμπάνια του το 2007 ήταν το δικαίωμα στην εργασία, η αύξηση της αγοραστικής δύναμης, το δικαίωμα στην κατοικία, την αύξηση του βασικού μισθού στα 1500 ευρώ καθαρά, την αύξηση όλων των μισθών κατά 300 ευρώ καθαρά, τη δήμευση των άδειων κατοικιών, την απαγόρευση όλων των απολύσεων, την εναντίωση σε όλες τις διακρίσεις. Το κεντρικό του σύνθημα ήταν "Οι ζωές μας αξίζουν περισσότερο από τα κέρδη τους" ("Nos vies valent plus que leur profit"). Υποστηρίζει την πολιτική ανεξαρτησία της αντικαπιταλιστικής αριστεράς από τους Σοσιαλιστές και είναι αντίθετος στη συμμετοχή σε κεντροαριστερές κυβερνήσεις. Στο δεύτερο γύρο των εκλογών του 2007 υποστήριξε την καταψήφιση του υποψήφιου της Δεξιάς, Νικολά Σαρκοζί. Μετά την εκλογή του Σαρκοζί, ο Μπεζανσενό και η Λίγκα προτείνουν τη δημιουργία ενός μετώπου όλων των κοινωνικών και δημοκρατικών δυνάμεων για να οργανωθεί η αντίσταση στην επικείμενη επίθεση του Σαρκοζί ενάντια στα κοινωνικά δικαιώματα και τους μετανάστες και στον αυταρχισμό του. 

</doc>
<doc id="67156" url="https://el.wikipedia.org/wiki?curid=67156" title="Βασίλης Τσιάρτας">
Βασίλης Τσιάρτας

Ο Βασίλης Τσιάρτας (Νάουσα, 12 Νοεμβρίου 1972) είναι Έλληνας παλαίμαχος διεθνής ποδοσφαιριστής, που αγωνιζόταν ως μεσοεπιθετικός. Θεωρείται ως ένας από τους μεγαλύτερους Έλληνες ποδοσφαιριστές όλων των εποχών.
Συλλογική καριέρα.
Ξεκίνησε την καριέρα του από τη Νάουσα και ξεχώρισε γρήγορα για την άρτια τεχνική του. Τον Δεκέμβριο του 1992 τον απέκτησε η ΑΕΚ του Ντούσαν Μπάγεβιτς.
Ο Βασίλης Τσιάρτας εξελίχθηκε σε κορυφαίο επιθετικό μέσο. Την περίοδο 1995-96 έκανε τις καλύτερες εμφανίσεις της καριέρας του, κατέκτησε το Κύπελλο με την ΑΕΚ σημειώνοντας χατ τρικ στον τελικό, ενώ παράλληλα αναδείχθηκε πρώτος σκόρερ του πρωταθλήματος.
Το καλοκαίρι του 1996 δέχθηκε την πρόταση της Σεβίλλης και μετακόμισε στο ισπανικό πρωτάθλημα.
Φόρεσε τη φανέλα της ομάδας της Ανδαλουσίας για τέσσερα χρόνια και το 2000 αποφάσισε να επαναπατριστεί και να επιστρέψει στην ΑΕΚ. Αγωνίστηκε στην Ένωση μέχρι το 2004 έχοντας πολύ καλή συνεργασία με τον Ντέμη Νικολαΐδη.
Η καριέρα του μετά το Euro 2004 ακολούθησε φθίνουσα πορεία. Πέρασε ένα εξάμηνο στη Γερμανία με την Κολωνία και ένα μικρό χρονικό διάστημα με τον Εθνικό Πειραιώς.
Στην A’ Εθνική είχε 195 συμμετοχές με 80 τέρματα, στους αγώνες Κυπέλλου 24 συμμετοχές με 12 τέρματα και στην Ευρώπη 49 συμμετοχές με 10 τέρματα. Συνολικά ο Βασίλης Τσιάρτας μαζί με την παρουσία του στο εξωτερικό συμμετείχε σε 434 αγώνες πρωταθλήματος σκοράροντας 148 τέρματα και αξιοσημείωτο είναι πως δεν αποβλήθηκε ποτέ στην καριέρα του.
Εθνική Ελλάδος.
Το ντεμπούτο του με την Ελλάδα πραγματοποιήθηκε στις 27 Απριλίου 1994 στον εντός έδρας φιλικό αγώνα προετοιμασίας για το Μουντιάλ 1994 εναντίον της Σαουδικής Αραβίας (5-1). Παρά το γεγονός ότι ο τότε τεχνικός της Ελλάδας Αλκέτας Παναγούλιας τον είχε καλέσει στα φιλικά προετοιμασίας, δεν τον επέλεξε τελικά στην αποστολή που ταξίδεψε στις ΗΠΑ, προτιμώντας παίκτες με μεγαλύτερη εμπειρία.
Δέκα χρόνια αργότερα όμως, γνώρισε τη μεγαλύτερη επιτυχία με τη γαλανόλευκη φανέλα, συμμετέχοντας στην αποστολή της Ελλάδας για το Euro 2004 στην Πορτογαλία, κατά το οποίο ο Τσιάρτας έφτασε μαζί με το συγκρότημα του Ότο Ρεχάγκελ στην κορυφή της Ευρώπης. Μερικούς μήνες νωρίτερα, στον τελευταίο αγώνα της προκριματικής φάσης της διοργάνωσης, ήταν ο σκόρερ του μοναδικού τέρματος της Ελλάδας επί της Βόρειας Ιρλανδίας (1-0), οδηγώντας την στη νίκη που της χάρισε και την πρόκριση για τα τελικά.
Παρότι στα γήπεδα της Πορτογαλίας δεν είχε αρκετό χρόνο συμμετοχής, στις τέσσερις συνολικά φορές που αγωνίστηκε ήταν ουσιαστικός και αποτελεσματικός όποτε χρειάστηκε. Από δική του άριστη μακρινή μεταβίβαση ο Άγγελος Χαριστέας ισοφάρισε την Ισπανία στη φάση των ομίλων και ουσιαστικά έδωσε στην Ελλάδα την πρόκριση για τα προημιτελικά, παρά την ήττα από τη Ρωσία. Στον ημιτελικό απέναντι στην Τσεχία ήταν αυτός που εκτέλεσε το κόρνερ στο 105ο λεπτό της παράτασης και ο Τραϊανός Δέλλας με κεφαλιά έστειλε την Ελλάδα στον τελικό της διοργάνωσης.
Το 2005 συμμετείχε στο Κύπελλο Συνομοσπονδιών που διεξήχθη στη Γερμανία. Με την Ελλάδα αγωνίστηκε επί μία δωδεκαετία (1994-2005), έχοντας συνολικά 70 συμμετοχές και 12 τέρματα.
Μικρότερος υπήρξε διεθνής με τις εθνικές ομάδες Παίδων (1987), Νέων (1989-1990) και Ελπίδων (1991-1992).
Προσωπική ζωή.
Ο Βασίλης Τσιάρτας προκάλεσε αντιδράσεις στα Μέσα Κοινωνικής Δικτύωσης, μετά την ανάρτηση σχολίου, που έκανε στον προσωπικό του λογαριασμό στο Facebook τον Οκτώβριο του 2017 στο οποίο σχόλιο κατέκρινε το νομοσχέδιο για την αλλαγή φύλου από τα 15 έτη. Συνέπεια αυτής της δήλωσης ήταν να ονομαστεί, μεταξύ άλλων, ομοφοβικός. Το εν λόγω σχόλιο ανέφερε: «"Εύχομαι οι πρώτες αλλαγές φύλλου να γίνουν στα παιδιά αυτών που ψήφισαν αυτό το αίσχος. Να δω με τι καμάρι θα κυκλοφορούν. Υ.Γ. Νομιμοποιήστε κ τους παιδόφιλους να ολοκληρώστε τα εγκλήματα [...]"». Αργότερα, τον ίδιο μήνα, δέχτηκε και μήνυση από το Σωματείο Υποστήριξης Διεμφυλικών. 
Την επομένη του αρχικού σχολίου κι αφού δέχτηκε τις αντιδράσεις, έκανε κι άλλη ανάρτηση, στην οποία αναφέρει μεταξύ άλλων: «"[...] Ο καθένας μπορεί να έχει τις προτιμήσεις του είτε είναι άντρας είτε είναι γυναίκα κ το σέβομαι απόλυτα. Για μένα όμως ζευγάρι είναι μόνο ένας άντρας κ μία γυναίκα, οι υπόλοιποι είναι ΑΠΛΑ ΜΑΖΙ. Όσους γάμους όσες παρελάσεις κ οτιδήποτε άλλο κάνουν δε πρόκειται να το δεχθώ ως φυσιολογικό. Με ξεπερνάει βέβαια ότι θέλουν να έχουν και παιδιά [...]"».

</doc>
<doc id="67157" url="https://el.wikipedia.org/wiki?curid=67157" title="Μιχάλης Παπαμαύρος">
Μιχάλης Παπαμαύρος

Ο Μιχάλης Παπαμαύρος (1890 - 1962) ήταν Έλληνας παιδαγωγός, από τους πρωτεργάτες για την ανασύσταση της εκπαίδευσης αμέσως μετά την απελευθέρωση. Γεννήθηκε στη Βολισσό Χίου και εργάστηκε επίσημα ως δάσκαλος έως το 1931, οπότε απολύθηκε λόγω πολιτικών φρονημάτων. Πήρε μέρος στην Εθνική Αντίσταση και συμμετείχε στην Κυβέρνηση του Βουνού.
Σπουδές και διδακτικό έργο του Παπαμαύρου.
Ο Παπαμαύρος σπούδασε παιδαγωγικά στο πανεπιστήμιο της Ιένας από όπου έλαβε διδακτορικό δίπλωμα. Επέστρεψε στην Ελλάδα και αρχικά υπηρέτησε στο Αρσάκειο στη Λάρισα. Στη συνέχεια διετέλεσε ανώτερος επόπτης της εκπαίδευσης στη Θράκη και υποδιευθυντής στο Μαράσλειο Διδασκαλείο από όπου απολύθηκε με τα "Μαρασλειακά". Το 1928 διορίστηκε διευθυντής της Παιδαγωγικής Ακαδημίας της Λαμίας. Εφτά χρόνια αργότερα όμως απολύθηκε ξανά λόγω των πολιτικών του πεποιθήσεων. Ήταν μέλος του "Εκπαιδευτικού Ομίλου" μετά τη διάσπαση του οποίου ακολούθησε το Δελμούζο.
Το έργο για την ανασυγκρότηση της Παιδείας.
Ο Μιχάλης Παπαμαύρος συμμετείχε στο Εθνικό Συμβούλιο που συγκλήθηκε στις 14 Μαρτίου 1944 στους Κορυσχάδες Ευρυτανίας, με αντιπροσώπους απ' όλα τα πολιτικά κόμματα της χώρας. Ανάμεσα στα θέματα που συζητήθηκαν ήταν η ανασυγκρότηση της παιδείας στη χώρα, ενώ ανασυστάθηκε η Διδασκαλική Ομοσπονδία, που είχε καταργήσει ο Μεταξάς. Ακολούθησε η συμμετοχή του, μαζί με τον Κ. Δ. Σωτηρίου, τη Ρόζα Ιμβριώτη και άλλους 6 δασκάλους στην Επιτροπή Παιδείας που συγκλήθηκε, την ίδια μέρα, με πρωτοβουλία του Γραμματέα Παιδείας της ΠΕΕΑ, καθηγητή Πέτρου Κόκκαλη, στο γυναικωνίτη της εκκλησίας στη Βίνιανη. Εκεί έγιναν τα πρώτα σχέδια για την ανασυγκρότηση της εκπαίδευσης και τη λειτουργία των εγκαταλελειμμένων σχολείων. 
Επίσης, συμμετείχε στο Παιδαγωγικό Συνέδριο που πραγματοποιήθηκε στη Λάσπη (Αγ. Νικόλαος) του Καρπενησίου (20 Ιουλίου 1944), στο οποίο συμμετείχαν και άλλοι σπουδαίοι παιδαγωγοί (όπως ο καθηγητής του Πολυτεχνείου Γ. Γεωργαλάς), καθώς και 100 περίπου αντιπρόσωποι από 20 Διδασκαλικούς Συλλόγους. Ο Μιχάλης Παπαμαύρος συνέβαλε στην εκπαίδευση νέων δασκάλων, ως συνδιευθυντής του Παιδαγωγικού Φροντιστηρίου στο Καρπενήσι, διδάσκοντας Γενική Παιδαγωγική και Γενική Διδακτική.
Ήταν επικεφαλής της συντακτικής επιτροπής που ορίστηκε από το Παιδαγωγικό Φροντιστήριο για τη συγγραφή του Αναγνωστικού που προοριζόταν για την Ε' και ΣΤ' τάξη του δημοτικού. Η επιτροπή έπρεπε να αποτελείται από έναν παιδαγωγό, ένα δάσκαλο (από το προσωπικό του Φροντιστηρίου) κι ένα σπουδαστή. Από τους παιδαγωγούς ορίστηκε ο Μιχάλης Παπαμαύρος, που είχε ασχοληθεί και παλιότερα με τη συγγραφή βιβλίων για παιδιά του δημοτικού, από τους δασκάλους ο Γιώργος Μυρισιώτης, που είχε ήδη παρουσιάσει δείγματα της καλλιτεχνικής προσφοράς του και από τους σπουδαστές ο Χάρης Σακελλαρίου.
Το Παιδαγωγικό Φροντιστήριο μεταφέρθηκε εσπευσμένα, στο Τροβάτο Ευρυτανίας, τον Αύγουστο του 1944 και ο Μιχάλης Παπαμαύρος ακολούθησε τη μεταφορά του εκεί.
Εξορία.
Από το Φροντιστήριο στο Καρπενήσι-Τροβάτο βρέθηκε έρημος στην Αθήνα. Το 1945 συνελήφθη χωρίς ένταλμα και οδηγήθηκε χωρίς κατηγορητήριο στις φυλακές Χατζηκώστα (στην οδό Πειραιώς, όπου βρίσκεται σήμερα το IΚΑ). Στο τέλος του 1945 εξορίστηκε στη Γυάρο, όπου ως κρατούμενος οργάνωσε πρόγραμμα μαθημάτων για τους κρατούμενους προκειμένου "η φυλακή να γίνει σχολείο". Αργότερα μεταφέρθηκε στις φυλακές Αίγινας και στις 27 Ιουλίου 1952 εστάλη στις φυλακές Αβέρωφ. Αποφυλακίστηκε στις 25 Αυγούστου 1952.
Τα τελευταία του βήματα.
Παρά τους διωγμούς και τις κακουχίες που έζησε, ο Μιχάλης Παπαμαύρος είχε την αντοχή να γράψει το βιβλίο «Σύστημα Νέας Παιδαγωγικής», που εκδόθηκε στην Αθήνα, το 1961. Για να ζήσει πουλούσε ο ίδιος το βιβλίο του σε εκπαιδευτικούς, επισκεπτόμενος σχολεία, οπότε και καταγγέλθηκε για παραβίαση της νομοθεσίας. Η Χωροφυλακή Αγρινίου και η εισαγγελική Αρχή ανέλαβαν το νόμιμο έργο της ανάκρισης με ανακριτή το Χρήστο Σαρτζετάκη. Μαζί του ανακρίθηκαν και άλλοι διακεκριμένοι πολίτες, όπως ο Χρ. Πούλος (δάσκαλος), Ιω. Καραβάνας (γιατρός) και άλλοι. 
Η ανάκριση βρήκε ένοχο το γέρο παιδαγωγό (70 ετών τότε) για τα ακόλουθα αδικήματα:
Τελικά, κρίθηκε ένοχος για παράβαση του ν. 509/1947 και του ν. 1092/1938 και προφυλακίστηκε στις «Επανορθωτικές» φυλακές Αγρινίου. Λίγους μήνες αργότερα το δικαστήριο τον αθώωσε. Τον επόμενο χρόνο ο παιδαγωγός πέθανε.

</doc>
<doc id="67158" url="https://el.wikipedia.org/wiki?curid=67158" title="Γαλλικές προεδρικές εκλογές (2007)">
Γαλλικές προεδρικές εκλογές (2007)

Οι γαλλικές προεδρικές εκλογές του 2007 έγιναν σε δύο γύρους, στις 22 Απριλίου και στις 6 Μαΐου, και ανέδειξαν νικητή τον Νικολά Σαρκοζί, υποψήφιο με το δεξιό κόμμα Ένωση για ένα Λαϊκό Κίνημα. Η θητεία του Σαρκοζί ξεκινάει από τις 16 Μαΐου και διαρκεί πέντε χρόνια. Και στους δύο γύρους των εκλογών παρατηρήθηκε αυξημένη συμμετοχή.
Αποτελέσματα.
Πίνακας αποτελεσμάτων - με τη σειρά των ψήφων που έλαβαν οι υποψήφιοι στον πρώτο γύρο. Επίσημα αποτελέσματα από το γαλλικό Συνταγματικό Συμβούλιο. 
Πηγή: Απόφαση της 19ης Μαρτίου 2007 του Συνταγματικού Συμβουλίου.
Δεύτερος γύρος: Πηγή: Υπουργείο Εσωτερικών, 7 Μαΐου 2007, στις 00:30 με το 98% των αποτελεσμάτων καταμετρημένο.

</doc>
<doc id="67159" url="https://el.wikipedia.org/wiki?curid=67159" title="Στάντιο Τζουζέπε Μεάτσα">
Στάντιο Τζουζέπε Μεάτσα

Το Στάντιο Τζουζέπε Μεάτσα (ιταλικά: "Stadio Giuseppe Meazza"), είναι γήπεδο ποδοσφαίρου και βρίσκεται στο Μιλάνο της Ιταλίας. Είναι η έδρα της Μίλαν και της Ίντερ. Ιδιοκτησιακά ανήκει στο Δήμο του Μιλάνου.
Η ιδέα για την κατασκευή του ανήκει στον τότε πρόεδρο της Μίλαν Πιέρο Πιρέλι (Piero Pirelli) ο οποίος ήθελε ένα γήπεδο αποκλειστικά για ποδόσφαιρο. Βρίσκεται στην περιοχή του Μιλάνου "Σαν Σίρο" απ' όπου πήρε και το πρώτο του όνομα Στάντιο Σαν Σίρο (Stadio San Siro). Με τη δημιουργία του αποτέλεσε έδρα αποκλειστικά για τους Ροσονέρι (οι Νερατζούρι που προγενέστερα χρησιμοποιούσαν το αριστοκρατικό "Αρένα Τσίβικα" στο κέντρο της πόλης, μετακόμισαν εκεί το 1947).Στις 3 Μαρτίου του 1980 μετονομάστηκε προς τιμήν του Τζιουζέπε Μεάτσα, παλαιού ποδοσφαιριστή των δύο ομάδων του Μιλάνου καθώς και της εθνικής Ιταλίας.
Η έναρξη των εργασιών κατασκευής του έγινε το 1925 και εγκαινιάστηκε στις 19 Σεπτεμβρίου 1926 όταν μπροστά σε 35.000 θεατές η Ίντερ νίκησε την Μίλαν 6-3. Η πρώτη ανακαίνιση έγινε το 1939 όπου αυξήθηκαν και θέσεις των θεατών σε 65.000. Το 1956 γίνεται ανακαίνιση και προστίθενται δύο σειρές που αυξάνουν τους θεατές σε 150.000. Το 1985 μετά τα γεγονότα του "Χέιζελ" η χωρητικότητά του μειώνεται σε 90.000 για λόγους ασφαλείας. Το γήπεδο χρησιμοποιήθηκε για το Μουντιάλ του 1990 και ανακαινίστηκε για άλλη μια φορά πριν τους αγώνες. Προστέθηκαν επιπλέον θέσεις και αυξήθηκε η χωρητικότητα του. Ο αγωνιστικός χώρος έχει μήκος 105 μέτρα και πλάτος 68 μέτρα.

</doc>
<doc id="67160" url="https://el.wikipedia.org/wiki?curid=67160" title="Σαν Σίρο">
Σαν Σίρο



</doc>
<doc id="67161" url="https://el.wikipedia.org/wiki?curid=67161" title="ΠΕΕΑ">
ΠΕΕΑ



</doc>
<doc id="67162" url="https://el.wikipedia.org/wiki?curid=67162" title="Κυβέρνηση του βουνού">
Κυβέρνηση του βουνού



</doc>
<doc id="67163" url="https://el.wikipedia.org/wiki?curid=67163" title="1431ΑΜ">
1431ΑΜ



</doc>
<doc id="67165" url="https://el.wikipedia.org/wiki?curid=67165" title="Πολιτική Επιτροπή Εθνικής Απελευθέρωσης">
Πολιτική Επιτροπή Εθνικής Απελευθέρωσης

Η «Πολιτική Επιτροπή Εθνικής Απελευθέρωσης» (Π.Ε.Ε.Α.) - γνωστή και ως «Κυβέρνηση του βουνού» - (Μάρτιος - Σεπτέμβριος 1944) ήταν η κυβέρνηση που σχηματίστηκε από το Ε.Α.Μ. και τα συνεργαζόμενα με αυτό κόμματα και οργανώσεις, κατά το τέλος του Β΄ Παγκοσμίου Πολέμου, στην Ελεύθερη Ελλάδα. Σκοπός της ήταν η διοίκηση και η οργάνωση της δημόσιας ζωής στις απελευθερωμένες από τους Γερμανούς περιοχές. Την ίδια στιγμή, στην κατεχόμενη Ελλάδα κυβερνούσε η δωσιλογική κυβέρνηση Ράλλη και η επίσημη κυβέρνηση της χώρας βρισκόταν εξόριστη στο Κάιρο.
Η Π.Ε.Ε.Α., με έδρα της το χωριό Βίνιανη στο νομό Ευρυτανίας, σχηματίστηκε στις 10 Μαρτίου του 1944 με προσωρινό πρόεδρο τον Ευρυπίδη Μπακιρτζή. Το σχήμα διευρύνθηκε στις 10 Απριλίου του 1944 ταυτόχρονα με την ανάληψη της προεδρίας από τον Αλέξανδρο Σβώλο.
Η Π.Ε.Ε.Α, ως κυβέρνηση των απελευθερωμένων περιοχών της χώρας, έλαβε μέρος στις διαπραγματεύσεις που έγιναν κατά το συνέδριο του Λιβάνου, για το σχηματισμό της μελλοντικής ελληνικής κυβέρνησης. Έξι μέλη της Π.Ε.Ε.Α έλαβαν μέρος ως υπουργοί στην κυβέρνηση του Γεωργίου Παπανδρέου αλλά και στην επόμενη Κυβέρνηση Εθνικής Ενότητας και πάλι υπό το Γεώργιο Παπανδρέου.
Τελικά, η ΠΕΕΑ, αφού εκπλήρωσε τους σκοπούς της, αυτοδιαλύθηκε στις 2 Σεπτεμβρίου του 1944.
Ο σχηματισμός της κυβέρνησης.
Με την εξάπλωση και τις επιτυχίες της Εθνικής αντίστασης, ένα μεγάλο μέρος της ηπειρωτικής Ελλάδας είχε διαφύγει από τον έλεγχο των Γερμανών αλλά και της κυβέρνησης των Αθηνών. Όπως σημειώνει και ο μελετητής της ιστορίας αυτής της περιόδου, Δημήτριος Ζέπος, στο βιβλίο του «Λαϊκή δικαιοσύνη εις τας ελευθέρας περιοχάς της υπό κατοχήν Ελλάδος», 
"«...Η μόνη σχέση των κοινοτήτων με την κυβέρνηση των Αθηνών ήταν πλέον η προσπάθεια της κυβέρνησης να συγκεντρώσει την παραγωγή των κοινοτήτων και ως αντάλλαγμα είχε να προσφέρει κάποια είδη μονοπωλίου αλλά και τη βοήθεια του Ερυθρού Σταυρού.»"
Σε αυτές τις απελευθερωμένες περιοχές, το ΕΑΜ και οι τοπικές οργανώσεις του ανέλαβαν στην αρχή να υποκαταστήσουν το κράτος ενισχύοντας κυρίως τους θεσμούς της τοπικής αυτοδιοίκησης. Αργότερα, η διοίκηση πέρασε στα χέρια του ΕΛΑΣ, ο οποίος με τις λεγόμενες «Διατάξεις» του ρύθμιζε τα σημαντικότερα ζητήματα της κοινής ζωής. Με βάση αυτές τις «Διατάξεις», συστήθηκαν νέα αντιπροσωπευτικότερα κοινοτικά όργανα που ασχολήθηκαν κυρίως με τις άμεσες βιοτικές ανάγκες του πληθυσμού, όπως την εξασφάλιση σίτισης και ρουχισμού, τη φροντίδα των απόρων, το συντονισμό με τις υπηρεσίες του Ερυθρού Σταυρού, την εύρεση εργασίας και την καταβολή βοηθημάτων σε ανέργους, κ.α. Το Δεκέμβριο του 1943, το ΕΑΜ καλεί όλους τους πολιτικούς φορείς, εντός και εκτός Ελλάδας, να συνεννοηθούν για να δημιουργηθεί στην Ελεύθερη Ελλάδα μια «Κυβέρνηση Εθνικής Ενότητας», που θα αναλάμβανε την καθοδήγηση του εθνικοαπελευθερωτικού αγώνα και την ομαλή επιστροφή στη δημοκρατία, μετά τη διαφαινόμενη ήττα του Άξονα. 
Συγκεκριμένα, στην ανακοίνωση της κεντρικής επιτροπής του ΕΑΜ, με ημερομηνία 14 Δεκεμβρίου 1943, αναγράφεται μεταξύ άλλων:
"«Η Κεντρική Επιτροπή του ΕΑΜ καλεί όλα τα πολιτικά κόμματα που ειλικρινά αγωνίζονται για τη λευτεριά και τις ελευθερίες του λαού να συνεννοηθούν πάνω στη βάση να σχηματισθεί εδώ στην Ελλάδα από τώρα Κυβέρνηση Εθνικής Ενότητας, που θα αναλάβει και την ενιαία διεξαγωγή του Εθνικοαπελευθερωτικού αγώνα και την ομαλή λύση του πολιτειακού ζητήματος, σύμφωνα με τη λαϊκή θέληση. Το ΕΑΜ με τη δήλωσή του αυτή αναιρεί και πάλι ριζικά τη συκοφαντία πως εννοεί να μονοπωλήσει τον Εθνικό Αγώνα και να δώσει αυθαίρετες λύσεις στο πολιτειακό ζήτημα, ξαναγυρίζει στην πρόταση που έκαναν οι αντιπρόσωποί του στο Κάιρο για το σχηματισμό πλατιάς κυβέρνησης Εθνικής Ενότητας με προϋπόθεση τη δήλωση του βασιλιά για τη μη επάνοδό του στην Ελλάδα πριν από το δημοψήφισμα...»". 
Αυτή η πρόταση απορρίφθηκε από τους παλαιούς πολιτικούς αλλά και από την εξόριστη κυβέρνηση Τσουδερού αφού, σύμφωνα με το σκεπτικό του Πρωθυπουργού, Εμμανουήλ Τσουδερού, η κυβέρνηση έπρεπε να βρίσκεται στο εξωτερικό για να έχει επαφή με τους συμμάχους αλλά και γιατί στην Ελλάδα δεν υπήρχε σχηματισμένο πολεμικό μέτωπο, με περιοχές οριστικά απελευθερωμένες. . Ωστόσο αυτή η πρόταση του ΕΑΜ δεν έπεσε τελείως στο κενό, αφού έγινε αφορμή προσέγγισης με τον Αλέξανδρο Σβώλο και άλλες σημαντικές προσωπικότητες εκτός του κομμουνιστικού χώρου. Κατά τους επόμενους μήνες θα συνεχιστούν οι διαπραγματεύσεις για το σχηματισμό μίας κοινής κυβέρνησης οικουμενικού χαρακτήρα, αλλά τελικά δεν θα καταλήξουν πουθενά.
Ύστερα από τις δυο συνεδριάσεις των κεντρικών επιτροπών του Κ.Κ.Ε και του Ε.Α.Μ. τον Ιανουάριο του 1944, αποφασίστηκε τελικά ο σχηματισμός της κυβέρνησης, ακόμα και χωρίς την στήριξη των άλλων πολιτικών χώρων. Στις 10 Μαρτίου 1944 η Π.Ε.Ε.Α. εξέδωσε την ιδρυτική της διακήρυξη και στις 12 Μαρτίου η νέα κυβέρνηση ορκίστηκε. Συγκεκριμένα, η ορκωμοσία έγινε στο κτίριο του δημοτικού σχολείου της Βίνιανης, παρουσία του εφημέριου του χωριού, του αρχιερατικού επιτρόπου της περιφέρειας, του κοινοτάρχη της Βίνιανης και του στρατηγού Στέφανου Σαράφη (ως αρχηγού του αντάρτικου στρατού). Τα πέντε μέλη της κυβέρνησης πήραν τον παρακάτω όρκο:
Σύνθεση της κυβερνητικής επιτροπής.
Προσωρινή Διοίκηση (10 Μαρτίου - 18 Απριλίου 1944)
Οριστική Διοίκηση (10 Απριλίου - 2 Σεπτεμβρίου 1944)
Κυβερνητικό έργο.
Η Εκπαίδευση.
Το καλοκαίρι του 1944, η ΠΕΕΑ ασχολήθηκε και με το εκπαιδευτικό: τον Ιούλιο αποφάσισε την ίδρυση δύο ολιγόμηνων "Παιδαγωγικών Φροντιστηρίων" (λειτούργησαν και τα δύο) στα οποία θα φοιτούσαν «προσωρινοί δάσκαλοι που δεν έχουν παιδαγωγική μόρφωση και νέοι και νέες τελειόφοιτοι γυμνασίου που επιθυμούν να διοριστούν προσωρινοί δάσκαλοι [...] στην Ελεύθερη Ελλάδα». Εκεί θα διδάσκονταν ΄΄Στοιχεία Παιδαγωγικής, Ψυχολογίας και Διδακτικής΄΄, ΄΄Νέα Ελληνικά΄΄, ΄΄Ελληνική Ιστορία΄΄. Τον Αύγουστο οργανώθηκε στη Λάσπη Ευρυτανίας μεγάλο Παιδαγωγικό Συνέδριο.
Στο πλαίσιο αυτό εντάσσεται και η έκδοση δύο αναγνωστικών του Δημοτικού, "Τα Αετόπουλα" και "Ελεύθερη Ελλάδα". Το περιεχόμενό τους εξηγείται «από τον επαναστατικό χαρακτήρα των συνθηκών», όμως «παρουσιάζει τα ίδια παιδαγωγικά μειονεκτήματα με τα κρατικά».
Επιτροπές του ΕΑΜ και του ΕΛΑΣ, στις οποίες πιθανώς συμμετείχε και ο Δημήτρης Γληνός , υπέβαλαν "Σχέδιο μιας Λαϊκής Παιδείας". Ως σκοπός της παιδείας προσδιορίζεται η πνευματική, ηθική και υλική ανύψωση του ΄΄εργαζόμενου λαού΄΄, ορίζεται η αποκλειστική χρήση της δημοτικής με την παράλληλη καθιέρωση του μονοτονικού και την κατάργηση της ιστορικής ορθογραφίας. Αναφορικά με την οργάνωση του συστήματος προβλέπεται διοικητική αποκέντρωση και οι εξής βαθμίδες: α) προσχολική περίοδος (0-6 χρονών) με παιδαγωγικούς σταθμούς, β) νηπιαγωγεία (4-6 ετών), γ) οκτάχρονο δημοτικό, τετράχρονη Μέση Εκπαίδευση (Γυμνάσια, τεχνικές σχολές, καλλιτεχνικές) και Ανώτατες σχολές.
Σχετική βιβλιογραφία.
[[Κατηγορία:Πολιτική Επιτροπή Εθνικής Απελευθέρωσης| ]]
[[Κατηγορία:Ελληνικές προσωρινές κυβερνήσεις]]
[[Κατηγορία:1944]]

</doc>
<doc id="67166" url="https://el.wikipedia.org/wiki?curid=67166" title="Γήπεδο Γκιουζέπε Μεάτσα">
Γήπεδο Γκιουζέπε Μεάτσα



</doc>
<doc id="67168" url="https://el.wikipedia.org/wiki?curid=67168" title="Ευγένιος Αρανίτσης">
Ευγένιος Αρανίτσης

Ο Ευγένιος Αρανίτσης (Κέρκυρα, 5 Οκτωβρίου 1955) είναι Έλληνας ποιητής, μυθιστοριογράφος και δοκιμιογράφος. Το 1986, σε συνεργασία με τον Οδυσσέα Ελύτη, εξέδωσαν το λεύκωμα "Το δωμάτιο με τις εικόνες". Η συλλογή "Σε ποιον ανήκει η Κέρκυρα" απέσπασε το κρατικό βραβείο λογοτεχνίας για το δοκίμιο. Από το 1978 μέχρι το 2014 αρθρογραφούσε στην εφημερίδα "Ελευθεροτυπία". Από τις αρχές της δεκαετίας του ’90 ασχολείται με τη σύνθεση ενός μεγάλων διαστάσεων ποιητικού έργου ("Μορφολογία"), του οποίου προδημοσιεύσεις έχουν εμφανιστεί κατά καιρούς σε λογοτεχνικά περιοδικά. Το 2007, το περιοδικό "Πόρφυρας" τού αφιέρωσε ένα ειδικό τεύχος. Την ίδια χρονιά, το μυθιστόρημά του "Λεπτομέρειες για το τέλος του κόσμου" κυκλοφόρησε στα γαλλικά από τις εκδόσεις Flammarion. 

</doc>
<doc id="67171" url="https://el.wikipedia.org/wiki?curid=67171" title="Il-38">
Il-38



</doc>
<doc id="67187" url="https://el.wikipedia.org/wiki?curid=67187" title="Ευρυτανίας">
Ευρυτανίας



</doc>
<doc id="67188" url="https://el.wikipedia.org/wiki?curid=67188" title="Μικρασιατική Εκστρατεία">
Μικρασιατική Εκστρατεία



</doc>
<doc id="67192" url="https://el.wikipedia.org/wiki?curid=67192" title="LNB">
LNB



</doc>
<doc id="67193" url="https://el.wikipedia.org/wiki?curid=67193" title="Κυβέρνηση του Βουνού">
Κυβέρνηση του Βουνού



</doc>
<doc id="67194" url="https://el.wikipedia.org/wiki?curid=67194" title="Καμορίνο">
Καμορίνο

Ο Καμορίνο (ιταλικά: "Camorino") είναι δήμος της επαρχίας Μπελλινζόνα στην Ελβετία. Έχει πληθυσμό 2.346 κατοίκους.

</doc>
<doc id="67196" url="https://el.wikipedia.org/wiki?curid=67196" title="Καντενάτσο">
Καντενάτσο

Το Καντενάτσο (ιταλικά: "Cadenazzo") είναι κωμόπολη της επαρχίας Μπελλινζόνα στην Ελβετία. Έχει πληθυσμό κατοίκους.
Εξωτερικοί σύνδεσμοι.
 

</doc>
<doc id="67204" url="https://el.wikipedia.org/wiki?curid=67204" title="Μπουκαμβίλια">
Μπουκαμβίλια

Η μπουκαμβίλια ή "βουκαμβίλια" είναι αγγειόσπερμο, δικότυλο φυτό και ανήκει στην τάξη καρυοφυλλώδη και στην οικογένεια των Νυκταγινοειδών.
Χαρακτηριστικά.
Είναι θάμνος ή μικρό δέντρο με καταγωγή από τη Νότια Αμερική και τα περισσότερα από τα είδη της φέρουν μεγάλα αγκάθια.
Η μπουκαμβίλια είναι φυλλοβόλο φυτό, τα φύλλα της φέρουν μίσχους είναι ακέραια, μεγάλα, χνουδωτά και έχουν σχήμα καρδιάς ή νεφρού.
Τα άνθη της είναι όμορφα, ζωηρόχρωμα, μετρίου μεγέθους σε ποικίλους χρωματισμούς. Η υφή τους είναι χάρτινη και με την πάροδο μερικών εβδομάδων πέφτουν και αντικαθίστανται με καινούργια. Υπάρχει σε διάφορες ποικιλίες χρωμάτων όπως: Μπορντώ , Βυσσινί , Φούξια , Ρόζ , Λευκό , Κίτρινο , Μωβ, Πορτοκαλί. 
Οι βλαστοί της μπουκαμβίλιας είναι ξυλώδεις και διακλαδώνονται, αναρριχώνται και φτάνουν σε ύψος και τα 12 μέτρα. 
Πολλαπλασιάζεται με μοσχεύματα αρκετά εύκολα και δεν αντιμετωπίζει προβλήματα με τη σύνθεση του εδάφους.
Είναι ευαίσθητη στο ψύχος και αγαπά τις ηλιόλουστες περιοχές.
Ποικιλίες.
Έχουν δημιουργηθεί πολλές καλλωπιστικές ποικιλίες και σήμερα είναι από τα πολύ διαδεδομένα καλλωπιστικά φυτά.
Καλλιεργείται σε γλάστρες, κήπους και πάρκα σε ολόκληρη την Ελλάδα αποτελώντας ένα κλασικό ανοιξιάτικο φυτό.

</doc>
<doc id="67210" url="https://el.wikipedia.org/wiki?curid=67210" title="Βουκαμβίλια">
Βουκαμβίλια



</doc>
<doc id="67231" url="https://el.wikipedia.org/wiki?curid=67231" title="Ακρόπολις (εφημερίδα)">
Ακρόπολις (εφημερίδα)

Η «Ακρόπολις» είναι αθηναϊκή ημερήσια εφημερίδα. Ιδρύθηκε το 1883 και άρχισε να εκδίδεται από τις 30 Οκτωβρίου του ιδίου έτους, από τον Βλάση Γαβριηλίδη και γρήγορα εξελίχθηκε σε μια από τις σημαντικότερες της εποχής. Η έκδοση της εφημερίδας Ακρόπολις από πολλές απόψεις αποτέλεσε σταθμό στην ελληνική δημοσιογραφία.
Η εφημερίδα αποτελεί συνέχεια της δισεβδομαδιαίας έκδοσης "Μη Χάνεσαι", που εξέδιδε ο ίδιος εκδότης από το 1880. Ήταν φιλελεύθερη και αντιπροσώπευε προοδευτικές ιδέες. Στην εφημερίδα έγραψαν πολλοί εκπρόσωποι της πνευματικής κίνησης του τόπου. Δεν έλειψαν οι περιπτώσεις, που η Ακρόπολις έγινε στόχος του όχλου όπως στα γεγονότα των Ευαγγελικών, όπου εκατοντάδες άτομα κατέστρεψαν τα τυπογραφεία της εφημερίδας μετά τη δημοσίευση του Ευαγγελίου στη δημοτική γλώσσα.
Η έκδοση της διακόπηκε το 1921, οκτώ μήνες μετά τον θάνατο του εκδότη της. Ξεκίνησε την επανέκδοσή της το 1929 μέχρι το 1945. Μετά από ολιγόμηνη διακοπή συνέχισε να εκδίδεται μέχρι το 1989, οπότε διέκοψε επί χρόνια για οικονομικούς λόγους. Άρχισε να εκδίδεται και πάλι το 1998 και συνεχίζει μέχρι σήμερα.

</doc>
<doc id="67232" url="https://el.wikipedia.org/wiki?curid=67232" title="Βιέλουν">
Βιέλουν

Το Βιέλουν (πολωνικά: "Wieluń") είναι πόλη της νοτιοανατολικής Πολωνίας.
Ιστορία.
Την 1η Σεπτεμβρίου 1939, στο Βιέλουν έγινε ίσως η πρώτη επίθεση του Β' Παγκόσμιου Πολέμου. Η πόλη βομβαρδίστηκε από την γερμανική Luftwaffe. Γερμανικά βομβαρδιστικά αεροπλάνα κατέστρεψαν το μεγαλύτερο μέρος του κέντρου της πόλης και σκοτώσανε 1.200 πολίτες. Περίπου 75% όλων των κτιρίων του Βιέλουν καταστράφηκε.

</doc>
<doc id="67248" url="https://el.wikipedia.org/wiki?curid=67248" title="Universal Serial Bus">
Universal Serial Bus



</doc>
<doc id="67251" url="https://el.wikipedia.org/wiki?curid=67251" title="ΡΚΝ Εσπανιόλ">
ΡΚΝ Εσπανιόλ

Η ΡΚΝ Εσπανιόλ (καταλανικά: "RCD Espanyol") είναι αθλητικός σύλλογος ο οποίος εδρεύει στη Βαρκελώνη της Ισπανίας.
Ιστορία.
Ιδρύθηκε στις 23 Οκτωβρίου 1900 ως "Sociedad Espaρola de Football", από τον "Angel Rodriguez" και με ιστορική έδρα στην εύπορη συνοικία "Sarrià". Τα πρώτα χρώματα της ομάδας ήταν το κίτρινο και αυτό οφείλεται στο ότι κάποιος από τους πρώτους παράγοντες της ομάδας είχε υφαντουργείο και είχε άφθονα κίτρινα υφάσματα. Το 1910 άλλαξε τα χρώματα της στα σημερινά. Το 1903 η Εσπανιόλ σημείωσε την πρώτη της επιτυχία κατακτώντας το πρωτάθλημα Καταλωνίας.
Οι οπαδοί της Εσπανιόλ είναι σαφώς λιγότεροι από τους οπαδούς της Μπαρσελόνα, χωρίς αυτό να σημαίνει ότι είναι αμελητέα ποσότητα. Η ομάδα διαθέτει κατά μέσο όρο 25.000 εισιτήρια διαρκείας και αρκετά φανατικό κοινό, ενώ διατηρεί πολύ καλές σχέσεις με την κεντρική εξουσία, εξού και η παραδοσιακή φιλία της με τη Ρεάλ Μαδρίτης.
Όνομα.
Το 1912 τέθηκε υπό την προστασία του Βασιλιά Αλφόνσου ο οποίος της παραχώρησε το δικαίωμα να χαρακτηρίζεται "Ρεάλ" (Βασιλική) και να χρησιμοποιεί στο έμβλημά της το στέμμα. Την ίδια χρονιά άλλαξε το όνομά της σε "Ντεπορτίβο Εσπανιόλ" ("Deportivo Español"). Με την επικράτηση της Δημοκρατίας το 1931 η Εσπανιόλ υποχρεώθηκε να αλλάξει το έμβλημά της (να βγάλει το στέμμα) και να αλλάξει πάλι το όνομα της σε "Esportiu Espanyol". Μετά το τέλος του εμφυλίου ξαναέγινε "Ντεπορτίβο Εσπανιόλ"' και το 1995 πήρε το σημερινό της όνομα.
Αγωνιστική πορεία.
Το 1928 έγινε ιδρυτικό μέλος της Ισπανικής ποδοσφαιρικής ομοσπονδίας και το 1929 κατέκτησε το πρώτο της κύπελλο Ισπανίας .Το 1988 έφτασε στον τελικό του κυπέλλου UEFA όπου κι έχασε από την Λεβερκούζεν .Το 2007 έφτασε ξανά στον τελικό του κυπέλλου UEFA όπου ηττήθηκε από την Σεβίλη στα πέναλτι.
Εσπανιόλ Β΄.
Η "Εσπανιόλ Β΄" είναι η δεύτερη ομάδα της Εσπανιόλ που ιδρύθηκε το 1994 και αγωνίζεται στη Β΄Εθνική του Ισπανικού πρωταθλήματος.
Άλλα τμήματα.
Η Εσπανιόλ έχει ακόμα τμήματα Γυναικείου ποδοσφαίρου, Μπάσκετ, Χόκευ και Βόλευ.
Τίτλοι.
Γυναικείο ποδόσφαιρο.
Το γυναικείο τμήμα της Εσπανιόλ έχει κατακτήσει:

</doc>
<doc id="67252" url="https://el.wikipedia.org/wiki?curid=67252" title="Αντουάν Λαβουαζιέ">
Αντουάν Λαβουαζιέ



</doc>
<doc id="67253" url="https://el.wikipedia.org/wiki?curid=67253" title="Αιμίλιος Παπαθανασίου">
Αιμίλιος Παπαθανασίου

Ο Αιμίλιος Παπαθανασίου (8 Μαΐου 1973) είναι Έλληνας ιστιοπλόος και αθλητής του Ολυμπιακού από την ηλικία των 10 ετών. 
Πρώτα χρόνια και πρώτη αγωνιστική δραστηριότητα.
Γεννήθηκε στην Αθήνα και ξεκίνησε ιστιοπλοΐα με σκάφος τύπου Optimist . Τρία χρόνια αργότερα μετεπήδησε στην κατηγορία των Laser και το 1992 στην κατηγορία των Finn, στην οποία αγωνίστηκε ως το 2009. Το 2009 άλλαξε κατηγορία σκάφους και πλέον αγωνίζεται στο διθέσιο σκάφος STAR.
Κέρδισε χρυσό μετάλλιο στο Ευρωπαϊκό Πρωτάθλημα Laser νέων το 1990 στην Τουρκία, αργυρό μετάλλιο στο Ευρωπαϊκό πρωτάθλημα νέων κατηγορίας Finn το 1993 στην Ιταλία, χάλκινο μετάλλιο στο Ευρωπαϊκό πρωτάθλημα κατηγορίας Finn το 1997 στην Κροατία, χρυσό μετάλλιο στο Ευρωπαϊκό πρωτάθλημα κατηγορίας Finn το 2001 στην Ιταλία, χάλκινο μετάλλιο στο Ευρωπαϊκό πρωτάθλημα κατηγορίας Finn το 2007 στην Ουγγαρία και αργυρό μετάλλιο στο Ευρωπαϊκό πρωτάθλημα κατηγορίας Star το 2017 στην Ιταλία. Στην κατηγορία Finn επίσης έχει κερδίσει 5 μετάλλια σε Παγκόσμια Πρωταθλήματα : χάλκινο μετάλλιο το 2000 στην Αγγλία, το 2001 στις Η.Π.Α και το 2002 στην Ελλάδα. Ο Παπαθανασίου επιβεβαίωσε την παρουσία του ανάμεσα στους καλύτερους αθλητές της ιστιοπλοΐας διεθνώς με το ασημένιο μετάλλιο που κατέκτησε στο παγκόσμιο πρωτάθλημα Finn, το οποίο ολοκληρώθηκε στη Μόσχα, στις 18 Σεπτεμβρίου του 2005, αλλά και στις 16 Ιουλίου του 2006, όταν και πάλι κατέκτησε το ασημένιο μετάλλιο στο Παγκόσμιο πρωτάθλημα με σκάφη τύπου Φιν, στο Σπλιτ της Κροατίας.
Πορεία στις διοργανώσεις.
Έλαβε μέρος για πρώτη φορά στους Ολυμπιακούς Αγώνες της Ατλάντα το 1996 και εν συνεχεία του Σίδνεϊ το 2000, χωρίς να κατακτήσει κάποια διάκριση, ενώ το 2004 έγινε Ολυμπιονίκης, κατακτώντας την 5η θέση στους Ολυμπιακούς αγώνες της Αθήνας. Στο Γιουρολίμπ του 2005 κατέκτησε την πρωτιά στο Ιέρ της Γαλλίας. Στο Γιουρολίμπ της Λάγκο ντι Γκάρντα της Ιταλίας, το Μάιο του [[2005]], ήρθε 2ος. Ηττήθηκε από τον Ισπανό Ραφαέλ Τρουγίλιο στην κατηγορία σκαφών τύπου Φιν, που πήρε το χρυσό μετάλλιο με 23 βαθμούς ποινής.
Στις [[29 Μαΐου]] του 2005 κατέκτησε το πέμπτο μετάλλιό του σε ισάριθμες μεγάλες ευρωπαϊκές διοργανώσεις . Μετά από οκτώ ιστιοδρομίες στο "Eurolymp" του Μέντεμπλικ και σε σύνολο 55 σκαφών, κατέκτησε τη 2η θέση με 35 βαθμούς στα Φιν. Ο Παπαθανασίου προσπάθησε πολύ για μετάλλιο στο ευρωπαϊκό πρωτάθλημα των Φιν (Αύγουστος 2005), αλλά κατέλαβε την 4η θέση.
Εξάλλου, ο Αιμίλιος αναδείχτηκε πρωταθλητής Ελλάδας στην κατηγορία σκαφών τύπου Finn το 2008, για 13η συνεχόμενη φορά, χωρίς να χάσει ούτε μια ιστιοδρομία.
Το Μάρτιο του 2006 κατέκτησε το χρυσό μετάλλιο στα Φιν του Γιουρολίμπ της Ιταλίας. Μετά από τις 10 ιστιοδρομίες και το σύστημα διπλής βαθμολόγησης στην 11η ιστιοδρομία ,την επονομαζόμενη medal race, που εφαρμόστηκε για πρώτη φορά, ο Έλληνας ιστιοπλόος συγκέντρωσε τους λιγότερους βαθμούς ποινής, κατακτώντας την πρώτη θέση της τελικής κατάταξης. Ο Παπαθανασίου κατέκτησε την πρώτη θέση στα "Φιν" του Γιουρολίμπ, το οποίο διεξήχθη στο Μέντεμπλικ της Ολλανδίας, το Μάιο του 2006. Τον Αύγουστο του [[2006]] κατέκτησε το αργυρό μετάλλιο στην δοκιμαστική διοργάνωση ιστιοπλοΐας, που διεξήχθη στο Πεκίνο ενόψει των Ολυμπιακών Αγώνων του [[2008]].
Επιτυχίες μετά την αλλαγή κατηγορίας.
Στο Athens Eurolymp Week του 2009 κατέκτησε το 1ο του χρυσό μετάλλιο στην κατηγορία STAR,τερματίζοντας 1ος σε 9 από τις 10 συνολικά ιστιοδρομίες που διεξήχθησαν. Ακολούθησε η 2η θέση (και το ασημένιο μετάλλιο) που κατέκτησε τον Απρίλιο του 2009 στον διεθνή αγώνα ιστιοπλοΐας που διεξήχθη στη Μαγιόρκα, μαζί με τον Απόστολο Καρνούτσο. Στους [[Θερινοί Ολυμπιακοί Αγώνες 2012|Ολυμπιακούς Αγώνες του 2012]] στο [[Λονδίνο]] ήταν 14ος στα Σταρ.
Το 2017 αναδείχθηκε πρωταθλητής Ελλάδας για 21η συνεχή χρονιά, κάτι που αποτελεί ρεκόρ τόσο σε ελληνικό όσο και σε παγκόσμιο επίπεδο για το άθλημα. 
Βραβείο ευ αγωνίζεσθαι.
Στις 29 Νοεμβρίου 2003 του απονεμήθηκε το βραβείο «Ευ αγωνίζεσθαι» στην έδρα της ΔOE στη [[Λωζάννη]] , επειδή στο Γιουρολύμπ του 2002, πριν από την 2η ιστιοδρομία, «έσπασε» το τιμόνι του Τούρκου Αντακάν και ο Παπαθανασίου του έδωσε το αναπληρωματικό του τιμόνι, αν και ήταν 1ος, με 2ο τον Τούρκο.
Παραπομπές.
[[Κατηγορία:Έλληνες αθλητές της ιστιοπλοΐας|Παπαθανασιου]]

</doc>
<doc id="67255" url="https://el.wikipedia.org/wiki?curid=67255" title="Εστάδι Ολίμπικ Λιουίς Κονπάνς">
Εστάδι Ολίμπικ Λιουίς Κονπάνς

Το Ολυμπιακό Στάδιο Βαρκελώνης ("Estadi Olímpic Lluís Companys"), γνωστό και με το παλιό του όνομα Μοντζουίκ (Estadi Olímpic de Montjuïc) είναι ένα γήπεδο με χωρητικότητα 55.926 θεατές και βρίσκεται στο λόφο Μοντζουίκ της Βαρκελώνης.
Κατασκευάστηκε το 1929, σε σχέδιο του καταλανού αρχιτέκτονα Pere Domènech i Roura για τις ανάγκες της εμπορικής έκθεσης της Βαρκελώνης. Τη δεκαετία του 60 χρησιμοποιήθηκε ελάχιστα, λόγω της κακής του κατάστασης. Το 1975 χρησιμοποιήθηκε για αγώνες φόρμουλα ένα. Το 1989 ανακατασκευάστηκε έτσι ώστε να γίνει κατάλληλο για τους Ολυμπιακούς αγώνες του 1992. Εκεί έγινε και η τελετή λήξης των αγώνων. Είναι έδρα της Εσπανιόλ από το 1998. Το 2001 μετονομάστηκε σε Estadi Olímpic Lluís Companys προς τιμήν του προέδρου της Καταλωνίας Λιουίς Κονπάνς, που εκτελέστηκε από το καθεστώς του Φράνκο το 1940 στο Μοντζουίκ.

</doc>
<doc id="67256" url="https://el.wikipedia.org/wiki?curid=67256" title="Αυτοβασανισμός">
Αυτοβασανισμός

Με τον όρο αυτοβασανισμός εννοείται η συνειδητή ή μη συνειδητή επιβολή βασάνου στον εαυτό. Ως διαχρονικό φαινόμενο ερευνάται σήμερα από την επιστήμη της ψυχολογίας και του ιδιαίτερου κλάδου της πολιτικής ψυχολογίας, της κοινωνιολογίας, της θρησκειολογίας και της πολιτικής. Ο όρος είναι συνώνυμος με τον αυτοτραυματισμό ή/και την αυτοτιμωρία στο βαθμό που η τελευταία γίνεται πρόξενος σωματικών βλαβών. 
Το ψυχολογικό πλαίσιο.
Θεωρούμενος ο αυτοβασανισμός ως μορφή διοχέτευσης ή εκτόνωσης της συναισθηματικής ενέργειας και της αυθόρμητης αντίδρασης κοινωνικών ή θρησκευτικών ομάδων απέναντι στην εξουσιαστική δομή των πολιτικών καθεστώτων, θα μπορούσε κάλιστα να λειτουργήσει ως εσκεμμένη ή συνειδητή πρόθεση μετριασμού της αυθόρμητης εξέγερσης απέναντι σε ένα καταπιεστικό κοινωνικά περιβάλλον όπως είναι το σύγχρονο. 
Ο αυτοβασανισμός ή αυτοτραυματισμός από την άποψη της ψυχολογίας θεωρούμενος συνδέεται άμεσα με την ατομική απενοχοποίηση και την αποφόρτιση του ατόμου από τα ενοχικά συμπλέγματα που προκαλεί η σχέση του με το περιβάλλον. Ένα σημαντικό κομμάτι της ατομικής συμπεριφοράς με τη σειρά του συνδέεται άμεσα ή έμμεσα με την πολιτική συμπεριφορά των διαφορετικών κοινωνικών ομάδων. Σε πολλές περιπτώσεις μάλιστα η θρησκεία και η πολιτική συγχρωτίζονται σε τέτοιο βαθμό, ώστε να είναι δύσκολο να αποφασίσει κανείς ποια είναι η γενεσιουργός αιτία της αυτοβασανιστικής συμπεριφοράς. 
Συνοπτικά, η θρησκεία και η κοινωνία είναι δύο αλληλένδετα φαινόμενα, τις αιτίες γέννησης των οποίων οφείλει να αναζητήσει ο ερευνητής στην ίδια ρίζα. Είναι δηλαδή παραδεκτό στις ανθρωπιστικές επιστήμες ότι δεν μπορεί να υπάρξει σαφής απάντηση στο αν η κοινωνία δημιουργήθηκε από τη θρησκεία ή η θρησκεία γεννήθηκε από την κοινωνία. Παρόλα αυτά με την είσοδο της αριστοτέλειας λογικής, η οποία επηρέασε σε σημαντικό βαθμό το σχηματισμό και την εξέλιξη της δυτικής σκέψης ως την εποχή μας, εξετάζονται ως δύο διακριτά φαινόμενα με τα όρια του ενός να υπεισέρχονται ενίοτε στην περιοχή του άλλου. Αυτός ο διαχωρισμός μας επιτρέπει να εξετάσουμε το φαινόμενο στο θρησκευτικό και κατόπιν στο κοινωνικό, πολιτισμικό και κατ’ επέκτασιν πολιτικό του πλαίσιο.
Θρησκειολογία.
Η διαχρονικότητα του φαινομένου στο θρησκευτικό του πλαίσιο θα μπορούσε να γίνει καλύτερα κατανοητή μέσω συγκεκριμένων παραδειγμάτων, που αντλούνται από τη θρησκευτική ζωή του παρελθόντος και του παρόντος. Διάφορες προχριστιανικές θρησκείες, όπως η λατρεία ("cultus") της Ίσιδας στην Αίγυπτο και η λατρεία του Διόνυσου στην Ελλάδα, περιλάμβαναν στο λατρευτικό τους σύστημα το μαστίγωμα. Στην αρχαία Ρώμη, κατά τη διάρκεια της αρχαίας γιορτής των Λουπερκαλίων στις 15 Φεβρουαρίου μαστίγωναν τις γυναίκες για να εξασφαλίσουν τη γονιμότητα. Επίσης, στις 24 Μαρτίου γιορταζόταν η "Ημέρα του Αίματος", βασισμένη στο μύθο του Άττη και της Κυβέλης. Ήδη από τις 15 Μαρτίου, κάτω από τον οξύ ήχο των αυλών που ακούγονταν σε ολόκληρη την πόλη, οι άνθρωποι άρχιζαν να χτυπούν τα στήθη τους ολοφυρόμενοι. Ακολουθούσε έναν εννεαήμερο μετάνοιας και εξιλασμού, που συνοδευόταν από ένα τριήμερο πένθους. Κατά την 24η Μαρτίου, με τα νεύρα τεντωμένα στο έπακρο από όλες αυτές τις ώρες θρήνων και κραυγών, στέρησης και κακουχίας, ομοιώματα και πιστοί της Κυβέλης στροβιλίζονταν φρενιασμένα κάτω από τους ήχους ξύλινων σαλπίγγων, κροτάλων και κυμβάλων. Μέσα στη μέθη του χορού, έπεφταν σε καταληψία, αυτομαστιγώνονταν, κακοποιούσαν με μαχαιριές τα μπράτσα και τους ώμους τους, για να ραντίσουν με το αίμα τους το ιερό πεύκο και τους βωμούς. Σε αυτή την κατάσταση φρενίτιδας παρατηρείτο το ακραίο, αλλά συνηθισμένο φαινόμενο του αυτοευνουχισμού των ανδρών. 
Στη σύγχρονη εποχή παρατηρείται ένα παρόμοιο φαινόμενο στους Σιΐτες Μουσουλμάνους του Ιράν, την επέτειο του θανάτου του πρώτου ιμάμη Αλ Χουσεΐν, ημέρα μεγάλου θρησκευτικού πένθους. Παντού στα αστικά κέντρα οι πιστοί συγκεντρώνονται σε τεράστιες λιτανείες, όπου ψέλνουν, χορεύουν, κτυπούν το στήθος τους, αυτομαστιγώνονται με αλυσίδες και τέμνουν με σπαθιά ή κοφτερά εργαλεία τα μέτωπα, τους ώμους και τα μπράτσα τους. Σε αυτή την κατάσταση ομαδικής υστερίας και παραληρήματος κάποιοι ρίχνονται κάτω από κάρα που τους συνθλίβουν. Ορισμένοι ποδοπατιούνται και άλλοι πεθαίνουν από τις τελετουργικές συμπλοκές ανάμεσα στις διάφορες ομάδες που σταδιακά εξελίσσονται σε πραγματικές μάχες. 
Ένα ανάλογο παράδειγμα έρχεται από το Τενεσή των Η.Π.Α. και τα μέλη μιας χριστιανικής αίρεσης. Αφού εισέλθουν σε υστερική κατάσταση με μυστικιστικούς ύμνους και κτυπήματα των χεριών, περνούν από χέρι σε χέρι δηλητηριώδη φίδια, που πολύ συχνά τους δαγκώνουν θανάσιμα. Σε μια ασιατική φυλή των Μπάλι απαντάται ο ιερός χορός του σπαθιού, κατά τη διάρκεια του οποίου οι πιστοί χορεύουν σε ιδιαίτερα έντονους ρυθμούς. Συνήθως η ένταση και ο ρυθμός τους οδηγεί σε κατάσταση φρενίτιδας, με αποτέλεσμα να στρέφουν τα σπαθιά ενάντια στον εαυτό τους.
Η αυτοτιμωρία στον Χριστιανισμό.
Οι ρίζες του θρησκευτικού αυτοβασανισμού στον χριστιανισμό είναι δυνατόν να ανιχνευθούν κατά τον μεσαίωνα, οπότε και καλλιεργείται η άποψη ότι το σώμα είναι κάτι μιαρό και αμαρτωλό, που πρέπει να εξαγνιστεί. Η σάρκα και οι επιθυμίες της, ειδικότερα οι σεξουαλικές, αντιμετωπίζονται ως κάτι περιφρονητέο, που πρέπει να υποταχθεί στη βούληση του πνεύματος. Μέσα από μια τέτοια σύγκρουση δημιουργείται ένα ενοχικό σύμπλεγμα, καθώς το σώμα αφ' εαυτού δεν είναι δυνατόν να εγκαταλείψει την ορμέμφυτη φύση του. Τα αισθήματα ενοχής πιέζουν για πράξεις εξιλέωσης και αν η πηγή της ενοχής είναι το σώμα, η εξιλέωση έρχεται μέσω της αυτοταπείνωσης, του εξευτελισμού και της κακοποίησης. 
Είναι ιδιαίτερα γνωστές οι περιπτώσεις πολλών αγίων του χριστιανισμού οι οποίοι τρέφονταν μόνο με ψωμί και νερό και κυκλοφορούσαν με το ίδιο ένδυμα που τους άφηνε απροστάτευτους στα έντονα καιρικά φαινόμενα χειμώνα καλοκαίρι, όπως και η περίπτωση αυτοευνουχισμού του Ωριγένη. Ο άγιος Δομίνικος, ο άγιος Φραγκίσκος της Ασίζης, ο άγιος Θωμάς Ακινάτης, η αγία Αικατερίνη υποβάλλονταν εκούσια στο μαρτύριο της σταύρωσης. Ο αυτοβασανισμός ως πρακτική επίτευξης του εξαγνισμού στη χριστιανική πίστη, οδήγησε τελικά στη δημιουργία ενός ολόκληρου κινήματος. Συγκεκριμένα, το 1260 στην Περούτζια δημιουργήθηκε το κίνημα των «Αυτομαστιγούμενων», από άνδρες και γυναίκες κάθε ηλικίας και κοινωνικής τάξης, που εξαπλώθηκε πολύ γρήγορα σε όλη την Ιταλία. Τεράστιες λιτανείες περιφέρονταν στην πόλη και τα πλήθη αυτομαστιγνώνονταν στην πλάτη μέχρι να αιμορραγήσουν. Την ίδια στιγμή ικέτευαν τον Θεό και την Παρθένο να συγχωρήσουν τις αμαρτίες τους. Αυξήθηκαν τόσο σε αριθμό, ώστε ακόμη και η επίσημη εκκλησιαστική αρχή ένιωσε να απειλείται, με αποτέλεσμα να καταδικάσει το κίνημα. Η καταδίκη δεν είχε κανένα αντίκτυπο, καθώς οι Μαστιγούμενοι εξακολούθησαν να αυξάνουν σε αριθμό. Με την εξάπλωση της πανούκλας το 1350 το κίνημα πολλαπλασιάστηκε με τέτοιο ρυθμό, ώστε εξαπλώθηκε στη Γερμανία, τη Φλάνδρα και τη Σουηδία. Ενδεικτικά αναφέρεται το πεντάστιχο που έψελναν τη στιγμή της αυτομαστίγωσης: 
Ας χτυπήσουμε τα κουφάρια μας δυνατά&lt;br&gt;
Ας δοξάσουμε το Θεό και ας μαστιγωθούμε περισσότερο&lt;br&gt;
Και εν ονόματι της Λατρείας του Μαρτυρίου Του&lt;br&gt;
Ας χτυπήσουμε την άθλια σάρκα μας ξανά&lt;br&gt;
Ας χτυπήσουμε το φιληδονο κορμί μας.
Οι «Μαστιγούμενοι» εξαφανίστηκαν τον 14ο αι., για να εμφανιστούν και πάλι στη Ρωσία του 18ου αι. Την ίδια εποχή εμφανίστηκε –επίσης στη Ρωσία- η αίρεση «Λευκά Περιστέρια», η οποία κήρυσσε την πρακτική του ευνουχισμού. Από το 1840-1858 αυτοευνουχίστηκαν με τη θέλησή τους 2.500 άνδρες, παρόλες τις αλλεπάληλες απαγορεύσεις. Σε πολλές περιπτώσεις τον αυτοευνουχισμό ακολούθησαν και γυναίκες, οι οποίες χρησιμοποιούσαν ως τρόπο ακρωτηριασμού την εκτομή του μαστού. 
Η πρακτική των αυτοτιμωρίας, ωστόσο, δεν είναι προνόμιο της μεσαιωνικής αντίληψης. Ακόμη και σήμερα η πρακτική της δημόσιας αυτομαστίγωσης εξακολουθεί να υπάρχει και στην εποχή μας. Κατά τη διάρκεια του καθολικού Πάσχα και συγκεκριμένα της Μ. Παρασκευής σε πολλές καθολικές κοινωνίες είναι συνηθισμένη η πρακτική της δημόσιας αυτομαστίγωσης. Οι περιοχές όπου το φαινόμενο εξακολουθεί να υπάρχει είναι το Ρίο ντε Τζανέιρο, περιοχές της Βόρειας Ισπανίας, της Ν. Ιταλίας, του Μεξικού και του Ν. Μεξικού. Όσοι συμμετέχουν σε τέτοιου είδους τελετές, δηλώνουν ότι με αυτόν τον τρόπο εξασφαλίζουν άφεση αμαρτιών, είτε για τον εαυτό τους είτε για τα συγγενικά τους πρόσωπα. Τις τελευταίες δεκαετίες παρουσιάζεται έξαρση του φαινομένου στις Φιλιππίνες. Το πιο εντυπωσιακό, όμως, είναι ότι μετά το 1961, κατά τη Μ. Παρασκευή άρχισαν να πραγματοποιούνται πραγματικές οικειοθελείς σταυρώσεις, οι οποίες εντέλει έγιναν τουριστική ατραξιόν.
Ασκητισμός και αυτοβασανισμός.
Από τους πρωτοχριστιανικούς ήδη χρόνους, μικρές χριστιανικές κοινότητες προσπάθησαν να βιώσουν τα ιδανικά τους με τρόπο ακραίο και απόλυτα αφιερωμένο. Εγκατέλειψαν τις επίγειες απολαύσεις και εισήλθαν σε μοναστήρια. Υπακούοντας κατά λέξη τις γραφές έστρεψαν την πλάτη τους στις οικογένειές τους και, ως εξωτερικό οδηγό της νέας ζωής τους, χρησιμοποίησαν όρκους φτώχειας, τιμωρίας και υπακοής. Ως σημάδι της περιφρόνησής τους και της συναισθηματικής ενοχής τους, κτυπούσαν τα σώματά τους με σκοινιά και διάφορα άλλα μαστίγια, όπως το φραγγέλιο, μέχρι να τρέξει αίμα. Σε μια προσπάθεια να επιτευχθεί η πνευματική αγνότητα τιμωρούσαν τον εαυτό τους και τους άλλους. 
Οι μονές που αγκάλιασαν τέτοιες αυστηρές πειθαρχίες έγιναν ζωντανά μνημεία του δόγματος της περιφρόνησης του κόσμου ("contemptus mundi"). Το σημαντικότερο, όμως είναι ότι βαθμιαία έγιναν κέντρα μαθητείας στα οποία εξελίχθηκε το υποκρυπτόμενο ήθος της δυτικής επιστήμης και του δυτικού ορθολογισμού. Ο Μαξ Βέμπερ Max Weber στο έργο του "The Protestant Ethic and the Spirit of Capitalism" (η προτεσταντική ηθική και το πνεύμα του καπιταλισμού) υπονοεί ότι το ήθος του χριστιανικού ασκητισμού υπέστη κάποιο μυστήριο μετασχηματισμό, συνεπεία του οποίου μετουσιώθηκε από ανορθολογιστικό αυτοβασανισμό σε «συστηματική μέθοδο λογικής συμπεριφοράς», στόχος της οποίας ήταν να ελευθερώσει όλους εκείνους που την ακολουθούσαν από τη δύναμη των παράλογων παρορμήσεων. Η άποψή του αποτυγχάνει να εξηγήσει πώς μια μορφή ασκητισμού, ουσιαστικά καταστρεπτική και μη ορθολογιστική, μετατράπηκε σε μια μορφή ορθολογισμού, η οποία επηρέασε σε μεγάλο βαθμό ακόμη και την πολιτική σκέψη. Τούτο το ερώτημα μπορεί να απαντηθεί μόνο αν αναγνωρίσουμε ότι η φυσική χριστιανική ηθική που ο Weber αποκαλεί «παράλογο αυτοβασανισμό», και η διανοητική τάση που καλλιεργήθηκε από τα μεγάλα μοναστικά τάγματα της Δύσης είχε την ίδια λογική και τελικά ακολούθησε το ίδιο ψυχολογικό πρότυπο. 
Όταν οι χριστιανοί αυτομαστιγώνονταν, το έκαναν προκειμένου να πετύχουν την αγνότητα. Ο αντικειμενικός στόχος της τιμωρίας ήταν η αγνότητα. Η φαντασίωση την οποία βίωναν οι ασκητές του χριστιανισμού και οι ζηλωτές του ισλαμικού κόσμου ήταν ότι προκαλώντας πόνο και πληγές στα σώματά τους, ίσως κατόρθωναν να καταστρέψουν την ακάθαρτη ουσία από την οποία ήταν φτιαγμένοι, έστω κι αν αυτό ήταν τελικά, η έσχατη περιφρόνηση προς την πράξη της ανθρώπινης δημιουργίας εκ μέρους του Θεού που αναζητούσαν εναγωνίως. Η μοναστική εξιδανίκευση της λογικής είχε μια παρόμοια προέλευση. Μια από τις παραδοσιακές θρησκευτικές λειτουργίες της λογικής, από τον Αυγουστίνο και έπειτα, ήταν να τιμωρείται η λαγνεία και, εγκαθιδρύοντας μια κατάσταση ορθολογικής αγνότητας στην ψυχή, να έρχεται ο χριστιανός πλησιέστερα στον Θεό. Η διανοητική πειθαρχία έγινε το αντίστοιχο της φυσικής πειθαρχίας και προσπάθησε να αποβάλλει τη βρωμιά του σώματος καταστέλλοντας τις συγκινήσεις, τις ορέξεις και τις παράλογες παρορμήσεις. Ο σκοπός ενός τέτοιου ορθολογιστικού ασκητισμού λειτούργησε ως «καταστροφή της αυθόρμητης και στιγμιαίας απόλαυσης». Σε αυτή τη νέα μορφή θρησκευτικού ορθολογισμού η εμπειρική αλήθεια απορρίφθηκε χάριν της υπερβατικότητας και η αγνότητα έγινε κριτήριο της γνώσης και της πνευματικής επίτευξης. 
Από όλες αυτές τις απόψεις που προαναφέρθηκαν είναι φανερό ότι η εξάπλωση του ορθολογισμού που επέβαλε ο ασκητισμός στις μεγάλες μονές της μεσαιωνικής Ευρώπης, ενισχύθηκε στη συγκεκριμένη μορφή του πολιτικοκοινωνικού κινήματος του Πουριτανισμού, που υιοθετήθηκε από τους Διαμαρτυρόμενους μετά τη Μεταρρύθμιση. Τo αυστηρότερο είδος χριστιανού, που διακατεχόταν από τον ψυχαναγκασμό της υπακοής κυριολεκτικά στο γράμμα του θρησκευτικού νόμου, πρακτική που πάνω απ' όλα ενθαρρυνόταν από το πνεύμα της Μεταρρύθμισης, ακόμη και η πρακτική της άρνησης και τιμωρίας του εαυτού στα μεγάλα μοναστήρια της Ευρώπης δεν ήταν αρκετή. Η επιβολή αυτής της πρακτικής σε κοσμικό, πολιτικό επίπεδο ήταν και είναι ακόμη και σήμερα μια από τις βασικότερες επιδιώξεις των Πουριτανών με ανάλογα αποτελέσματα στην παιδεία και την επιστημονική γνώση.
Κοινωνικό, πολιτισμικό και πολιτικό πλαίσιο.
Εκτός από το θρησκευτικό του πλαίσιο ο αυτοτραυματισμός εντάσσεται και σε ένα κοινωνικό, πολιτισμικό και πολιτικό πλαίσιο, ως πρακτική ένταξης σε κοινωνικές ομάδες. Τέτοιου είδους τελετουργικοί αυτοτραυματισμοί ή έξωθεν προερχόμενοι ακρωτηριασμοί δε συνοδεύονται από καταληπτικά ή υστερικά φαινόμενα, αλλά συγχρόνως δεν είναι αποτέλεσμα καθαρά προσωπικής επιλογής. Αποτελούν περισσότερο απόφαση της ομάδας, που τη θεωρεί πράξη ταξινόμησης και ουσιαστικής συμμετοχής από μέρους του ατόμου. Οι κοινωνικές και πολιτισμικές δομές, όμως, διαμορφώνουν παράλληλα το πολιτικό -με την ευρεία ή τη στενή έννοια- περιβάλλον, μέσα στο οποίο κινείται το άτομο στη διάρκεια της ζωής του. 
Όσον αφορά στη μαρξιστική άποψη για την ανθρώπινη εργασία ως μέσο αυτοβασανισμού, επικεντρώνεται κυρίως στην αποξένωση του ατόμου από τον ατομικό του μόχθο, που υπό φυσιολογικές συνθήκες θα έπρεπε να είναι μια προέκταση του εαυτού. Τι είναι αυτό που προκαλεί την αλλοτρίωση και την αποξένωση από την εργασία; Κατ' αρχήν το γεγονός ότι η εργασία είναι ξένη προς τον εργαζόμενο, δηλαδή δε βοηθά στην αυτοεπιβεβαίωση του ατόμου μέσα από το μόχθο του, αλλά μάλλον σε μια άρνηση του εαυτού. Δεν αισθάνεται ευτυχής, αλλά μάλλον δυστυχισμένος. Δεν ωριμάζει φυσικά ή νοητικά, αλλά μάλλον βασανίζει το σώμα του και καταστρέφει το μυαλό του. Ο εργαζόμενος βιώνει την ύπαρξή του ως άσχετη προς την εργασία και την εργασία του άσχετη προς τον εαυτό. Η εργασία του δεν είναι εθελοντική, αλλά περιορισμένη, καταναγκαστική εργασία. Επομένως, δε συνιστά εσωτερική παρόρμηση και δημιουργική ανάγκη, αλλά εκπλήρωση αναγκών ξένων προς τον εαυτό. 
Ο αποξενωτικός χαρακτήρας της γίνεται προφανής, όταν δεν υπάρχει κανένας φυσικός ή άλλος εξαναγκασμός. Τότε η εργασία αποφεύγεται όπως η πανώλη. Αυτή η αλλοτριωμένη εργασία, στην οποία τα ανθρώπινα όντα αποξενώνονται από τον εαυτό τους, είναι εργασία αυτοάρνησης και αυτοβασανισμού. Πολύ περισσότερο όταν τούτη η εργασιακή αποξένωση αποκαλύπτεται στον εργαζόμενο μέσω οικονομικών κριτηρίων, καθώς αυτό που παράγει δεν του ανήκει, αλλά ανήκει σε κάποιον άλλον. Η δραστηριότητα του εργαζόμενου δεν είναι δική του δραστηριότητα. Ανήκει στον όποιο εργοδότη του και έτσι εκφράζει κατά κάποιο τρόπο την απώλεια του εαυτού του. Το αποτέλεσμα, επομένως, είναι ότι ο άνθρωπος (ο εργαζόμενος) δεν είναι ελεύθερος παρά μόνον στις ζωικές λειτουργίες του: φαγητό, πιοτό και αναπαραγωγή, στην καλύτερη περίπτωση στην κατοικία του -για ένα μεγάλο κομμάτι της ανθρωπότητας συνολικά θεωρούμενης και όχι του δυτικού κόσμου μόνον- κ.λπ. 
Η σχέση εργαζόμενου και εργασίας, ωστόσο, είναι από τα βασικά θεμέλια της ποιότητας της ανθρώπινης ζωής ως πολιτικό ον. Μετατρεπόμενη διαρκώς και βάσει άγνωστων -ως επί το πλείστον- οικονομικών συμφερόντων η εργασία σε μέσο αυτοβασανισμού και αποξένωσης από τον εαυτό, προσφέρεται ως μέσο διαχείρισης του ανθρώπινου δυναμικού από εξουσιαστικά κέντρα με επίσης άγνωστες σκοπιμότητες.

</doc>
<doc id="67257" url="https://el.wikipedia.org/wiki?curid=67257" title="Κωνσταντίνος Φιλόπουλος">
Κωνσταντίνος Φιλόπουλος

Ο Κωνσταντίνος Φιλόπουλος (1849 - 1932) ήταν Έλληνας δημοσιογράφος.
Βιογραφικά στοιχεία.
Γεννήθηκε στην Πάτρα και σπούδασε νομικά στο Πανεπιστήμιο Αθηνών. Επέστρεψε στην Πάτρα και ιδιώτευσε ως δικηγόρος. Από το 1877 διηύθυνε την εφημερίδα "«Φορολογούμενος»", από τις στήλες της οποίας διακρίθηκε για τις ιδέες του και το ήθος του. Τελικά αποσύρθηκε από την δημοσιογραφία το 1892, πικραμένος από τους πολιτικούς του τόπου. Δεν υποστήριζε κανέναν κόμμα αλλά πάντα στήριζε ανεξάρτητους υποψηφίους. Ο Φιλόπουλος πρότεινε για πρώτη φορά στον Γούναρη να ασχοληθεί με την πολιτική και τον μύησε στην «ομάδα των Γοβιών».
Είχε διατελέσει γραμματέας του εμπορικού συλλόγου «Ερμής», μέλος του διοικητικού συμβουλίου και πρόεδρος της Φιλαρμονικής (1896). 
Ήταν παντρεμένος με την Καλλιόπη Πράτσικα, μέλος της ομώνυμης οικογένειας, και είχε αποκτήσει μια κόρη την Βρισηίδα, σύζυγο του Δημήτριου Στεφανόπουλου. Εγγονός του είναι ο Κωνσταντίνος Στεφανόπουλος, πρώην Πρόεδρος της Δημοκρατίας.

</doc>
<doc id="67258" url="https://el.wikipedia.org/wiki?curid=67258" title="Πολιτική ψυχολογία">
Πολιτική ψυχολογία

Με τον όρο πολιτική ψυχολογία εννοείται εκείνος ο διεπιστημονικός κλάδος που ασχολείται με την ανάλυση των αναπτυσσόμενων σχέσεων ανάμεσα στις ψυχολογικές και πολιτικές διεργασίες. Τούτος ο κλάδος αντλεί τα περιεχόμενά του από διαφορετικές πηγές, που περιλαμβάνουν την πολιτισμική και ψυχολογική ανθρωπολογία, τη γνωστική ψυχολογία, τα οικονομικά, την ιστορία, τις διεθνείς σχέσεις, τη φιλοσοφία, την πολιτική επιστήμη, την πολιτική θεωρία, την ψυχολογία της προσωπικότητας, την κοινωνική ψυχολογία, και κοινωνιολογία. Εξαιτίας της ευαίσθητης σχέσης του με το πλαίσιο μέσα στο οποίο αναπτύσσεται, ο τομέας της πολιτικής ψυχολογίας αναπτύσσεται με διαφορετικούς τρόπους, εξαρτώμενους από το πολιτικό και κοινωνικό πλαίσιο μέσα στο οποίο ενσωματώνεται.

</doc>
<doc id="67259" url="https://el.wikipedia.org/wiki?curid=67259" title="Γήπεδο Ντε Σαρριά">
Γήπεδο Ντε Σαρριά

Το γήπεδο Ντε Σαρριά (καταλανικά: Estadi de Sarrià) βρισκόταν στη Βαρκελώνη και ήταν η φυσική έδρα της Εσπανιόλ. Κατασκευάστηκε το 1923 και γκρεμίστηκε το 1997. Ήταν χωρητικότητας 41.000 θέσεων.
Το γήπεδο φιλοξένησε αγώνες για το Μουντιάλ του 1982, ανάμεσά τους και τον συγκλονιστικό προημιτελικό Ιταλίας - Βραζιλίας (3-2). Επίσης φιλοξένησε τον πρώτο τελικό του κυπέλλου ΟΥΕΦΑ του 1988, ανάμεσα στην Εσπανιόλ και τη Μπάγερ Λεβερκούζεν (3-0, όμως στη ρεβάνς το σκόρ ανατράπηκε). 
Τελευταίος αγώνας στο γήπεδο ήταν ανέμεσα στην Εσπανιόλ και τη Βαλένθια ΚΦ (3-2) τον Ιούνιο του 1997. Τα επόμενα χρόνια η Εσπανιόλ χρησιμοποίησε σαν έδρα το Ολυμπιακό στάδιο της Βαρκελώνης, ενώ από τον Αύγουστο του 2009 μετακόμισε στο νέο της γήπεδο, το Estadi Cornellà-El Prat.

</doc>
<doc id="67262" url="https://el.wikipedia.org/wiki?curid=67262" title="Βύρων Δάβος">
Βύρων Δάβος

Ο Βύρων Δάβος (1927) είναι Έλληνας ιστορικός, συγγραφέας και ποιητής. Γεννήθηκε στο Πελόπιο Ηλείας και εγκαταστάθηκε στην Αθήνα ως αξιωματικός του Πυροσβεστικού σώματος. Είναι μέλος της Εταιρείας Ελλήνων Λογοτεχνών και του Συνδέσμου Ελλήνων Λογοτεχνών. Η λογοτεχνική του ιδιότητα έχει αναγνωριστεί από το ΥΠΠΟ.
Εργογραφία.
Έχει γράψει πληθώρα ιστορικών, λογοτεχνικών και ποιητικών έργων.
Ιστορικά.
Επίσης κατά καιρούς έχει αρθρογραφήσει σε διάφορες εφημερίδες της Ηλείας όπως η "Πατρίς", η "Αυγή" κ.α.

</doc>
<doc id="67266" url="https://el.wikipedia.org/wiki?curid=67266" title="R7">
R7

Ο R-7 ήταν ένας πύραυλος μεγάλου βεληνεκούς σχεδιασμένος από τον Σεργκέι Κορολιόφ (κορυφαίος Ρώσος μηχανικός της εποχής) για τις ανάγκες ανάπτυξης του σοβιετικού προγράμματος πυρηνικών όπλων.
Μετά από επίμονες προσπάθειες του Κορολιόφ, η ρωσική κυβέρνηση αποφασίζει να επιτρέψει τη χρήση του πυραύλου για να σταλθεί δορυφόρος στο διάστημα. Ο "Σπούτνικ 1", γνωστός ως ο πρώτος τεχνητός δορυφόρος, εκτοξεύεται με τον R-7 τον Οκτώβριο του 1957, ένα μήνα μετά ακολουθεί ο "Σπούτνικ 2", με επιβάτη την σκυλίτσα Λάικα.
Ο R-7 ήταν ο πρώτος πύραυλος με πολλαπλά στάδια (αποσπώμενες δεξαμενές καυσίμων), με αποτέλεσμα να έχει καλύτερο λόγο ώθησης προς μάζα, καθώς όταν τα καύσιμα ενός σταδίου τελείωναν, απελευθερωνόταν από το νεκρό βάρος και συνέχιζε την πορεία με μεγαλύτερη ταχύτητα.

</doc>
<doc id="67268" url="https://el.wikipedia.org/wiki?curid=67268" title="Ποντεβέδρα ΚΦ">
Ποντεβέδρα ΚΦ

Η Φ.Κ. Ποντεβέδρα ("Pontevedra CF") είναι ποδοσφαιρικός σύλλογος στην Γαλικία της Ισπανίας. Ιδρύθηκε το 1941 και αγωνίζεται στο Στάδιο Μουνισιπάλ Πασαρόν 15,000 θέσεων.
Η δεκαετία του 60 ήταν η χρυσή δεκαετία της ομάδας, καθώς αγωνίστηκε 6 χρονιές στην Α΄ κατηγορία του Ισπανικού πρωταθλήματος και το 1966 κατέλαβε την 7η θέση, την καλύτερη στην ιστορία της. 

</doc>
<doc id="67269" url="https://el.wikipedia.org/wiki?curid=67269" title="Αυτοτιμωρία">
Αυτοτιμωρία



</doc>
<doc id="67271" url="https://el.wikipedia.org/wiki?curid=67271" title="Γουλβς">
Γουλβς



</doc>
<doc id="67272" url="https://el.wikipedia.org/wiki?curid=67272" title="Φρειδερίκος Σοπέν">
Φρειδερίκος Σοπέν



</doc>
<doc id="67280" url="https://el.wikipedia.org/wiki?curid=67280" title="Αεροδρόμιο Αγρινίου">
Αεροδρόμιο Αγρινίου



</doc>
<doc id="67282" url="https://el.wikipedia.org/wiki?curid=67282" title="Τομάζι Κουλιμοετόκε Β΄">
Τομάζι Κουλιμοετόκε Β΄

Ο Τομάζι Κουλιμοετόκε Β΄ ("Tomasi Kulimoetoke II") ήταν ο 50ός παραδοσιακός Βασιλιάς του Βαλίς (πολυνησιακά: Ουβέα). Γεννήθηκε στις 26 Ιουλίου 1918 και ενθρονίστηκε στις 12 Μαρτίου 1959. Το 1961 υπέγραψε σύμφωνο με τη Γαλλία και κατέστησε τη χώρα του υπερπόντιο έδαφος της Γαλλίας. Το 2005, ο Βασιλιάς λίγο έλειψε να απωλέσει το θρόνο του, μετά το θάνατο ενός πεζού σε τροχαίο που προκάλεσε ο εγγονός του Τομάζι, υπό την επήρεια αλκοόλ. Τότε, μεταρρυθμιστές επεχείρησαν να ανατρέψουν το Βασιλιά και να βάλουν στη θέση του το Sosefo Mautamakia , στέψη που ποτέ δεν έγινε εξαιτίας των ταραχών που επακολούθησαν. Η Γαλλία στήριξε το Βασιλιά, ο οποίος παρέμεινε. Ο εγγονός του παραδόθηκε στις γαλλικές αρχές. Ο Τομάζι παρέμεινε Βασιλιάς μέχρι το θάνατό του, στις 7 Μαΐου του 2007. Με βάση την παράδοση των νησιών, θεωρείται ταμπού να ακουστεί κάτι για θέμα διαδοχής του αποβιώσαντος, επί 6 μήνες. Ο διάδοχός του, Καπιλιέλε Φαουπάλα, ανήλθε στο θρόνο στις 25 Ιουλίου του 2008.

</doc>
<doc id="67283" url="https://el.wikipedia.org/wiki?curid=67283" title="Βαλίς">
Βαλίς



</doc>
<doc id="67284" url="https://el.wikipedia.org/wiki?curid=67284" title="Βαλίς και Φουτούνα">
Βαλίς και Φουτούνα



</doc>
<doc id="67285" url="https://el.wikipedia.org/wiki?curid=67285" title="Διονύσης Τσακνής">
Διονύσης Τσακνής

Ο Διονύσης Τσακνής (Καρδίτσα, 12 Οκτωβρίου 1954) είναι Έλληνας συνθέτης, στιχουργός και ερμηνευτής τραγουδιών. Από τις 26 Μαΐου 2015 μέχρι τις 4 Οκτωβρίου 2017 διετέλεσε πρόεδρος της ΕΡΤ.
Βιογραφία.
Γεννήθηκε στην Καρδίτσα στις 12 Οκτωβρίου του 1954, όπου και μεγάλωσε. Πήγε στην Αθήνα όπου σπούδασε οικονομικά και μουσική. Κατόπιν, για δύο χρόνια βρέθηκε και πάλι στην Καρδίτσα όπου δίδασκε θεωρητικά της μουσικής στο δημοτικό ωδείο της πόλης. Η πρώτη δουλειά που κυκλοφόρησε ήταν το 1982 με τίτλο "Η Μπαλάντα Του Ταξιδιώτη". Το 1984 κέρδισε το Α' βραβείο θεατρικής μουσικής στο Διαγωνισμό Θεάτρου Ιθάκης και το Β' βραβείο στο Φεστιβάλ Τραγουδιού Θεσσαλονίκης. Το επόμενο έτος κυκλοφόρησε τον δεύτερο δίσκο του μαζί με τη Σοφία Βόσσου με τίτλο "Καλή Ακρόαση". Στη συνέχεια ακολούθησαν οι δίσκοι "Τρίτο Μάτι" το 1987, "Φταίνε Τα Τραγούδια" το 1989 και "Φώτα Παρακαλώ" το 1990.
Συνολικά έχει εκδώσει 30 δίσκους και 2 CD single, έγραψε μουσική για πολλές θεατρικές παραστάσεις, τηλεοπτικές σειρές και κινηματογραφικές ταινίες. Το 1995 έκανε την πρώτη του απόπειρα στο χώρο του βιβλίου, εκδίδοντας ένα διήγημα με τίτλο "Υπό προθεσμία". Επίσης, από εκείνη τη χρονιά συνεργάζεται ως αρθρογράφος στην εφημερίδα "Ελευθεροτυπία". Ο Διονύσης Τσακνής έχει κερδίσει τρία βραβεία για τη μουσική του —δύο για το θέατρο και ένα για το τραγούδι—, ενώ έχει να επιδείξει πλήθος συνεργασιών με σημαντικούς συνθέτες και στιχουργούς. Ξεχωριστής σημασίας είναι η δωδεκάχρονη συνεργασία του με τον Λαυρέντη Μαχαιρίτσα. Συνεργάστηκε επίσης με τον Γιώργο Νταλάρα, τη Δήμητρα Γαλάνη, την Ελένη Τσαλιγοπούλου, τον Λάκη Λαζόπουλο, τον Βασίλη Παπακωνσταντίνου, τον Πάνο Κατσιμίχα, τον Ορφέα Περίδη, τον Σωκράτη Μάλαμα και άλλους. Συνεργάστηκε, επίσης, με τον Μίκη Θεοδωράκη, ο οποίος το 2000 του ανέθεσε τη μελοποίηση, εκ νέου, του έργο του "Ο ήλιος και ο χρόνος". Στις αρχές του 2001 έθεσε σε κυκλοφορία το άλμπουμ με τίτλο "Παίζοντας Με Δυο Ορχήστρες", το οποίο περιέχει ζωντανές ηχογραφήσεις έργων του Τσακνή από τη συναυλία που πραγματοποιήθηκε στο Μέγαρο Μουσικής Αθηνών.
Το κόμμα του ΣΥΡΙΖΑ, του πρότεινε την κάθοδό του στις αυτοδιοικητικές εκλογές 2010 για να διεκδικήσει τον Δήμο Αθηναίων, όμως απέρριψε την εν λόγω πρόταση, δηλώνοντας ότι στηρίζει τον υποψήφιο του ΚΚΕ, Νικόλαο Σοφιανό. Διετέλεσε Πρόεδρος της ΕΡΤ από τις 26 Μαΐου 2015 μέχρι τις 4 Οκτωβρίου 2017, θέση από την οποία παραιτήθηκε με δημόσια δήλωσή του.
Υπήρξε μέλος του ΔΣ της ΑΕΠΙ (Ελληνική Εταιρεία Προστασίας της Πνευματικής Ιδιοκτησίας), από όπου παραιτήθηκε, το 2014.

</doc>
<doc id="67286" url="https://el.wikipedia.org/wiki?curid=67286" title="Μέγκα Τσάνελ">
Μέγκα Τσάνελ



</doc>
<doc id="67288" url="https://el.wikipedia.org/wiki?curid=67288" title="Σημαία της Ονδούρας">
Σημαία της Ονδούρας

Η σημαία της Ονδούρας καθιερώθηκε στις 9 Ιανουαρίου 1866. Βασίζεται στη σημαία της Ομόσπονδης Δημοκρατίας της Κεντρικής Αμερικής. Αποτελείται από τρεις ισομεγέθεις οριζόντιες λωρίδες. Οι δύο από αυτές έχουν χρώμα μπλε και συμβολίζουν τον Ειρηνικό Ωκεανό και την Καραϊβική Θάλασσα. Η λευκή λωρίδα αντιπροσωπεύει το έδαφος ανάμεσα στον ωκεανό και στη θάλασσα. Υπάρχουν επίσης πέντε γαλάζια πεντάκτινα αστέρια, που είναι σε διάταξη σχήματος «Χ». Αυτά βρίσκονται στο κέντρο, σε λευκή λωρίδα και συμβολίζουν τα πέντε κράτη της πάλαι ποτέ Ομοσπονδιακής Δημοκρατίας της Κεντρικής Αμερικής (Γουατεμάλα, Ελ Σαλβαδόρ, Κόστα Ρίκα, Νικαράγουα και Ονδούρα). Με την απεικόνιση αυτή υποδηλώνεται και η ελπίδα ότι κάποια μέρα τα εν λόγω κράτη θα αποτελέσουν ξανά μια ενιαία κρατική οντότητα. Η χώρα έχει Σύνταγμα από το 1866.

</doc>
<doc id="67295" url="https://el.wikipedia.org/wiki?curid=67295" title="Γιάννης Πλούταρχος">
Γιάννης Πλούταρχος

Ο Γιάννης Πλούταρχος (πραγματικό όνομα: Ιωάννης Κακοσαίος) (Μαυρόγεια Βοιωτίας, 18 Δεκεμβρίου 1970) είναι Έλληνας λαϊκός τραγουδιστής.
Βιογραφία.
Γεννήθηκε στις 18 Δεκεμβρίου του 1970 στη Μαυρόγεια Βοιωτίας, ένα μικρό χωριό έξω από τον Ορχομενό. Για πρώτη φορά τραγούδησε επαγγελματικά σε ένα μικρό μαγαζί στον Κορυδαλλό. Απογοητευμένος από τις συνθήκες που επικρατούσαν στο χώρο του τραγουδιού, το εγκατέλειψε δυο φορές και ασχολήθηκε με άλλα επαγγέλματα και ιδιαίτερα την κομμωτική προκειμένου να εξασφαλίσει τα προς το ζην. .
Δύο χρόνια περίπου μετά την πρώτη του εμφάνιση, συναντήθηκε με το Δημήτρη Κορδατζή και τον Ηλία Φιλίππου, που τον έφεραν σε επαφή με τον πρώτο του παραγωγό, το Γιώργο Μακράκη. Στον τελευταίο οφείλεται και το ψευδώνυμο "Πλούταρχος". Έτσι εισήλθε στη δισκογραφία και κυκλοφόρησε το 1998 την πρώτη του δισκογραφική δουλειά με τίτλο «Μόνο εσύ». Ενάμιση μήνα πριν από την κυκλοφορία του δίσκου, είχε κυκλοφορήσει ένα CD single που περιείχε 3 από τα τραγούδια του δίσκου. Από τα 15 συνολικά τραγούδια, ξεχώρισαν τα «Μήπως έρθεις» και «Ένας Θεός».
Το 2001 κυκλοφορεί το πιο επιτυχημένο άλμπουμ της καριέρας του με τίτλο "Μικρές Φωτογραφίες" δίνοντας 150.000 αντίτυπα με μεγαλύτερη επιτυχία του "Αχ κορίτσι μου".
Το άλμπουμ «Δεν είναι ο έρωτας...παιδί της λογικής» ήταν πολύ επιτυχημένο, και το 2003 επανακυκλοφόρησε με ένα επιπλέον νέο τραγούδι, το «Ποιο μονοπάτι» καθώς και bonus DVD με 9 video clip. Αυτή η δουλειά έγινε τριπλά πλατινένια, όπως και το «Πάει λίγος καιρός...», που κυκλοφόρησε και αυτό το 2003, με 19 τραγούδια και που επίσης επανακυκλοφόρησε το 2004 με ένα επιπλέον τραγούδι, το κλασικό «Αν θυμηθείς τ' όνειρό μου» του Μίκη Θεοδωράκη. Το εν λόγω τραγούδι περιλαμβάνεται στο album "ΦΩΣ" το οποίο περιέχει τραγούδια του Μίκη Θεοδωράκη ερμηνευμένα σε σύγχρονο ύφος από κορυφαίους καλλιτέχνες και είναι το soundtrack των Ολυμπιακών Αγώνων της Αθήνας το 2004.
Το 2006 ο Γιάννης Πλούταρχος συμμετείχε σε ντουέτο με την Κωνσταντίνα στο τραγούδι "Τι μπήκε ανάμεσά μας" που περιλαμβάνεται στον δίσκο της ενώ κυκλοφόρησε και η έβδομη δισκογραφική δουλειά του με τίτλο «Κρυμμένα μυστικά» με 16 τραγούδια που έγινε διπλά πλατινένιο. Ακολούθησε την επόμενη χρονιά ένα διπλό Best Of album με τίτλο «Στιγμές» που περιελάμβανε όλες τις μεγάλες του επιτυχίες, συν 6 νέα κομμάτια καθώς και bonus DVD με 19 video clip. Το εν λόγω άλμπουμ ξεπέρασε τις 40.000 πωλήσεις και έγινε πλατινένιο.. Τον Σεπτέμβριο του 2006 άρχισε η τηλεοπτική σειρά αν μ΄αγαπάς με τραγούδι τίτλων το "Δεν είναι τώρα πια εδώ" (τραγούδι που περιλαμβάνεται στον δίσκο "Κρυμμένα μυστικά") σε στίχους και μουσική του Δημήτρη Αυλωνίτη. Το 2008 κυκλοφόρησε το album "Ο,τι γεννιέται στην ψυχή" με έντονο το έντεχνο χρώμα το οποίο και έγινε πλατινένιο.
Το 2010 κυκλοφόρησε το album "Προσωπικά Δεδομένα" με 17 καινούργια τραγούδια, συν τα κομμάτια "Το φωνάζω" και "Θησαυρός" τα οποία είχαν κυκλοφορήσει νωρίτερα ψηφιακά. Το συγκεκριμένο album έγινε επτά φορές πλατινένιο. Τον Φεβρουάριο του 2011 συναντιέται δισκογραφικά με έναν από τους Ιταλούς ερμηνευτές, τον Albano Carrisi στον δίσκο "Δυο Φωνές Μια Ψυχή" ο οποίος από την πρώτη ημέρα κυκλοφορίας ξεπέρασε τις 160.000 πωλήσεις ανάμεσα εφημερίδων, εγκαινιάζοντας έτσι την μετεγγραφή του στην Heaven Music. Ο εν λόγω δίσκος έγινε δεκαπέντε φορές πλατινένιος. Αυτή η συνεργασία τους, οδήγησε τον Γιάννη Πλούταρχο να συμμετέχει στο SanRemo Music Festival κατακτώντας μάλιστα και το πρώτο βραβείο καλύτερης ερμηνείας, ερμηνεύοντας μαζί με τον Albano και την διεθνούς φήμης υψίφωνο Δήμητρα Θεοδοσίου το Va, pensiero του Giuseppe Verdi.
Τον Μάρτιο του 2013, ο Γιάννης Πλούταρχος κυκλοφορεί τη 13η κατά σειρά προσωπική δισκογραφική δουλειά του με τίτλο "Κάτω απ' τον ίδιο ήλιο", η οποία μέσα σε μόλις 7 ημέρες διάθεσης γίνεται διπλά πλατινένια. 
Το Δεκέμβριο του 2013 γνωστοποιείται η επιστροφή του καλλιτέχνη στη MINOS - EMI και μετά από λίγες ημέρες ανακοινώνεται και η επικείμενη συνεργασία του με τον Έλληνα μουσικοσυνθέτη Μίμη Πλέσσα στη σκηνή του θεάτρου «Παλλάς» η οποία θα πραγματοποιηθεί τον Ιανουάριο του 2014. Το ίδιο έτος κυκλοφορεί τον δίσκο "Ο άνθρωπός σου" από την MINOS - EMI το οποίο έγινε πλατινένιο. 
Το 2016 επιστρέφει στην Heaven Music. Τον Μάρτιο κυκλοφορεί το νέο του δίσκο με τίτλο "Θέμα χρόνου" που έγινε διπλά πλατινένιο, την μουσική του άλμπουμ υπογράφει ο Φοίβος. Το Νοέμβριο του 2016 ο Γιάννης Πλούταρχος και το συγκρότημα Kings ενώνουν τις δυνάμεις τους και παρουσίασαν το τραγούδι "Οσο θα λείπεις". Το τραγούδι μπήκε υποψήφιο για το μουσικό Βραβείο MAD Video Music Award Καλύτερου ντουέτου/συνεργασίας. 
Τον Οκτώβριο του 2017 θα κυκλοφορήσει τον δίσκο "Πέρα από τα μάτια μου" που περιλάμβανε 20 ολοκαίνουρια τραγούδια. Το οποίο μπήκε απευθείας στο no1 του επίσημου IFPI Chart με τις φυσικές πωλήσεις δίσκων. Το Δεκέμβριο του 2017 ηχογραφεί το soundtrack της ταινίας μικρού μήκους «Βone Brothers», "Κάθε στιγμή μετράει" σε στίχους Βασιλείου Παππά και μουσική Θάνου Γεωργουλά. Τα έσοδα από την ψηφιακή προβολή του τραγουδιού διατέθηκαν εξολοκλήρου από τη Heaven Music στον Σύλλογο Γονέων και κηδεμόνων Παιδιών με Νεοπλασματικές Παθήσεις «ΠΙΣΤΗ».
Το Νοέμβριο του 2018 υπέγραψε στην Panik Platinum, από την οποία κυκλοφόρησε το album "Τραγούδια Ακατάλληλα", με 20 νέα κομμάτια, το οποίο μπήκε απευθείας στο no1 του επίσημου IFPI Chart με τις φυσικές πωλήσεις δίσκων. 
Το 2020 ξεκινά την συνεργασία του με τον μουσικοσυνθέτη Γιώργο Θεοφάνους. Τον Σεπτέμβριο του 2020 κυκλοφόρησε σε μουσική Γιώργου Θεοφάνους και στίχους του Θάνου Παπανικολάου το τραγούδι "Περνάς καλά" το οποίο σημείωσε μεγάλη επιτυχία. 
Το 2021 συμμετείχε στην κριτική επιτροπή του καθημερινού τηλεοπτικού μουσικού reality, House of fame του ΣΚΑΪ, μαζί με την Καίτη Γαρμπή, Φοίβο και Γιώργο Αρσενάκο. Τον Μάρτιο κυκλοφόρησε το δεύτερο τραγούδι από την συνεργασία του με τον Θεοφάνους με τίτλο "Μόνος μου" σε στίχους και μουσική Γιώργου Θεοφάνους. Τον Ιούνιο κυκλοφόρησε μια επανεκτέλεση του τραγουδιού "Αννα" (πρώτη εκτέλεση Κώστας Καράλης) για την συλλογή: “Τάκης Μπουγάς – Τα τραγούδια μου Vol. 1” από την Spicy. Τον ίδιο μήνα ξανά κυκλοφορεί το τραγούδι του (που συμπεριλαμβάνεται στον δίσκο "Προσωπικά δεδομένα") "Πόσο ωραία μάτια έχεις" σε μία επανεκτέλεση μαζί με την κόρη του, μια πιο pop dance εκδοχή η οποία έχει μια καλοκαιρινή αύρα.
Τον Οκτώβριο του 2021 κυκλοφόρησε το νέο του άλμπουμ σε συνεργασία με τον Γιώργο Θεοφάνους στις συνθέσεις, και στίχους του ιδίου και του Θάνου Παπανικολάου με τίτλο "Θα σε νικήσω" που περιλάμβανε 6 τραγούδια, δύο από αυτά ήταν το "Περνάς καλά" και το "Μόνος μου" που είχαν κυκλοφορήσει νωρίτερα ως single.
Προσωπική ζωή.
Είναι παντρεμένος με την Μαρία Παπαδοπούλου με την οποία έχει αποκτήσει πέντε παιδιά, την Κατερίνα (23), το Γιώργο (21), την Ελεωνόρα (15), την Παναγιώτα (14) και τον Κωνσταντίνο (10).
Τηλεόραση.
"Εμφάνιση ως Γιάννης Πλούταρχος στις παρακάτω τηλεοπτικές σειρές:"

</doc>
<doc id="67298" url="https://el.wikipedia.org/wiki?curid=67298" title="Σταμάτης Γονίδης">
Σταμάτης Γονίδης

Ο Σταμάτης Γονίδης ("γενν." Κύθνος, 16 Σεπτεμβρίου 1957) είναι Έλληνας τραγουδιστής, συνθέτης και στιχουργός του λαϊκού τραγουδιού. 
Βιογραφία.
Γεννήθηκε στην Κύθνο το 1957. 
Σε νεαρή ηλικία αποφασίζει να γίνει ναυτικός. Στα ταξίδια του έγραφε στίχους και μουσική και όλοι τον παρότρυναν να ασχοληθεί επαγγελματικά με το τραγούδι. 
Σταδιοδρομία.
Έπειτα από μερικά χρόνια αποφασίζει να ασχοληθεί επαγγελματικά με τη μουσική. Ξεκινάει από την επαρχία και συγκεκριμένα από τη Λιβαδειά και τη Χαλκίδα, γράφει τραγούδια σε μεγάλους ερμηνευτές εκείνης της εποχής, στις αρχές της δεκαετίας του '80 ξεκινάει τις νυχτερινές εμφανίσεις. Τη δεκαετία του '90 κάθε δίσκος του γίνεται χρυσός και πλατινένιος. Μέσα από τη δική του ζωή παίρνει τις εμπνεύσεις να δημιουργεί και έτσι παραμένει στην πρώτη κατηγορία των λαϊκών τραγουδιστών. 
Σύμφωνα με στοιχεία τα τραγούδια που έχει ερμηνεύσει ή έχει δημιουργήσει για τον ίδιο ή για άλλους καλλιτέχνες έχουν ξεπεράσει τα 1000. Επίσης έχει κυκλοφορήσει δύο βιβλία "Ο Ιπτάμενος Λαγός" και "Η απόλυτη ευτυχία του να μην υπάρχεις", το πρώτο αναφέρεται στις φιλοσοφικές αναζητήσεις του Σταμάτη Γονίδη σε ένα παραμύθι για μεγάλους και το δεύτερο επιχειρεί μια πολύ δύσκολη προσέγγιση στα ιδιαίτερα ευαίσθητα θέματα ψυχής, πίστης και πνευματικότητας.
Προσωπικά στοιχεία.
Είναι παντρεμένος σήμερα με την Κατερίνα Κουργιουξίδη. Έχει τρία παιδιά. Η νέα τραγουδίστρια, Στεφανία Γονίδη, είναι θυγατέρα του από το δεύτερο του γάμο με την Άντζελα Βάγια.

</doc>
<doc id="67311" url="https://el.wikipedia.org/wiki?curid=67311" title="Μίνι κάριερ">
Μίνι κάριερ

Το επονομαζόμενο Μίνι κάριερ (mini carrier) πλοίο είναι ειδικός τύπος πλοίου. Στη πραγματικότητα είναι ένα μικρό μπαλκ κάριερ (bulk carrier) και αποτελεί επινόηση ενός Έλληνα πλοιοκτήτη, ο οποίος στη περίοδο του γιγαντισμού των πλοίων σκέφθηκε να παραγγείλει στην Ιαπωνία τη ναυπήγηση μιας σειράς από μικρά και ευέλικτα φορτηγά πλοία, ολικής χωρητικότητας περίπου 1500 κόρων και εκτοπίσματος 3200 περίπου τόνων (dwt) που να μπορούν να εκτελέσουν ταξίδια τακτικών γραμμών (liner) για τη μεταφορά ομοειδών φορτίων, βαρέων φορτίων μέχρι και εμπορευματοκιβώτια (κοντέινερς). Η ιδέα αυτή υπήρξε απόλυτα επιτυχής και η ναυπήγηση παρόμοιων σκαφών γενικεύθηκε.

</doc>
<doc id="67312" url="https://el.wikipedia.org/wiki?curid=67312" title="Διαμετακόμιση">
Διαμετακόμιση

Με τον ελληνικό όρο διαμετακόμιση αποδίδεται ο διεθνής όρος τράνζιτ ή "τρανζίτ" (transit).&lt;br&gt; 
Στη ναυτιλία με τον όρο «"εμπορεύματα υπό διαμετακόμιση"» χαρακτηρίζονται εκείνα τα οποία εισάγονται μεν σε μία Χώρα, όχι όμως για να διατεθούν σ΄ αυτή αλλά για να επανεξαχθούν σε άλλη Χώρα. Τούτο συμβαίνει κυρίως σε μεταφορτώσεις πλοίων ίδιας ναυτιλιακής εταιρίας ή υπό την αυτή πρακτόρευση πλοίων.&lt;br&gt;
Το εμπόριο αυτής της μορφής γενικά χαρακτηρίζεται "διαμετακομιστικό" (traffic in transit) και οι λιμένες όπου βρίσκονται δεσμευμένα τα εμπορεύματα αυτού του είδους χαρακτηρίζονται "διαμετακομιστικοί λιμένες" (bonded ports). Οι διαμετακομιστικοί λιμένες διαθέτουν εκτεταμένους ύπαίθριους ή στεγασμένους χώρους (αποθήκες) για την απόθεση των προς μεταφόρτωση εμπορευμάτων. Οι χώροι αυτοί καλούνται «ελεύθερη ζώνη» και είναι περίφρακτοι.&lt;br&gt;
Κατά προέκταση δε της έννοιας αυτής διαμετακόμιση χαρακτηρίζεται και η εκφόρτωση (εισαγωγή) εμπορευμάτων σε ένα λιμένα εσωτερικού τα οποία προορίζονται για μεταφόρτωση και τελικό προορισμό άλλο λιμένα εσωτερικού στον οποίο θα ακολουθεί και ο εκτελωνισμός τους.
Στην Ελλάδα διαμετακομιστικοί λιμένες είναι της Θεσσαλονίκης, του Πειραιά, της Καλαμάτας, του Βόλου, της Καβάλας, του Λαυρίου κ.ά. 

</doc>
<doc id="67315" url="https://el.wikipedia.org/wiki?curid=67315" title="Μαραμπού">
Μαραμπού

&lt;br&gt;
Το μαραμπού (Marabou) ή λεπτόπτιλος (Leptoptilos) είναι γένος μεγάλων τροπικών πτηνών που ανήκει στην τάξη πελαργόμορφα (Ciconiiformes) και στην οικογένεια πελαργίδες (Ciconiidae). Υπάρχουν τρία είδη, που ζουν στην Ινδία, την Αφρική και την Ινδοκίνα. Διαφέρει από τα περισσότερα είδη πελαργού στο ότι πετά με διπλωμένο τον λαιμό προς τα πίσω, όπως ο ερωδιός. Συνώνυμο όνομα του γένους είναι "Cryptociconia" (= «κρυπτοπελαργός»).
Το είδος λεπτόπτιλος ο διστακτικός (L. dubius) ζει από τη βόρεια Ινδία μέχρι τη νήσο Βόρνεο. Το ύψος του φθάνει το 1,5 μέτρο και διαθέτει μεγάλο ράμφος, μαυρόασπρο ως καφετί φτέρωμα και αεροφόρο θύλακα μήκους 40 εκατοστών στη βάση του λαιμού, που χρησιμεύει στην παραγωγή ήχου, καθώς το πουλί είναι άφωνο. Τρέφεται με βατράχους, ψάρια και μικρές σαύρες ή άλλα ερπετά, δεν περιφρονεί όμως και τα πτώματα ή τα σκουπίδια. Φτιάχνει τη φωλιά του σε δένδρα ή ψηλούς βράχους.
Το είδος λεπτόπτιλος ο ιαβανικός (L. javanicus) είναι μικρότερο σε μέγεθος και δεν φέρει αεροφόρο θύλακα. Το είδος λεπτόπτιλος ο βαλαντιοφόρος (L. crumeniferus), που ζει στη νοτίως της Σαχάρας Αφρική, είναι το κυρίως γνωστό με την κοινή ονομασία μαραμπού, που προέρχεται από την αραβική λέξη "μαραμπούτ" και οφείλεται στο υποτίθεται συλλογισμένο ύφος και τη σοβαρή στάση του. Η εμφάνισή του θυμίζει μεγάλο ασπρορόδινο πελαργό με μαύρα πόδια και φτερούγες (η αγγλική του ονομασία είναι "marabou stork" = πελαργός μαραμπού) με γυμνό κεφάλι και λαιμό, ενώ κατά τα άλλα μοιάζει πολύ με το ινδικό είδος. Ζυγίζει μέχρι και πάνω από 9 κιλά και έχει άνοιγμα πτερύγων 3,2 μέτρα, το μεγαλύτερο άνοιγμα για χερσαίο πτηνό μαζί με τον κόνδορα των Άνδεων. Τα νεαρά άτομα είναι πιο καφετιά και με μικρότερο ράμφος.
Τα δύο φύλα μοιάζουν μεταξύ τους και ενηλικιώνονται σε ηλικία 4 ετών. Είναι κοινωνικά πτηνά που ζουν σε δικές τους αποικίες. Το μαραμπού γεννά 2 ή 3 αυγά. Τρώει, εκτός από όσα προαναφέρθηκαν, μικρά τρωκτικά και έντομα, όπως τερμίτες, κάμπιες και ακρίδες, αυγά κροκοδείλου, νεοσσούς κορμοράνου και πελεκάνου, κλπ..
Υπάρχουν πολλά απολιθώματα του γένους. Ο L. titan, που θηρευόταν από τους προϊστορικούς ανθρώπους, ήταν τεράστιος, και ο L. falconeri ήταν πολύ διαδεδομένος σε όλο τον κόσμο κατά την Πλειόκαινο.

</doc>
<doc id="67316" url="https://el.wikipedia.org/wiki?curid=67316" title="Λεπτόπτιλος">
Λεπτόπτιλος



</doc>
<doc id="67319" url="https://el.wikipedia.org/wiki?curid=67319" title="Εξελικτική Ψυχολογία">
Εξελικτική Ψυχολογία



</doc>
<doc id="67320" url="https://el.wikipedia.org/wiki?curid=67320" title="Αγγλικό πολιτικό σύστημα">
Αγγλικό πολιτικό σύστημα



</doc>
<doc id="67324" url="https://el.wikipedia.org/wiki?curid=67324" title="Γασκωνικός κόλπος">
Γασκωνικός κόλπος



</doc>
<doc id="67337" url="https://el.wikipedia.org/wiki?curid=67337" title="Αμιένη">
Αμιένη

Η Αμιάν (γαλλ. "Amiens", γνωστή στην ελληνική βιβλιογραφία υπό την εξελληνισμένη μορφή Αμιένη), είναι η πρωτεύουσα του νομού Σομ στην περιοχή Ω-ντε-Φρανς "(Hauts-de-France)", στο βόρειο τμήμα της Γαλλίας. Έχει 134.057 κατοίκους (2017) και βρίσκεται στην αριστερή όχθη του ποταμού Σομ "(Somme)". Η πόλη έχει αναπτυγμένη βιομηχανία στον τομέα της αυτοκίνησης (Valéo, Goodyear, Dunlop). Σήμερα είναι και κέντρο εταιρειών υπηρεσιών, ειδικότερα στην Πληροφορική.
Θέση - όνομα.
Η παλιά πόλη είναι κτισμένη στην περιοχή μεταξύ των βραχιόνων των ποταμών Σομ και Αβρ στη θέση που κατείχαν τα άλλοτε τείχη της στα οποία εκτείνονται σήμερα μεγάλες περιφερειακές λεωφόροι. Μια άλλη ζώνη λεωφόρων χωρίζει τη σύγχρονη πόλη από τα περίχωρά της, που εκτείνονται κυρίως στη δεξιά πλευρά του ποταμού Σομ.Η Αμιένη είναι κτισμένη στη θέση της παλαιάς Σαμαρόμπριβας, παλαιά πρωτεύουσα των Αμβιανών από τους οποίους κατά πάσα πιθανότητα προέρχεται το σύγχρονο όνομά της. Η ονομασία «Αμβιανοί» προέρχεται από τη γαλατική λέξη "ambe" (= ποταμός)
Ιστορία.
Στις αρχές του 4ου αιώνα (μ.Χ.) κήρυξε εδώ τον Χριστιανισμό ο Άγιος Φιρμίνος, ο οποίος έγινε και ο πρώτος Επίσκοπος της Αμιένης. Κατά τον Μεσαίωνα η περιοχή αυτή αποτέλεσε ιδιαίτερη κομητεία. Στις αρχές του 12ου αιώνα οι κάτοικοι επωφελούμενοι των συμπλοκών μεταξύ θρησκευτικών και πολιτικών αρχηγών απέκτησαν το προνόμιο της «ελεύθερης πόλης». Το 1435 περιήλθε με τη συνθήκη του Αρράς στους Δούκες της Βουργουνδίας, στους οποίους και παρέμεινε μέχρι το 1477. Αργότερα καταλήφθηκε αιφνιδιαστικά από τους Ισπανούς από τους οποίους και απελευθερώθηκε μετά από μακρά πολιορκία υπό του Ερρίκου του Δ΄.
Τον Μάρτιο του 1802 εδώ υπεγράφη η περίφημη ομώνυμη συνθήκη μεταξύ Μεγάλης Βρετανίας, Γαλλίας, Ισπανίας και Ολλανδίας. Το 1870 καταλήφθηκε από τους Γερμανούς, όπως και στους δύο Παγκόσμιους Πολέμους. Μετά τη πρώτη μάχη του Μάρνη υπέστη μεγάλες καταστροφές μέχρι το 1918 που παρέμεινε στη ζώνη του πυρός και αυτό διότι στην Αμιένη ήταν εγκατεστημένο ένα από τα πρώτα πολεμικά αεροδρόμια, στο οποίο οι αγγλικές δυνάμεις συγκεντρώνονταν στο δυτικό μέτωπο. Τότε οι Γερμανοί επιχείρησαν μια τεράστια προσβολή με πυροβολικό, βομβαρδίζοντας μέρα-νύκτα την πόλη. Τότε ο περίφημος Καθεδρικός Ναός της πόλης βλήθηκε από 9 βλήματα και καταστράφηκε η οροφή του. Τραγική υπήρξε τότε και η τύχη των κατοίκων που δεν έβρισκαν τόπο να σωθούν.Κατά τον Β΄ Παγκόσμιο Πόλεμο και πάλι η Αμιένη καταλήφθηκε από τους Γερμανούς και απελευθερώθηκε στις 31 Αυγούστου του 1944 από τη 2η Βρετανική Στρατιά.
Αξιοθέατα.
Ο Καθεδρικός της Αμιένης "(Notre-Dame d'Amiens)" είναι ο πιο ψηλός των μεγάλων «κλασικών» γοτθικών εκκλησιών του 13ου αιώνα και είναι ο μεγαλύτερος Ναός του είδους του στη Γαλλία. Αφού μια πυρκαγιά κατέστρεψε τον προηγούμενο Ναό, η κατασκευή του νέου Καθεδρικού άρχισε το 1220 και τελείωσε το 1288, βάσει σχεδίων του Ρομπέρ ντε Λυζάρς. Η ανέγερση του μεγαλοπρεπή Ναού έγινε για να στεγάσει ένα πολύ σημαντικό Χριστιανικό Λείψανο, την Τίμια Κεφαλή του Αγίου Ιωάννη του Προδρόμου (για την ακρίβεια τα οστά του προσώπου, μια και άλλο ένα μεγάλο τμήμα βρίσκεται στο Άγιο Όρος). Το Άγιο Λείψανο μετέφεραν το 1206 στην Αμιένη οι Σταυροφόροι, μετά την Άλωση της Κωνσταντινούπολης στην Δ' Σταυροφορία, που έγινε το 1204. Θεωρείται ο «Παρθενών της γοτθικής αρχιτεκτονικής». Στο Β' Παγκόσμιο Πόλεμο βομβαρδίστηκε από γερμανικό πυροβολικό και έπαθε σοβαρές ζημιές, οι οποίες αργότερα αποκαταστάθηκαν. Από το 1981 έχει συμπεριληφθεί στον κατάλογο των Μνημείων Παγκόσμιας Κληρονομιάς της UNESCO. Ο Καθεδρικός εορτάζει την 25η Μαΐου, στην Τρίτη Εύρεση της Κεφαλής του Αγίου Ιωάννη του Βαπτιστή, όπου και πλήθος κόσμου συρρέει για προσκύνημα στην πόλη.
Άλλα αξιόλογα κτίρια της πόλης είναι οι δύο Ναοί του Σαιν-Ζερμαίν και του Σαιν-Ρεμί, που κτίσθηκαν τον 15ο αιώνα, καθώς επίσης το ιστορικό Δικαστικό Μέγαρο και το Δημαρχείο.

</doc>
<doc id="67342" url="https://el.wikipedia.org/wiki?curid=67342" title="Αβιηνός">
Αβιηνός

Αβιηνός είναι η εξελληνισμένη μορφή του ονόματος του Λατίνου συγγραφέα, ποιητή και μεταφραστή του 4ου αιώνα μ.Χ. Postumius Rufius Festus (qui et) Avien(i)us, με την οποία και είναι γνωστός.
Ο Αβιηνός γεννήθηκε στο Volsinii της Ετρουρίας από τη διακεκριμένη οικογένεια των Rufii Festi και ήταν εξαιρετικά μορφωμένος. Διορίσθηκε δύο φορές ύπατος (αν μία επιγραφή που εκδόθηκε τον 17ο αι. από τους Jacob Spon και Raffaello Fabretti αναφέρεται πραγματικά σε αυτόν).
Φημολογείται ότι υπήρξε και ζωγράφος. Δεν υπάρχει αναφορά στον Χριστιανισμό στο έργο του, αλλά και γενικώς δεν υπάρχει θρησκευτική χροιά.
Ο Αβιηνός μετέφρασε κάπως ελεύθερα στα λατινικά σε δακτυλικούς στίχους τα ελληνικά ποιήματα του Αράτου "«Φαινόμενα»" και "«Προγνωστικά»". Επίσης, σε εξάμετρο και αρχαΐζουσα λατινική, το δημοφιλές τότε ποίημα "«Περιήγησις»", το οποίο είχε γραφεί από τον Διονύσιο τον Περιηγητή και οριοθετούσε συνοπτικά την Οικουμένη από την οπτική γωνία της Αλεξάνδρειας, ως "Descriptio orbis terrae". Μόνο το Βιβλίο Ι σώζεται, με ανακρίβειες στην πραγματική Γεωγραφία και κάποιες εξεζητημένες ετυμολογήσεις.
Το "Ora maritima".
Ο Αβιηνός συνέγραψε το έργο "Ora Maritima" (= «θαλάσσιες ακτές»), βασισμένο σε υλικό από τη μορφή ακτοπλοϊκών οδηγιών των θαλασσινών που ονομαζόταν "«Περίπλους»" σε έμμετρη μορφή. Αναφέρεται ότι στο Ora Maritima περιέχεται κείμενο από το έργο Μασσαλιώτικος περίπλους, του 6ου αιώνα π.Χ. πιθανότατα. Το αποτέλεσμα είναι η περιγραφή ενός συγχέοντα ερασιτέχνη για τις ακτές της Μεσογείου. Ο επιμελητής του έργου A. Berthelot απέδειξε ότι ο Αβιηνός πήρε στοιχεία από το ρωμαϊκά «δρομολόγια» ("Itineraria"), αλλά αντέστρεψε κάποιες διαδοχές. Ο Berthelot σχολιάζει κάποια ονόματα επί της ισπανικής ακτής ως εξής: «Η παράλειψη του Emporium, που έρχεται σε κτυπητή αντίθεση με την αναφορά της Ταρραγώνος και της Βαρκελώνης, ίσως χαρακτηρίζει τη μέθοδο του Αβιηνού, που αναδιφεί σε παλαιές πηγές και αναμιγνύει τις έρευνές του με τις δικές του εντυπώσεις ως αξιωματούχου του 4ου αιώνα μ.Χ.» ("Εισαγωγή"). Το "Ora maritima" ήταν ένα έργο προοριζόμενο για τον αναγνώστη και όχι για τον ταξιδιώτη.
Συνωνυμίες.
Το παραπάνω πρόσωπο, που είναι ο κατ' εξοχήν γνωστός ως Αβιηνός, δεν πρέπει να ταυτίζεται με τον Rufus (;) Festus που έγραψε περί το 369 μ.Χ. μία επιτομή ("breviarium") της Ρωμαϊκής Ιστορίας.
Ο Theodore Mommsen ταύτισε τον παραπάνω με τον Rufius Festus, ανθύπατο στην Αχαΐα το 366, και αμφότερους με τον Αβιηνό. Και άλλοι πάλι τον συγχέουν με τον Festus του Τριδέντου, "magister memoriae" (= γραμματέα) και διαβόητο για τη σκληρότητά του ανθύπατο της επαρχίας της Ασίας, όπου είχε σταλεί να τιμωρήσει τους ενεχόμενους στη συνωμοσία του Θεοδώρου.

</doc>
<doc id="67344" url="https://el.wikipedia.org/wiki?curid=67344" title="Νικόλαος Δημητρακόπουλος">
Νικόλαος Δημητρακόπουλος

Ο Νικόλαος Δημητρακόπουλος (28 Ιανουαρίου 1864 - 21 Δεκεμβρίου 1921) ήταν δικηγόρος, πολιτικός, νομομαθής και συγγραφέας που διετέλεσε υπουργός δικαιοσύνης. Από το τεράστιο νομοθετικό του έργο σε τελείως δυσανάλογο χρόνο παραμονής του στον υπουργικό θώκο, μόλις 19 μήνες, έχει εύλογα μυθοποιηθεί ως ο μεγαλύτερος Έλληνας νομοθέτης του Βασιλείου της Ελλάδος και δεύτερος μετά τον Γεώργιο φον Μάουερ&lt;br&gt;. 
Ο "μυθικός Δημητρακόπουλος" υπήρξε στην εποχή του ο ανορθωτής του δικηγορικού λειτουργήματος, αλλά και της Δικαιοσύνης ειδικότερα, δεινός υπέρμαχος της ανεξαρτησίας της αλλά και σφοδρός πολέμιος οποιουδήποτε κρατικού ή κομματικού παρεμβατισμού σ΄ αυτήν, φθάνοντας αρκετές φορές ακόμα και σε σύγκρουση με άλλα μέλη του υπουργικού συμβουλίου που συμμετείχε.
Βιογραφικά στοιχεία.
Γεννήθηκε στην Καρύταινα της Γορτυνίας, γιος του νομικού Πέτρου Δημητρακόπουλου, όπου και ολοκληρώνοντας τις γυμνασιακές του σπουδές, σπούδασε νομικά στο πανεπιστήμιο Αθηνών από το οποίο αποφοίτησε το 1888. Ασχοληθείς κυρίως με το Ιδιωτικό Δίκαιο ξεκίνησε να δικηγορεί στην Αθήνα το 1890, περιοριζόμενος κυρίως σε γνωμοδοτήσεις, προκαλώντας στον τότε νομικό κόσμο ιδιαίτερη αίσθηση με τα σπάνια πνευματικά του προσόντα, τη νομική του κατάρτιση και εντυπωσιακή του ευρυμάθεια και ειδικότερα τη φυσική ρητορική του δεινότητα με επιχειρηματολογίες που συνάρπαζαν, αποκτώντας έτσι σχετικά πολύ γρήγορα μεγάλη αίγλη. Το 1906 έθεσε υποψηφιότητα για βουλευτής στην Αρκαδία, που όμως απέτυχε να εκλεγεί. Το 1909 στο επαναστατικό στρατιωτικό κίνημα που εκδηλώθηκε από νεαρούς μιμητές της επανάστασης των Νεοτούρκων, που είχε εκδηλωθεί ένα χρόνο πριν, του προτάθηκε υπουργικό αξίωμα, το οποίο όμως αρνήθηκε επειδή δεν είχε εκλεγεί από το λαό, αποκαλύπτοντας έτσι την πίστη του στους δημοκρατικούς θεσμούς.
Στις Εκλογές Αυγούστου 1910 που διεξάχθηκαν,στις 8 Αυγούστου 1910, (μετά από την παραίτηση της Κυβέρνησης του Στέφανου Δραγούμη), έχοντας δημιουργήσει ήδη δικό του ομώνυμο κόμμα κέρδισε 21 έδρες εκλεγείς και ο ίδιος βουλευτής της Αρκαδίας όπου και συμπράττοντας στη συνέχεια με τον Ελευθέριο Βενιζέλο συμμετείχε στην πρώτη κυβέρνηση Βενιζέλου, αναλαμβάνοντας υπουργός Δικαιοσύνης στις 6 Οκτωβρίου (1910) και παράλληλα για σύντομο χρονικό διάστημα, μόλις 12 ημερών, το Υπουργείο των Εξωτερικών, το οποίο και παρέδωσε στον Ιωάννη Γρυπάρη. Την επομένη της ανάληψης των καθηκόντων του στο υπουργείο δικαιοσύνης με εγκύκλιό του προς όλες τις δικαστικές αρχές της επικράτειας ενημερώνοντας για το επικείμενο πρόγραμμά του ζήτησε απ΄ όλους να γίνουν «"συμπράκτορες, φίλοι και συναγωγοί"» στο έργο «"της αναστηλώσεως και ενισχύσεως της δικαιοσύνης, αλλ΄ εν ταυτώ και της πολιτειακής και κοινωνικής αναπλάσεως"». Εκθειάζοντας με τα μελανότερα χρώματα τη λειτουργία του κρατικού μηχανισμού και ειδικότερα την παραλυσία της δικαιοσύνης ένεκα των ιδεών του επαναστατικού ρεύματος της εποχής σημείωνε στην εγκύκλιό του 
Πράγματι από τα διαλαμβανόμενα σ΄εκείνη την εγκύκλιο διαφαίνονταν ότι η ισονομία που προβλεπόταν στο Σύνταγμα του 1864 είχε χάσει τη σοβαρότητά της έχοντας παραχωρήσει τη θέση στην ισοτιμία του δικαιώματος στην παρανομία. Οι υφιστάμενοι νόμοι δεν τηρούνταν, οι δε δικαστικές αποφάσεις λαμβάνονταν με κριτήρια πολιτικά, κοινωνικά, επαγγελματικά κλπ και τελείως ξένα προς την έννοια του δικαίου, επιβάλλοντας αυστηρές κυρώσεις μόνο επί των αδυνάτων διαπιστώνοντας παράλληλα ότι η φιλεργία και η επιμέλεια των δικαστικών δεν ήταν πάντα σε όλους «"ο αχώριστος σύντροφος"». Γενικά την "ανόρθωση της δικαιοσύνης" τη θεωρούσε ως κύρια βάση της γενικότερης «"αρραγούς οικονομικής, στρατιωτικής και εκπαιδευτικής ανορθώσεως και πάσης αγαθής εκδηλώσεως του δημοσίου και του ιδιωτικού βίου"», υποστηρίζοντας τελικά πως χωρίς κράτος δικαίου περιττεύει η ύπαρξη του ελληνικού κράτους.
Με την πρώτη συνεδρίαση της νέας Βουλής που προήλθε μετά τις εκλογές ξέσπασαν θυελλώδεις συζητήσεις περί του χαρακτήρα του σώματος αν θα πρέπει να είναι συντακτική ή αναθεωρητική. Ο Ν. Δημητρακόπουλος ηγούμενος τότε μικρής ομάδας βουλευτών (του κόμματός του), υποστήριξε την άποψη της μέσης οδού, δηλαδή την ευρεία αναθεώρηση του Συντάγματος.&lt;br&gt; 
Την άποψη του αυτή, λίγες ημέρες αργότερα υιοθέτησε και ο Ε. Βενιζέλος ο οποίος την υποστήριξε επιβάλλοντάς την στη νέα βουλή μετά τις επαναληπτικές εκλογές που διεξάχθηκαν δύο μήνες μετά των προηγουμένων. Έτσι ο Δημητρακόπουλος παραμένοντας υπουργός Δικαιοσύνης παρασκεύασε το σχέδιο των αναθεωρητέων άρθρων του Συντάγματος το οποίο και υπέβαλε στη συνέχεια στη Βουλή για ψήφιση.
Σημαντικότερο όμως έργο του Ν. Δημητρακόπουλου ήταν τόσο τα βασικά μέτρα που έλαβε για την ανόρθωση της Δικαιοσύνης όσο και το πλούσιο νομοθετικό του έργο.
Πρώτα βασικά μέτρα.
Τα πρώτα βασικά μέτρα που έλαβε ο Ν Δημητρακόπουλος στο μεγαλόπνοο πρόγραμμά του για την ανύψωση της δικαιοσύνης ήταν α) το ζήτημα των αποδοχών των δικαστικών, β) η κάθαρση του χώρου από φερόμενους ως "ανάξια στοιχεία", γ) η σύγκρουσή του με το επαναστατικό ρεύμα της εποχής που απαιτούσε μεταξύ άλλων την κατάργηση της ισοβιότητας των δικαστών και δ) την ανεξαρτησία της δικαιοσύνης από κάθε παρεμβατισμό με επακόλουθο την ισόνομη εφαρμογή των νόμων.
Για την παγίωση των παραπάνω μέτρων ο Ν. Δημητρακόπουλος στη διάρκεια της υπουργίας του υπήρξε ιδιαίτερα άκαμπτος και ανυποχώρητος ιδιαίτερα στην τήρηση της ίσης μεταχείρισης αμεροληψίας έτοιμος ακόμα και να αποχωρήσει από οποιοδήποτε αξίωμα και αν κατείχε εφόσον ετίθετο θέμα συνείδησης. Ενδεικτικό περιστατικό ήταν εκείνο που συνέβη στο υπουργικό συμβούλιο όταν εκδήλωσε την προτίμησή του για την ηγεσία του Αρείου Πάγου σε πρόσωπα διάφορα εκείνων που πρότεινε ο Ν. Δημητρακόπουλος, λαμβάνοντας βασικό κριτήριο την καταγωγή (συμπατριώτες), καθώς και άλλα, τότε ο Υπουργός Δικαιοσύνης σπρώχνοντας την καρέκλα του προς τα πίσω ανασηκώθηκε λέγοντας: «"Ε λοιπόν κύριοι, αφού σεις ξέρετε τους δικαστικούς καλλίτερα από εμένα εγώ περιττεύω. Χαίρετε - Ως εδώ και μη παρέκει"» και πετώντας επιδεικτικά στο τραπέζι το φάκελλο με το μητρώο των δικαστών που κρατούσε εξήλθε της αίθουσας οργίλος τονίζοντας το επιβεβλημένο καθήκον της ενημέρωσης του ανωτάτου άρχοντος αιτούμενος ακρόαση (υπονοώντας την παραίτησή του). Τότε έσπευσε ο ίδιος ο πρωθυπουργός, ο Ε. Βενιζέλος όπου και τον συγκράτησε στις σκάλες διαβεβαιώνοντάς τον ότι όλες οι προτάσεις του γίνονταν αποδεκτές.
Νομοθετικό έργο.
Η σύγκριση του Ν. Δημητρακόπουλου με τον Γεώργιο φον Μάουερ έγινε με βάση το χρόνο του νομοθετικού τους έργου όπου ο μεν Μάουερ νομοθέτησε σε 18 μήνες τους γνωστούς τέσσερις μεγάλους κώδικες, ενώ ο Δημητρακόπουλος σε 19 μήνες, με τη βασική όμως διαφορά ότι ο μεν πρώτος νομοθέτησε εκ του μηδενός ενώ ο Δημητρακόπουλος καινοτόμησε μεταρρυθμίσεις ισχύουσας νομοθεσίας.&lt;br&gt;
Ο Ν. Δημητρακόπουλος κατάφερε μέσα σε 19 μήνες, εκτός από την παρασκευή των αναθεωρητέων διατάξεων του Συντάγματος, να καταθέσει προς ψήφιση στη Βουλή περίπου 50 νομοσχέδια σε πέντε σειρές, τα περισσότερα των οποίων και έγιναν νόμοι. Το μεγαλόπνοο όμως πρόγραμμά του όπως απεκάλυψε στη μνημειώδη ομιλία του στη Βουλή στις 26 Ιανουαρίου του 1911, για την ανάπλαση της δικαιοσύνης και τη δικαστική αναδιοργάνωση ήταν η «"ριζική ανακάθαρσις της νομοθεσίας"» με την «"εισαγωγήν Αστικού Κώδικος, την ανακαίνισιν της Πολιτικής Δικονομίας, την ανακαίνισιν και μεταβολήν του Ποινικού νόμου και την εισαγωγήν του Εμπορικού Κώδικος"». Το τετραπλό στην ουσία έργο αυτό απαιτούσε όμως και χρόνο και ιδιαίτερη μελέτη. Για τον σκοπό αυτό ο Δημητρακόπουλος όρισε ταχύτατα τέσσερις νομοπαρασκευαστικές επιτροπές από τους διαπρεπέστερους νομομαθείς, επιλεγμένους με αδιάβλητα κριτήρια, τις οποίες εξοπλίζοντας με νομοθετικό κύρος, (ν.ΓΨΝΗ/1911), προσδιόρισε τις ακριβείς διαδικασίες, προθεσμίες, ελέγχους από την Αναθεωρητική Επιτροπή καθώς και τη δέουσα αμοιβή των μελών των επιτροπών Δυστυχώς όμως ο χρόνος της υπουργικής θητείας των μόλις 19 μηνών, εξαιρετικά ανεπαρκής, δεν επέτρεψε την ολοκλήρωση του σπουδαίου αυτού έργου.
Από το σύνολο των ποινικών και αστικού δικαίου νόμων που εισήγαγε ο Δημητρακόπουλος άξιοι ιδιαίτερης μνείας, που αποκαλύπτουν την επικρατούσα τότε κατάσταση είναι:
Συνέχιση πολιτικής δράσης.
Το 1912 αποχώρησε από το «Κόμμα των Φιλελευθέρων» και ίδρυσε το «Προοδευτικό κόμμα». Το 1916, ο Βασιλιάς τού έδωσε εντολή να σχηματίσει κυβέρνηση, αλλά ο ίδιος δήλωσε αδυναμία και κατέθεσε την πρόταση. Στις εκλογές του 1920 δεν έλαβε μέρος λόγω ασθένειας, παρόλα αυτά όμως, το κόμμα του κατάφερε να εκλέξει 14 βουλευτές.
Ο Νικόλαος Δημητρακόπουλος έχοντας διάγει γενικά μια ασκητική ζωή, απεβίωσε στις 21 Δεκεμβρίου 1921 στη Βιέννη όπου είχε μεταβεί, υποκύπτοντας σε ανίατη ασθένεια της εποχής, σε ηλικία 56 ετών.
Κρίσεις - Σχόλια.
Ο Νικόλαος Δημητρακόπουλος ξεχώρισε για τη ρητορική του δεινότητα και για το πλουσιότατο νομοθετικό του έργο κατά τη διάρκεια της παραμονής του στο Υπουργείο Δικαιοσύνης. Με δικές του ενέργειες ιδρύθηκε το Ανώτατο Δικαστικό Συμβούλιο, επίσης αύξησε τους δικαστικούς μισθούς για να ενισχύσει την αμεροληψία των λειτουργών της Θέμιδος, καθιέρωσε τη μονιμότητα των δικαστών, έδωσε έμφαση στους νόμους περί προστασίας των εκλογών κ.ά. Παρόλο που δεν ήταν καθηγητής νομικής, αν και του είχε προταθεί η θέση, το επιστημονικό του έργο υπήρξε σημαντικό, με κυριότερο το "Νομικαί Ενασχολήσεις" (4 τόμοι), στο οποίο αναφέρονται όλες οι αγορεύσεις του στη Βουλή από την περίοδο 1915-1916 και αφορούν θέματα αστικού, ποινικού και δημοσίου δικαίου. Εκτός από το επιστημονικά έργα έγραψε και διάφορα άλλα όπως: "Πολεμικά Απομνημονεύματα" (1898), "Θεοκρισία παρά τοις Έλλησιν", "Πολιτικά" κ.ά.
Συγγραφικό έργο.
Στο συγγραφικό έργο του Ν. Δημητρακόπουλου περιλαμβάνονται:

</doc>
<doc id="67345" url="https://el.wikipedia.org/wiki?curid=67345" title="Στάδιο Μαρτίνεζ Βαλέρο">
Στάδιο Μαρτίνεζ Βαλέρο



</doc>
<doc id="67347" url="https://el.wikipedia.org/wiki?curid=67347" title="Γήπεδο Ντε Σαρία">
Γήπεδο Ντε Σαρία



</doc>
<doc id="67349" url="https://el.wikipedia.org/wiki?curid=67349" title="Πέτρος Μολυβιάτης">
Πέτρος Μολυβιάτης

Ο Πέτρος Μολυβιάτης (1928) είναι Έλληνας διπλωμάτης και πολιτικός. Υπήρξε πολύ στενός συνεργάτης («εξ απορρήτων») του πρωθυπουργού και Προέδρου της Δημοκρατίας Κωνσταντίνου Καραμανλή ενώ έχει διατελέσει τρεις φορές υπουργός Εξωτερικών της Ελλάδας (2004 - 2006, 2012 και 2015), διευθυντής του Πολιτικού Γραφείου του πρωθυπουργού (1974 - 1980), γενικός γραμματέας της Προεδρίας της Δημοκρατίας (1980 - 1985 και 1990 - 1995) και βουλευτής Επικρατείας της Νέας Δημοκρατίας (1996 - 2004).
Προσωπικότητα με ευρύτερη αποδοχή στο πολιτικό σύστημα, χαρακτηριστική υπήρξε η καλή σχέση και συνεργασία του με τον Αντώνη Λιβάνη, που πολλές φορές έπαιξε θετικό ρόλο στην εξομάλυνση των διαφορών μεταξύ Κ. Καραμανλή και Ανδρέα Παπανδρέου, ιδιαίτερα την περίοδο της «συγκατοίκησης» (1980 - 1985).
Βιογραφικά στοιχεία.
Γεννήθηκε στη Χίο στις 12 Ιουνίου 1928. Η μητέρα του Αγάπη ήταν αδελφή του συγγραφέα Ηλία Βενέζη και καταγόταν από το Αϊβαλί της Μικράς Ασίας.
Σπούδασε νομική στο Εθνικό και Καποδιστριακό Πανεπιστήμιο Αθηνών. Ακολούθησε καριέρα στο διπλωματικό σώμα, με θητεία σε καίριες θέσεις: στις μόνιμες αντιπροσωπείες της Ελλάδας στην έδρα του ΟΗΕ στη Νέα Υόρκη και την έδρα του ΝΑΤΟ στις Βρυξέλλες, καθώς και στις ελληνικές πρεσβείες της Μόσχας, της Άγκυρας και της Πρετόριας.
Από το 1974 ως το 1980 ήταν γενικός διευθυντής του Πολιτικού Γραφείου του πρωθυπουργού Κωνσταντίνου Καραμανλή και στη συνέχεια για δύο πενταετίες (1980 - 1985 και 1990 - 1995) χρημάτισε γενικός γραμματέας της Προεδρίας της Δημοκρατίας. Από το 1996 μέχρι το 2004 εκλέγεται βουλευτής επικρατείας με την υποστήριξη της Νέας Δημοκρατίας. Το 2004 στην πρώτη κυβέρνηση Καραμανλή ανέλαβε το υπουργείο Εξωτερικών, όπου παρέμεινε μέχρι και τις 14 Φεβρουαρίου του 2006. Επίσης είναι πρόεδρος του ιδρύματος «Κωνσταντίνος Γ. Καραμανλής».
Στις 17 Μαΐου 2012, κατά τον διορισμό της Υπηρεσιακής Κυβέρνησης Παναγιώτη Πικραμμένου από τον Πρόεδρο της Ελληνικής Δημοκρατίας Κάρολου Παπούλια, ανέλαβε το υπουργείο Εξωτερικών μέχρι τη διενέργεια εκλογών στις 17 Ιουνίου 2012.
Στις 28 Αυγούστου 2015 κατά τον διορισμό της Υπηρεσιακής Κυβέρνησης Βασιλικής Θάνου Χριστοφίλου από τον Πρόεδρο της Ελληνικής Δημοκρατίας Προκόπη Παυλόπουλο, ανέλαβε το υπουργείο Εξωτερικών μέχρι τη διενέργεια εκλογών στις 20 Σεπτεμβρίου 2015.
Είναι παντρεμένος με τη Νιόβη Χριστάκη και έχει δύο παιδιά, μία κόρη και ένα γιο. Η κόρη του Λώρα υπήρξε σύζυγος του επιχειρηματία και τραπεζίτη Στέλιου Παναγόπουλου, διοικητή της Εθνικής Τράπεζας και ευρωβουλευτή του ΠΑΣΟΚ.
Υπουργός Εξωτερικών.
Τον Απρίλιο του 2005 ο Πέτρος Μολυβιάτης, και ο Καραμανλής έστειλαν έξι επιστολές σε Ευρωπαίους ηγέτες και αξιωματούχους και στον πρόεδρο των ΗΠΑ, Τζορτζ Μπους, με τις οποίες πρότειναν την επίλυση του Μακεδονικού ονοματολογικού ζητήματος και την αποδοχή της ένταξης της χώρας στην ΕΕ με την υιοθέτηση μιας διπλής ονομασίας, χωρίς να γίνει κάποια αλλαγή του Συντάγματος της χώρας: η ονομασία "Δημοκρατία Μακεδονίας-Σκόπια" θα χρησιμοποιούνταν από τον ΟΗΕ, τα κράτη του οποίου ενθαρρύνονταν απλώς να τη χρησιμοποιούν, ενώ το συνταγματικό όνομα "Δημοκρατία της Μακεδονίας" θα συνέχιζε να βρίσκεται σε χρήση στο εσωτερικό της χώρας.

</doc>
<doc id="67351" url="https://el.wikipedia.org/wiki?curid=67351" title="Βέρκα Σέρντιουτσκα">
Βέρκα Σέρντιουτσκα



</doc>
<doc id="67352" url="https://el.wikipedia.org/wiki?curid=67352" title="Κενάν Ντογκουλού">
Κενάν Ντογκουλού



</doc>
<doc id="67358" url="https://el.wikipedia.org/wiki?curid=67358" title="Φ.Κ. Κάδιξ">
Φ.Κ. Κάδιξ



</doc>
<doc id="67362" url="https://el.wikipedia.org/wiki?curid=67362" title="Trillian">
Trillian



</doc>
<doc id="67367" url="https://el.wikipedia.org/wiki?curid=67367" title="Βασίλης Ξανθόπουλος (καλαθοσφαιριστής)">
Βασίλης Ξανθόπουλος (καλαθοσφαιριστής)

Ο Βασίλης Ξανθόπουλος (Μαρούσι, 29 Απριλίου 1984-) είναι Έλληνας διεθνής καλαθοσφαιριστής. Έχει ύψος 1,88 μέτρα και αγωνίζεται στη θέση του πλέι μέικερ για τον Κολοσσό Ρόδου.
Σταδιοδρομία.
Ο Βασίλης Ξανθόπουλος γεννήθηκε στον Πειραιά. Αρχικά αγωνίστηκε στην εφηβική ομάδα του Ολυμπιακού το 1997. Άρχισε την καριέρα του το 2001 με το Πειραϊκό στον οποίο αγωνίστηκε την σεζόν 2001-02. Για δυο χρονιές (2002-2004) αγωνίστηκε στη Νήαρ Ηστ. Στον Παναθηναϊκό εντάχθηκε το καλοκαίρι του 2004 όπου θα αγωνιστεί για εννιά αγώνες και θα κατακτήσει το νταμπλ. Η επόμενη σεζόν θα τον βρει δανεικό στον ΠΑΟΚ με τον οποίο θα αγωνιστεί σε 29 παιχνίδια πρωταθλήματος, μετρώντας 3,66 πόντους και 3,14 ασίστ ανά αγώνα. Το 2007 ο Ξανθόπουλος επιστρέφει από τον δανεισμό του και αγωνίζεται σε 7 ματς πρωταθλήματος και 1 στην Ευρώπη. Εκείνη την σεζόν κατέκτησε το Τριπλ-Κράουν με τον Παναθηναϊκό. Τη σεζόν 2007-2008 αποκτήθηκε από τον Πανιώνιο. Στις 15 Μαΐου 2008 ο Ξανθόπουλος συμπλήρωσε 100 συμμετοχές στο επαγγελματικό Πρωτάθλημα. Το 2009 μετακινήθηκε στο Πανελλήνιο. Το Σεπτέμβριο του 2011 επέστρεψε στον Πανιώνιο, όπου κατάφερε να είναι πρώτος στις ασίστ στο Ελληνικό πρωτάθλημα, έχοντας 4,1 στην κανονική διάρκεια και 5,7 σε 10 ματς playoffs. 
Στις 24 Ιουλίου 2012 ανακοινώθηκε η επιστροφή του στο δυναμικό του Παναθηναϊκού με τον οποίο κατέκτησε νταμπλ. Το 2013 υπέγραψε συμβόλαιο συνεργασίας στην ισπανική Ομπραδόιρο. Το 2014 επέστρεψε στον Πανιώνιο. Το 2015 μεταγράφηκε στον Άρη Θεσσαλονίκης. Στις 20 Φεβρουαρίου 2016 έκανε ρεκόρ καριέρας στα κλεψίματα με οκτώ σε ματς του Άρη κόντρα στην Καβάλα. Το 2017 έφτασε στον τελικό κυπέλλου με τον Άρη αλλά ηττήθηκε από τον Παναθηναϊκό 68-59. Στο πρωτάθλημα κατέκτησε την τέταρτη θέση ενώ αναδείχτηκε ο πρώτος παίκτης στα κλεψίματα (60), του πρωταθλήματος.
Στις 5 Ιουλίου 2017 ανακοινώθηκε η μεταγραφή του στην Α.Ε.Κ. Κατακτά στις 17/2/2018 το Κύπελλο Ελλάδας κόντρα στον Ολυμπιακό (88-83), με τον ίδιο να έχει 3 πόντους. Στις 5 Μαΐου 2018 κάνει πολύ καλή εμφάνιση στον ημιτελικό του Final-4 του Τσάμπιονς Λιγκ κόντρα στην Μούρθια, παρόλο που δεν πέτυχε πόντο. Στις 6 Μαΐου κατέκτησε τελικά το Μπάσκετμπολ Τσάμπιονς Λιγκ στο Final-4 της Αθήνας, νικώντας την Μονακό στον τελικό με 100-94. Το 2019 κατέκτησε το Διηπειρωτικό Κύπελλο, νικώντας την Φλαμένγκο 86-70. Στις 12 Ιουνίου 2019 έγινε ο 20ός παίκτης από καταβολής Α’ Εθνικής που συμπλήρωσε 400 συμμετοχές Πρωταθλήματος και παράλληλα σημείωσε ρεκόρ καριέρας με τις 12 ασίστ που μοίρασε. 
Στις 5 Ιουλίου 2019, ανακοινώθηκε από το Περιστέρι. Στις 13 Οκτωβρίου 2019, έγινε ο τρίτος παίκτης στην ιστορία του Ελληνικού πρωταθλήματος που έφτασε τις 1.200 ασίστ. Στις 27 Οκτωβρίου 2019, έφτασε τα 500 κλεψίματα στην καριέρα του. Το 2020, έγινε ο δεύτερος παίκτης στα κλεψίματα στο Ελληνικό Πρωτάθλημα όλων των εποχών με 522. Στις 13 Αυγούστου 2020, αποχώρησε από την ομάδα του Περιστερίου.
Στις 21 Αυγούστου 2020, ανακοινώθηκε η συμφωνία του με τον Κολοσσό Ρόδου. Στις 14 Νοεμβρίου 2020, συμπλήρωσε 423 αγώνες στο Πρωτάθλημα Ελλάδας, κάνοντας παράλληλα ατομικό ρεκόρ στα ριμπάουντ, αφού μάζεψε 7, φτάνοντας συνολικά τα 700 στην καριέρα του. Στις 22 Νοεμβρίου 2020, έγινε ο δεύτερος παίκτης με τα περισσότερα κλεψίματα στην ιστορία του Ελληνικού Πρωταθλήματος, φτάνοντας τα 522, όντας πίσω μόνο από τον Δημήτρη Διαμαντίδη (έχει 784). Στις 4 Ιανουαρίου 2021, έφθασε τις 1.292 ασίστ και άφησε πίσω του το Νικ Καλάθη πιάνοντας έτσι την τρίτη θέση όλων των εποχών στο Ελληνικό Πρωτάθλημα. Στις 10 Ιανουαρίου 2021, έφτασε τις 428 συμμετοχές στην επαγγελματική καριέρα του και μπήκε στο Top-10 της λίστας των παικτών με τα περισσότερα παιχνίδια στο Ελληνικό Πρωτάθλημα. Στις 6 Απριλίου έκανε νέο ατομικό ρεκόρ καριέρας στις ασίστ αφού σημείωσε 13 στην καλύτερη επίδοση των προηγούμενων 436 εμφανίσεων του στο Πρωτάθλημα Ελλάδας. Συνολικά τη σεζόν 2020-21 πραγματοποίησε καλέ εμφανίσεις στο πρωτάθλημα με 5,4 πόντους, 3,2 ριμπάουντ και 6,4 ασίστ σε 24 ματς, βοηθώντας τον Κολοσσό να μπει στην οκτάδα των playoffs του πρωταθλήματος. Στις 30 Ιουνίου 2021, ανανέωσε το συμβόλαιό του για ακόμα μια σεζόν.
Εθνική Ελλάδος.
Έγινε διεθνής με την Εθνική Ομάδα των Εφήβων με την οποία κατέκτησε χάλκινο μετάλλιο στο Ευρωμπάσκετ του 2002, έχοντας συμπαίκτες μεταξύ άλλων τους Περπέρογλου, Σχορτσιανίτη και Βασιλειάδη. Έπειτα με την Εθνική ομάδα Νέων κατέκτησε το χάλκινο μετάλλιο στο Μουντομπάσκετ 2003 και το ασημένιο μετάλλιο στο Μουντομπάσκετ 2005. Επίσης συμμετέχει στην Εθνική ομάδα καλαθοσφαίρισης Ανδρών Ελλάδος με την οποία συμμετείχε στο Ευρωμπάσκετ 2011 στη Λιθουανία, στο οποίο η Εθνική κατέλαβε την 6η θέση και πήρε την πρόκριση για το Προολυμπιακό τουρνουά του 2012. Με το εθνόσημο αγωνίστηκε σε 21 αγώνες.
Εξωτερικοί σύνδεσμοι.
&lt;br&gt;

</doc>
<doc id="67371" url="https://el.wikipedia.org/wiki?curid=67371" title="ΚΑ Οσασούνα">
ΚΑ Οσασούνα

Η Οσασούνα (ισπανικά: "Osasuna") είναι αθλητικός σύλλογος στην πόλη Παμπλόνα της Ναβάρρας στην Ισπανία. Ιδρύθηκε το 1920. Χρώματα έχει το κόκκινο και το μπλε. Η λέξη "osasuna" στα βασκικά σημαίνει "υγεία".
Γήπεδό τους είναι το περίφημο El Sadar που βρίσκεται στα κεντρικά της πόλης.
Ιστορία.
Η Οσασούνα έχει αγωνιστεί στον τελικό του κυπέλλου Ισπανίας το 2005, δυστυχώς χωρίς να καταφέρει να κατακτήσει το πολυπόθητο τρόπαιο. Έχει συμμετάσχει 4 φορές στο κύπελλο UEFA και έχει αγωνιστεί 27 χρονιές αγωνίζεται στην πρώτη κατηγορία του ισπανικού πρωταθλήματος ποδοσφαίρου .
Ο καλύτερος σκόρερ στην ιστορία του συλλόγου είναι ο Roberto Torres , ο οποίος αγωνίζεται ακόμα με την φανέλα της ομάδας, που σκόραρε 58 γκολ σε 320 συμμετοχές με την ομάδα. Ο Ισπανός διεθνής σκοράρει 0,18 γκολ ανά αγώνα. Δεύτερος είναι ο Ιταλός Wálter Pandiani με 31 γκολ σε 103 αγώνες με την ομάδα. Η διαφορά των συμμετοχών τον βάζει στην 2η θέση καθώς σκόραρε τον ίδιο αριθμό γκολ με τον Ιρανό Javad Nekounam ο οποίος σκόραρε 31 γκολ, αλλά σε 195 συμμετοχές με την ομάδα.
Ο νεότερος σε ηλικία σκόρερ της Οσασούνα είναι ο Ισπανός Aitor Buñuel που εκείνη την περίοδο ήταν 17 χρονών 10 μηνών και 9 ημερών, και ο μεγαλύτερος σε ηλικία σκόρερ είναι ο Ισπανός Patxi Puñal.
Η κορυφαία μεταγραφή της ομάδας είναι ο Κροάτης σέντερ φορ Ante Budimir ο οποίος κόστισε στην ομάδα 8 εκατομμύρια ευρώ για να τον πάρουν από τον ισπανικό σύλλογο R.C.D. Mallorca.
Ο αγώνας που η ομάδα σκόραρε τα περισσότερά της γκολ ήταν αυτός με την Ντεπορτίβο Λα Κορούνια στην δεύτερη κατηγορία Ισπανίας, πίσω στο μακρινό 1933. Το ματς έληξε 8-1 υπέρ της Οσασούνα. Αντίθετα, το μεγαλύτερο ποσό γκολ που δέχτηκε η ομάδα σε έναν αγώνα ήταν αυτό το βαρύ 8-0 εναντίον της θρυλικής Μπαρτσελόνα το 2011.

</doc>
<doc id="67372" url="https://el.wikipedia.org/wiki?curid=67372" title="Βασίλης Ξανθόπουλος (μπασκετμπολίστας)">
Βασίλης Ξανθόπουλος (μπασκετμπολίστας)



</doc>
<doc id="67373" url="https://el.wikipedia.org/wiki?curid=67373" title="Φ.Κ. Οσασούνα">
Φ.Κ. Οσασούνα



</doc>
<doc id="67374" url="https://el.wikipedia.org/wiki?curid=67374" title="Μάικλ Μπατίστ">
Μάικλ Μπατίστ

Ο Μάικλ Μπατίστ ("Michael James "Mike" Batiste)", (Λος Άντζελες, 21 Νοεμβρίου 1977) είναι παλαίμαχος Αμερικανός καλαθοσφαιριστής και νυν προπονητής. Έχει ύψος 2,05 μ. και αγωνιζόταν ως πάουερ φόργουορντ και σέντερ. Αγωνίστηκε στην Ελλάδα για τον Παναθηναϊκό για δέκα σεζόν, όντας ο μακροβιότερος ξένος στην ιστορία της ομάδας, κατακτώντας συνολικά 19 τίτλους. Αποτέλεσε έναν από τους καλύτερους σέντερ στην ιστορία της Ευρωλίγκα και του Ελληνικού Πρωταθλήματος, καθώς και τον πρώτο επιτυχημένο undersized σέντερ στη νέα εποχή της καλαθοσφαίρισης σε ευρωπαϊκό επίπεδο.
Σταδιοδρομία.
Αθλητής.
Γεννήθηκε στο Λος Άντζελες της Καλιφόρνιας. Είναι απόφοιτος του κολεγίου Αριζόνα Στέιτ. Τη σεζόν 1997-1998 ήταν πρώτος στην περιφέρεια του Κολεγίου του (την Pacific Ten) σε κοψίματα και τη σεζόν 1998-1999 ήταν στους επίλεκτους της Pacific Ten.
Ξεκίνησε την επαγγελματική του καριέρα από την Βελγική Σαρλερουά την σεζόν 2000-01 με την οποία αγωνίστηκε και στην Ευρωλίγκα, έχοντας 16,1 πόντους και 92 ριμπάουντ. Τη σεζόν 2001-02 αγωνίστηκε στην Ιταλική Μπιέλα.
Τη σεζόν 2002-2003 αγωνίστηκε σε 75 αγώνες του NBA με την φανέλα των Μέμφις Γκρίζλις, έχοντας πολύ καλή παρουσία με μέσο όρο 6,4 πόντους και 3,4 ριμπάουντ.
Τη σεζόν 2003-2004 εντάχθηκε στον Παναθηναϊκό με τον οποίο μεταξύ άλλων στέφθηκε και πρωταθλητής Ευρώπης το 2007, το 2009 και το 2011. Με την ομάδα του Παναθηναϊκού έγραψε ιστορία, καθώς έγινε ο πρώτος Αμερικάνος παίκτης που κατακτά τρεις φορές την Ευρωλίγκα, ξεπερνώντας τον Μπομπ Μορς και τον Άντονι Πάρκερ. Υπήρξε ο κορυφαίος σέντερ στην Ευρώπη από το 2008 μέχρι το 2011 συνθέτοντας με τον φίλο του και συμπαίκτη Δημήτρη Διαμαντίδη, ένα από τα καλύτερα δίδυμα pick and roll στην ιστορία του ευρωπαϊκού μπάσκετ, όπως έχει δηλώσει και ο πρώην προπονητής τους στον Παναθηναϊκό, Ζέλιμιρ Ομπράντοβιτς. Το 2010 πραγματοποίησε μια πολύ καλή χρονιά και αναδείχτηκε MVP του ελληνικού πρωταθλήματος, μέλος της καλύτερης πεντάδας και MVP των ελληνικών τελικών που βρήκαν τον Παναθηναϊκό πρωταθλητή. Επίσης, ήταν στους 50 υποψήφιους για να βρεθεί στην καλύτερη ομάδα της Ευρωλίγκα για την δεκαετία 2000-2010, δεν κατάφερε ωστόσο να μπει στην τελική δεκάδα.
Το 2011 κατέκτησε ξανά το ελληνικό πρωτάθλημα, με τον ίδιο να βρίσκεται στην πρώτη πεντάδα της Α1. Επίσης κατέκτησε την Ευρωλίγκα για τρίτη φορά και βρέθηκε στην καλύτερη πεντάδα της διοργάνωσης, ως ο καλύτερος σέντερ. Επιπλέον ήταν ο πρώτος σκόρερ του τελικού με 18 πόντους. Ο Μπατίστ είναι έκτος στην ιστορία της Ευρωλίγκα στα δίποντα (υπήρξε πρώτος για αρκετά χρόνια), σε προσπάθειες με 1.613 και έκτος σε εύστοχα με 949. Επίσης είναι δέκατος τέταρτος σκόρερ με 2.496 πόντους και ενδέκατος ριμπάουντερ με 1.117. Σε αυτά τα εννέα χρόνια, κατέκτησε επίσης 8 Πρωταθλήματα Ελλάδας και 6 Κύπελλα.
Το καλοκαίρι του 2012 άφησε τον Παναθηναϊκό μετά από 9 συνεχόμενες σαιζόν, αφού αρνήθηκε την πρόταση των πρασίνων για ανανέωση και υπέγραψε συμβόλαιο με την τούρκικη Φενερμπαχτσέ, με την οποία κέρδισε ένα κύπελλο Τουρκίας το 2013. Στην επιστροφή του στο ΟΑΚΑ ως αντίπαλος του Παναθηναϊκού, έτυχε θερμής υποδοχής από τους φιλάθλους και βραβεύτηκε από τον Παύλο Γιαννακόπουλο, ιστορικό ηγέτη της ΚΑΕ.
Το καλοκαίρι του 2013 επέστρεψε στον Παναθηναϊκό, μετά από ένα χρόνο απουσίας, καθώς συμφώνησε να κλείσει την καριέρα του στην ομάδα που με την οποία καθιερώθηκε, κατακτώντας μάλιστα το νταμπλ (Πρωτάθλημα και Κύπελλο 2014). Αυτή η σεζόν ήταν και η τελευταία της επιτυχημένης δέκα τετραετούς καριέρας του.
Στις 13 Οκτωβρίου 2019, ανακοινώθηκε η υποψηφιότητά του για την καλύτερη ομάδα της δεκαετίας 2010-2020, στην Ευρωλίγκα, ωστόσο δεν βρέθηκε στην τελική δεκάδα. Στις 12 Αυγούστου 2020, ανακοινώθηκε από την Ευρωλίγκα ότι αποτελεί μέλος της κορυφαίας δεκάδας (ομάδας) του Παναθηναϊκού στη δεκαετία 2010-2020, όντας δεύτερος σε ψήφους του κοινού με ποσοστό 89.90%.
Προπονητής.
Μετά το τέλος της καριέρας ως αθλητής το 2014, αποφάσισε να ασχοληθεί με την προπονητική. Από το 2014 μέχρι το 2016 υπήρξε βοηθός προπονητή στη θυγατρική των Κλίβελαντ Καβαλίερς, στο NBDL (αναπτυξιακή λίγκα του NBA) στους Κάντον Τσαρτζ. Το καλοκαίρι του 2016 υπέγραψε συμβόλαιο με τους Μπρούκλιν Νετς στο ΝΒΑ, ως προπονητής των σέντερ της ομάδας. 
Το καλοκαίρι του 2017 ανέλαβε πόστο ως βοηθός προπονητή για πρώτη φορά στην καριέρα του στην ομάδα των Σάρλοτ Χόρνετς. 
Τον Ιούνιο του 2018 εντάχθηκε στο προπονητικό τιμ των Ορλάντο Μάτζικ. Το 2021, μετά την αποχώρηση του προπονητή Στιβ Κλίφορντ, αποχώρησε από το τίμ των Μάτζικ.
Εκτός παρκέ.
Το 2012 κυκλοφόρησε την αυτοβιογραφία του, με τίτλο "Μάικ Μπατίστ – Η ιστορία ενός πρωταθλητή." Είναι παντρεμένος και έχει ένα υιό.

</doc>
<doc id="67375" url="https://el.wikipedia.org/wiki?curid=67375" title="Στάδιο Ελ Σαδάρ">
Στάδιο Ελ Σαδάρ

Το στάδιο Ελ Σαδάρ (ισπανικά: "El Sadar"), πρώην Ρέινο ντε Ναβάρρα (Estadio Reyno de Navarra) βρίσκεται στην πόλη Παμπλόνα στην Ναβάρρα της Ισπανίας. Είναι η έδρα της Οσασούνα. Έχει χωρητικότητα 23.576 θεατές, χτίστηκε το 1969.

</doc>
<doc id="67376" url="https://el.wikipedia.org/wiki?curid=67376" title="Γήπεδο Ρέϊνο ντε Ναβάρα">
Γήπεδο Ρέϊνο ντε Ναβάρα



</doc>
<doc id="67399" url="https://el.wikipedia.org/wiki?curid=67399" title="Δεσφίνα Φωκίδος">
Δεσφίνα Φωκίδος



</doc>
<doc id="67403" url="https://el.wikipedia.org/wiki?curid=67403" title="Ιησούς του Ναυή">
Ιησούς του Ναυή

Ο Ιησούς του Ναυή, "Γιωσούα" ή "Γιεχωσούα" (που σημαίνει «Ο Γιαχβέ Είναι Σωτηρία») "μπεν Νουν", ήταν επιφανής ηγέτης του έθνους Ισραήλ, ο οποίος διαδέχτηκε τον Μωυσή. Το αρχικό του όνομα ήταν ("Ο), Ωσιέ ("ΜΝΚ") ή Ωσέας"' ("ΝΜΒ"). () Οι χρονολογικοί υπολογισμοί για τη ζωή του ποικίλουν μεταξύ του 16ου και 13ου αιώνα π.Χ.
Καταγόταν από τη φυλή Εφραΐμ και ήταν γιος του Ναυή, ή αλλιώς Νουν. Το έτος που το έθνος Ισραήλ βγήκε από την Αίγυπτο, ο Ιησούς διέπρεψε σαν αρχηγός σε μάχη εναντίον των Αμαληκιτών τους οποίους και σύντριψε. Απολαμβάνοντας έτσι της εμπιστοσύνης του Μωυσή είχε το μεγάλο προνόμιο να συνοδεύει μόνο αυτός τον Μωυσή στις διάφορες μετακινήσεις του όπως και στην άνοδό του στο όρος Σινά καθώς επίσης και μόνο αυτός ορίσθηκε να φυλάει τη Σκηνή της Μαρτυρίας, το επίκεντρο της λατρείας των Ισραηλιτών κατά την περιπλάνησή τους στην έρημο. Λίγο πριν πεθάνει, ο Μωυσής όρισε ως διάδοχό του τον Ιησού του Ναυή θέτοντας τα χέρια του πάνω του και ευλογώντας τον.
 
Ο Ιησούς του Ναυή, μετά τον θάνατο του Μωυσή, οργάνωσε τον στρατό κατά τρόπο πρωτότυπο και έντεχνο και ακολουθώντας νέες τακτικές, πολέμησε με τον στρατό του εναντίον των αυτοχθόνων Χανανιτικών φύλων, όπως οι Χετταίοι, οι Αμορραίοι και άλλοι, τους οποίους λαφυραγωγούσαν και έπαιρναν τα εδάφη τους στην κατοχή τους. Θαυματουργικές ενέργειες του Θεού περιγράφονται ότι έλαβαν χώρα υπέρ των Ισραηλιτών, όπως η πτώση των τειχών της Ιεριχώ, η ικανοποίηση του αιτήματος του Ιησού να μείνει ο ήλιος αμετακίνητος και η σφοδρή χαλαζόπτωση ώστε να ολοκληρωθεί επιτυχώς η μάχη κατά των Αμορραίων. (, ) Από την καταστροφή της Ιεριχώ διασώθηκε μόνο μια πόρνη, η Ραάβ, και η οικογένειά της, η οποία έγινε πρόγονος του Μεσσία που εμφανίστηκε αιώνες αργότερα, του Ιησού Χριστού. (· ) Η κατάκτηση της γης Χαναάν στην Παλαιστίνη θεωρούνταν ότι αποτελούσε πραγματοποίηση της υπόσχεσης που είχε δώσει ο Θεός στον προπάτορά τους Αβραάμ: «"Θα δώσω σε εσένα και στο σπέρμα σου έπειτα από εσένα τη γη των παροικήσεών σου, ολόκληρη τη γη Χαναάν, ως ιδιοκτησία σας στον αιώνα"». (· · · , "ΜΝΚ") Στη συνέχεια, ολόκληρη η κατακτημένη γη διανεμήθηκε στις δώδεκα φυλές, και ακολούθως επιμερίστηκε στις κεφαλές των οικογενειών κάθε φυλής.
Ο Ιησούς του Ναυή, αφού συγκέντρωσε στη Συχέμ τους πρεσβύτερους των φυλών του λαού Ισραήλ, ανανέωσε τη διαθήκη του λαού με τον Θεό, δίνοντας τις τελευταίες παραγγελίες του όπως μείνει ο λαός πιστός στη λατρεία του μόνου αληθινού Θεού. (, ) Πέθανε σε ηλικία 110 ετών καταλαμβάνοντας θέση, κατά την θρησκευτική ιστορία και τη συνείδηση των Ισραηλιτών, δίπλα στο Μωυσή. Ήταν μεταξύ των ελάχιστων ανδρών που βγήκαν από την αιχμαλωσία της Αιγύπτου και εισήλθαν στην «Υποσχεμένη Γη», και μάλιστα ήταν ο ηγέτης του πολυάριθμου πλήθους που κατέλαβε εκείνη τη γη.
Σύμφωνα με την Ιουδαϊκή παράδοση, ο ίδιος ο Ιησούς του Ναυή ήταν ο συγγραφέας του ομώνυμου βιβλίου της Αγίας Γραφής. Στην Καινή Διαθήκη αναφέρεται ονομαστικά (· ) ενώ μεταγενέστεροι βιβλικοί συγγραφείς —τόσο των Εβραϊκών όσον και των Ελληνικών Γραφών— αναφέρονται σε συμβάντα που καταγράφονται στο ομώνυμο βιβλίο: οι ψαλμωδοί, ο Νεεμίας, ο Ησαΐας, ο απόστολος Παύλος και ο μαθητής Ιάκωβος.

</doc>
<doc id="67406" url="https://el.wikipedia.org/wiki?curid=67406" title="Περσική Αυτοκρατορία">
Περσική Αυτοκρατορία



</doc>
<doc id="67409" url="https://el.wikipedia.org/wiki?curid=67409" title="Αντιπολίτευση">
Αντιπολίτευση

Αντιπολίτευση ονομάζεται γενικά η οποιαδήποτε εναντίωση κατά των κυβερνώντων (κυβέρνησης) μιας χώρας, ή συνασπισμού χωρών.Αυτή ασκείται μεν, είτε από πολιτικά πρόσωπα, κομμάτων ή ανεξάρτητους βουλευτές, είτε και από τους πολίτες μιας χώρας ή και συνασπισμού χωρών, π.χ. δημοσιογράφους, κοινωνιολόγους, συνδικαλιστές, καλλιτέχνες, ηθοποιοί, ευρωβουλευτές κ.λπ., δηλαδή σύνολο προσώπων συνεκτικά ή χαλαρά ομαδοποιημένων. Η αντιπολίτευση εκδηλώνεται είτε δια λόγου, π.χ. αναφορές, καταγγελίες, κ.λπ. είτε δι' έργου (δράσης), όπως π.χ. με καταψήφιση, ή αποχώρηση, ή απεργιακή κινητοποίηση ή αποστροφή των πολιτών κ.λπ. που μπορεί να φθάσει και σε εξύβριση δια λόγου ή έργου.
Γενικά.
Αντιπολίτευση μπορεί να παρατηρηθεί σε οποιοδήποτε πολίτευμα. Ειδικότερα όμως, υπό τη στενή έννοια του όρου, σε μια κοινοβουλευτική δημοκρατία, βασιλευόμενη ή αβασίλευτη, χαρακτηρίζεται το σύνολο των βουλευτών που δε συμμετέχουν στο κυβερνών κόμμα και συνεπώς είναι αντίθετοι με αυτό, χωρίς τούτο να είναι και απόλυτο, με δεδομένο ότι μπορεί ν' αντιπολιτευτούν και βουλευτές του κυβερνώντος κόμματος, σε κάποια θεσμοθέτηση νόμου, ή κυβερνητική απόφαση.Συνήθως ο όρος αναφέρεται στους βουλευτές που δεν ανήκουν στο κυβερνητικό κόμμα ή στον κυβερνητικό συνασπισμό κομμάτων. Η αντιπολίτευση ελέγχει τις πράξεις και τις παραλείψεις της κυβέρνησης, σε αντίθεση με την συμπολίτευση που υποστηρίζει τις αποφάσεις και τις ενέργειες της κυβέρνησης.
Ο όρος «αντιπολίτευση» ουσιαστικά είναι ένας ειδικός τεχνικός όρος προσδιορισμού του Συνταγματικού Δικαίου της οποιασδήποτε μορφής κοινοβουλευτικής δημοκρατίας. Όταν την αντιπολίτευση ασκούν περισσότερα του ενός κόμματα, τότε το μεγαλύτερο εξ αυτών, σε αριθμό βουλευτών, χαρακτηρίζεται «κόμμα αξιωματικής αντιπολίτευσης», ή «κόμμα μείζονος αντιπολίτευσης» και απλούστερα «αξιωματική αντιπολίτευση» ή «μείζων αντιπολίτευση». Ο δε αρχηγός αυτού του κόμματος στη πολιτική γλώσσα λέγεται «αρχηγός της αξιωματικής, ή μείζονος αντιπολίτευσης» στον οποίο και αναγνωρίζονται ιδιαίτερα προνόμια, συνταγματικά και εθιμοτυπίας.
Διάκριση.
Η αντιπολίτευση ανάλογα με τα πρόσωπα που την ασκούν διακρίνεται σε «κοινοβουλευτική» και σε «εξωκοινοβουλευτική αντιπολίτευση».
Κοινοβουλευτική αντιπολίτευση χαρακτηρίζεται εκείνη που ασκείται κατά κύριο λόγο εντός της Βουλής από πολιτικά πρόσωπα, σύμφωνα με τα μέσα και τις διαδικασίες που προβλέπει ο κανονισμός λειτουργίας της Βουλής.
Εξωκοινοβουλευτική αντιπολίτευση χαρακτηρίζεται αυτή που ασκείται εκτός Βουλής από ομάδες προσώπων, όχι πολιτικών, συνεκτικά ή χαλαρά ομαδοποιημένων σε διαμαρτυρία, που μπορεί να αφορούν ομάδες συμφερόντων, π.χ. συνδικαλιστές, ή και οργανώσεις που πρόσκεινται σε πολιτικά κόμματα, ή να εξελιχθούν αργότερα σε κόμματα, π.χ. αγροτικά, εργατικά κ.λπ., ή τέλος και να εκπροσωπούν κόμματα που όμως δεν εκπροσωπούνται στη Βουλή.
Ιστορία - εξέλιξη.
Τόσο στην αρχαιότητα όσο και στον Μεσαίωνα, όπου ο σχηματισμός οποιασδήποτε πολιτικής ομαδοποίησης ενάντια στη κυβερνητική εξουσία στιγματιζόταν ιδιαίτερα ως στάση, ή «factio» η σύγχρονη έννοια του όρου δεν υπήρχε. Στη δε Αθηναϊκή δημοκρατία οποιαδήποτε, ακόμα και μεμονωμένη αντιπολιτευτική κίνηση αν εκδηλωνόταν απειλούταν με τον περιβόητο εξoστρακισμό που με συνοπτική διαδικασία ακολουθούσε την μακρόχρονη εξορία.
Αγγλικό Κοινοβούλιο.
Ουσιαστικά ο όρος άρχισε να εμφανίζεται με τη δημιουργία του αγγλικού κοινοβουλίου και μάλιστα όταν αυτό εξελίχθηκε σε φορέα άσκησης εξουσίας. Αρχικά η άσκησή της γινόταν κατά του Ηγεμόνα αντιπολιτευόμενη την εξουσία του. Περί τον 17ο αιώνα όταν πλέον η σχέση μεταξύ της νομοθετικής εξουσίας της Βουλής των Κοινοτήτων και της εκτελεστικής εξουσίας της «"Κυβέρνησης της Αυτού Μεγαλειότητος"» στηρίζονταν σ' ένα σύστημα ισορροπίας, με βάση την αρχή της διάκρισης των εξουσιών, άρχισαν σιγά - σιγά να διαμορφώνονται αντίπαλες πολιτικές δυνάμεις που απετέλεσαν τη λεγόμενη «"Αντιπολίτευση της Αυτού Μεγαλειότητος"» που λειτουργούσε ως εναλλακτική λύση της κυβέρνησης της χώρας για τον Βασιλέα.
Σημαντική συμβολή στην ανάπτυξη της αντιπολίτευσης στη θεωρητική αλλά και την πρακτική ανάπτυξή της την εποχή εκείνη αποδίδεται στον Άγγλο συντηρητικό πολιτικό Μπούλινγκμπρουκ που αντιπολιτευόταν την κυβέρνηση του φιλελεύθερου Γουόλποουλ. Τον 18ο αιώνα αναγνωρίστηκε η αντιπολίτευση πολιτικών προσώπων όχι όμως ομάδων που θεωρούνταν ακόμα στάση προς το «στέμμα». Η αναγνώριση αντιπολίτευσης από πολιτικές ομάδες αναγνωρίστηκε στο τελευταίο τέταρτο του ίδιου αιώνα. Σημειώνεται ότι το παλαιότερο θεσμοθετημένο μέτρο αντιπολίτευσης ήταν η έγερση κατηγορίας από τη Βουλή των Κοινοτήτων κατά της Βουλής των Λόρδων που μπορούσε να περιλάβει και ποινική ευθύνη υπουργών. Η τελευταία εφαρμογή αυτού του μέτρου έγινε το 1805. Από τότε περιήλθε σε αχρηστία θεωρούμενο ως αντικοινοβουλευτικό μέτρο. 
Τελικά οι πολιτικές μεταρρυθμίσεις του 1832 και του 1867 συνέβαλαν κατά πολύ στην ενίσχυση του θεσμού της αντιπολίτευσης, όπου τότε εδραιώθηκαν νέοι κανόνες και διευρύνθηκε το εκλογικό σώμα. Υπό αυτές τις συνθήκες η αντιπολίτευση απέβλεπε πλέον στο εκλογικό σώμα και όχι στους βουλευτές της Βουλής, προσπαθώντας να πείσει τους εκλογείς επί συγκεκριμένου πολιτικού προγράμματος, αποκτώντας ταυτόχρονα και ουσιαστική δράση. Έτσι από τις αρχές του 20ου αιώνα η αντιπολίτευση άρχισε να λειτουργεί με συνοχή κομμάτων ελέγχοντας την κυβέρνηση με συγκεκριμένες προτάσεις.
Τέλος σημειώνεται ότι το 1937 στο βρετανικό κοινοβούλιο θεσπίστηκε ειδική ετήσια χορηγία για τον εκάστοτε αρχηγό της αντιπολίτευσης θεωρούμενος ως σημαντικός παράγοντας και λειτουργός του πολιτεύματος. 
Ηπειρωτική Ευρώπη.
Αντίθετα των παραπάνω στην ηπειρωτική Ευρώπη η έννοια της αντιπολίτευσης συνάντησε ιδιαίτερα εμπόδια. Ήδη κατά τη Γαλλική Επανάσταση κάθε εκδήλωση αντιπολίτευσης θεωρούταν αντεπαναστατική δράση και διωκόταν με θανάτους και εξορίες. Πρώτη εκδήλωση αντιπολίτευσης, που θεωρείται και η πρώτη της ηπειρωτικής Ευρώπης ήταν εκείνη των ακραίων Γάλλων φιλοβασιλικών το 1815 που στράφηκαν κατά της ασκούμενης τότε φιλελεύθερης πολιτικής του Βασιλέως Λουδοβίκου ΙΗ΄. Την ίδια όμως εκείνη εποχή άρχισε να εισάγεται το κοινοβουλευτικό σύστημα σε πολλές χώρες της Ευρώπης, όπου λίγα χρόνια αργότερα εμφανίζεται στα κοινοβούλια των γερμανικών χωρών φιλελεύθερες αντιπολιτεύσεις. Παράλληλα δε και με τα διάφορα κινήματα όπως του Φιλελευθερισμού, ή Λιμπεραλισμού, της διεύρυνσης των εκλογικών σωμάτων, της βιομηχανικής ανάπτυξης και του εργατικού κινήματος, η έννοια της αντιπολίτευσης άρχισε να ισχυροποιείται από διαφοροποιημένα πολιτικά κόμματα με ιδιαίτερα προγράμματα, στοχεύοντας γενικά σε μία διαφορετική πολιτική γραμμή έναντι εκείνης, της όποιας κυβέρνησης.
Λειτουργία.
Στη κοινοβουλευτική δημοκρατία τα δικαιώματα της αντιπολίτευσης κατοχυρώνονται με σχετικά άρθρα από το ίδιο το Σύνταγμα και ειδικότερα από άρθρα του Κανονισμού της Βουλής. Συνήθως τα δικαιώματα αυτά αφορούν την κοινοβουλευτική δραστηριότητα. Τέτοια είναι το δικαίωμα λόγου στο Κοινοβούλιο, το δικαίωμα κοινοβουλευτικού ελέγχου της κυβέρνησης μέσω της υποβολής ερωτήσεων, τις οποίες υποχρεούνται να απαντήσουν στο Κοινοβούλιο οι Υπουργοί προς τους οποίους απευθύνονται, ή μέσω της αίτησης ενημέρωσης και χορήγησης εγγράφων, το δικαίωμα υποβολής πρότασης μομφής προς την Κυβέρνηση, το δικαίωμα αναλογικής εκπροσώπησης στις διάφορες κοινοβουλευτικές επιτροπές.

</doc>
<doc id="67410" url="https://el.wikipedia.org/wiki?curid=67410" title="Ατλέτικο Μαδρίτης">
Ατλέτικο Μαδρίτης

Η Ατλέτικο Μαδρίτης (ισπανικά "Atlético de Madrid", ), χαϊδευτικά "Ατλέτι", είναι αθλητικός σύλλογος με έδρα τη Μαδρίτη της Ισπανίας. Ιδρύθηκε το 1903 και αγωνίζεται στο Γουάντα Μετροπολιτάνο. 
Έχει κατακτήσει 11 φορές το Πρωτάθλημα και 10 το Κύπελλο Ισπανίας, καθώς και το ισπανικό Σούπερ Καπ 2 φορές. Σε διεθνές επίπεδο, το 1962 κατέκτησε το Κύπελλο Κυπελλούχων Ευρώπης και το 1974 το Διηπειρωτικό Κύπελλο. Διακρίθηκε στο Γιουρόπα Λιγκ κατακτώντας το, το 2010, το 2012 και το 2018 και στο Ευρωπαϊκό Σούπερ Καπ τις ίδιες χρονιές. Διαθέτει ακόμα αξιόμαχο τμήμα χειροσφαίρισης. Από απόψεως γοήτρου, τίτλων και πλήθους οπαδών, θεωρείται η τρίτη τη τάξει ομάδα της Ισπανίας μετά τη Ρεάλ Μαδρίτης και την Μπαρσελόνα.
Ιστορία.
Η ίδρυση και τα πρώτα χρόνια.
Ιδρύθηκε στις 6 Απριλίου 1903 ως "Αθλέτικ Κλουμπ ντε Μαδρίδ" ("Athletic Club de Madrid") από Βάσκους φοιτητές, μέλη της Αθλέτικ Μπιλμπάο. Το 1904, προσχώρησαν στην Αθλέτικ δυσαρεστημένα μέλη που είχαν αποχωρήσει από τη Φ.Κ. Μαδρίτης. Όπως και η Αθλέτικ του Μπιλμπάο, πρώτα χρώματα είχε το μπλε και άσπρο. Στην πορεία το ύφασμα από το οποίο φτιάχνονταν οι εμφανίσεις της άλλαξε σε κόκκινο και άσπρο ως οικονομικότερο, επειδή δε αποτελούσε υλικό κατασκευής στρωμάτων, απέκτησε το παρωνύμιο "Colchoneros" (Στρωματάδες). Κατά τη διάρκεια της δεκαετίας του 1970, της αποδόθηκε ο χαρακτηρισμός "Los Indios" (Οι Ινδιάνοι), ο οποίος κατά μία εκδοχή οφείλεται στην τότε απόκτηση αρκετών παικτών από τη Νότια Αμερική.
Το 1921 ο σύλλογος ανεξαρτητοποιήθηκε από την Αθλέτικ του Μπιλμπάο και κατασκεύασε το "Στάδιο Μετροπολιτάνο", 35.800 θεατών, στο οποίο αγωνίστηκε από το 1923 έως το 1966, όταν και εγκαινιάστηκε το "Βιθέντε Καλντερόν" παραπλεύρως του ποταμού Μανθανάρες και νοτίως του κέντρου της Μαδρίτης, ενώ το Μετροπολιτάνο κατεδαφίστηκε.
Στα πρώτα χρόνια διακρίθηκε στο τοπικό πρωτάθλημα της Μαδρίτης, ενώ συμμετείχε στο πρώτο πρωτάθλημα Ισπανίας το 1928. Το 1930 υποβιβάστηκε για να επανέλθει στην μεγάλη κατηγορία το 1934.
Αθλέτικ Αβιαθιόν.
Το 1939, για οικονομικούς λόγους, συγχωνεύτηκε με την "Αβιαθιόν Ναθιονάλ" (Aviación Nacional) και άλλαξε ονομασία σε "Αθλέτικ Αβιαθιόν Κλουμπ" (Athletic Aviación Club). Η Αβιαθιόν Ναθιονάλ ήταν στρατιωτικός σύλλογος που είχε ιδρυθεί από μέλη της πολεμικής αεροπορίας (aviación) στη Θαραγόθα και είχε μεταφερθεί στη Μαδρίτη. Το 1940 και 1941 κατέκτησε τα πρώτα της πρωταθλήματα Ισπανίας. Το 1941, με διάταγμα του Φράνκο άλλαξε το όνομά της από "Αθλέτικ" σε "Ατλέτικο". Το 1947 αφαίρεσε το "Αβιαθιόν", αποκτώντας έτσι την οριστική ονομασία της.
Τα χρυσά χρόνια.
Στις δεκαετίες του 50, 60 και 70 βρισκόταν σχεδόν πάντα στις τέσσερις πρώτες θέσεις. Το 1950 και 1951 κατέκτησε το πρωτάθλημα. Το 1959 έφθασε στα ημιτελικά του Κυπέλλου Κυπελλούχων Ευρώπης. Το 1960 και 1961 κατέκτησε το κύπελλο Ισπανίας (Copa del Generalísimo), νικώντας στον τελικό και τις δύο φορές την αιώνια αντίπαλό της Ρεάλ Μαδρίτης και μάλιστα εκτός έδρας. Το 1962 αγωνίστηκε στο Κυπελλούχων κατακτώντας το τρόπαιο απέναντι στη Φιορεντίνα, το οποίο έχασε την επόμενη χρονιά από την Τότεναμ Χότσπερ. Μέχρι το 1980 κατέκτησε άλλες τέσσερις φορές το πρωτάθλημα, τρεις φορές το κύπελλο Ισπανίας καθώς και το Διηπειρωτικό του 1974 ως δευτεραθλήτρια Ευρώπης απέναντι στην Ιντεπεντιέντε, καθότι η κάτοχος του τίτλου Μπάγερν Μονάχου είχε αρνηθεί να συμμετάσχει. Να σημειωθεί ότι τη σεόν 1971-1972 είχε αποκλειστεί από το κύπελλο ΟΥΕΦΑ (UEFA) στον Α' γύρο από την χρυσή ομάδα του Πανιωνίου με σκορ 1-0 και 1-2.
1980-2002.
Το 1985 κατέκτησε το Κύπελλο και το Σούπερ Καπ Ισπανίας, ενώ την επόμενη χρονιά αγωνίστηκε και έχασε στον τελικό του Κυπελλούχων από την ΦΚ Ντιναμό Κιέβου. Το 1987 ανέλαβε πρόεδρος ο αμφιλεγόμενος Χεσούς Χιλ, ο οποίος αν και οδήγησε το σύλλογο σε νέες κατακτήσεις τίτλων (Κύπελλα Ισπανίας το 1991 και το 1992, νταμπλ το 1996), πραγματοποίησε μεγάλες μεταγραφές χωρίς αντίκρισμα επιβαρύνοντας τελικά το σύλλογο με οικονομικά χρέη, με αποτέλεσμα να υποβιβαστεί στην Β΄ κατηγορία. Το 2002 επέστρεψε στην Α΄κατηγορία.
2002-σήμερα.
Το 2010, με προπονητή τον Κίκε Φλόρεθ, η Ατλέτικο κατέκτησε το -πρώτο της ιστορίας- Γιουρόπα Λιγκ νικώντας στον τελικό με 2-1 την αγγλική Φούλαμ στην παράταση, ενώ τέσσερις μήνες αργότερα στέφθηκε υπερπρωταθλήτρια Ευρώπης νικώντας την κάτοχο του Τσάμπιονς Λιγκ Ίντερ με 2-0. Στις 9 Μαΐου του 2012 κατέκτησε το δεύτερο Γιουρόπα Λιγκ μέσα σε τρία χρόνια απέναντι στην Αθλέτικ Μπιλμπάο νικώντας την με 3-0, με σκόρερ τους Φαλκάο (2) και Ντιέγκο, ενώ στις 31 Αυγούστου του ίδιου έτους κατέκτησε για δεύτερη φορά και το Σούπερ Καπ Ευρώπης, νικώντας την τότε πρωταθλήτρια Ευρώπης Τσέλσι με 4-1. 
Το πρωτάθλημα Ισπανίας περιόδου 2013-14 κατέκτησε η Ατλέτικο με 90 βαθμούς έναντι 87 των Μπαρτσελόνα και Ρεάλ Μαδρίτης. Στον τελευταίο αγώνα της σεζόν η Ατλέτικο έπρεπε να μην ηττηθεί από την Μπαρτσελόνα στο Καμπ Νου ώστε να κατακτήσει το πρωτάθλημα για πρώτη φορά μετά το 1996. Η Ατλέτικο απέσπασε ισοπαλία με 1-1 και έκοψε πρώτη το νήμα στην κούρσα της Λίγα. Ήταν η πρώτη φορά από το 2004 που ομάδα πλην της Ρεάλ και της Μπαρτσελόνα κατακτά τον τίτλο. 
Το 2014 η Ατλέτικο κοντραρίστηκε με την μισητή αντίπαλο Ρεάλ, για το Τσάμπιονς Λιγκ της περιόδου 2013-14. Στο τελικό της Λισαβόνας η Ατλέτικο έφτασε πολύ κοντά στην παρθενική κατάκτηση του Τσάμπιονς Λιγκ αφού κρατούσε την νίκη με 1-0 αλλά ένα γκολ του Σέρχιο Ράμος στο τρίτο λεπτό των καθυστερήσεων ισοφαρίζει τον αγώνα και στην μετέπειτα παράταση η Ατλέτικο υποκύπτει στην ανωτερότητα της Ρεάλ στα 30' της παράτασης και γνωρίζει την ήττα με 4-1. 
Δύο χρόνια μετά, το 2016, η Ατλέτικο φτάνει στον τελικό του Τσάμπιονς Λιγκ και επιδιώκει να κατακτήσει το τρόπαιο μετά τους χαμένους τελικούς του 1974 και του 2014, απέναντι και πάλι στην Ρεάλ Μαδρίτης. Ο τελικός που διεξήχθη στο Μιλάνο βρήκε την Ρεάλ και την Ατλέτικο ισόπαλες με 1-1 με γκολ οφσάιντ του Σέρχιο Ράμος και το τρόπαιο να κρίνετε στα πέναλτυ. Εκεί η Ρεάλ με 5-3 πέναλτι κατακτά το 11ο Κύπελλο Πρωταθλητριών/Τσάμπιονς Λιγκ την ώρα που η Ατλέτικο χάνει για τρίτη φορά σε τελικό με τους δύο χαμένους τελικούς να είναι από την μισητή συμπολίτισσα. 
Το 2018, η Ατλέτικο κατακτά το τρίτο Γιουρόπα Λιγκ με 3-0 κόντρα στην γαλλική Μαρσέιγ. Την ίδια χρονιά κερδίζει την Ρεάλ στο Ευρωπαϊκό Σούπερ Κάπ με 4-2 και στέφεται υπερπρωταθλήτρια Ευρώπης για τρίτη φορά. 
Το ντέρμπι της Μαδρίτης.
Οι αναμετρήσεις μεταξύ της Ρεάλ Μαδρίτης και της Ατλέτικο έχουν ιδιαίτερο χρώμα. Εξαιρουμένων των αγώνων τους με άλλους συλλόγους που εδρεύουν στη Μαδρίτη (π.χ. Ράγιο Βαγιεκάνο, Χετάφε), η σύγκρουση μεταξύ των "Λευκών" ("Βlancos") και των "Ερυθρόλευκων" ("Rojiblancos") ήταν πάντα και θα παραμείνει η κατεξοχήν ποδοσφαιρική αντιπαλότητα της ισπανικής πρωτεύουσας.
Προσεγγίζοντας κοινωνιολογικά το θέμα, στο συλλογικό ασυνείδητο των κατοίκων της πόλης, η διάκριση είναι σαφής. Η Ρεάλ Μαδρίτης συνδέεται διαχρονικά με το "κατεστημένο" και τις ανώτερες τάξεις, ακόμα και αν στους κόλπους της εξαιτίας πολλαπλών επιτυχιών συσπειρώνει ανθρώπους από όλα τα στρώματα, ενώ η Ατλέτικο θεωρείται ότι εκπροσωπεί την εργατική τάξη, χαρακτηριζόμενη ανέκαθεν από μια "αίσθηση εξέγερσης" ("sentimiento de rebeldia").
Η βαθιά αντίθεση μεταξύ των δύο αντιπάλων αποτυπώνεται και στην επιλογή των εδρών τους. Το Σαντιάγο Μπερναμπέου, βρίσκεται στον (πλούσιο) βόρειο τομέα της πόλης, ανάμεσα σε τράπεζες και γραφεία επιχειρηματικών κολοσσών, ενώ το Γουάντα Μετροπολιτάνο στα νότια της Μαδρίτης, δίπλα σε ένα εργοστάσιο ζυθοποιίας.
Ατλέτικο Β΄.
Ο σύλλογος διαθέτει και δεύτερη ομάδα, την "Ατλέτικο Β΄", η οποία ιδρύθηκε το 1963 ως "Reyfra Atlético" (ανεξάρτητος από την Ατλέτικο σύλλογος). Το 1967 συγχωνεύτηκε με την "Madrileño CF" και ονομάστηκε "Atlético Madrileño Club de Fútbol". Το 1991 την ανέλαβε η Ατλέτικο, της οποίας έγινε θυγατρική, με την ονομασία "Atlético Madrid B".
Τίτλοι.
Ευρωπαϊκοί τίτλοι.
Ήταν φιναλίστ του Κυπέλλου Πρωταθλητριών το 1974, του Τσάμπιονς Λιγκ το 2014 και το 2016, ενώ στο Κύπελλο Κυπελλούχων έχασε στους τελικούς του 1963 και του 1986. 
Σημείωση: Όσον αφορά το Κύπελλο Ιντερτότο, για ορισμένες αγωνιστικές περιόδους μεταξύ των οποίων και αυτή του 2007, όλες οι ομάδες που μέσω αυτού προκρίνονταν στο Κύπελλο ΟΥΕΦΑ θεωρούνταν νικήτριες ("συμπρωταθλήτριες"). Ο "οριστικός" νικητής καθοριζόταν από την τελική επίδοσή τους στο τελευταίο.

</doc>
<doc id="67411" url="https://el.wikipedia.org/wiki?curid=67411" title="Κόμμα (στίξη)">
Κόμμα (στίξη)

,
Το κόμμα ή υποστιγμή ή υποδιαστολή ( , ) είναι σημείο στίξης. Μ' αυτό χωρίζονται μεταξύ τους τα μέρη μιας περιόδου, που περιέχουν ένα λογικό και αυτοτελές νόημα. Άλλες φορές χρησιμοποιείται σε μεγάλες φράσεις, για να δοθεί η ευκαιρία στον ομιλητή να πάρει αναπνοή ή για να βοηθηθεί στο διάβασμα ή για να προκαλέσει προσδοκία. Χωρίς κόμμα ή και με την κακή χρησιμοποίησή του, είναι δυνατή η παρερμηνεία ενός κειμένου, μια και το κόμμα συντελεί στην κατανόηση ενός κειμένου.
Στην κλασική ελληνική και λατινική γραμματεία ως "κόμμα" ορίζεται το «μικρό μέρος περιόδου του προφορικού ή γραπτού λόγου», το οποίο αργότερα, όταν εμφανίστηκαν τα σημεία στίξης, περιβλήθηκε ανάμεσα σε κόμματα.
Σε μια πρόταση βάζουμε κόμμα:

</doc>
<doc id="67413" url="https://el.wikipedia.org/wiki?curid=67413" title="Γήπεδο Βιθέντε Καλδερόν">
Γήπεδο Βιθέντε Καλδερόν

Το Γήπεδο "Βιθέντε Καλδερόν" ("Estadio Vicente Calderón") βρίσκεται στη Μαδρίτη, στην περιοχή "Arganzuela" στο νότιο τομέα της πόλης και ήταν η έδρα της Ατλέτικο Μαδρίτης από το 1966 μέχρι το 2017. Κατασκευάστηκε το 1966 και αντικατέστησε το παλαιό γήπεδο της ομάδας (Μετροπολιτάνο). Έχει χωρητικότητα 55.005 θεατών και χρησιμοποιήθηκε το 1982 για τις ανάγκες του παγκοσμίου κυπέλλου. Η Ατλέτικο Μαδρίτης μετακόμισε το 2017 στο ανακαινισμένο νέο Μετροπολιτάνο. Κατεδαφίστηκε το 2019.

</doc>
<doc id="67421" url="https://el.wikipedia.org/wiki?curid=67421" title="Γήπεδο Βιθέλντε Καλντερόν">
Γήπεδο Βιθέλντε Καλντερόν



</doc>
<doc id="67424" url="https://el.wikipedia.org/wiki?curid=67424" title="Αθλέτικο Μαδρίτης">
Αθλέτικο Μαδρίτης



</doc>
<doc id="67427" url="https://el.wikipedia.org/wiki?curid=67427" title="Οντολογία">
Οντολογία

Με τον όρο Οντολογία αναφερόμαστε στο "λόγο περί του όντος" ή στην "επιστήμη του όντος", τη φιλοσοφική αναζήτηση που εξετάζει τις αρχές της ύπαρξης και συγκρότησης του "Όντος", μελετά τη φύση και την ουσία των "Όντων" (Ον= αυτό που πραγματικά υπάρχει, καθετί που έχει υπόσταση). Στη φιλοσοφία η έρευνα της φύσης του όντος γίνεται σε διάκριση από το φαινόμενο.
Όταν η "οντολογία" αναδεικνύει την ουσία, σε σχέση με τα επιμέρους όντα, τότε αποκαλείται ουσιοκρατία, "ουσιολογική οντολογία", "ουσιοκρατική οντολογία" ή σπανιότερα, "εσενσιαλισμός" ("essentialismus") από τη λατινική λέξη essentia (ουσία).
Όταν η "οντολογία" προκρίνει το πρόσωπο έναντι της ουσίας, τότε ονομάζεται προσωποκρατία, "προσωποκεντρισμός", "περσοναλισμός" ("personalismus") ή "προσωποκρατική οντολογία". 
Όταν η "οντολογία" δίνει προτεραιότητα στο άτομο έναντι του προσώπου, τότε ονομάζεται "ατομοκρατική οντολογία" ή ατομοκρατία.

</doc>
<doc id="67428" url="https://el.wikipedia.org/wiki?curid=67428" title="Ουσιοκρατία">
Ουσιοκρατία

Με τον φιλοσοφικό και θρησκειολογικό όρο ουσιοκρατία αναφερόμαστε στην οντολογική πρόταση που δίνει προτεραιότητα στην απρόσωπη, άμορφη και άχρονη ουσία, έναντι του επιμέρους όντος (προσωπικού, ατομικού), το οποίο τελικά εκλαμβάνεται ως κατώτερο, υποδεέστερο, παράγωγο και προϊόν της ουσίας. 
Στη θεολογία και συγκεκριμένα στην τριαδολογία, η ανατολική παράδοση προτάσσει το πρόσωπο (ή "υπόσταση"), σε διαστολή προς τη λατινική θεολογία του δυτικού μεσαιωνικού χριστιανισμού που δίνει προτεραιότητα στην ουσία-φύση του Θεού. 

</doc>
<doc id="67429" url="https://el.wikipedia.org/wiki?curid=67429" title="Προσωποκρατία">
Προσωποκρατία

Με τον φιλοσοφικό και θρησκειολογικό όρο προσωποκρατία, αναφερόμαστε στην οντολογική πρόταση που δίνει προτεραιότητα στην έννοια του προσώπου έναντι της ουσίας.
Η προσωποκρατία σημαίνει υπερίσχυση του προσώπου:
Ο όρος "πρόσωπο" παραπέμπει σε ένα περιεχόμενο που είναι το ακριβώς και εντελώς αντίθετο της λέξης ουσία ή "φύση". Πρόσωπο είναι το επιμέρους, το συγκεκριμένο και μερικό ον, που σχετίζεται, επικοινωνεί, συμμετέχει και ενώνεται. Το "πρόσωπο" δεν υπάρχει απλώς, αλλά συνυπάρχει, δεν επιβιώνει ατομικά, αλλά συμβιώνει κοινωνικά.
Κοινωνιολογικά, η προσωποκρατία συνεπάγεται την πρόκριση της προσωπικότητας (ατομικότητας), της ετερότητας, της ιδιαιτερότητας και της διαφορετικότητας έναντι της ομοιομορφίας, της μαζικότητας, της αυταρχικότητας, της μονολιθικότητας και του συγκεντρωτισμού.

</doc>
<doc id="67430" url="https://el.wikipedia.org/wiki?curid=67430" title="Ατομοκρατία">
Ατομοκρατία

Η ατομοκρατία (ή ατομικισμός) είναι μια ηθική στάση, πολιτική φιλοσοφία, ιδεολογία ή κοινωνική ματιά που τονίζει την ηθική αξία του ατόμου. Οι ατομικιστές προωθούν την άσκηση των στόχων και επιθυμιών ενός ατόμου και επομένως δίνουν αξία στην ανεξαρτησία και την αυτάρκεια και υποστηρίζουν ότι το συμφέρον του ατόμου οφείλει να προηγείται του κράτους ή μιας κοινωνικής ομάδας, ενώ αντιτίθενται στην υπάρχουσα παρέμβαση στα συμφέροντά τους από την κοινωνία ή θεσμούς όπως το κράτος. Ο ατομικισμός συχνά αντιπαραβάλλεται με τον απολυταρχισμό και τον κολεκτιβισμό.
Ο ατομικισμός βάζει το άτομο στο επίκεντρο και επομένως ξεκινά «με τη θεμελιώδη αρχή ότι το ανθρώπινο ον είναι πρωταρχικής σημασίας στον αγώνα για την απελευθέρωση». Ο φιλελευθερισμός, ο υπαρξισμός και ο αναρχισμός είναι παραδείγματα κινημάτων που τοποθετούν το ανθρώπινο άτομο ως κεντρική μονάδα ανάλυσης. Ο ατομικισμός επομένως περιλαμβάνει «το δικαίωμα του ατόμου στην ελευθερία και την αυτοπραγμάτωση».
Ο όρος έχει επίσης χρησιμοποιηθεί για να δηλώσει «την ποιότητα του να είναι κανείς άτομο. Την ατομικότητα» που σχετίζεται με την κατοχή ενός «ατομικού χαρακτηριστικού. Μιας ιδιορρυθμίας». Ο ατομικισμός επομένως είναι συνδεδεμένος τόσο με καλλιτεχνικά και μποέμ ενδιαφέροντα και τρόπους ζωής όπου διακρίνεται μια τάση προς την αυτό-δημιουργία και τον πειραματισμό σε αντίθεση με την παράδοση ή κυρίαρχες δημοφιλείς μαζικές απόψεις και συμπεριφορές, όσο επίσης και με ουμανιστικές φιλοσοφικές θέσεις και την ηθική.
Ατομοκρατία και κοινωνία.
Θεωρίες εξατομίκευσης.
Η αρχή της εξατομίκευσης, ή στα λατινικά "principium individuationis" περιγράφει τον τρόπο με τον οποίο ένα αντικείμενο ταυτοποιείται ως διαφορετικό από άλλα αντικείμενα. Κατά τον Καρλ Γιουνγκ η εξατομίκευση είναι μία διαδικασία μετασχηματισμού, σύμφωνα με την οποία το προσωπικό και το συλλογικό ασυνείδητο φέρεται στο συνειδητό (μέσω π.χ. ονείρων, ενεργού φαντασίας ή ελεύθερου συσχετισμού) ώστε να αφομοιωθεί στην συνολική προσωπικότητα. Πρόκειται για μια εντελώς φυσική διεργασία αναγκαία για να συντελεσθεί η ολοκλήρωση της ψυχής. Ο Γιουνγκ θεωρούσε την εξατομίκευση ως την κεντρική διεργασία της ανάπτυξης του ανθρώπου. Ο Γάλλος φιλόσοφος Ζιλμπέρ Σιμοντόν ανέπτυξε μια θεωρία ατομικής και συλλογικής εξατομίκευσης, κατά την οποία το άτομο θεωρείται ως αποτέλεσμα της εξατομίκευσης παρά ως αίτιό της. Έτσι, το ανεξάρτητο άτομο αντικαθίσταται από μία ατέρμονη οντολογική διεργασία εξατομίκευσης. Η εξατομίκευση είναι μία αέναη διεργασία, η οποία αφήνει πάντοτε ένα «προ-εξατομικευμένο» υπόλοιπο, το οποίο καθιστά δυνατές τις μελλοντικές εξατομικεύσεις. Η φιλοσοφία του Μπέρναρντ Στίγκλερ στηρίζεται και τροποποιεί την εργασία επί της εξατομίκευσης του Ζιλμπέρ Σιμοντόν· στηρίζεται επίσης σε συναφείς ιδέες των Φρίντριχ Νίτσε και Σίγκμουντ Φρόυντ. Κατά τον Στίγκλερ «το "Εγώ", ως ψυχικό άτομο, μπορεί να γίνει κατανοητό μόνο σε σχέση με το "Εμείς", το οποίο είναι ένα συλλογικό άτομο. Το "Εγώ" συντίθεται υιοθετώντας μια συλλογική παράδοση την οποία κληρονομεί και δια της οποίας ένα πλήθος "Εγώ" αναγνωρίζει την μεταξύ τους ύπαρξη».
Συναισθηματική ιδιοτέλεια.
Η συναισθηματική ιδιοτέλεια ορίζεται από τον Ναγέφ Αλ-Ροντάν ως «ιδιοτέλεια υποκινούμενη από νευροχημικά συναισθήματα». Όπως υποστηρίζει στη γενική θεωρία του για την ανθρώπινη φύση, «συναισθηματικός ανήθικος εγωισμός», η ανθρώπινη συμπεριφορά διέπεται πρωταρχικά από την ιδιοτέλεια. Οι άνθρωποι επιζητούν καταρχήν την επιβίωση και κατόπιν την κυριαρχία. Αυτές οι πτυχές της ανθρώπινης φύσης είναι προϊόν γενετικά κωδικοποιημένων ενστίκτων επιβίωσης, τροποποιημένων από το συνολικό μας περιβάλλον και εκφρασμένων ως νευροχημικών συναισθημάτων και ενεργειών. Συνεπώς μόλις οι βασικές ανάγκες του ανθρώπου ικανοποιηθούν, τότε αυτός μπορεί να χρησιμοποιήσει την ιδιοτέλεια με μέτρο. Σε ορισμένες περιπτώσεις κάτι τέτοιο μπορεί να οδηγήσει σε θετικά αποτελέσματα, όπως την μεγαλύτερη συνεργασία μεταξύ ατόμων και κοινωνιών. Παρ’ όλα αυτά ο Αλ-Ροντάν προειδοποιεί ότι η υπερβολική γενική ιδιοτέλεια υπάρχει κίνδυνος να οδηγήσει σε απογοήτευση, εγκληματικότητα και διαμάχη.
Βασιζόμενος στην αντίληψή του για την ανθρώπινη φύση, ο Αλ-Ροντάν προτείνει την εισαγωγή μηχανισμών οι οποίοι θα ελέγχουν την άναρχη γενική ιδιοτέλεια. Η άσκηση χρηστής διακυβέρνησης θα πρέπει να περιλαμβάνει επαρκείς ελέγχους της ισχύος της κυβέρνησης και αποτελεσματική επιβολή των νόμων, όπως επίσης και την υπεράσπιση των ανθρωπίνων δικαιωμάτων καθώς και την επέκτασή τους ώστε να συμπεριλάβουν φυσιολογικές και συναισθηματικές ανάγκες.
Μεθοδολογικός ατομικισμός.
Ο μεθοδολογικός ατομικισμός εκφράζει την άποψη ότι τα κοινωνικά φαινόμενα μπορούν να γίνουν κατανοητά εξετάζοντας το πώς προκύπτουν από τα κίνητρα και τις δράσεις μεμονωμένων παραγόντων. Στα οικονομικά, η συμπεριφορά των ανθρώπων εξηγείται μέσω των ορθολογικών επιλογών, όπως αυτές περιορίζονται από τις τιμές των προϊόντων και τα εισοδήματα. Έτσι ο οικονομολόγος δέχεται τις προτιμήσεις των ατόμων ως δεδομένες. Οι Μπέκερ και Στίγκλερ έχουν προβεί σε μια ισχυρή διατύπωση σχετικά με αυτή την άποψη:
Πολιτική ατομοκρατία.
Οι ατομικιστές ασχολούνται κυρίως με την προστασία της ατομικής αυτονομίας από τις υποχρεώσεις που επιβάλλονται από κοινωνικούς θεσμούς (όπως το κράτος ή τη θρησκευτική ηθική). Η L. Susan Brown θεωρεί ότι «Ο φιλελευθερισμός και ο αναρχισμός είναι δύο πολιτικές φιλοσοφίες που κατά βάση ασχολούνται με την ατομική ελευθερία αλλά διαφέρουν πολύ μεταξύ τους σε συγκεκριμένα σημεία. Ο αναρχισμός μοιράζεται με τον φιλελευθερισμό τη ριζοσπαστική δέσμευση για την ελευθερία του ατόμου, ενώ απορρίπτει τις ανταγωνιστικές σχέσεις γύρω από την ατομική ιδιοκτησία του φιλελευθερισμού».
Ο πολιτικός φιλελευθερισμός είναι μία τάση της πολιτικής σκέψης που υποστηρίζει τις πολιτικές ελευθερίες ή με άλλα λόγια τονίζει την υπεροχή των ατομικών δικαιωμάτων και των προσωπικών ελευθεριών απέναντι σε κάθε είδους εξουσία (όπως το κράτος, μια εταιρία, τις κοινωνικές νόρμες που επιβάλλονται μέσω πίεσης, κλπ). Ο πολιτικός φιλελευθερισμός δεν είναι μια πλήρης ιδεολογία. Είναι μια συλλογή απόψεων σχετικά με τα θέματα των πολιτικών ελευθεριών και των ατομικών δικαιωμάτων. Λόγω αυτού του γεγονότος, η άποψη ενός φιλελεύθερου είναι συμβατή με πολλές πολιτικές φιλοσοφίες και ο πολιτικός φιλελευθερισμός συναντάται τόσο στη δεξιά όσο και στην αριστερά στη σύγχρονη πολιτική. Για την ερευνήτρια Ellen Meiksins Wood «υπάρχουν δόγματα του ατομικισμού που είναι σε αντίθεση με τον ατομικισμό του Λοκ (...) και ο μη συμβατός με τον Λοκ ατομικισμός μπορεί να περιλαμβάνει το σοσιαλισμό». 
Φιλελευθερισμός.
Ο φιλελευθερισμός (από τις λέξεις «φίλος» και «ελευθερία») είναι η πίστη στην σημασία της ατομικής ελευθερίας. Αυτή η πίστη γίνεται ευρέως αποδεκτή στις Ηνωμένες Πολιτείες, στην Ευρώπη, στην Αυστραλία και άλλα δυτικά κράτη, και θεωρείται σημαντική αξία από πολλούς δυτικούς φιλοσόφους στην ιστορία, συγκεκριμένα από την περίοδο του Διαφωτισμού και ύστερα. Κοινωνίες που είναι κολεκτιβιστικές ή ασπάζονται τον κομφουκιανισμό ή το Ισλάμ στην Ασία ή τη Μέση Ανατολή απορρίπτουν συχνά τον φιλελευθερισμό (παρότι οι ταοϊστές εθεωρούντο και συνεχίζουν να θεωρούνται ατομικιστές). Ο Ρωμαίος Αυτοκράτορας Μάρκος Αυρήλιος γράφει εγκωμιάζοντας «την ιδέα μιας πολιτείας που διοικείται με σεβασμό στα ίσα δικαιώματα και την ίση ελευθερία του λόγου, και την ιδέα μιας μοναρχικής κυβέρνησης που σέβεται τις περισσότερες από όλες τις ελευθερίες των κυβερνωμένων».
Ο σύγχρονος φιλελευθερισμός έχει τις ρίζες του στην εποχή του Διαφωτισμού και απορρίπτει πολλές θεμελιώδεις παραδοχές που επικρατούσαν στις περισσότερες θεωρίες περί κυβέρνησης στο παρελθόν, όπως η ελέω Θεού κυβέρνηση, η κληρονομική εξουσία και την κρατική θρησκεία. Ο Τζον Λοκ πιστώνεται συχνά τα φιλοσοφικά θεμέλια του κλασικού φιλελευθερισμού. Έγραψε «κανείς δεν πρέπει να βλάψει άλλον στη ζωή του, την υγεία, την ελευθερία ή τα υπάρχοντά του».
Κατά τον 17ο αιώνα οι ιδέες του φιλελευθερισμού άρχισαν να επηρεάζουν κάποια κράτη της Ευρώπης όπως την Αγγλία, την Ελβετία, την Ολλανδία και την Πολωνία, αλλά συχνά έβρισκαν ένοπλη αντίσταση από αυτούς που υποστήριζαν απόλυτες μοναρχίες και την εξουσία της θεσμοτεθημένης θρησκείας. Τον 18ο αιώνα δημιουργήθηκε στην Αμερική το πρώτο σύγχρονο φιλελεύθερο κράτος χωρίς μοναρχία και κληρονομική αριστοκρατία. Η αμερικανική Διακήρυξη της Ανεξαρτησίας περιέχει λόγια παρμένα από τον Λοκ: «[δεχόμαστε πως] όλοι οι άνθρωποι δημιουργούνται ίσοι, και προικίζονται από τον Δημιουργό τους με συγκεκριμένα απαραβίαστα Δικαιώματα, μεταξύ των οποίων είναι το δικαίωμα στη Ζωή, το δικαίωμα στην Ελευθερία, και το δικαίωμα στην επιδίωξη της Ευτυχίας. Πως για να εξασφαλιστούν αυτά τα δικαιώματα, ιδρύονται Κυβερνήσεις μεταξύ των Ανθρώπων, αντλώντας τις εύλογες εξουσίες τους από την συναίνεση των κυβερνημένων».
Ο φιλελευθερισμός υπάρχει σε πολλές μορφές. Σύμφωνα με τον John N. Gray, η ουσία του φιλελευθερισμού είναι η ανοχή των διαφορετικών πεποιθήσεων και διαφορετικές ιδέες ως προς το τι συνιστά μια καλή ζωή.
Αναρχισμός.
Ο όρος αναρχισμός παραπέμπει σε μια σειρά πολιτικών φιλοσοφιών που θεωρούν το κράτος αχρείαστο, ανεπιθύμητο και βλαβερό, και συχνά προωθούν μια κοινωνία χωρίς κράτος. Ενώ ο αντι-κρατισμός είναι κεντρική ιδέα, ορισμένοι υποστηρίζουν ότι ο αναρχισμός συνεπάγεται την αντίθεση στην εξουσία ή την ιεραρχική οργάνωση κατά τη διεξαγωγή των ανθρώπινων σχέσεων, συμπεριλαμβανομένου, αλλά χωρίς να περιορίζεται σε αυτό, του κρατικού συστήματος.
Για τον σημαίνοντα Ιταλό αναρχικό Ερρίκο Μαλατέστα «όλοι οι αναρχικοί, ανεξάρτητα από την τάση στην οποία ανήκουν, είναι ατομικιστές με τον ένα τρόπο ή τον άλλο, αλλά δεν ισχύει το αντίστροφο. Με κανέναν τρόπο. Οι ατομικιστές συνεπώς χωρίζονται σε δύο διακριτές κατηγορίες:... Εκείνους που υποστηρίζουν το δικαίωμα πλήρους ανάπτυξης για όλη την ανθρώπινη ατομικότητα, τη δική τους και των άλλων. Και τους άλλους, που υπολογίζουν μόνο τη δική τους ατομικότητα και δεν έχουν απολύτως κανένα δισταγμό στο να θυσιάζεται η ατομικότητα των άλλων. Ο τσάρος πασών των Ρωσιών ανήκει στην τελευταία κατηγορία ατομικιστών. Εμείς ανήκουμε στην πρώτη».
Φιλοσοφική ατομοκρατία.
Υπαρξισμός.
Ο όρος «Υπαρξισμός» χρησιμοποιείται για να περιγράψει το έργο/τις θεωρίες ενός αριθμού φιλοσόφων των 19ου και 20ού αιώνα, οι οποίοι, παρά τις μεταξύ τους βαθιές δογματικές διαφορές, γενικά υποστήριξαν ότι η φιλοσοφική σκέψη θα έπρεπε να εστιάζει στην ενασχόληση με τους όρους και τις καταστάσεις της ύπαρξης του ανεξάρτητου ατόμου, και τα αισθήματα, τις ενέργειες, τις ευθύνες και τις σκέψεις του. Ο φιλόσοφος Σαίρεν Κίρκεγκωρ (πρώιμος 19ος αι.), εκ των υστέρων αναγνωρισμένος ως ο πατέρας του Υπαρξισμού, υποστήριξε ότι το άτομο είναι αποκλειστικά υπεύθυνο να δώσει νόημα στη ζωή του, καθώς και για το να την ζήσει με πάθος και ειλικρίνεια, σε πείσμα των διαφόρων υπαρξιακών εμποδίων και περισπασμών όπως η απελπισία, το άγχος, ο παραλογισμός, η αποξένωση και η βαρεμάρα.
Οι υπαρξιστές φιλόσοφοι που ακολουθούν, διατηρούν την έμφαση στο άτομο, αλλά διαφοροποιούνται σε ποικίλους βαθμούς στο πώς κανείς επιτυγχάνει -και τι στοιχειοθετεί- μία ικανοποιητική ζωή/ύπαρξη, ποια εμπόδια πρέπει να υπερπηδηθούν, και ποιοι εξωτερικοί και εσωτερικοί παράγοντες παίζουν ρόλο, συμπεριλαμβανομένης της εξέτασης των δυνητικών συνεπειών της ύπαρξης ή της ανυπαρξίας θεού. Πολλοί Υπαρξιστές έχουν επίσης χαρακτηρίσει τα παραδοσιακά συστήματα της ακαδημαϊκής φιλοσοφίας ως υπερβολικά αφαιρετικά και αποξενωμένα από την έμπρακτη ανθρώπινη εμπειρία. Ο Υπαρξισμός έγινε της μόδας κατά τα μεταπολεμικά χρόνια, ως ένας τρόπος επανεπιβεβαίωσης της σημασίας της ανθρώπινης ατομικότητας και ελευθερίας.
Αντικειμενισμός.
Ο Αντικειμενισμός είναι ένα φιλοσοφικό σύστημα που δημιουργήθηκε από την φιλόσοφο και συγγραφέα Άυν Ραντ (1905-1982) και πρεσβεύει ότι η πραγματικότητα υπάρχει ανεξάρτητα από τη συνείδηση· τα ανθρώπινα όντα αποκτούν τη γνώση λογικά, μέσω της αντίληψης, της διαδικασίας σχηματισμού εννοιών και της επαγωγικής και παραγωγικής λογικής· ο ηθικός σκοπός της ζωής είναι η επιδίωξη της ατομικής ευτυχίας ή του ορθολογικού ατομικού συμφέροντος. Η Ραντ πιστεύει ότι το μόνο κοινωνικό σύστημα που είναι συνεπές με αυτή την ηθική είναι αυτό που βασίζεται στον πλήρη σεβασμό στα ατομικά δικαιώματα, και ενσωματώνεται στο καθαρό καπιταλισμό του "laissez-faire"· επίσης ότι ο ρόλος της τέχνης στη ζωή του ανθρώπου είναι να μετατρέψει τις ευρύτερες μεταφυσικές του ιδέες, με την επιλεκτική αναπαραγωγή της πραγματικότητας, σε μια φυσική μορφή –ένα έργο τέχνης- που ο ίδιος μπορεί να κατανοήσει και μπορεί να ανταποκριθεί συναισθηματικά. Ο Αντικειμενισμός εξυψώνει τον άνθρωπο ως ηρωικό ον, «με ηθικό σκοπό της ζωής του την ατομική ευτυχία, με την επίτευξη παραγωγικών στόχων ως την πιο ευγενή δραστηριότητά του, και τη λογική ως τη μόνη απόλυτη αξία».
Φιλοσοφικός αναρχισμός.
Ο Φιλοσοφικός αναρχισμός είναι μια αναρχική σχολή σκέψης που υποστηρίζει ότι το κράτος δεν έχει την ηθική νομιμότητα και –σε αντίθεση με τον επαναστατικό αναρχισμό- δεν συνηγορεί στη βίαιη επανάσταση για την εξάλειψή του, αλλά υποστηρίζει ότι μπορεί να υπερνικηθεί μέσω ειρηνικών διαδικασιών. Αν και ο φιλοσοφικός αναρχισμός δεν περιλαμβάνει απαραίτητα οποιαδήποτε ενέργεια ή επιθυμία για εξάλειψη του κράτους, οι υποστηρικτές του πιστεύουν ότι δεν έχουν καμιά υποχρέωση ή καθήκον να συμμορφώνονται με το κράτος, ή αντίστροφα, ότι το κράτος δεν έχει δικαίωμα να απαιτεί τη συμμόρφωση.
Ο φιλοσοφικός αναρχισμός είναι μια συνιστώσα κυρίως του ατομοκρατικού αναρχισμού. Φιλόσοφοι του αναρχισμού στην ιστορία ήταν οι Μαχάτμα Γκάντι, Γουίλιαμ Γκόντγουιν, Πιέρ-Ζοζέφ Προυντόν, Μαξ Στίρνερ, Μπέντζαμιν Τάκερ, Χένρι Ντέιβιντ Θόρω. Σύγχρονοι φιλόσοφοι του αναρχισμού είναι ο A. John Simmons και ο Robert Paul Wolff.
Οικονομική ατομοκρατία.
Το δόγμα της οικονομικής ατομοκρατίας επιτάσσει ότι κάθε άτομο έχει δικαίωμα στην αυτονομία όσον αφορά τις δικές του οικονομικές αποφάσεις και αντιτίθεται στις αποφάσεις που λαμβάνονται για λογαριασμό του στα θέματα αυτά από το κράτος, την κοινότητα, την εταιρεία κλπ.
Φιλελευθερισμός.
Ο κλασικός φιλελευθερισμός είναι πολιτική ιδεολογία η οποία αναπτύχθηκε κατά το 19ο αιώνα στην Αγγλία, τη Δυτική Ευρώπη και την Αμερική. Βασίστηκε σε αρχικές μορφές του φιλελευθερισμού όσον αφορά στη δέσμευσή του για προσωπική ελευθερία και δημοφιλή κυβέρνηση, αλλά διαφέρει από αυτές όσον αφορά στη δέσμευσή του στην ελεύθερη αγορά και τις κλασικές οικονομικές θεωρίες. Στους σημαντικούς κλασικούς φιλελεύθερους του 19ου αιώνα περιλαμβάνονται οι Ζαν-Μπατίστ Σε, Τόμας Μάλθους και Ντέηβιντ Ρικάρντο. Ο κλασικός φιλελευθερισμός αναβίωσε τον 20ό αιώνα από τους Λούντβιχ φον Μίζες και Φρίντριχ Χάγιεκ και εξελίχθηκε περαιτέρω από τους Μίλτον Φρίντμαν, Ρόμπερτ Νόζικ, Λόρεν Λομάσκυ και Γιάν Νάρβεσον. Ο όρος «κλασικός φιλελευθερισμός» χρησιμοποιείται επίσης πολλές φορές για να δηλώσει όλες τις μορφές φιλελευθερισμού πριν τον 20ό αιώνα.
Ατομικιστικός αναρχισμός και οικονομία.
Όσον αφορά σε οικονομικά ερωτήματα στον ατομικιστικό αναρχισμό υπάρχουν οπαδοί της αμοιβαιότητας (μουτουαλισμού) (όπως ο Πιέρ-Ζοζέφ Προυντόν, ο Εμίλ Αρμάν, αρχικά ο Μπέντζαμιν Τάκερ), απόψεις υπέρ φυσικών δικαιωμάτων (αρχικά ο Μπέντζαμιν Τάκερ, ο Λύσανδρος Σπούνερ, ο Τζόσια Γουώρεν) καθώς και εγωιστική ασέβεια για «φαντάσματα» όπως η ιδιωτική ιδιοκτησία και οι αγορές (Μαξ Στίρνερ, Τζον Χένρυ Μακέι, Λεβ Τσέρνι, αργότερα ο Μέντζαμιν Τάκερ, ο Ρέντζο Νοβατόρε και ο ιλεγκαλισμός). Ο σύγχρονος ατομικιστής αναρχικός Κέβιν Κάρσον χαρακτηρίζει τον Αμερικανικό ατομικιστικό αναρχισμό λέγοντας ότι «Αντίθετα με τα υπόλοιπα σοσιαλιστικά κινήματα, οι ατομικιστές αναρχικοί πίστευαν ότι η φυσική αμοιβή της εργασίας σε ένα ελεύθερο κίνημα ήταν το προϊόν της ίδιας της εργασίας και ότι η οικονομική εκμετάλλευση μπορούσε να συμβεί μόνο όταν οι καπιταλιστές και οι γαιοκτήμονες αξιοποιούσαν την ισχύ του κράτους προς το συμφέρον τους. Έτσι, ο ατομικιστικός αναρχισμός ήταν η εναλλακτική τόσο στον αυξανόμενο κρατισμό του κυρίαρχου σοσιαλιστικού κινήματος, όσο και στο κλασικό φιλελεύθερο κίνημα το οποίο οδηγείτο στο να αποτελεί τον μοναδικό απολογητή της ισχύος των μεγάλων εταιρειών».
Μουτουαλισμός.
Ο μουτουαλισμός είναι μια αναρχική σχολή σκέψης η οποία ανάγεται στα κείμενα του Πιέρ-Ζοζέφ Προυντόν, ο οποίος οραματίστηκε μία κοινωνία στην οποία κάθε άτομο θα μπορούσε να διαθέτει μέσα παραγωγής, είτε ατομικά είτε συλλογικά, και το εμπόριο να αντιπροσωπεύει ισοδύναμη εργασία στην ελεύθερη αγορά. Αναπόσπαστο μέρος του σχήματος αυτού ήταν η ίδρυση μίας αμοιβαίας πιστωτικής τράπεζας, η οποία θα δάνειζε στους παραγωγούς με ένα ελάχιστο επιτόκιο ώστε να καλύπτει το κόστος διαχείρισης. Ο μουτουαλισμός βασίζεται στην θεωρία της αξίας της εργασίας, σύμφωνα με την οποία όταν η εργασία ή το προϊόν της πωλείται, πρέπει να λαμβάνει ως αντάλλαγμα αγαθά ή υπηρεσίες οι οποίες να ενσωματώνουν «την απαιτούμενη εργασία ώστε να παραχθεί ένα αντικείμενο ακριβώς όμοιας και ίσης αξίας». Η λήψη οτιδήποτε λιγότερης αξίας θεωρείται εκμετάλλευση, κλοπή εργασίας ή τοκογλυφία.
Ελευθεριακός σοσιαλισμός.
Ο ελευθεριακός σοσιαλισμός (ονομάζεται και κοινωνικός αναρχισμός, αριστερός φιλελευθερισμός και σοσιαλιστικός φιλελευθερισμός) είναι μια ομάδα πολιτικών φιλοσοφιών εντός του σοσιαλιστικού κινήματος που απορρίπτουν την άποψη του σοσιαλισμού ως κρατική ιδιοκτησία ή διαχείριση των μέσων παραγωγής, στο πλαίσιο μιας γενικότερης κριτικής της ίδιας της κρατικής οντότητας, καθώς και των σχέσεων της μισθωτής εργασίας εντός του χώρου εργασίας. Αντ'αυτού, επικεντρώνεται στην αυτοδιαχείριση του χώρου εργασίας από τους εργαζόμενους και στις αποκεντρωμένες δομές της πολιτικής διακυβέρνησης, υποστηρίζοντας ότι μια κοινωνία βασισμένη στην ελευθερία και την ισότητα μπορεί να επιτευχθεί μέσα από την κατάργηση των αυταρχικών θεσμών που ελέγχουν ορισμένα μέσα παραγωγής και υποτάσσουν την πλειοψηφία σε πάτρωνες ή σε πολιτικές και οικονομικές ελίτ. Οι ελευθεριακοί σοσιαλιστές εναποθέτουν γενικά τις ελπίδες τους στις αποκεντρωμένες μορφές άμεσης δημοκρατίας και τις ομοσπονδιακές ή συνομοσπονδιακές ενώσεις, όπως ο ελευθεριακός κοινοτισμός, οι συνελεύσεις πολιτών, τα συνδικάτα και τα συμβούλια των εργαζόμενων. Όλο αυτό γίνεται στο πλαίσιο μιας γενικής πρόσκλησης για ελευθεριακές και εθελοντικές ανθρώπινες σχέσεις, μέσω της αναγνώρισης, της κριτικής και της ουσιαστικής διάλυσης της παράνομης εξουσίας σε όλες τις πτυχές της ζωής.
Παλαιότερες και σύγχρονες πολιτικές θεωρίες και κινήματα που συνήθως περιγράφονται ως ελευθεριακά - σοσιαλιστικά περιλαμβάνουν τον αναρχισμό (ειδικά τον αναρχικό κομμουνισμό, τον αναρχικό κολεκτιβισμό, τον άναρχο-συνδικαλισμό, και την αμοιβαιότητα, καθώς και τον αυτονομισμό, τον κοινοτισμό, τον συμμετοχισμό, τον επαναστατικό συνδικαλισμό, και άλλες ελευθεριακές μαρξιστικές θεωρίες όπως ο συμβουλιακός κομμουνισμός και ο λουξεμβουργισμός, καθώς και ορισμένες μορφές του «ουτοπικού σοσιαλισμού» και ατομικιστικού αναρχισμού.
Αριστερός φιλελευθερισμός.
Ο αριστερός φιλελευθερισμός (ή η αριστερή πτέρυγα του φιλελευθερισμού) είναι ονομασίες διαφόρων συναφών αλλά διακριτών προσεγγίσεων για την πολιτική, την κοινωνία, τον πολιτισμό και την πολιτική και κοινωνική θεωρία, οι οποίες τονίζουν τόσο την ατομική ελευθερία όσο και την κοινωνική δικαιοσύνη. Σε αντίθεση με τους δεξιούς-φιλελεύθερους, πιστεύουν ότι δεν υφίσταται αξίωση ούτε ανάμειξη της εργασίας ενός ατόμου με τους φυσικούς πόρους η οποία να είναι αρκετή για να δημιουργήσει πλήρη δικαιώματα ιδιωτικής ιδιοκτησίας, και υποστηρίζουν ότι οι φυσικοί πόροι (γη, πετρέλαιο, χρυσό, δέντρα) θα έπρεπε να διατηρούνται κατά κάποιο ισότιμο τρόπο, είτε χωρίς ιδιοκτησία είτε με συλλογική ιδιοκτησία. Οι αριστεροί-φιλελεύθεροι που στηρίζουν την ιδιωτική ιδιοκτησία το κάνουν υπό τον όρο ότι αποζημιώνεται η τοπική κοινότητα.
Ο αριστερός φιλελευθερισμός μπορεί να αναφέρεται γενικά σε τρεις αλληλένδετες και επικαλυπτόμενες σχολές σκέψης:
-Αντιεξουσιαστικές μορφές αριστερής πολιτικής και, ιδίως, το σοσιαλιστικό κίνημα, συνήθως γνωστός ως ελευθεριακος σοσιαλισμός. 
-Γεωελευθεριασμός: μια σύνθεση του φιλελευθερισμού και του γεωισμού
-Η σχολή Steiner-Vallentyne, της οποίας οι υποστηρικτές εξάγουν συμπεράσματα από τον κλασικό φιλελευθερισμό ή την ελεύθερη αγορά.
-Αριστερός αναρχισμός της αγοράς, ο οποίος τονίζει την κοινωνική μετασχηματιστική δυναμική της μη επιθετικότητας με αντικαπιταλιστικές, απελευθερωμένες αγορές.
Δεξιός φιλελευθερισμός.
Ο «δεξιός φιλελευθερισμός» είναι μια φράση που χρησιμοποιείται από κάποιους για να περιγράψει είτε μη-κολεκτιβιστικες μορφές φιλελευθερισμού ή μια ποικιλία διαφορετικών απόψεων σχετικά με τον φιλελευθερισμό, που κάποιοι τοποθετούν δεξιότερα του mainstream φιλελευθερισμού, συμπεριλαμβανομένου του «ελευθεριακού συντηρητισμού».
Η Stanford Encyclopedia of Philosophy τον αποκαλεί «δεξιό φιλελευθερισμό», αλλά τονίζει: «Ο φιλελευθερισμός θεωρείται συχνά ως «δεξιό» δόγμα. Αυτό όμως είναι λάθος για δύο τουλάχιστον λόγους: Πρώτον, στα κοινωνικά -και όχι οικονομικά- θέματα, ο φιλελευθερισμός τείνει να είναι «αριστερός». Αντιτίθεται σε νόμους που περιορίζουν τις συναινετικές και ιδιωτικές σεξουαλικές σχέσεις μεταξύ ενηλίκων (π.χ., γκέι σεξ, εξωσυζυγική σεξουαλική επαφή, και αποκλίνουσα σεξουαλική επαφή), σε νόμους που περιορίζουν τη χρήση ναρκωτικών, σε νόμους που επιβάλλουν θρησκευτικές απόψεις ή άλλες πρακτικές στα άτομα, και στην υποχρεωτική στρατιωτική θητεία. Δεύτερον, εκτός από την πιο γνωστή εκδοχή του φιλελευθερισμού-δηλαδή τον δεξιό φιλελευθερισμό-υπάρχει επίσης μια εκδοχή γνωστή ως «αριστερός φιλελευθερισμός». Και οι δύο μορφές υποστηρίζουν την ατομική ιδιοκτησία, αλλά διαφέρουν σε ό,τι αφορά την εξουσία που ασκούν διάφοροι φορείς πάνω στους φυσικούς πόρους (γη, αέρας, νερό, κλπ.).
Ως δημιουργικός, ανεξάρτητος τρόπος ζωής.
Ο αναρχικός και μποέμ συγγραφέας Όσκαρ Ουάιλντ έγραψε, στο περίφημο δοκίμιό του «Η ψυχή του ανθρώπου στο σοσιαλισμό», ότι «Η τέχνη είναι ατομικισμός και ο ατομικισμός είναι μια ενοχλητική και διαλυτική δύναμη. Εκεί βρίσκεται και η τεράστια αξία της. Επειδή αυτό που επιδιώκει είναι να πλήξει τη μονοτονία της μορφής, τη σκλαβιά του εθίμου, την τυραννία της συνήθειας και την υποβάθμιση του ανθρώπου στο επίπεδο μιας μηχανής». Σύμφωνα με τον αναρχικό ιστορικό Τζωρτζ Γούντκοκ, «σκοπός του Ουάιλντ στην "ψυχή του ανθρώπου στο σοσιαλισμό" είναι να αναζητήσει τον τύπο κοινωνίας που είναι καλύτερη για τον καλλιτέχνη... για τον Ουάιλντ η τέχνη είναι ο απόλυτος σκοπός, περιέχοντας μέσα της το διαφωτισμό και την αναγέννηση, και όλα τα υπόλοιπα μέσα στην κοινωνία πρέπει να υποταχθούν σ' αυτήν... ο Ουάιλντ παρουσιάζει τον αναρχικό ως εστέτ». Η λέξη ατομικισμός χρησιμοποιείται, με τον τρόπο αυτό, για να ορίσει μια προσωπικότητα με ισχυρή τάση προς την αυτο-δημιουργία και τον πειραματισμό σε αντιπαραβολή με την παράδοση ή γνώμες και συμπεριφορές που είναι μαζικές και δημοφιλείς.
Ο αναρχικός συγγραφέας Μάρεϋ Μπούκτσιν περιγράφει μεγάλο μέρος των υποστηρικτών του ατομικιστικού αναρχισμού ως ανθρώπους που «εξέφρασαν την αντίθεσή τους με μοναδικά προσωπικούς όρους, κυρίως με έντονες διατριβές, απαράδεκτη συμπεριφορά και αποκλίνουσες επιλογές στη ζωή τους στα πολιτιστικά γκέτο στη Νέα Υόρκη, το Παρίσι και το Λονδίνο του τέλους του (19ου) αιώνα. Το πιστεύω του ατομικιστικού αναρχισμού περιελάμβανε ένα μποέμικο τρόπο ζωής, περισσότερο προβαλλόμενο για τα αιτήματά του για σεξουαλική απελευθέρωση («ελεύθερο έρωτα») που αγαπούσε τις καινοτομίες στην τέχνη, τη συμπεριφορά και το ρουχισμό.
Σε σχέση με την άποψη αυτή για τον ατομικισμό, ο γάλλος ατομικιστής αναρχικός Εμίλ Αρμάν υποστηρίζει την εγωιστική άρνηση των κοινωνικών συμβάσεων και δογμάτων με σκοπό να ζει κανείς όπως επιλέγει και σύμφωνα με τις επιθυμίες του την καθημερινότητά του, καθώς τόνιζε τον αναρχισμό ως τρόπο ζωής και πράξης. Κατά τον τρόπο αυτό ισχυρίζεται «Επομένως, ο αναρχικός ατομιστής τείνει να παράγει τον εαυτό του, να διαιωνίζει το πνεύμα του σε άλλα άτομα που θα συμμερίζονται τις απόψεις του και που θα καταστήσουν δυνατή μια κατάσταση, από την οποία ο αυταρχισμός θα έχει εξοβελιστεί. Είναι αυτή η επιθυμία, η βούληση, όχι απλώς να ζούμε, αλλά και να αναπαραγόμαστε, που θα χαρακτηρίσουμε “δραστηριότητα”».
Στο βιβλίο του «Ατελής κήπος: η κληρονομιά του ουμανισμού», ο ουμανιστής φιλόσοφος Τσβέταν Τοντόρωφ αναγνωρίζει τον ατομικισμό ως ένα σημαντικό ρεύμα της κοινωνικο-πολιτικής σκέψης εντός του μοντερνισμού και ως παραδείγματα αναφέρει τον Μισέλ ντε Μονταίν, τον Φρανσουά ντε Λα Ροσφουκώ, τον Μαρκήσιο ντε Σαντ και τον Σαρλ Μπωντλαίρ. Στον Λα Ροσφουκώ αναγνωρίζει μια τάση παρόμοια με τον στωικισμό, στην οποία «ο τίμιος άνθρωπος επεξεργάζεται την ύπαρξή του όπως ένας γλύπτης που αναζητεί την απελευθέρωση των μορφών που βρίσκονται μέσα σε ένα κομμάτι μάρμαρο, για να εξαγάγει την αλήθεια από αυτό το υλικό». Στον Μπωντλαίρ βρίσκει την τάση του δανδή, στην οποία κάποιος αναζητεί να καλλιεργήσει «την ιδέα της ομορφιάς μέσα στον εαυτό του, της ικανοποίησης του πάθους του να νοιώθει και να σκέφτεται».
Ο ρωσο-αμερικανός ποιητής Τζόζεφ Μπρόντσκυ κάποτε διακήρυξε ότι «η ασφαλέστερη άμυνα κατά του κακού είναι ο ακραίος ατομικισμός, η πρωτοτυπία της σκέψης, οι ιδιαιτερότητες, ακόμα -αν θέλετε- και η εκκεντρικότητα. Που πάει να πει, κάτι που δεν μπορεί να το υποκριθεί κάποιος, να το πλαστογραφήσει ή να το μιμηθεί – κάτι, με το οποίο ούτε καν ένας έμπειρος απατεώνας θα ήταν ευχαριστημένος». Ο Ραλφ Ουώλντο Έμερσον έκανε τη διάσημη δήλωση: «Όποιος θέλει να είναι άνθρωπος, πρέπει να είναι αντικομφορμιστής» - μία άποψη που αναπτύχθηκε εκτενώς στη ζωή και το έργο του (Χένρυ Νταίηβιντ) Θορώ. Εξίσου αξιομνημόνευτη ιδέα, που επηρέασε πάρα πολύ τον Ουώλτ Ουΐτμαν, είναι η ιδέα του Έμερσον ότι «η ανόητη συνέπεια είναι το τερατάκι των μικρών μυαλών, που το λατρεύουν οι μικρόνοες πολιτικοί και φιλόσοφοι και θεολόγοι». Ο Έμπερσον αντιτίθεται επί της αρχής στο να βασίζεται κανείς στις κοινωνικές δομές (πολιτικές και θρησκευτικές) ακριβώς επειδή, μέσω αυτών, το άτομο προσεγγίζει το Θείο μέσω άλλου, με τη διαμεσολάβηση της εμπειρίας μιας ιδιοφυΐας από μιαν άλλη εποχή που ήταν κάποτε πρωτότυπη. «Ένας θεσμός», όπως επεξηγεί, «είναι η εκτεταμένη σκιά ενός ανθρώπου». Για να πετύχει κανείς την πρωτότυπη σχέση πρέπει να «επιμένει στον εαυτό του – να μη μιμείται ποτέ» επειδή, εάν η σχέση είναι δευτερογενής, η σύνδεση έχει χαθεί.

</doc>
<doc id="67433" url="https://el.wikipedia.org/wiki?curid=67433" title="Παγκόσμιο πρωτάθλημα σνούκερ">
Παγκόσμιο πρωτάθλημα σνούκερ

Το Παγκόσμιο Πρωτάθλημα Σνούκερ αποτελεί την ετήσια διοργάνωση για το σνούκερ. Για πρώτη φορά διεξήχθη το έτος 1927, με νικητή τον Τζο Ντέιβις ο οποίος κέρδισε τον Τομ Ντένις με 20-11. Από το 1977, διεξάγεται στο "Crucible Theatre" του Σέφιλντ. Ο νεότερος σε ηλικία παγκόσμιος πρωταθλητής είναι ο Στίβεν Χέντρι όταν στις 29 Απριλίου 1990 σε ηλικία 16 ετών και 109 ημερών κατέκτησε το πρώτο από τα επτά πρωταθλήματα του. 
Ιστορία των τελικών από το 2000 και μετά.
Στον πρώτο τελικό της νέας χιλιετίας, δύο Ουαλοί αναμετρήθηκαν στον τελικό. Ο Μάρκ Ουίλιαμς θα κερδίσει τον τίτλο απέναντι στον Μάθιου Στίβενς (18-16).
Στον τελικό του 2001 αναμετρήθηκαν δύο από τους μεγαλύτερους παίκτες στην ιστορία με τους Τζον Χίγκινς και Ρόνι Ο' Σάλιβαν να διεκδικούν το τρόπαιο. Ο Χίγκινς αν και 7-14 πίσω, έφτασε στο 11-14, όμως λύγισε 14-18. 
Το 2002 ήταν η τελευταία εμφάνιση σε τελικό του πολυνίκη στην σύγχρονη ιστορία του τουρνουά Στίβεν Χέντρυ. Ο Πίτερ Έμπντον κατέκτησε το τελευταίο φρέιμ και τον τίτλο, παίρνοντας ρεβάνς για την ήττα του το 1996.
Ο Ουαλός Μάρκ Ουίλιαμς έκαμψε στον τελικό την αντίσταση του Ιρλανδού Κεν Ντόχερτυ με 18-16. Ο Ουίλιαμς ήταν 10-2 μπροστά αλλά ο Ιρλανδός ισοφάρισε σε 11-11. Μαζί έφτασαν στο 16-16 αλλά ο Ουαλός πήρε τα δύο επόμενα φρέιμ.
Τον δεύτερο τίτλο κατέκτησε το 2004 ο Ρόνι Ο' Σάλιβαν επικρατώντας του Γκρέιμ Ντότ με 18-8. Στον ημιτελικό ο Ο' Σάλιβαν σύντριψε με 17-4 τον επτά φορές πρωταθλητή και θρύλο Στίβεν Χέντρυ.
Το 2005, σε ηλικία 22 ετών και 265 ημερών ο Σον Μέρφι θα επικρατήσει του Ουαλού Μάθιου Στίβενς με 18-16. Ο Μέρφι είναι ο δεύτερος νεότερος πρωταθλητής στην ιστορία. Ο Μέρφι δεν θα καταφέρει να κερδίσει έναν δεύτερο τίτλο αφού γνώρισε την ήττα στους τρεις επόμενους τελικούς που θα εμφανιστεί (2009, 2015, 2021)
Το 2006, ο Σκοτσέζος Γκρέιμ Ντότ επικράτησε του Πίτερ Έμπντον με 18-14 για να κατακτήσει τον μοναδικό έως τώρα τίτλο του. 
Το 2007, ο Τζον Χίγκινς επικράτησε του Μάρκ Σέλμπι με 18-13, κερδίζοντας τον δεύτερο τίτλο στην καριέρα του. 
Πρωταθλητής για το 2008 αναδείχθηκε ο Ρόνι Ο' Σάλιβαν για τρίτη φορά νικώντας τον Άλι Κάρτερ 18-8. Στον ημιτελικό ο Ο' Σάλιβαν θα κυριαρχήσει απέναντι στον Στίβεν Χέντρυ νικώντας με 17-6. Αυτή ήταν η τελευταία εμφάνιση του Χέντρυ σε ημιτελικό. 
Στην διοργάνωση του 2009, η οποία διεξήχθη από τις 18 Απριλίου ως τις 4 Μαΐου , τον τίτλο κατέκτησε ο Σκοτσέζος Τζον Χίγκινς, με νίκη στον τελικό επί του Σον Μέρφι με 18-9. Ήταν η πρώτη φορά που η διοργάνωση χρηματοδοτήθηκε από την εταιρεία "Betfred.com". 
Την επόμενη χρονιά, στη διοργάνωση του 2010 (17 Απριλίου ως 3 Μαΐου) κέρδισε τον τίτλο για πρώτη φορά από το 1952 ένας Αυστραλός. Ειδικότερα, στον τελικό ο Νιλ Ρόμπερτσον κέρδισε τον Γκρέιμ Ντοτ από την Σκωτία με 18-15. 
Για τέταρτη φορά πρωταθλητής αναδείχθηκε ο Τζον Χίγκινς επικρατώντας του Τζαντ Τραμπ με 18-15. Ο Τραμπ εντυπωσίασε με την πορεία του στο τουρνουά. Στον πρώτο γύρο απέκλεισε τον κάτοχο Νιλ Ρόμπερτσον ενώ θα πάρει ρεβάνς από τον Χίγκινς εννέα χρόνια αργότερα με μια επιβλητική εμφάνιση.
Τις σεζόν 2012 και 2013 ο Ρόνι Ο' Σάλιβαν πέτυχε συνεχόμενες κατακτήσεις κάτι που είχε να συμβεί από τον πολυνίκη Στίβεν Χέντρι όταν και είχε κερδίσει πέντε τίτλους στη σειρά (1992-1995). Το 2012 επικράτησε του Άλι Κάρτερ (σε επανάληψη του μεταξύ τους τελικό το 2008) με 18-11 ενώ το 2013 του Μπάρι Χόκινς με 18-12.
Στο πρωτάθλημα του 2014 ο Ο΄ Σάλιβαν έχασε την ευκαιρία να κατακτήσει το τρίτο συνεχόμενο πρωτάθλημα αν και στον τελικό ήταν 10-5 μπροστά, απώλεσε τον τίτλο (14-18) κόντρα στον Μάρκ Σέλμπι που κατέκτησε τον πρώτο από τους έως τώρα τέσσερις τίτλους του. 
Το 2015, ο Στιούαρτ Μπίνγκχαμ κέρδισε στην παρθενική του εμφάνιση σε τελικό τον Σον Μέρφι (18-15).
Κάτοχος του παγκόσμιου τίτλου τo 2016 έγινε ο Μαρκ Σέλμπι που κέρδισε τον Κινέζο Ντινγκ Τζουνχούι (18-14) στον τελικό του Σέφιλντ, στις 2 Μαΐου 2016. Να σημειωθεί ότι αυτή ήταν η πρώτη εμφάνιση Κινέζου παίκτη στον τελικό.
Το 2017, ο Σέλμπι θα υπερασπιστεί μέχρι τέλους τον τίτλο του πρωταθλητή αφού στον τελικό θα κάμψει την αντίσταση του Σκοτσέζου Τζον Χίγκινς με 18-15.
Το 2018, ο Ουαλός Μάρκ Ουίλιαμς θα κερδίσει τον τρίτο τίτλο του δεκαπέντε χρόνια μετά την τελευταία κατάκτηση του νικώντας τον Τζον Χίγκινς με 18-16. Ο Ουίλιαμς ήταν 14-7 και 15-10 μπροστά αλλά ο Σκοτσέζος με ξέσπασμα 
Το 2019, σε επανάληψη του τελικού του 2011, ο Τζαντ Τραμπ πήρε “εκδίκηση” νικώντας τον Τζον Χίγκινς με 18-9. Στον αγώνα έγιναν 11 "," αριθμό ρεκόρ στην ιστορία των τελικών. Αυτός ήταν ο τρίτος σερί χαμένος τελικός του Χίγκινς.
Η διοργάνωση του 2020 είχε αρχικά προγραμματιστεί να διεξαχθεί από τον Απρίλιο ως τον Μάιο, όμως αναβλήθηκε λόγω της πανδημίας COVID-19 και τελικά οι αγώνες διεξήχθησαν από τις 31 Ιουλίου ως τις 16 Αυγούστου 2020. Ο Ρόνι Ο'Σάλιβαν πραγματοποίησε την 28η εμφάνισή του στο πρωτάθλημα, κάτι που αποτελεί ρεκόρ. Στον τελικό επικράτησε εύκολα του Κάιρεν Ουίλσον με 18-8. 
Στη διοργάνωση του 2021, τον τίτλο κατέκτησε ο Μαρκ Σέλμπι για 4η φορά στην ιστορία του επικρατώντας του Σον Μέρφι με 18-15.
Εμφανίσεις σε τελικό στην σύγχρονη εποχή του Παγκοσμίου Πρωταθλήματος Σνούκερ.
Με έντονη γραφή οι εν ενεργεία παίκτες

</doc>
<doc id="67435" url="https://el.wikipedia.org/wiki?curid=67435" title="Μπάσκετ Μανρέσα">
Μπάσκετ Μανρέσα

Η Μανρέσα (Bàsquet Manresa) είναι αθλητικός σύλλογος καλαθοσφαίρισης στην πόλη Μανρέσα στην Καταλονία της Ισπανίας .Ιδρύθηκε το 1931 και έχει κατακτήση ένα κύπελλο και ένα πρωτάθλημα Ισπανίας.

</doc>
<doc id="67438" url="https://el.wikipedia.org/wiki?curid=67438" title="Ίαν Πέισλι">
Ίαν Πέισλι

Ο Ίαν Ρίτσαρντ Κάιλ Πέισλι, Βαρώνος Μπάνσαϊντ ("Ian Richard Kyle Paisley, Baron Bannside", 6 Απριλίου 1926 - 12 Σεπτεμβρίου 2014) ήταν πολιτικός και θρησκευτικός ηγέτης της Βόρειας Ιρλανδίας. Ως ηγέτης του Δημοκρατικού Ενωτικού Κόμματος, εκείνος και ο Μάρτιν ΜακΓκίνες του Σιν Φέιν εξελέγησαν ως Πρώτος Υπουργός και Αναπληρωτής Πρώτος Υπουργός της Βόρειας Ιρλανδίας στις 8 Μαΐου 2007.
Εκτός από τον ρόλο του στην ίδρυση του Δημοκρατικού Ενωτικού Κόμματος, ο Πέισλι ήταν και συντονιστής της Ελεύθερης Πρεσβυτεριανής Εκκλησίας του Όλστερ για 57 έτη. Το 2005, το κόμμα του Πέισλι έγινε το μεγαλύτερο κόμμα της Βόρειας Ιρλανδίας που τασσόταν υπέρ της παραμονής της Βόρειας Ιρλανδίας στο Ηνωμένο Βασίλειο, ξεπερνώντας το Ενωτικό Κόμμα του Όλστερ, το οποίο ανταγωνιζόταν για πολλά χρόνια, ενώ ήταν και το μεγαλύτερο αντίστοιχο κόμμα και πριν τη διχοτόμηση της Ιρλανδίας.
Στις 4 Μαρτίου 2008, ο Πέισλι ανακοίνωσε ότι θα παραιτούνταν από τη θέση του Πρώτου Υπουργού και από τη θέση του ηγέτη του Δημοκρατικού Ενωτικού Κόμματος ύστερα από το Επενδυτικό Συνέδριο ΗΠΑ-Βόρειας Ιρλανδίας τον Μάιο του 2008. Ο Πίτερ Ρόμπινσον τον διαδέχτηκε και στα δύο αξιώματα στις 5 Ιουνίου 2008 και στις 31 Μαΐου 2008 αντίστοιχα.
Ο Ίαν Πέισλι απεβίωσε στις 12 Σεπτεμβρίου 2014.

</doc>
<doc id="67439" url="https://el.wikipedia.org/wiki?curid=67439" title="Ντιέγκο Κοράλες">
Ντιέγκο Κοράλες

Ο Ντιέγκο Κοράλες ("Diego Corrales", 25 Αυγούστου 1977 - 7 Μαΐου 2007) ήταν Αμερικανός παγκόσμιος πρωταθλητής της πυγμαχίας, στην κατηγορία υπέρ πτερού. Ήταν γνωστός με το ψευδώνυμο "Chico" και είχε επαγγελματικό ρεκόρ 40-5, με 33 νοκάουτ.
Γεννημένος από Κολομβιανό πατέρα και Μεξικανή μητέρα, από τα πρώτα του χρόνια εμπλεκόταν σε συγκρούσεις μεταξύ συμμοριών στους δρόμους. Το 1995, έχοντας μπει στον αθλητισμό, κατέκτησε το χάλκινο μετάλλιο στην κατηγορία φτερου, στους Παναμερικανικούς Αγώνες της χρονιάς εκείνης.
Αργότερα άλλαξε κατηγορίες και πέτυχε σημαντικές διακρίσεις. Σκοτώθηκε σε μοτοσικλετικό δυστύχημα το 2007.
Τίτλοι.
"Παγκόσμιος Πρωταθλητής"
1999–2000 
2004 
2004-2006 
2005–2006 
2005–2006 

</doc>
<doc id="67441" url="https://el.wikipedia.org/wiki?curid=67441" title="Ίζημα">
Ίζημα

Το ίζημα είναι ένα υλικό που προκύπτει από φυσικές διεργασίες και ειδικότερα από τη διάβρωση και την αποσάθρωση και στη συνέχεια μεταφέρεται με τη δράση του ανέμου, του νερού ή του πάγου ή με τη δύναμη της βαρύτητας που επενεργεί στα σωματίδια. Για παράδειγμα, η άμμος και η άργιλος μπορούν να μεταφερθούν σε εναιώρηση στο νερό του ποταμού και στη συνέχεια να αποτεθούν στον πυθμένα της θάλασσας ή της λίμνης. Εάν παραμείνουν θαμμένα, μπορεί τελικά να γίνουν ψαμμίτες και (ιζηματογενή πετρώματα) μέσω της διαγένεσης.
Τα ιζήματα μεταφέρονται κατά το πλείστον από το νερό (ποτάμιες διεργασίες), αλλά και από τον άνεμο (αιολικές διεργασίες) και τους παγετώνες. Η άμμος της παραλίας και οι αποθέσεις καναλιών ποταμών αποτελούν παραδείγματα ποτάμιας μεταφοράς και απόθεσης, αν και τα ιζήματα συχνά αποτίθενται από βραδέως κινούμενα ή στάσιμα νερά σε λίμνες και ωκεανούς. Οι αμμόλοφοι ερήμων και οι αποθέσεις loess είναι παραδείγματα αιολικής μεταφοράς και απόθεσης. Οι αποθέσεις μοραίνων και τιλλιτών είναι αποτέλεσμα παγετώδους μεταφοράς και απόθεσης.
Ταξινόμηση.
Τα ιζήματα μπορούν να ταξινομηθούν με βάση το μέγεθος των κόκκων ή τη σύστασή τους.
Κοκκομετρικό μέγεθος.
Το μέγεθος των ιζημάτων μετράται στην κλίμακα Κρουμπέιν φ,είναι μια λογαριθμική κλίμακα που υπολογίζεται από την εξίσωση:
όπου
Αυτή η εξίσωση μπορεί να αναδιαταχθεί ώστε να βρίσκουμε την διάμετρο χρησιμοποιώντας το φ:
Σύσταση.
Η Σύσταση των ιζημάτων μπορεί να μετρηθεί με βάση:
Αυτό οδηγεί σε μια ασάφεια στην οποία άργιλος μπορεί να χρησιμοποιηθεί τόσο ως τάξη μεγέθους όσο και ως ομάδα ορυκτών (αργιλικά ορυκτά).

</doc>
<doc id="67442" url="https://el.wikipedia.org/wiki?curid=67442" title="Αφροέσσα Ι (Ατμόπλοιο)">
Αφροέσσα Ι (Ατμόπλοιο)



</doc>
<doc id="67443" url="https://el.wikipedia.org/wiki?curid=67443" title="Θήρα (αποβατικό)">
Θήρα (αποβατικό)

Το Α/Β Θήρα ήταν σκάφος Αποβατικό αρμάτων του Πολεμικού Ναυτικού, με τα διακριτικά Α/Β 1297, L-260.
Το πλοίο παραλήφθηκε στις 15 Μαΐου 1944 από το Ναυτικό των ΗΠΑ. Το πλοίο παραχωρήθηκε στο Πολεμικό Ναυτικό από το Αμερικανικό Ναυτικό το 1945. Η τελετή έπαρσης της Ελληνικής Σημαίας πραγματοποιήθηκε στις 3 Οκτωβρίου 1946 στη στη διώρυγα του Σουέζ. Εκτός από το Α/Β θήρα, μεταξύ των ετών 1945 και 1946, παραχωρήθηκαν στο Π.Ν. άλλα ένδεκα σκάφη όμοιου τύπου, τα Αμοργός, Βραχνί, Μήλος, Κύθηρα, Σέριφος, Κάνδανος, Μαλακάσι, Κομένο, Ανάφη, Παλαιοχώρι και Σοφάδες, τα οποία εκποιήθηκαν το 1963, με την εξαίρεση των Α/Β Μήλος και Κύθηρα. Αυτά τα πλοία χρησιμοποιήθηκαν επί μακράν για στρατιωτικές και κρατικές μεταφορές κυρίως τα πρώτα μεταπολεμικά χρόνια.

</doc>
<doc id="67444" url="https://el.wikipedia.org/wiki?curid=67444" title="Μήλος (αποβατικό)">
Μήλος (αποβατικό)

Το αποβατικό αρμάτων Μήλος Α/Β 1300, Α/Β 261, L-189 παραχωρήθηκε στο Ελληνικό Πολεμικό Ναυτικό από το Αμερικανικό Ναυτικό το 1946, όπου αναφέρονταν ως ‘LCT 1300’. Η τελετή έπαρσης της Ελληνικής Σημαίας πραγματοποιήθηκε στις 3 Σεπτεμβρίου 1946 στο Ελ Κάπριτ στη Διώρυγα Σουέζ. Εκτός από το Α/Β Μήλος, μεταξύ των ετών 1945 και 1946, παραχωρήθηκαν στο Π.Ν. άλλα ένδεκα σκάφη όμοιου τύπου (Αμοργός, Βραχνί, Θήρα, Κύθηρα, Σέριφος, Κάνδανος, Μαλακάσι, Κομένο, Ανάφη, Παλαιοχώρι και Σοφάδες), τα οποία εκποιήθηκαν το 1963, με την εξαίρεση των Α/Β Μήλος και Κύθηρα.

</doc>
<doc id="67445" url="https://el.wikipedia.org/wiki?curid=67445" title="Ευρωμπάσκετ 1955">
Ευρωμπάσκετ 1955

Η 9η διοργάνωση του ευρωπαϊκού πρωταθλήματος καλαθοσφαίρισης ανδρών του 1955 (γνωστό και ως Ευρωμπάσκετ 1955) οργανώθηκε από τη FIBA Europe. Το τουρνουά διοργάνωσε η Ουγγαρία και έλαβε χώρα στη Βουδαπέστη, κατά το διάστημα από τις 7 Ιουνίου ως τις 19 Ιουνίου.
Χαρακτηρίζεται από πολλούς ως το καλύτερο και πιο συγκλονιστικό της παλιάς εποχής με τη συμμετοχή 18 χωρών, πολλές από τις οποίες είχαν ανταγωνιστικές ομάδες. Όλοι οι αγώνες διεξήχθησαν στο στάδιο Νεπ παρουσία 40.000 θεατών. Οι Ούγγροι, με τη βοήθεια της έδρας και τη βοήθεια του MVP Ζέμινγκερ, πήραν τη ρεβάνς από το προηγούμενο Ευρωμπάσκετ από τους Σοβιετικούς. 
Σ' αυτό το Ευρωμπάσκετ επιτεύχθηκε και το ρεκόρ παραγωγικότητας, που έγινε από τους Πολωνούς, πετυχαίνοντας 140 πόντους απέναντι στους Άγγλους (σκορ 140-44).
Αποτελέσματα.
Αγώνες κατάταξης για τις θέσεις 9-18.
Οι δύο πρώτες ομάδες κάθε ομίλου οδηγήθηκαν στην τελική φάση των 8 καλύτερων ομάδων. Οι υπόλοιπες ομάδες δημιούργησαν δύο όμιλους, πριν διασταυρωθούν μεταξύ τους οι ομάδες ανάλογα με τις θέσεις που κατέλαβαν, για να καθορίσουν την τελική κατάταξη.
Αγώνες νοκ-άουτ.
Για τις θέσεις 17-18
Τελική Φάση.
Οι δύο καλύτερες ομάδες των ομίλων δημιούργησαν έναν τελευταίο όμιλο. Στην τελική βαθμολογία συμπεριλήφθηκε και ο μεταξύ τους αγώνας από τον προηγούμενο γύρο. Χωρίς αγώνες νοκ-άουτ, η τελική κατάταξη των ομάδων ήταν αυτή που καθόρισε τα μετάλλια.
Μετά τις δύο πρώτες αγωνιστικές η μόνη αήττητη ομάδα ήταν η Σοβιετική Ένωση. Η Πολωνία είχε δύο ήττες και οι υπόλοιπες ήταν στο 1-1.
Οι Σοβιετικοί παραμένουν αήττητοι με τους Ούγγρους και τους Βούλγαρους να ακολουθούν με 2-1 (νίκες-ήττες).
Με τη νίκη τους αυτή, οι Τσεχοσλοβάκοι έσπασαν το αήττητο σερί των Σοβιετικών το οποίο μετρούσε 31 νίκες σε αγώνες Ευρωμπάσκετ. Έτσι τους ανάγκασαν να ισοβαθμίσουν με τους Ούγγρους (νίκες-ήττες 3-1).
Οι Σοβιετικοί και οι Ούγγροι συνεχίζουν με νίκες και προπορεύονται με 4-1 (νίκες-ήττες), ακολουθούμενοι από τους Βούλγαρους και τους Τσεχοσλοβάκους με 3-2.
Οι Ούγγροι, με τη νίκη τους επί των Σοβιετικών, έβαλαν τις βάσεις για την κατάκτηση του χρυσού μεταλλίου. Οι ηττημένοι βρέθηκαν σε μειονεκτική θέση, αφού μπλέξανε σε τριπλή ισοβαθμία με τους Τσεχοσλοβάκους και τους Βούλγαρους.
Οι Ούγγροι δεν είχαν πρόβλημα να επιβληθούν επί των Ρουμάνων και να εξασφαλίσουν το χρυσό μετάλλιο. Η νίκη των Τσεχοσλοβάκων επί των Βουλγάρων έφερε τους πρώτους στη δεύτερη θέση και τους ηττημένους στην τέταρτη, καθώς οι Σοβιετικοί, λόγω της ισοβαθμίας με τους Τσεχοσλοβάκους και εξαιτίας της ήττας στον μεταξύ τους αγώνα, πήραν την τρίτη θέση.
Βραβεία και Στατιστικά.
Έγιναν 89 παιχνίδια και επιτεύχθησαν 11.310 πόντοι.

</doc>
<doc id="67447" url="https://el.wikipedia.org/wiki?curid=67447" title="Φουαγιέ">
Φουαγιέ

Φουαγιέ (από τη γαλλική λέξη "foyer") ονομάζεται η ειδική αίθουσα του σύγχρονου θεάτρου που λειτουργεί ως προθάλαμος της κύριας θεατρικής αίθουσας. 
Συνήθως εκεί λειτουργεί αναψυκτήριο όπου πωλούνται ή διανέμονται δωρεάν οι αφίσες, τα προγράμματα και άλλα ενημερωτικά υλικά του θεάτρου. Πολλά θέατρα εξάλλου πραγματοποιούν σε αυτόν τον χώρο εκθέσεις ζωγραφικής, φωτογραφίας, θεατρικά δρώμενα και άλλες εκδηλώσεις πολιτιστικού ενδιαφέροντος. 
Οι θεατές μεταβαίνουν στο φουάγιε κατά την είσοδό τους ή στα διαλείμματα για να καπνίσουν, να πάρουν αναψυκτικά, να συζητήσουν κτλ.

</doc>
<doc id="67449" url="https://el.wikipedia.org/wiki?curid=67449" title="Kastellia">
Kastellia



</doc>
<doc id="67450" url="https://el.wikipedia.org/wiki?curid=67450" title="Καστέλλια">
Καστέλλια



</doc>
<doc id="67451" url="https://el.wikipedia.org/wiki?curid=67451" title="Αλποχώρι Ηλείας">
Αλποχώρι Ηλείας

Το Αλποχώρι είναι χωριό και έδρα της ομώνυμης Τοπικής Κοινότητας του Νομού Ηλείας. Διοικητικά ανήκει στην Δημοτική Ενότητα Ιαρδάνου του Δήμου Πύργου. Το Αλποχώρι απέχει 8,5 χιλιόμετρα από τον Πύργο και περίπου 5 χιλιόμετρα από την θάλασσα. Σύμφωνα με την απογραφή του 2011 έχει πληθυσμό 216 μόνιμους κατοίκους.
Τοπική Κοινότητα Αλποχωρίου.
Η ομώνυμη Τοπική Κοινότητα αποτελείται από τους οικισμούς Αλποχώρι (216 μόνιμοι κάτοικοι), Καπανδρίτι (35 μόνιμοι κάτοικοι) και τα Χανάκια (469 μόνιμοι κάτοικοι). Ο οικισμός Αλποχώρι έχει υψόμετρο 118 μέτρα από την επιφάνεια της θάλασσας ενώ τα Χανάκια μόλις 57 μέτρα. Παλαιότερα μεγάλο μέρος των κατοίκων του τότε δημοτικού διαμερίσματος έμενε στο Αλποχώρι, αλλά μετακινήθηκε στα Χανάκια εξαιτίας της καλύτερης συγκοινωνίας καθώς από εκεί διέρχεται η εθνική οδός Πύργου - Πατρών - Αθηνών ενώ από το Αλποχώρι απέχει 1,5 χιλιόμετρο. Από το χωριό αυτό κατάγεται ο Θεοφιλέστατος Επίσκοπος Ανδρούσης Κωνσταντίνος Παναγιωτακόπουλος.
Η πλειοψηφία των κατοίκων ασχολούνται με τη γεωργία και ειδικότερα με την καλλιέργεια των ελαιόδεντρων,από τα οποία βρίθει το χωριό. Άνηκε στον πρώην δήμο Ιάρδανου ο οποίος προσαρτήθηκε στο δήμο Πύργου. Το χωριό γνώρισε ιδιαίτερη άνθιση καθώς ήταν πλούσια η παραγωγή του "μαύρου χρυσού", ήτοι της σταφίδας και της βιομηχανικής τομάτας, για την οποία πλήθος εμπόρων εξέφραζε ενδιαφέρον .
Αθλητισμός.
Το 1978 ιδρύθηκε ο ποδοσφαιρικός σύλλογος "Αετός Αλποχωρίου", ο οποίος σήμερα αγωνίζεται στην Α2' κατηγορία του τοπικού πρωταθλήματος. Έδρα του συλλόγου είναι το κοινοτικό γήπεδο το οποίο ονομάζεται "Τσαούσειο" προς τιμήν του Διονύσιου Τσαούση ο οποίος δώρησε τον χώρο το 1978.

</doc>
<doc id="67452" url="https://el.wikipedia.org/wiki?curid=67452" title="Δήμος Ιαρδάνου">
Δήμος Ιαρδάνου

Ο Δήμος Ιαρδάνου ήταν δήμος του νομού Ηλείας που συστάθηκε με το πρόγραμμα Καποδίστριας από τη συνένωση παλαιότερων κοινοτήτων της περιοχής, που αποτέλεσαν στη συνέχεια τα δημοτικά διαμερίσματα του δήμου. Λειτούργησε την περίοδο 1999 -2010 οπότε και καταργήθηκε με την εφαρμογή του προγράμματος Καλλικράτης και εντάχθηκε στον νέο δήμο Πύργου. Βρισκόταν στο κεντρικό τμήμα του νομού. Ο δήμος είχε (πραγματικό) πληθυσμό 4.297 κατοίκους και καταλάμβανε έκταση 62.723 στρεμμάτων. Έδρα του ήταν το Βούναργο, στο οποίο στεγάζεται και το δημαρχείο. Ο δήμος πήρε την ονομασία του από τον ποταμό Ιάρδανο.
Οι κάτοικοι της περιοχής που καταλάμβανε ο δήμος ασχολούνται κυρίως με τη γεωργία. Παράγουν εσπεριδοειδή, ελιές, σταφίδες και κηπευτικά (υπαίθρια και θερμοκηπίου). Η παραγωγή διαφοροποιείται ανάλογα με το δημοτικό διαμέρισμα. Υπάρχει επίσης ενασχόληση και με την κτηνοτροφία κυρίως στο δημοτικό διαμέρισμα Κορυφής.
Διαίρεση.
Στο δήμο περιλαμβάνονταν τα εξής 9 δημοτικά διαμερίσματα:

</doc>
<doc id="67453" url="https://el.wikipedia.org/wiki?curid=67453" title="Ιός ανθρώπινης ανοσοανεπάρκειας">
Ιός ανθρώπινης ανοσοανεπάρκειας

Ο ιός της ανθρώπινης ανοσοανεπάρκειας (), γνωστός συντομογραφικά ως HIV, είναι ο ιός που προκαλεί τη νόσο AIDS ("acquired immune deficiency syndrome", το "σύνδρομο της επίκτητης ανοσολογικής ανεπάρκειας"). Είναι ιός διπλού μονόκλωνου θετικής πληροφορίας RNA, με φωσφολιπώδη περιβάλλουσα διπλής στρώσης.
Η εξάπλωση του ιού ανθρώπινης ανοσοανεπάρκειας έχει πάρει το χαρακτήρα πανδημίας, καθώς έχουν πεθάνει από το σύνδρομο επίκτητης ανοσολογικής ανεπάρκειας περίπου 30 εκατομμύρια άτομα, ενώ άλλα 34 υπολογίζεται ότι είναι φορείς. Το μεγαλύτερο πλήγμα έχει δεχτεί η Υποσαχάρια Αφρική, όπου σε ορισμένες χώρες το προσδόκιμο ζωής έχει υποχωρήσει πολύ πιο κάτω από την προ-HIV εποχή, αν και τα τελευταία χρόνια έχει παρουσιαστεί ανάκαμψη.

</doc>
<doc id="67454" url="https://el.wikipedia.org/wiki?curid=67454" title="Ανοσολογική ανεπάρκεια">
Ανοσολογική ανεπάρκεια

Η ανοσολογική ανεπάρκεια [(immunedeficiency) ή ανοσοκαταστολή] είναι η παθολογική κατάσταση κατά την οποία το ανοσοποιητικό σύστημα δεν είναι σε θέση να επιτελέσει σωστά και πλήρως τον ρόλο του (είναι δηλαδή ανεπαρκές), με αποτέλεσμα η ικανότητα του οργανισμού να καταπολεμήσει παθογόνα μικρόβια, παράσιτα και ιούς να είναι περιορισμένη ή εντελώς απούσα. Παρόλο που το άρθρο αυτό επικεντρώνεται στον άνθρωπο ("Homo sapiens"), ανοσολογική ανεπάρκεια μπορεί να παρουσιαστεί σε οποιοδήποτε οργανισμό που έχει ανοσοποιητικό σύστημα, όπως π.χ. στον κοινό ποντικό ("Mus musculus"). Το άτομο που παρουσιάζει ανοσολογική ανεπάρκεια χαρακτηρίζεται ως ανοσοκατεσταλμένο (immunocompromised). Η ανοσολογική ανεπάρκεια, συνήθως, σχετίζεται με ανεπαρκή αριθμό ή αδυναμία δράσης είτε των ειδικών κυττάρων άμυνας του οργανισμού (π.χ. Β-λεμφοκύτταρα, Τ-λεμφοκύτταρα) είτε κάποιων άλλων πρωτεϊνών του πλάσματος (π.χ. συστήματος του συμπληρώματος. Υπάρχουν δυο κύριες κατηγορίες ανοσολογικής ανεπάρκειας: η πρωτογενής και η δευτερογενής ή επίκτητη.
Πρωτογενής ανοσολογική ανεπάρκεια.
Η πρωτογενής ανοσολογική ανεπάρκεια περιλαμβάνει μια πλειάδα σπάνιων και συχνά κληρονομικών παθήσεων (π.χ. σύνδρομο DiDeorge, σύνδρομο Omenn, ανεπάρκεια ανοσοφαιρίνης Α, ανεπάρκεια του παράγοντα 3 του συστήματος του συμπληρώματος, κ.ά.). Ως συνέπεια, το άτομο παρουσιάζει μειωμένη ικανότητα αντιμετώπισης παθογόνων μικροοργανισμών από την παιδική ηλικία. Η σοβαρότητα της νόσου εξαρτάται από το ποιο/α στοιχείο/α του ανοσοποιητικού συστήματος απουσιάζει/ζουν ή υπολειτουργεί/ργούν. Η αντιμετώπιση είναι αυστηρώς εξειδικευμένη και περιλαμβάνει χορήγηση ανοσοσφαιρινών, αντιβιοτικών, μεταμόσχευση μυελού των οστών και την εν εξελίξει γονιδιακή θεραπεία .
Δευτερογενής ή επίκτητη ανοσολογική ανεπάρκεια.
Η δευτερογενής ή επίκτητη ανοσολογική ανεπάρκεια (secondary or acquired immunodeficiency) είναι πιο συχνή από τη πρωτογενή. Παρόλο που το ανοσοκατεσταλμένο άτομο γεννήθηκε με φυσιολογικό και πλήρως λειτουργικό ανοσοποιητικό σύστημα, ένα γεγονός που συνέβη στη ζωή του οδήγησε σε προσωρινή ή μόνιμη ανεπάρκεια του ανοσοποιητικού συστήματος. Καταστάσεις που μπορούν να προκαλέσουν δευτερογενή ανοσολογική ανεπάρκεια είναι το γήρας, η εγκυμοσύνη, η μη σωστή διατροφή, ο καρκίνος, η χρήση ορισμένων φαρμάκων (π.χ. κορτικοστεροειδή, ανοσοκατασταλτικά, κ.ά.), χειρουγικές επεμβάσεις, μεταμόσχευση οργάνων καθώς και ορισμένες βακτηριακές, παρασιτικές, μυκητιασικές και ιογενείς λοιμώξεις. Τα άτομα που πάσχουν από δευτερογενή ανοσολογική ανεπάρκεια αντιμετωπίζουν ιδιαίτερο κίνδυνο από τις λεγομένες ευκαιριακές λοιμώξεις (opportunistic infections). Η πιο γνωστή αιτία επίκτητης ανοσολογικής ανεπάρκειας είναι η ο ιός της ανθρώπινης ανοσοανεπάρκειας (Human Immunodeficiency Virus – HIV), που προκαλεί το Σύνδρομο της Επίκτητης Ανοσολογικής Ανεπάρκειας, πιο γνωστό ως AIDS (Acquired Immunodeficiency Syndrome). Η αντιμετώπιση της δευτερογενούς ανοσολογικής ανεπάρκειας εξαρτάται από το αίτιο που την προκάλεσε. Συνήθως η άρση της αιτίας θα επαναφέρει τη φυσιολογική λειτουργία του ανοσοποιητικού συστήματος (π.χ. διακοπή λήψης κορτικοστεροειδών ή ανοσοκατασταλτικών φαρμάκων, σωστή και πλήρης διατροφή).

</doc>
<doc id="67472" url="https://el.wikipedia.org/wiki?curid=67472" title="Προφήτης Ηλίας (αποσαφήνιση)">
Προφήτης Ηλίας (αποσαφήνιση)

Η ονομασία Προφήτης Ηλίας μπορεί να αναφέρεται:

</doc>
<doc id="67476" url="https://el.wikipedia.org/wiki?curid=67476" title="Κάτω Καρβέλι Μεσσηνίας">
Κάτω Καρβέλι Μεσσηνίας

Το Κάτω Καρβέλι Καλαμάτας είναι οικισμός της Περιφερειακής Ενότητας Μεσσηνίας, στην Περιφέρεια Πελοποννήσου, με πληθυσμό 20 κατοίκων, σύμφωνα με την Απογραφή του 2011. Διοικητικά ανήκει στην Κοινότητα Καρβελίου και υπάγεται στη Δημοτική Ενότητα Καλαμάτας, του Δήμου Καλαμάτας.
Τοποθεσία.
Το Κάτω Καρβέλι βρίσκεται σε υψόμετρο 503 μέτρων, στο Δυτικό Ταΰγετο και απέχει 10 χιλιόμετρα από την Καλαμάτα. Μέχρι το 1956, ονομαζόταν Χανάκια.

</doc>
<doc id="67479" url="https://el.wikipedia.org/wiki?curid=67479" title="Λωξάντρα (τηλεοπτική σειρά)">
Λωξάντρα (τηλεοπτική σειρά)

Η Λωξάντρα ήταν τηλεοπτική σειρά που γυρίστηκε και προβλήθηκε την σεζόν 1979-1980, βασισμένη στο ομώνυμο βιβλίο της Μαρίας Ιορδανίδου.
Είναι η ιστορία της Πολίτισσας Λωξάνδρας από το γάμο της ως τα γεράματά της. Η Λωξάντρα παντρεύεται σε μεγάλη ηλικία ένα χήρο με τέσσερα παιδιά, τον Δημητρό. Μεγαλώνει παιδιά, τα παντρεύει, ξενιτεύεται, γερνάει και μέσα απ' την ιστορία της ξεδιπλώνεται και η ιστορία ολόκληρου του κόσμου της Πόλης, μέσα από τα γεγονότα που τον σημάδεψαν πριν τον Α' Παγκόσμιο Πόλεμο.
Συνολικά προβλήθηκαν 30 επεισόδια, από τις 19 Ιανουαρίου έως τις 16 Αυγούστου 1980, από την ΕΡΤ. Ήταν από τις τελευταίες ασπρόμαυρες σειρές των πρώτων ετών της έγχρωμης, από το 1979, ΕΡΤ. Παράλληλα, είναι από τις παλαιότερες σειρές που διασώζονται στο Αρχείο της ΕΡΤ.

</doc>
<doc id="67480" url="https://el.wikipedia.org/wiki?curid=67480" title="Προσφυγικό ζήτημα (Μικρασιατική Καταστροφή)">
Προσφυγικό ζήτημα (Μικρασιατική Καταστροφή)

Χαρακτηρισμένη ως η «μεγαλύτερη μετακίνηση πληθυσμών στην ιστορία», η επακόλουθη της Μικρασιατικής Καταστροφής αθρόα εισροή προς την ελληνική επικράτεια προσφύγων, κυρίως ελληνικής καταγωγής, οι οποίοι κατοικούσαν από την αρχαιότητα στην Μικρά Ασία, τον Πόντο, την Ανατολική Θράκη και άλλα εδάφη της πρώην Οθωμανικής Αυτοκρατορίας, η οποία κατέρρευσε κατά τον Α΄ Παγκόσμιο Πόλεμο, προκάλεσε μια σειρά ανακατατάξεων σε οικονομικό επίπεδο, τις οποίες κλήθηκε να αντιμετωπίσει η Ελλάδα εν μέσω των ήδη διαμορφωμένων αρνητικών οικονομικών συνθηκών. Τα κύρια προβλήματα ήταν η στέγαση, οι υποδομές υποδοχής και εγκατάστασης, η δημόσια υγεία και η επαγγελματική αποκατάσταση των προσφύγων. Στην πραγματικότητα το προσφυγικό ζήτημα της συγκεκριμένης περιόδου είναι το τελευταίο μιας μακράς σειράς πληθυσμιακών ανακατατάξεων στον ελλαδικό χώρο ήδη από τον 17ο αιώνα, για αυτό χρειάζεται πιθανώς να καθοριστεί επακριβώς το ιστορικό πλαίσιο των γεγονότων που οδήγησαν στην ανταλλαγή πληθυσμών μεταξύ της Ελλάδας και του νεοσύστατου τότε τουρκικού κράτους.
Το ιστορικό πλαίσιο του προσφυγικού ζητήματος.
Το τέλος της μικρασιατικής εκστρατείας δημιούργησε μια έκρυθμη κατάσταση στην Ελλάδα. Μέσα στη γενική εκείνη σύγχυση ήλθε να προστεθεί το γεγονός ότι οι διοικητές των στρατιωτικών τμημάτων της Χίου και της Μυτιλήνης επαναστάτησαν κατά της νόμιμης κυβέρνησης στρέφοντας τα όπλα κατά της Αθήνας. Την ηγεσία ανέλαβαν οι συνταγματάρχες Νικόλαος Πλαστήρας και Στυλιανός Γονατάς, καθώς και ο αντιπλοίαρχος Δημήτριος Φωκάς. Ο βασιλιάς Κωνσταντίνος Α΄ αναγκάστηκε, προ της επαπειλούμενης τελείας διάλυσης του κράτους, σε παραίτηση υπέρ του διαδόχου Γεωργίου και κατεφυγε στην Ιταλία, όπου και πέθανε από καρδιακό επεισόδιο.
Σχηματίστηκε η κυβέρνηση Κροκίδα και συστάθηκε έκτακτο στρατοδικείο, αν και είχαν λήξει οι στρατιωτικές επιχειρήσεις, όχι για να προσαχθούν και να δικαστούν οι πολυπληθείς λιποτάκτες (εν καιρώ πολέμου) ή έστω οι υπαίτιοι της κατάρρευσης του μετώπου, αλλά για να δικάσει πολιτικούς, όπου στη γνωστή Δίκη των Έξι το Νοέμβριο του 1922 καταδικάζονται τελικά σε θάνατο οι θεωρούμενοι ως "πρωταίτιους της τραγωδίας" Δημήτριο Γούναρη, Πέτρο Πρωτοπαπαδάκη, Γεώργιο Μπαλτατζή, Νικόλαο Θεοτόκη και Γεώργιο Χατζανέστη, η θανάτωση των οποίων και εκτελέσθηκε αμέσως.&lt;br&gt; 
Στις εκλογές του Δεκεμβρίου 1923, μετά την αποχή των φιλομοναρχικών, σχηματίσθηκε κυβέρνηση Φιλελευθέρων, ο βασιλιάς αποχώρησε και ο Αλέξανδρος Παπαναστασίου ανακήρυξε τη δημοκρατία. Η συνθήκη της Λωζάνης (11 Ιουλίου 1923) έκλεισε οριστικά την τραγωδία και επικύρωσε την οδύσσεια της άφιξης των προσφύγων εξαιτίας της ανταλλαγής των πληθυσμών, που είχε αρχίσει με το Σύμφωνο για την ανταλλαγή πληθυσμών μεταξύ Ελλάδας και Τουρκίας της 30ής Ιανουαρίου 1923, καθώς και τις δυσκολίες εγκατάστασης και κοινωνικής ένταξής τους στο σώμα της Ελλάδας, αφού οι «ανταλλάξιμοι» εκατέρωθεν δεν είχαν το δικαίωμα της επιστροφής στις πατρογονικές εστίες. 
Το Ελληνικό κράτος εξαιτίας της Μικρασιατικής εκστρατείας ήταν εξαντλημένο οικονομικά, εντούτοις ήταν υποχρεωμένο να θρέψει, να στεγάσει, να περιθάλψει, να τονώσει ηθικά και να εντάξει κοινωνικά 1.500.000 Μικρασιάτες πρόσφυγες.
Βασικό χρονολόγιο προσφυγικού ζητήματος.
Η υποχρέωση υποδοχής, περίθαλψης και ένταξης των προσφύγων αναγκάζει την ελληνική κυβέρνηση να ζητήσει βοήθεια από την Κοινωνία των Εθνών με δάνειο 10.000.000 λίρες Αγγλίας και να προσφύγει σε διαρκείς εξωτερικούς δανεισμούς με δυσβάσταχτους για την οικονομία όρους και σκανδαλώδεις ρήτρες, υπεύθυνες τόσο για την εσωτερική κρίση του 1929 –αποτέλεσμα κατά κύριο λόγο της διεθνούς κρίσης (κραχ του 1929)- όσο και για την πτώχευση του 1932.
Το 1923 ιδρύθηκε αυτόνομος οργανισμός με την επωνυμία «Επιτροπή αποκατάστασης Προσφύγων (ΕΑΠ)», με έδρα την Αθήνα, υπό την εποπτεία της ΚτΕ και υπό την προεδρία του Αμερικανού διπλωμάτη Ερρίκου Μοργκεντάου με τετραμελές συμβούλιο και με σκοπό την οριστική στέγαση και την απασχόληση των προσφύγων. Για την περίθαλψή τους διατέθηκαν πόροι του Ελληνικού κράτους, συνεισέφεραν ιδιωτικές οργανώσεις και βοήθησαν οργανισμοί όπως ο Βρετανικός Ερυθρός Σταυρός, ο Σουηδικός Ερυθρός Σταυρός, ο Αμερικανικός Ερυθρός Σταυρός, η YMCA κ.ά.
Ιδιαίτερα τα πρώτα χρόνια της άφιξής τους οι Μικρασιάτες Ελληνες πρόσφυγες παρουσίασαν μεγάλη κινητικότητα στις μετακινήσεις τους, περιφερόμενοι σε αναζήτηση μόνιμης εγκατάστασης από τις αστικές προς τις αγροτικές περιοχές και τανάπαλιν, παρά τις επιδιώξεις των διαδοχικών κυβερνήσεων για αύξηση της αγροτικής παραγωγής. Η ίδια η ΕΑΠ φρόντισε ώστε οι αστοί στην πλειοψηφία τους πρόσφυγες, που προέρχονταν από τον ίδιο οικισμό ή ευρύτερη περιοχή να εγκαθίστανται μαζί στο ελληνικό έδαφος ως μικροϊδιοκτήτες και συνεπώς αρνητές του κομμουνιστικού κινδύνου, έτσι όπως τον έβλεπε ο παρεμβατισμός της Κοινωνίας των Εθνών στο έργο της ΕΑΠ και της Εθνικής Τράπεζας της Ελλάδος. Η προσπάθεια μαζικής μετακίνησης προσφυγικών πληθυσμών στη μακεδονική γη, πέραν της αναπτυξιακής αγροτικής πολιτικής εξυπηρέτησε και τον πολιτικό στόχο της αντικατάστασης των σλαβόφωνων, που μετανάστευαν αναγκαστικά είτε προς τη Βουλγαρία και τη Σερβία, είτε προς τις χώρες του Νέου Κόσμου.
Η προσωρινή στέγαση Μικρασιατών προσφύγων έγινε καταρχήν σε γήπεδα, θέατρα, αυλές εκκλησιών, δημόσια κτήρια, παράγκες, σκηνές, καθώς και σε χαμόσπιτα και καλύβες που βρίσκονταν σε εγκαταλελειμμένα χωριά, δημιουργώντας οικισμούς αμιγώς προσφυγικούς. Οι συνθήκες διαβίωσης ήταν άθλιες. Δεν υπήρχαν έργα υποδοχής, ούτε δίκτυα ύδρευσης, ηλεκτροφωτισμού και αποχέτευσης. Έλειπαν παντελώς οι χώροι αναψυχής, ενώ μεταδίδονταν εύκολα επιδημικές ασθένειες όπως ο εξανθηματικός τύφος, η γρίπη, η ελονοσία, η φυματίωση και η ευλογιά, παρούσες ήδη στην Ελλάδα και πριν την άφιξη των προσφύγων. Φαίνεται λογικό λοιπόν το γεγονός ότι δόθηκε προτεραιότητα στην αντιμετώπιση στοιχειωδών και πιεστικών αναγκών, όπως ήταν η διατροφή που αντιμετωπίστηκε με την οργάνωση συσσιτίων και την παροχή τροφίμων και ειδών πρώτης ανάγκης, όπως και η ιατροφαρμακευτική περίθαλψη.
Δεδομένης της προσμονής εκμετάλλευσης των γαιών από τους ντόπιους πληθυσμούς, της υπερπροσφοράς εργασίας και των προσπαθειών του κεφαλαίου να την εκμεταλλευτεί, όπως επίσης και των συχνών επιτάξεων κατοικιών, οι πρόσφυγες αντιμετωπίστηκαν εχθρικά τόσο στις αστικές όσο και στις αγροτικές περιοχές. Στον αντίποδα πιθανώς βρίσκεται η βοήθεια μερίδας ντόπιων κατοίκων και πολλών ιδιωτών, οι οποίοι προσέφεραν ατομικά ή οργανωμένα με τη διενέργεια εράνων, την οργάνωση πρόχειρων συσσιτίων, τη διανομή ψωμιού, την παροχή ρουχισμού, φαρμάκων κ.α..
Η συμβολή στην οικονομία.
Οι επιδράσεις του προσφυγικού εποικισμού στη Μακεδονία είναι χαρακτηριστικό δείγμα της αξιοποίησης του επαγγελματικού δυναμικού των προσφύγων. Οι πρόσφυγες προέβησαν στην εκτέλεση μεγάλων έργων, διάνοιξη δρόμων, κατασκευή γεφυρών, εκτέλεση λιμενικών, εγγειοβελτιωτικών και αρδευτικών έργων, κυρίως σε τρεις περιοχές: τις πεδιάδες των Σερρών, της Δράμας και της Θεσσαλονίκης. Διευθέτησαν τις κοίτες χειμάρρων και των μεγάλων ποταμών, όπως του Αξιού και του Στρυμόνα, αποξήραναν τις λίμνες Αχινού, Γιανιτσών, Αρτζάν, Αματόβου και παρέδωσαν τις γαίες σε ακτήμονες πρόσφυγες και γηγενείς.
Ένα μεγάλο τμήμα του προσφυγικού πληθυσμού εμφανίστηκε ως αξιόλογη και ειδικευμένη φθηνή εργατική δύναμη, παρέχοντας επιπλέον κίνητρα για τη δημιουργία νέων παραγωγικών μονάδων. Πέραν τούτου, η παρουσία των προσφύγων στην Ελλάδα επέφερε μια αξιόλογη διεύρυνση της εσωτερικής αγοράς. Η τεράστια προσπάθεια για την εγκατάστασή τους στους αστικούς και αγροτικούς χώρους λειτούργησε ταυτόχρονα και ως ευκαιρία για την αξιοποίηση κεφαλαίων και την απόληψη κερδών. Σε αυτό το στενό εννοιολογικό πλαίσιο θα μπορούσε να ισχυριστεί κανείς ότι η διεύρυνση της πιστωτικής πολιτικής των τραπεζών επέφερε διαρκή τόνωση της αγοράς.
Η άφιξη των προσφύγων στην Ελλάδα έγινε η αιτία για να επιταχυνθεί και επεκταθεί η διαδικασία διανομής των μεγάλων αγροκτημάτων (τσιφλικιών) στους καλλιεργητές. Δεδομένης της υποχρέωσης της ελληνικής κυβέρνησης (Πρωτόκολλο της 29/9/23) να μεταβιβάσει περίπου 5.000.000 στρέμματα γης στην ΕΑΠ και της προσωρινής αδυναμίας της να εκποιήσει τα μουσουλμανικά τσιφλίκια, η αναδιανομή γαιών έγινε σταδιακά και με συνεχείς διαβουλεύσεις. Τα μουσουλμανικά εδάφη, περίπου 3.500.000 στρ., που αποδόθηκαν στην ΕΑΠ για την αποκατάσταση ακτημόνων προσφύγων, θεωρείται πως συνέβαλαν αποφασιστικά στην ομογενοποίηση της εθνικής ταυτότητας του προσφυγικού αγροτικού πληθυσμού, τον οποίο μετέτρεψε σε κοινωνό της εθνικής κοινότητας.
Γενική συνέπεια από την εγκατάσταση των προσφύγων και τη διανομή των μεγάλων αγροκτημάτων στους άμεσους καλλιεργητές ήταν η κινητοποίηση των εγχώριων πόρων για την εκβιομηχάνιση, με βάση την εσωτερική αγορά αλλά και την περαιτέρω επιδείνωση των συνθηκών της αγοράς εργασίας. Η προσπάθεια στο σύνολό της θεωρήθηκε τόσο σημαντική ώστε προκάλεσε την εισροή και ξένων κεφαλαίων, αγγλικών και αμερικανικών, που επενδύθηκαν στην Ελλάδα με σκοπό την αξιοποίηση αυτής της οικονομικής συγκυρίας, κυρίως σε εισαγωγές που ελέγχονταν από την ΕΑΠ και συνήθως δεν απευθύνονταν σε Έλληνες παραγωγούς.
Κλάδοι παραγωγής.
Ο κλάδος που απεικονίζει την επίδραση των προσφύγων στον μεταποιητικό τομέα ήταν η ταπητουργία, κλάδος άγνωστος στην Ελλάδα πριν από τον ερχομό των προσφύγων. Πέραν της ταπητουργίας σημαντική εξέλιξη παρατηρήθηκε στους τομείς της εκβιομηχάνισης μετά το 1927 και της κλωστοϋφαντουργίας, στην οποία απασχολήθηκε σημαντικός αριθμός προσφύγων, όσο η ελάχιστη διάρκεια εργασίας ξεπερνούσε το δεκάωρο. Ιδρύθηκε εργοστάσιο κοπής και ραφής, που κρίθηκε απαραίτητο μετά τη σύμβαση της εταιρείας με το Δημόσιο. Οι αλυσιδωτές επενδύσεις οδήγησαν στην ίδρυση βιομηχανικού ξυλουργείου, μηχανουργείου και σιδηρουργείου για τις ανάγκες των επιχειρήσεων.
Μικρο-μεσοπρόθεσμες και μακροπρόθεσμες ωφέλειες.
Η άφιξη των προσφύγων στην Ελλάδα ωφέλησε την ελληνική οικονομία, αν και όχι τους ίδιους τους πρόσφυγες –εκτός εκείνων που είχαν τη δυνατότητα να συνεχίσουν τις προηγούμενες οικονομικές τους δραστηριότητες και στην Ελλάδα. Πέραν της κινητής περιουσίας που μετέφεραν στην Ελλάδα, λειτούργησαν και ως νέος παράγοντας ζήτησης για τη βιομηχανία ειδών διατροφής. Υπήρξε μεγάλη αύξηση της προσφοράς ειδικευμένης και φθηνής εργατικής δύναμης, προς όφελος του κεφαλαίου, εγχώριου και διεθνούς.
Η στέγαση των προσφύγων, τα αποξηραντικά έργα, η οδοποιία, οι επικοινωνίες, η παραγωγή υφαντουργικών ειδών πρώτης ανάγκης εμφανίστηκαν αφενός ως στόχοι κοινωνικής πολιτικής και αφετέρου λειτούργησαν μακροπρόθεσμα ως προσοδοφόροι τομείς για ελληνικές και ξένες επιχειρήσεις. Η αγροτική μεταρρύθμιση προχώρησε βαθύτερα, χάρη στους πρόσφυγες. Επίσης, ορισμένοι κλάδοι της οικονομίας όπως η υφαντουργία, η ταπητουργία και οι οικοδομές αναπτύχθηκαν με ρυθμούς ταχύτερους απ' ότι άλλοι.
Ο πολιτισμός των προσφύγων.
Προερχόμενοι από τόπους με μακραίωνη πολιτισμική παράδοση, οι πρόσφυγες μετέφεραν στην νέα τους πατρίδα τον πολιτισμό τους. Η κουζίνα και η μουσική τους επηρέασε τα λαϊκά στρώματα, παρέχοντας νέους τρόπους έκφρασης. Ο μικρασιατικός αστικός πληθυσμός, προστιθέμενος στον ελληνικό αστικό πληθυσμό, καθόρισε τη σύζευξη του σμυρνέικου με το ρεμπέτικο. Η μουσική ορχήστρα εμπλουτίστηκε με τον μπαγλαμά, τα σάζια, τους ταμπουράδες, το βιολί, το ούτι, το κανονάκι. Προερχόμενοι οι Μικρασιάτες από περιοχές στις οποίες λειτουργούσαν σημαντικά εκπαιδευτικά ιδρύματα και εκτεταμένο σχολικό δίκτυο, με τον κοσμοπολίτικο χαρακτήρα τους αναζωογόνησαν το ελλαδικό πολιτισμικό τοπίο με νέες αντιλήψεις και πολιτισμικές αξίες, αν και υπήρξαν επίσης και φαινόμενα εχθρότητας και κοινωνικού/πολιτισμικού ρατσισμού εναντίον τους. 
Το 1922 θεωρείται σημαντικός σταθμός για τη λογοτεχνία. Πέραν της μουσικής και της λογοτεχνίας, ο χορός, η διατροφή, η ενδυμασία και τα κοινωνικά έθιμα εμπλούτισαν την ελληνική παράδοση, παράγοντας νέα ρεύματα για την επιστήμη της λαογραφίας. Ιδιαίτερα οι πόλεις στην προκειμένη περίπτωση λειτούργησαν ως ανοικτά «συστήματα» για τη διάχυση και αφομοίωση της πολιτισμικής δραστηριότητας.
Σύνοψη.
Ωστόσο, παρά την κοινωνική, οικονομική και πολιτισμική αναταραχή, παρήχθησαν οι συνθήκες για τη θεμελίωση ενός σύγχρονου ομογενοποιημένου κράτους. Με αφετηρία την επομένη της αναγκαστικής μετανάστευσης, οι πρόσφυγες επί το πλείστον ομοεθνείς και ομόδοξοι, αρκετοί με σημαντικές γνώσεις και μόρφωση, καταξιωμένοι επαγγελματίες ή έμποροι, διαδραμάτισαν σημαντικό ρόλο στη συνδιαμόρφωση της σύγχρονης Ελληνικής κοινωνίας.
Όσον αφορά την ελληνική οικονομία, το όφελος υπήρξε σημαντικό. Εκτός της αύξησης της προσφοράς εξιδικευμένης και φθηνής εργατικής δύναμης και της διεύρυνσης της εσωτερικής αγοράς, η στέγαση των προσφύγων, τα αποξηραντικά έργα, η οδοποιία, οι επικοινωνίες, η παραγωγή υφαντουργικών ειδών πρώτης ανάγκης έγιναν στόχοι της κοινωνικής πολιτικής και λειτούργησαν ως προσοδοφόροι τομείς για τις ελληνικές και ξένες επιχειρήσεις, αυξάνοντας ωστόσο, δραστικά τη δύναμη του κεφαλαίου. Οι πρόσφυγες, χωρίς να εκμεταλλευθούν εντέλει προς ίδιον όφελος το εργατικό δυναμικό τους –εκτός εξαιρέσεων- έβγαλαν την ελληνική οικονομία από το λήθαργό της και την ώθησαν σε κρίσιμες αναδιαρθρώσεις. 
Στα παραπάνω είναι αναγκαίο να συνυπολογιστεί και η πολιτισμική τους προσφορά, ως τόνωση της πνευματικής ζωής και διαμόρφωση μιας νέας ελληνικής πολιτισμικής ταυτότητας. Ωστόσο σε τούτη την ψυχρή ιστορική αποτίμηση θα πρέπει να λάβουμε υπ’ όψιν μας ότι σε κοινωνικό επίπεδο οι μαζικοί θάνατοι από την εξαθλίωση, τις κακουχίες και τις ασθένειες, η ψυχολογική αναταραχή, οι άθλιες συνθήκες εργασίας και οι προσωπικές απώλειες δεν μπορούν να εξισορροπήσουν ως ανταλλάγματα τις όποιες οικονομικές ή πολιτισμικές ωφέλειες στη βραχυπρόθεσμη οπτική γωνία της βραχύβιας ανθρώπινης ζωής.

</doc>
<doc id="67481" url="https://el.wikipedia.org/wiki?curid=67481" title="Φρανσουά Φιγιόν">
Φρανσουά Φιγιόν

Ο Φρανσουά Φιγιόν ("François Fillon", Λε Μαν, 4 Μαρτίου 1954) είναι Γάλλος πολιτικός, πρωθυπουργός της Γαλλίας από τον Μάιο του 2007 έως το 2012. Είναι μέλος του δεξιού 
κόμματος Οι Ρεπουμπλικανοί και παλαιότερα ανήκε στην Ένωση για ένα Λαϊκό Κίνημα ("Union pour un mouvement populaire - UMP"), ενώ παράλληλα εθεωρείτο στενός συνεργάτης του Νικολά Σαρκοζί. Έχει διατελέσει Υπουργός Εργασίας στην κυβέρνηση του Ζαν-Πιέρ Ραφαρέν το 2002 και πραγματοποίησε αλλαγές που προκάλεσαν μεγάλες αντιδράσεις στο νόμο για το 35ωρο και στο συνταξιοδοτικό σύστημα. Έγινε Υπουργός Ανώτατης Εκπαίδευσης και Έρευνας το 2005 και πρότεινε νόμο για την εκπαίδευση, που επίσης συνάντησε την έντονη αντίδραση των εκπαιδευτικών και των μαθητών. Το Μάιο του 2005 έμεινε έξω από τη νέα κυβέρνηση, του Ντομινίκ ντε Βιλπέν. Την ίδια χρονιά εκλέχτηκε Γερουσιαστής στο νομό Σαρτ, στην περιοχή του Λίγηρα. 
Η κυβέρνηση Φιγιόν έλαβε ψήφο εμπιστοσύνης, στις 3 Ιουλίου του 2007.
Στις 28 Νοεμβρίου 2016 έλαβε το χρίσμα των Ρεπουμπλικανών για τις προεδρικές εκλογές του 2017.
Πρώτα χρόνια και εκπαίδευση.
Η οικογένειά του κατάγεται από την περιοχή Σαρτέ. Γιος συμβολαιογράφου και διάσημης ιστορικού, ο Φιγιόν είναι παντρεμένος με την Penelope, ουαλικής καταγωγής, και έχουν πέντε παιδιά. Το 1972 απέκτησε τίτλο Baccalaureat στα Φιλοσοφικά Ρεύματα και το 1976 απέκτησε τίτλο Μάστερ στο Δημόσιο Δίκαιο, από το πανεπιστήμιο του Λε Μαν. Συνέχισε τις σπουδές του στο πανεπιστήμιο Ντεκάρτ, στο Παρίσι με DEA στο Δημόσιο Δίκαιο (1977) και στη συνέχεια στις Πολιτικές Επιστήμες.
Πολιτική καριέρα.
Εξελέγη βουλευτής στο διαμέρισμα Σαρτ (Sarthe) την περίοδο 1981-1993 (περίοδος κατά την οποία ήταν και αντιδήμαρχος (1981-83) και έπειτα δήμαρχος (1983-2001) της πόλης Σαμπλέ-συρ-Σαρτ ("Sablé-sur-Sarthe") και το 1997-2002. Στις εκλογές του Ιουνίου του 2007 επανεξελέγη στην Εθνοσυνέλευση, ωστόσο εγκατέλειψε την έδρα του όταν διορίστηκε στην πρωθυπουργία.Από το 2005 ως το 2007 ήταν γερουσιαστής της Σαρτ. Χρημάτισε υπουργός Ανώτερης Εκπαίδευσης και Έρευνας (1993-95), Τύπου, Τεχνολογίας και Ταχυδρομείων (1995), Ταχυδρομείων, Τηλεπικοινωνιών και Διαστήματος (1995-97), Κοινωνικών Υποθέσεων, Εργασίας και Αλληλεγγύης (2002-04) και Εθνικής Παιδείας, Ανώτερης Εκπαίδευσης και Έρευνας (2004-05).
Πρωθυπουργός.
Στις 17 Μαΐου 2007 ο Φιγιόν διορίστηκε πρωθυπουργός από τον πρόεδρο Νικολά Σαρκοζί. Μετά τις δημοτικές εκλογές του 2008 και τις ευρωεκλογές τον Ιούνιο του 2009 έγιναν αλλαγές στο κυβερνητικό σχήμα.

</doc>
<doc id="67483" url="https://el.wikipedia.org/wiki?curid=67483" title="Βαλερί Ζισκάρ Ντ' Εσταίν">
Βαλερί Ζισκάρ Ντ' Εσταίν



</doc>
<doc id="67484" url="https://el.wikipedia.org/wiki?curid=67484" title="Ηλίας ο Θεσβίτης">
Ηλίας ο Θεσβίτης



</doc>
<doc id="67486" url="https://el.wikipedia.org/wiki?curid=67486" title="Οβαδία">
Οβαδία



</doc>
<doc id="67493" url="https://el.wikipedia.org/wiki?curid=67493" title="Λωξάνδρα">
Λωξάνδρα



</doc>
<doc id="67494" url="https://el.wikipedia.org/wiki?curid=67494" title="Μυκήνες">
Μυκήνες

Οι Μυκήνες (Μυκήναι, Μυκήνη) ήταν αρχαία πόλη της Αργολίδας κοντά στο βουνό Τρητός κι απέναντι απ' τον Αργολικό κόλπο. Ο αρχαιολογικός χώρος των Μυκηνών βρίσκεται περίπου 90 χιλιόμετρα νοτιοδυτικά της Αθήνας, στη βορειοανατολική Πελοπόννησο. 
Κατά τη 2η χιλιετία π.Χ., οι Μυκήνες ήταν ένα από τα μεγαλύτερα κέντρα του ελληνικού πολιτισμού, αποτελώντας ένα ισχυρό στρατιωτικό φρούριο που δέσποζε στο μεγαλύτερο μέρος της νότιας Ελλάδας. Η περίοδος της ελληνικής ιστορίας μεταξύ 1600 π.Χ. έως περίπου το 1100 π.Χ. ονομάζεται «μυκηναϊκή», αναφερόμενη στις Μυκήνες. Στο απόγειο της δόξας τους, το 1350 π.Χ., το κάστρο και η κάτω πόλη είχαν 30.000 κατοίκους και ήταν έκτασης 32 εκταρίων. 
Πρώτος ο Όμηρος αναφέρει την πόλη περιγράφοντάς την με τα λόγια «ευρυάγυιαν, πολύχρυσον». 
Ονομασία.
Παρότι το οχυρό κτίστηκε από Έλληνες, η ονομασία «Μυκήνες» δεν θεωρείται ελληνική αλλά μάλλον αποτελεί προελληνικό τοπωνύμιο, το οποίο υιοθετήθηκε από τους επήλυδες Έλληνες. Σύμφωνα με τον Παυσανία, ο Περσέας έκτισε τις Μυκήνες στην Τίρυνθα και τους έδωσε αυτό το όνομα είτε διότι του έπεσε εκεί ο «μύκης» (θήκη) απ' το ξίφος του είτε ενώ διψούσε, βρήκε ένα μύκητα (δηλαδή ένα μανιτάρι) και τραβώντας τον είδε να υπάρχει η πηγή Περσεία, που υπάρχει και σήμερα.
Αρχαιολογία.
Τούτο παρακίνησε τον Ερρίκο Σλήμαν να σκάψει την ακρόπολη των Μυκηνών, όπου βρήκε τους γνωστούς κάθετους λακκοειδείς τάφους, διάφορα αγγεία σπάνιας τέχνης, δείγματα Μυκηναϊκού πολιτισμού που αναπτύχθηκε με κέντρο τις Μυκήνες από τα 1600 π.Χ.- 1100 π.Χ. Το έργο του Σλήμαν συνέχισε από το 1888 ο Χρήστος Τσούντας, η συστηματική, σχεδόν επί εικοσαετία, σκαπάνη του οποίου έφερε στο φως το ανάκτορο στην κορυφή της ακρόπολης, καθώς και πλήθος θαλαμοειδών τάφων στην ευρύτερη περιοχή. Το έργο του Σλήμαν και του Χρήστου Τσούντα συνέχισε επάξια ο Άλαν Γουέις (A. Wace), διευθυντής της Βρετανικής Αρχαιολογικής Σχολής, που από τα 1919 έως τα 1955, συστηματοποίησε τα έως τότε δεδομένα, εμπλούτισε την έρευνα, τα ευρήματα και τη γνώση του χώρου και του πολιτιστικού του ιδιώματος. Άξιοι συνεχιστές της επιστημονικής παρακαταθήκης των προηγουμένων, οι Γουίλιαμ Τέιλορ (Lord William Taylour), η έρευνα του οποίου έφερε στο φως το Θρησκευτικό Κέντρο στην κάτω δυτική πλαγιά του τειχισμένου λόφου, του Ιωάννη Παπαδημητρίου ο οποίος έφερε στο φως τον Ταφικό Κύκλο Β, ο Γεώργιος Μυλωνάς που ως διευθυντής ανασκαφών της αρχαιολογικής εταιρείας για 30 περίπου χρόνια διεκπεραίωσε το πλέον σημαντικό ανασκαφικό έργο στην ακρόπολη των Μυκηνών, αποκαλύπτοντας εκτεταμένα οικιστικά συγκροτήματα, όπως οι βόρειες αποθήκες, η βορειοδυτική και νοτιοδυτική συνοικία, συμβάλλοντας στην κατανόηση της οργάνωσης και χρήσης του χώρου σ' ένα μοναδικό ανακτορικό συγκρότημα, όπως των Μυκηνών. Επιπλέον, η συμβολή του Σπ. Ιακωβίδη αλλά και της Φρενς (E. French) την τελευταία τριακονταετία κεφαλαιοποιεί την σχεδόν επί έναν αιώνα συναρπαστική και ατέρμονη ανάγνωση του μυκηναϊκού πολιτισμού.Τέλος, σημαντική είναι η προσφορά διαχρονικά της Διεύθυνσης Αναστήλωσης, αφού στις αρχές της δεκαετίας του 1950 έφερε σε πέρας το δύσκολο έργο της αποκατάστασης της αρχιτεκτονικής μορφής του ανακτορικού συγκροτήματος και της αίθουσας του θρόνου (εστία), της θόλου του τελευταίου μνημειώδους θολωτού τάφου που χτίστηκε στις Μυκήνες, γνωστού ως της Κλυταιμνήστρας αλλά και των τειχών. Το 1962, ανακαλύφθηκε πλήθος ευρημάτων στην Ακρόπολη των Μυκηνών. Στα τέλη της δεκαετίας του 1990 η Αρχαιολογική Εταιρεία προχώρησε στην αναστήλωση και διάσωση του θολωτού τάφου, γνωστού ως Αιγίσθου αλλά και του σημαντικού κτιριακού συγκροτήματος στα δυτικά της τειχισμένης ακρόπολης, της συνοικίας του λαδέμπορα. Από το 2000 έως και σήμερα, το ΥΠ.ΠΟ και το ταμείο διαχείρισης πιστώσεων για την εκτέλεση Αρχαιολογικών Έργων (Τ.Δ.Π.Ε.Α.Ε.) συνεχίζει το έργο της συντήρησης, στερέωσης και ανάδειξης της ακρόπολης και των μνημείων του ευρύτερου περιβάλλοντος χώρου των Μυκηνών, με στοχευμένες επεμβάσεις που αποσκοπούν στη διάσωση του μοναδικού αυτού μνημείου της παγκόσμιας πολιτιστικής κληρονομιάς. Η δημιουργία ενός εκτεταμένου δικτύου προσβάσεων εντός κι εκτός της ακρόπολης των Μυκηνών, η ανάδειξη της αυλής και της εστίας του ανακτόρου, η διάσωση των μοναδικών αποθηκευτικών πίθων των βόρειων αποθηκών, η αποκατάσταση και ενίσχυση των τοιχοδομιών των επί ένα αιώνα εκτεθειμένων οικιστικών και ανακτορικών καταλοίπων,η ανάδειξη του ταφικού κύκλου Β και του θολωτού τάφου των Λεόντων καθώς κι η κατασκευή απαραίτητων υποδομών στον ευρύτερο αρχαιολογικό χώρο συμβάλλουν στην αρμονική, επιμορφωτική και διαλεκτική σχέση με τον ολοένα αυξανόμενο αριθμό επισκεπτών απ' όλο τον κόσμο.
Ιστορία.
Νεολιθική και μέση εποχή χαλκού.
Η ακρόπολη των Μυκηνών κατοικούταν από την πρώιμη νεολιθική έως και την πρώιμη και μέση ελλαδική περίοδο. Το1877-1878 ανακαλύφθηκαν από τον Σταματάκη στον Ταφικό Κύκλο Α, αποτελούμενος από έξι φρεατοειδείς τάφους, σε ρηχό βάθος πήλινα αντικείμενα, η χρονολογία των οποίων εκτείνεται κατά την ελλαδική περίοδο. Επιπλέον ελλαδικά και μεσοελλαδικά ευρήματα βρέθηκαν κάτω από τείχη και το δάπεδο του ανακτόρου, στην κορυφή της ακροπόλεως και έξω από την Πύλη των Λεόντων, στο αρχαίο νεκροταφείο. Στην κορυφή του λόφου Καλκάνη, νοτιοδυτικά της ακρόπολης και κοντά σε ένα πηγάδι, ανακαλύφθηκε επίσης ένας πρώιμος και μεσοελλαδικός οικισμός. Οι πρώτες ταφές σε λάκκους ή λακκοειδείς τάφους στη δυτική παρειά του λόφου, που περικλείεται εν μέρει από το κυκλικό οχυρωματικό τείχος, παραπέμπουν στη μεσοελλαδική εποχή (περίπου 1800-1700 π.Χ.).
Ύστερη εποχή του χαλκού.
Κατά τη διάρκεια της εποχής του χαλκού, το οικιστικό σχέδιο των Μυκηνών περιλάμβανε έναν οχυρωμένο λόφο που περιβάλλεται από μικρά χωριά και κτήματα, σε αντίθεση με την πυκνοκατοικημένη παραθαλάσσια περιοχή (Άργος). Οι ηγεμόνες του κράτους των Μυκηνών που δέσποζε σε μεγάλο μέρος του μεσογειακού κόσμου θα πρέπει να επέλεξαν αυτή τη λιγότερο κατοικημένη και πιο απομακρυσμένη τοποθεσία χάρη στην αμυντική της αξία.
Δωρική Κάθοδος.
Απ' τον 12ο αιώνα π.Χ. άρχισε η παρακμή των Μυκηνών. Η καταστροφή του κράτους των Χετταίων που ήταν και οι μοναδικοί φορείς ήδη από τον 17ο αιώνα της τεχνικής επεξεργασίας του σιδήρου, η απώλεια των αιγυπτιακών αγορών άρχισαν να κλονίζουν τις Μυκήνες. Η καταστροφή αυτή συμπληρώθηκε απ' τους Ηρακλειδείς. Μετά το φόνο του Αγαμέμνονα απ' τον Αίγισθο, το κράτος των Ατρειδών έπαψε να υπάρχει και οι νέοι κατακτητές της Πελοποννήσου, οι Δωριείς, δε δυσκολεύτηκαν καθόλου να πατήσουν το 1100 π.Χ. τη χώρα, που έφτασε σε μεγάλο βαθμό πολιτισμού.
Από τότε έπεσαν σε αφάνεια μέχρι τους περσικούς πολέμους. Λίγοι μόνο πολεμιστές της πήραν μέρος στις μάχες Θερμοπυλών και Πλαταιών. Καταστράφηκαν ξανά το 468 π.Χ. από τους Αργείους που έγιναν κύριοι της περιοχής και τη μοίρασαν στους φτωχούς πολίτες του Άργους.
Οι παλιοί κάτοικοι των Μυκηνών σκορπίστηκαν σε όλη σχεδόν την Ελλάδα φτάνοντας μέχρι τη Μακεδονία. 
Βέβαια υπήρχαν ακόμα στην παλιά πόλη μερικοί κάτοικοι μέχρι το 150 μ.Χ., οπότε πιθανώς ερημώθηκε τελείως.
Οι Μυκήνες στην Ελληνική μυθολογία και μύθους.
Περσείδες.
Η παράδοση αναφέρει ότι τις Μυκήνες ίδρυσε ο Περσέας, εγγονός του βασιλέα του Άργους Ακρισίου. Ο Ακρίσιος χώρισε τη χώρα του σε διάφορα βασίλεια και έδωσε το Ηραίο στον αδελφό του Προίτο, τη Μιδέα και την Τίρυνθα και ο Περσέας, που ήταν γιος του Δία και της Δανάης, έφυγε για τη χώρα της Λυκίας. Επιστρέφοντας από εκει, σκότωσε, χωρίς να θέλει, τον παππού του και έδωσε στο Μεγαπένθη το βασίλειό του, το Άργος, ενώ πήρε από εκείνον το βασίλειο της Τίρυνθας.
Άλλοι λένε ότι η κόρη ή η γυναίκα του Ινάχου είχε το όνομα Μυκήνη. Από τον Περσέα ιδρύθηκε η δυναστεία των Περσειδών, στην οποία ανήκουν μικροί τετράγωνοι τάφοι. Απόγονοι αυτού ήταν ο Ηλεκτρύονας, ο Σθένελος και ο Ευρυσθέας, ο τελευταίος γόνος της δυναστείας, που φονεύθηκε από τους Ηρακλείδες.
Ατρείδες.
Η δυναστεία αυτή ανατράπηκε από τη δυναστεία των Πελοπιδών από τους οποίους προήλθαν οι Ατρείδες. Οι Πελοπίδες κατασκεύασαν την Πύλη των Λεόντων και δραστήριοι, όπως ήταν, κυριάρχησαν σε όλη την Πελοπόννησο και τα γύρω νησιά, απέκτησαν δύναμη και κύρος, ώστε όλοι οι βασιλείς εκείνων των χρόνων θεώρησαν ως αρχηγό τους στην εκστρατεία κατά της Τροίας τον Αγαμέμνονα. Σ' αυτούς ανήκουν τα οχυρά της Ακρόπολης, οι θολωτοί τάφοι, όπως ο περίφημος τάφος του Ατρέα, ένα θαυμάσιο έργο των αρχαίων Ελλήνων κι ακόμα πολλοί άλλοι μικρότεροι , που βρέθηκαν ανοιχτοί και λεηλατημένοι για πολλά χρόνια, όπως αναφέρει ο Παυσανίας κι ο Σοφοκλής.
Οι Πελοπίδες κυβέρνησαν τρεις και περισσότερο αιώνες 1400 π.Χ. - 1050 π.Χ. Βέβαια, οι παραδόσεις δεν μπορούν να μας πληροφορήσουν ακριβώς για τα ιστορικά γεγονότα αυτών των χρόνων. Ο Ατρεύς κι ο Αγαμέμνονας είναι τα πιο γνωστά πρόσωπα αυτής εποχής απ' τα ποιήματα και τα ευρήματα των ανασκαφών, που μας βοηθούν να γνωρίσουμε και τους ανθρώπους που έζησαν σ' αυτά τα μέρη. Οι πελώριοι λίθοι που χρησιμοποιήθηκαν για την Πύλη των Λεόντων, μας μιλούν για τη δύναμη εκείνων των ανθρώπων, που προκαλούσαν κατάπληξη στους πολίτες των άλλων πόλεων, ώστε τα ονόμαζαν «Κυκλώπεια τείχη». Τα ανάκτορα, που είχαν για πυρήνα ένα ορθογώνιο κτίριο με πολλά διαμερίσματα γύρω, στολίζονταν με πολύχρωμες τοιχογραφίες.
Τα διάφορα κοσμήματα, όπλα, δαχτυλίδια, ειδώλια (αγάλματα) μικρά και άλλα αντικείμενα αλλά και τα εκτεταμένα οικιστικά κατάλοιπα εντός και εκτός της ακρόπολης των Μυκηνών μας γνωρίζουν τον τρόπο ζωής των Μυκηναίων.
Σημερινή κατάσταση.
Σήμερα στη θέση αυτή υπάρχει το μικρό χωριό Μυκήνες ("Χαρβάτι" επί τουρκοκρατίας) και τα ερείπια της Ακρόπολης, που θυμίζουν πάντα τις μακρινές και ένδοξες εποχές. Από τα σωζόμενα σήμερα ερείπια σπουδαιότερα είναι οι δυο ταφικοί βασιλικοί περίβολοι Α και Β που αποτελούσαν τμήμα του εκτεταμένου προϊστορικού νεκροταφείου στα δυτικά του λόφου του ανακτόρου, από των οποίων την ανασκαφή (λακκοειδείς τάφοι) προέρχεται ο μεγαλύτερος όγκος των εκπληκτικών ευρημάτων (τα περισσότερα είναι χρυσά και χαρακτηρίζονται για τη θαυμάσια τέχνη τους), ο θησαυρός του Ατρέα (θολωτός τάφος), ο θολωτός τάφος της Κλυταιμνήστρας, η Πύλη των Λεόντων, το Βασιλικό ανάκτορο, ο ναός, η Βόρεια Πύλη καθώς και η Υπόγεια δεξαμενή κ.ά. Πάρα πολλά από τα ευρήματα που έφερε στο φως η αρχαιολογική σκαπάνη στις Μυκήνες εκτίθενται στο Εθνικό Αρχαιολογικό Μουσείο της Αθήνας καθώς και στο νέο, σύγχρονο, Μουσείο Μυκηνών στη βόρεια κλιτύ της ακρόπολης.

</doc>
<doc id="67500" url="https://el.wikipedia.org/wiki?curid=67500" title="Κρίστιαν Χόιχενς">
Κρίστιαν Χόιχενς



</doc>
<doc id="67501" url="https://el.wikipedia.org/wiki?curid=67501" title="Κομφουκιανισμός">
Κομφουκιανισμός

Ο Κομφουκιανισμός αποτελεί ένα ηθικό και φιλοσοφικό σύστημα, το οποίο αναπτύχθηκε αρχικά βάση των διδασκαλιών του Κινέζου διανοητή και κοινωνικού φιλοσόφου Κομφούκιου, ο οποίος έζησε τον 6ο αιώνα π.Χ.
Ιστορία.
Ο Κομφουκιανισμός είναι η πιο διαδεδομένη θρησκεία στην Κίνα. Βασίζεται στην ηθική διδασκαλία του Κομφούκιου (551-479), καθώς και σε παραδοσιακό υλικό θρησκευτικό και ηθικού χαρακτήρα, που μελέτησαν αυτός και οι μαθητές του. Η θρησκεία αυτή έχει διαδοθεί κυρίως στην Κίνα, στην Ιαπωνία, στην Κορέα και στο Βιετνάμ.
Στην εποχή του ο κινεζικός λαός σπαρασσόταν από εμφύλιους πολέμους, στους οποίους η κεντρική εξουσία της δυναστείας Τσε αδυνατούσε να επιβληθεί. Ο Κομφούκιος αφιέρωσε τη ζωή του στη διαμόρφωση ηθικό-θρησκευτικού συστήματος, που θα έθετε τις βάσεις για μια αρμονική κοινωνία.
Η βάση των αξιών του.
Η βάση αυτή ήταν περισσότερο ηθική παρά θρησκευτική. Ήταν αντίθετος με τις δεισιδαιμονίες, με τις οποίες το πλήθος είχε ταυτιστεί.
Πίστευε ότι η κοσμική τάξη ταυτίζεται με την ηθική τάξη, δίδαξε την αρετή ως προϋπόθεση για τη συντήρηση της κοινωνίας.
Σύμφωνα με τη διδασκαλία του, η «αυτάρκης πραγματικότητα» (τάο η ντάο), από την οποία έχουν δημιουργηθεί τα πάντα, αποτελεί δημιούργημα του Ουρανού. Ο Ουρανός θεωρείται ο θεμελιωτής της αρετής, η οποία, στην πλέον απόλυτη μορφή της, είναι η καλοσύνη, «μητέρα» όλων των αρετών. Αυτή ονομάζεται Ζεν. Η σημασία της λέξης αυτής είναι της αυτοεπιβολής, που προϋποθέτει τον πλήρη αυτοέλεγχο για την εξάλειψη όλων των επιθετικών ενστίκτων και αρνητικών συναισθημάτων, που βρίσκονται μέσα στον άνθρωπο. Η ενάρετη συμπεριφορά επιβάλλει την αγάπη στον πλησίον, με συγκεκριμένο τρόπο. Έτσι ό άνθρωπος πρέπει να μάθει να αγαπά πρώτα την οικογένειά του, ακολούθως να επεκτείνει την αγάπη αυτή στα μέλη της κοινωνίας και τέλος να συμπεριλάβει και την πολιτεία, της οποίας ο ηγεμόνας είναι ο γιος του Ουρανού και πατέρας όλων των υπηκόων του.
Η Κομφουκιανική αρετή επιβάλει την ευσέβεια (σιάο xiao), μέσω της οποίας επιτυγχάνεται η σύνδεση από τη μία των ζωντανών με τους νεκρούς προγόνους τους και από την άλλη των ατόμων με το ευρύτερο κοινωνικό σύνολο.
Η ευσέβεια.
Η Κομφουκιανική ευσέβεια εκφράζεται στις εξής αμοιβαίες σχέσεις δικαιωμάτων και καθηκόντων (Βου Λου):
Η διάδοση και η βασική αρχή.
Αιώνες αργότερα, ο Κομφουκιανισμός εισχώρησε στην Ιαπωνία, την Κορέα, το Βιετνάμ και άλλες περιοχές όπου υπήρχαν κινεζικοί πληθυσμοί, ασκώντας βαθιά επίδραση σε όλους τους κοινωνικούς θεσμούς. Ο Κομφουκιανισμός τονίζει την αρχή που προσομοιάζει στον "Χρυσό Κανόνα": «"Ό,τι δεν επιθυμείς για τον εαυτό σου, μην το επιβάλεις στους άλλους"».

</doc>
<doc id="67502" url="https://el.wikipedia.org/wiki?curid=67502" title="Λακήθρα Κεφαλλονιάς">
Λακήθρα Κεφαλλονιάς



</doc>
<doc id="67503" url="https://el.wikipedia.org/wiki?curid=67503" title="Βασίλης Ξανθόπουλος (ποδοσφαιριστής)">
Βασίλης Ξανθόπουλος (ποδοσφαιριστής)

Ο Βασίλης Ξανθόπουλος (γενν. 1929) είναι Έλληνας παλαίμαχος διεθνής ποδοσφαιριστής.
Ποδοσφαιρική σταδιοδρομία.
Σε συλλογικό επίπεδο.
Γεννήθηκε και μεγάλωσε στη συνοικία της Παλαιάς Κοκκινιάς του Πειραιά και ξεκίνησε επίσημα το ποδόσφαιρο από τον Α.Γ.Ο. Παλαιάς Κοκκινιάς. Το καλοκαίρι του 1951 μετακινήθηκε στον Ολυμπιακό Πειραιώς, παρότι το ενδιαφέρον για την απόκτησή του είχε εκδηλώσει προηγουμένως και ο συμπολίτης Εθνικός. Με τη φανέλα του αγαπημένου του Ολυμπιακού αγωνίστηκε για 10 χρόνια μέχρι και τον Μάιο του 1961, μετέχοντας συνολικά σε 12 αγώνες της νεοσύστατης Α΄ Εθνικής κατηγορίας τη χρονιά 1959-60, όντας ένας από τους παίκτες που η πορεία τους κάλυψε τόσο τον πρώτο, όσο και τον σύγχρονο μισό αιώνα του ελληνικού ποδοσφαίρου. Είχε ήδη συμπληρώσει 67 εμφανίσεις για το Πανελλήνιο πρωτάθλημα, 85 στο αντίστοιχο πειραϊκό και 29 για το κύπελλο Ελλάδας, χωρίς να σημειώσει κάποιο τέρμα αγωνιζόμενος αρχικά στη μεσαία γραμμή και αργότερα οπισθοχωρώντας στην αμυντική. Τελευταίος σταθμός της ποδοσφαιρικής του σταδιοδρομίας αποτέλεσε ο Βύζας Μεγάρων.
Εθνική Ελλάδας.
Χρίστηκε τρεις φορές διεθνής με την ομάδα Ανδρών, δύο το 1954, τελευταία το 1957 και όλες σε θέση κεντρώου.
Τίτλοι.
Με τον Ολυμπιακό

</doc>
<doc id="67513" url="https://el.wikipedia.org/wiki?curid=67513" title="Κλαμπ Μπάσκετ Χιρόνα">
Κλαμπ Μπάσκετ Χιρόνα

Η ΚΜ Σαντ Γιοσέπ Χιρόνα (καταλανικά: "CB Sant Josep Girona") ήταν σύλλογος καλαθοσφαίρισης στην πόλη Χιρόνα στην Καταλωνία της Ισπανίας.
Ιδρύθηκε το 1962 από τον Ραμόν Σιτιού ως «ΚΜ Σαντ Γιοσέπ» (CB Sant Josep). Το 1987 έγινε επαγγελματικό σωματείο και έγινε μέλος της Ισπανικής λίγκας (Liga ACB). Από το 1987 συμμετέχει συνεχώς στο Πρωτάθλημα της Ισπανικής Λίγκας (Α΄ Εθνική).
Τον Απρίλιο του 2013 η ΚΜ Σαντ Γιοσέπ ανακοίνωσε ότι θα διέκοπτε τη λειτουργία της στο τέλος της περιόδου 2012–13.

</doc>
<doc id="67515" url="https://el.wikipedia.org/wiki?curid=67515" title="ΚΜ Μούρθια">
ΚΜ Μούρθια

Η Κλουμπ Μπαλονθέστο Μούρθια (ισπανικά: "Club Baloncesto Murcia") είναι ισπανικός σύλλογος καλαθοσφαίρισης στη Μούρθια.
Ιδρύθηκε το 1985 και αγωνίζεται στην πρώτη κατηγορία του πρωταθλήματος της ισπανικής λίγκας (Liga ABC).
Ονομασία χορηγού.
Ακολουθούν οι ονομασίες χορηγών του συλλόγου:

</doc>
<doc id="67517" url="https://el.wikipedia.org/wiki?curid=67517" title="Ζουβεντούτ Μπαδαλόνα">
Ζουβεντούτ Μπαδαλόνα

Η Κλουμπ Ζουβεντούτ Μπαδαλόνα (καταλανικά: "CJ Badalona", ), γνωστή και ως "Λα Πένια" (La Penya), είναι ισπανικός καταλανικός αθλητικός σύλλογος στην Μπαδαλόνα. Ιδρύθηκε στις 30 Μαρτίου 1930 ως "Πένια Σπίριτ οφ Μπαδαλόνα" (Penya Spirit of Badalona) και το 1939 πήρε τη σημερινή της ονομασία. Χρώματα έχει το πράσινο και το μαύρο. Αγωνίζεται στο Παβεγιό Ολίμπικ ντε Μπαδαλόνα χωρητικότητας 12.500 θεατών. Φέρει επίσης την ονομασία "Divina Seguros Joventut" για εμπορικούς λόγους.
Ιστορία.
Η Ζουβεντούτ υφίσταται ως σύλλογος καλαθοσφαίρισης από τις 30 Μαρτίου του 1930, όταν και ιδρύθηκε στη Μπαδαλόνα της Ισπανίας ως "Πένια Σπίριτ οφ Μπαδαλόνα" (Penya Spirit of Badalona). Εκτός από την καλαθοσφαίριση, ο σύλλογος διέθετε τμήματα ποδηλασίας, πινγκ-πονγκ και ποδοσφαίρου, αρχικά. Το 1939, μετονομάστηκε σε "Κλουμπ Χουβεντούδ Μπαδαλόνα" (Club Juventud Badalona). Από το 1940, το τμήμα καλαθοσφαίρισης αποτελούσε το κύριο άθλημα του συλλόγου, με χρώματα το πράσινο και το μαύρο.
Μεταξύ του 1950 και του 1970, ο σύλλογος είχε μεγάλη αντιπαλότητα με τη Ρεάλ Μαδρίτης και με τις άλλες γειτονικές ομάδες. To 1978 η ομάδα άλλαξε το όνομά της στο καταλανικό "Κλουμπ Ζουβεντούτ Μπαδαλόνα" (Club Joventut Badalona). Κατά τη διάρκεια της δεκαετίας του 1980, του 1990 και του 2000, η Ζουβεντούτ διένυσε την καλύτερη περίοδο της ιστορίας της.
Η Ζουβεντούτ είναι μία από τις μόλις τρεις ομάδες, μαζί με την Εστουδιάντες και τη Ρεάλ Μαδρίτης που αγωνίζονται ανελλειπώς στην κορυφαία κατηγορία της Ισπανίας (Liga ACB). Η Ζουβεντούτ θεωρείται ότι έχει τα καλύτερα τμήματα υποδομής στην Ευρώπη. Παίκτες όπως τα αδέρφια Γιοφρέσα, ο Ζόρντι Βιγιακάμπα, ο Ρούντι Φερνάντεθ και ο Ρίκι Ρούμπιο ξεκίνησαν την καριέρα τους στις ομάδες νέων της Ζουβεντούτ.
Η Ζουβεντούτ ήταν η πρώτη καταλανική και η δεύτερη ισπανική ομάδα που κέρδισε τον τίτλο της Ευρωλίγκας. Το 1994, η "Λα Πένια" στέφθηκε πρωταθλήτρια Ευρώπης με έναν εντελώς απροσδόκητο τρόπο (τρίποντο του Κορνήλιους Τόμπσον στα τελευταία δευτερόλεπτα του αγώνα), νικώντας στον τελικό που διεξήχθη στο Γιάντ Ελιάου του Τελ Αβίβ, τον Ολυμπιακό του Γιάννη Ιωαννίδη και των Ζάρκο Πάσπαλ και Ρόι Τάρπλεϊ με σκορ 59-57. Το 2008, η DKV Ζουβεντού κέρδισε το τρόπαιο του Γιούροκαπ μετά τη νίκη επί της Ακασβάγιου Χιρόνα με 54–79. Η Ζουβεντού έχει κερδίσει επίσης δύο Κύπελλα Κόρατς κατά τα έτη 1981 και 1990 (απέναντι στις ιταλικές Καρέρα Βενέτσια και Σκαβολίνι Πέζαρο).
Το διάστημα 2011–2016, η εμπορική ονομασία του συλλόγου ήταν "FIATC Joventut", από την ισπανική ασφαλιστική εταιρεία FIATC. Το 2016, η εμπορική ονομασία του συλλόγου ήταν πλέον "Divina Seguros Joventut", λόγο της υφιστάμενης χορηγίας από την Divina Pastora Seguros.
Ονομασίες χορηγιών.
Οι κύριοι χορηγοί του συλλόγου από το 1972 έως και το 2016 είναι οι εξής:

</doc>
<doc id="67518" url="https://el.wikipedia.org/wiki?curid=67518" title="Καμπεονάτο κέντρο">
Καμπεονάτο κέντρο

Το Καμπεονάτο θέντρο (Campeonato Centro) ηταν το τοπικό πρωτάθλημα της ευρύτερης περιοχής της Μαδρίτης στην Ισπανία. Διοργανωνόταν από την "The Federación Madrileña de Foot-Ball ". Ο νικητής (μέχρι το 1928) συμμετείχε στην τελική φάση με τις πρωταθλήτριες των υπόλοιπων Ισπανικών ποδοσφαιρικών ενώσεων για τον τίτλο του πρωταθλητή Ισπανίας.

</doc>
<doc id="67522" url="https://el.wikipedia.org/wiki?curid=67522" title="Σωζομενός">
Σωζομενός

Ο Σαλαμίνιος Ερμείας Σωζομενός (400 - 450), γνωστός ως Σωζομενός ή Σωζόμενος, ήταν ιστορικός της χριστιανικής εκκλησίας.
Βιογραφία.
Γεννήθηκε περίπου το 400 στη Βαιθήλ, μια μικρή πόλη κοντά στη Γάζα, σε μία πλούσια χριστιανική οικογένεια της Παλαιστίνης.
Ό,τι μας αναφέρει για την ιστορία της νότιας Παλαιστίνης προήλθε από την προφορική παράδοση. Εμφανίζεται εξοικειωμένος με την περιοχή γύρω από τη Γάζα.
Ο Σωζομενός έγραψε ότι ο παππούς του έζησε στη Βαιθήλ, κοντά στη Γάζα, και έγινε χριστιανός μαζί με την οικογένειά του, κατά πάσα πιθανότητα από τον Κωνστάντιο Β'. Ένας γείτονας θεραπεύτηκε ως εκ θαύματος από τον άγιο Ιλαρίωνα που έβγαλε έναν δαίμονα από τον γείτονα και, ως αυτόπτες μάρτυρες του θαύματος, η οικογένειά του ασπάστηκε τον χριστιανισμό. Η αλλαγή θρησκεύματος σηματοδότησε μία σημαντική καμπή στον εκχριστιανισμό της νότιας Παλαιστίνης.
Ο παππούς έγινε ιδιαίτερα αγαπητός ερμηνευτής της Αγίας Γραφής στο περιβάλλον του. Οι δε απόγονοι του πλούσιου γείτονα ίδρυσαν εκκλησίες και μοναστήρια στην περιοχή και ήταν ιδιαίτερα δραστήριοι στην προώθηση του μοναχισμού. Ο ίδιος ο Σωζομενός συνομιλούσε με έναν από αυτούς, έναν πολύ γέρο άνθρωπο. Ο ίδιος λέει ότι ανατράφηκε με καλογερικές επιρροές και η ιστορία τον επιβεβαιώνει. 
Το έργο του "Εκκλησιαστική Ιστορία" αποτελεί ιδιαίτερα σημαντική πηγή για τις εκκλησιαστικές εξελίξεις κατά τον 4ο και 5ο αιώνα και καταγράφηκε μέσα από την ορθόδοξη σκοπιά. Το έργο του αυτό αποτελείται από εννιά βιβλία που καλύπτουν την περίοδο από το 324 έως το 439, ενώ ο Σωζομενός το αφιέρωσε στον Βυζαντινό αυτοκράτορα Θεοδόσιο Β'. Το ότι το έργο του, όπως το έχουμε σήμερα, φτάνει έως το έτος 425, οφείλεται κατά μιαν άποψη σε αυτολογοκρισία του συγγραφέα, επειδή στην εξιστόρηση των ετών 425-439 αναφερόταν στην αυτοκράτειρα Αιλία Ευδοκία, σε δυσμένεια πλέον. Το πιθανότερο όμως είναι, δεδομένου ότι οι μεταγενέστεροι χρονογράφοι ήξεραν όλο το έργο του, ότι πρόκειται για φθορά του χειρογράφου. 
Ο Σωζομενός πέθανε στην Κωνσταντινούπολη. 
Εξωτερικοί σύνδεσμοι.
Rufinus (praetorian prefect)

</doc>
<doc id="67523" url="https://el.wikipedia.org/wiki?curid=67523" title="Σαλαμίνιος Ερμείας Σωζομενός">
Σαλαμίνιος Ερμείας Σωζομενός



</doc>
<doc id="67524" url="https://el.wikipedia.org/wiki?curid=67524" title="Λιμνοσπήλαιο Μελισσάνης">
Λιμνοσπήλαιο Μελισσάνης

Το βαραθρώδες λιμνοσπήλαιο της Μελισσάνης βρίσκεται σε απόσταση 2 χιλ. βορειοδυτικά της Σάμης στην Κεφαλονιά. Η φυσική είσοδος του σπηλαίου είναι κατακόρυφη διαστάσεων 40 x 50 μ. και δημιουργήθηκε από την πτώση ενός τμήματος της οροφής. Τεχνητή είσοδος με σκαλοπάτια και μακρύς υπόγειος διάδρομος επιτρέπει την επίσκεψη στο σπήλαιο. Η λίμνη βρίσκεται 20 μ. κάτω από την επιφάνεια του εδάφους και το βάθος των νερών της κυμαίνεται από 10 μ. έως 30 μ. Σταλακτίτες με περίεργα σχήματα στολίζουν το μεγαλύτερο τμήμα του σπηλαίου.

</doc>
<doc id="67527" url="https://el.wikipedia.org/wiki?curid=67527" title="Σέτι Α΄">
Σέτι Α΄

Ο Σέτι Α' (1345-1304 π.Χ. κατά προσέγγιση) ήταν φαραώ της 19ης αιγυπτιακής δυναστείας, γιος του φαραώ Ραμσή Α΄ και πατέρας του Ραμσή Β΄. Αφού αποκαταστάθηκε η τάξη στο εσωτερικό της χώρας ύστερα από τα θυελλώδη γεγονότα που ακολούθησαν την απόπειρα θρησκευτικής μεταρρύθμισης του Αμενόφη (Ακενατόν), από τον Χερουεμχέμπ, τελευταίο φαραώ της 18ης δυναστείας και από τον Ραμσή Α΄, ο Σέτι ασχολήθηκε με την επιβολή της κυριαρχίας της Αιγύπτου στην Παλαιστίνη και στην Συρία, που κινδύνευε να καταλυθεί λόγω της εξασθένησης της κεντρικής Αιγυπτιακής εξουσίας και της ολοένα μεγαλύτερης πίεσης των Χετταίων. Με αυτούς ήρθε πολλές φορές σε σύγκρουση αλλά δεν κατάφερε ποτέ να τους καταστρέψει. Κατάφερε όμως να ανακτήσει μεγάλο μέρος των διαφιλονικούμενων εδαφών και να τερματίσει νικηφόρα όλες τις εκστρατείες του. Οι εκστρατείες του απαθανατίστηκαν σε ζωφόρους στην αίθουσα κιόνων του ναού του Καρνάκ, που άρχισε να κατασκευάζεται επί των ημερών του και ολοκληρώθηκε επί βασιλείας του γιου του.

</doc>
<doc id="67528" url="https://el.wikipedia.org/wiki?curid=67528" title="Ρεάλ Μπέτις">
Ρεάλ Μπέτις

Η Ρεάλ Μπέτις (ισπανικά: "Real Betis") είναι αθλητικός σύλλογος στην Σεβίλη της Ισπανίας. Ιδρύθηκε το 1907 με χρώματα το πράσινο και το άσπρο.
Ιστορία.
Στην Σεβίλη έγινε το πρώτο παιχνίδι ποδοσφαίρου στην Ισπανία. Ήταν στις 8 Μαρτίου 1890 στον ιππόδρομο της πόλης, όπου η ομάδα της υπηρεσίας υδρεύσεως της πόλης αντιμετώπισε την Ουέλβα με αποτέλσμα 2-0. Παρα το γεγονός αυτο, το πρώτο σωματείο που ιδρύθηκε στην Σεβίλη ήταν η "ΦΚ Μπέτις" ("Betis FC") το 1905. Το όνομά της προέρχεται από το "Μπεάτικα" ("Beatica") το Ρωμαϊκό όνομα της Ανδαλουσίας. Η Μπέτις το 1914 συγχωνεύτηκε με την "Σεβίλη Μπαλομπί" ("Sevilla Balompie"), η οποία ήταν η ομάδα του πολυτεχνείου της πόλης ("Escuela Politecnica on Calle de Cervantes") με έτος ίδρυσης το 1907. Έχει κατακτήσει ένα πρωτάθλημα και δύο κύπελλα Ισπανίας.

</doc>
<doc id="67529" url="https://el.wikipedia.org/wiki?curid=67529" title="Κλάμπ Μπάσκετ Τζιρόνα">
Κλάμπ Μπάσκετ Τζιρόνα



</doc>
<doc id="67530" url="https://el.wikipedia.org/wiki?curid=67530" title="Κλάμπ Μπάσκετ Μούρθια">
Κλάμπ Μπάσκετ Μούρθια



</doc>
<doc id="67531" url="https://el.wikipedia.org/wiki?curid=67531" title="Ian Paisley">
Ian Paisley



</doc>
<doc id="67534" url="https://el.wikipedia.org/wiki?curid=67534" title="Ιεσσαί">
Ιεσσαί

Ο Ιεσσαί ο επικαλούμενος και "Ιεσσαί ο Βηθλεεμίτης" είναι πρόσωπο της Βίβλου που αναφέρεται τόσο στην Παλαιά Διαθήκη όσο και στην Καινή Διαθήκη.
Ήταν εγγονός του Βοόζ και της Ρουθ, σύζυγος της Νιτζεβέτ και πατέρας του "προφητάνακτος" Δαυίδ. Εκτός του Δαυίδ που ήταν ο νεώτερος των παιδιών του είχε ακόμη οκτώ γιους και δυο θυγατέρες. Ζούσε ως εύπορος κτηνοτρόφος ακόμη και μετά από την υπό του Προφήτη Σαμουήλ ανακήρυξη του Δαυίδ ως βασιλέα.
Κατά την περίοδο της μεγάλης διαμάχης μεταξύ του Σαούλ και του Δαυίδ ο τελευταίος για να προστατέψει τον πατέρα του, Ιεσσαί, τον έθεσε υπό την προστασία του Βασιλέως των Μωαβιτών. Πέραν όμως αυτής της πληροφορίας καμία άλλη πληροφορία περί του βιβλικού αυτού προσώπου υφίσταται.
Σύμφωνα με τη Βίβλο γενέσεως Ιησού Χριστού ο Ιεσσαί φέρεται ως γιος του Ωβήδ και πατέρας του Βασιλέως του Ισραήλ Δαυίδ.
Η Ορθόδοξη Εκκλησία τον έχει αναγνωρίσει Άγιο, την μνήμη του οποίου εορτάζει την Κυριακή των Προπατόρων, πριν τα Χριστούγεννα.
(*) "Α΄ Σαμουήλ Κεφ. 16-17"

</doc>
<doc id="67535" url="https://el.wikipedia.org/wiki?curid=67535" title="Ρόναλντ Ρίγκαν">
Ρόναλντ Ρίγκαν



</doc>
<doc id="67537" url="https://el.wikipedia.org/wiki?curid=67537" title="Σεβίλλη ΦΚ">
Σεβίλλη ΦΚ

Η Σεβίλλη Π.Ο. (ισπανικά: "Sevilla FC", ) είναι ποδοσφαιρικός σύλλογος στην Σεβίλλη της Ισπανίας. Ιδρύθηκε στις 25 Ιανουαρίου 1890. Αποτελεί το παλαιότερο αμιγώς ποδοσφαιρικό σωματείο της Ισπανίας. Αγωνίζεται στην κορυφαία κατηγορία της Ισπανίας, την Λα Λίγα. 
Η Σεβίλλη είναι η πιο επιτυχημένη ομάδα της Ανδαλουσίας, έχοντας στο παλμαρέ της ένα Πρωτάθλημα Ισπανίας, πέντε Κύπελλα Ισπανίας, το ρεκόρ των έξι Κυπέλλων ΟΥΕΦΑ/Γιουρόπα Λιγκ, ένα Ισπανικό Σουπερκάπ και ένα Ευρωπαϊκό Σουπερκάπ.
Η Σεβίλλη διατηρεί μεγάλη αντιπαλότητα με την Ρεάλ Μπέτις. Οι αναμετρήσεις των δύο ομάδων είναι από τις σπουδαιότερες στην Ισπανία και ονομάζονται Σεβιγιάνικο Ντέρμπι ("Derbi sevillano)." Η Σεβίλλη μετρά 60 νίκες έναντι 38 νικών της Μπέτις.
Ιστορία.
Η «Σεβίγια Φούτμπολ Κλουμπ» (Sevilla Fútbol Club) ιδρύθηκε στις 14 Οκτωβρίου 1905, αλλά τον πρώτο επίσημο αγώνα της τoν έδωσε το 1908 με την Ουέλβα. Το 1914 κατέκτησε το πρώτο της τρόπαιο που ήταν το "κύπελλο Σεβίλλης", ενώ το 1935 κατέκτησε το πρώτο της κύπελλο Ισπανίας νικώντας στον τελικό την "Σαμπατέλ" με 3-0. Το 1946 κατέκτησε το μοναδικό της πρωτάθλημα Ισπανίας ενώ έχει κατακτήσει 6 φορές το Κύπελλο ΟΥΕΦΑ όντας η πολυνίκης του θεσμού.
Στάδιο Ραμόν Σάντσες Πιθχουάν.
Η έδρα της Σεβίλλης είναι το στάδιο «Ραμόν Σάντσες Πιθχουάν». Στο συγκεκριμένο στάδιο, το 1986, πραγματοποιήθηκε ο τελικός του Κυπέλλου Πρωταθλητριών μεταξύ της Στεάουα Βουκουρεστίου και της Μπαρτσελόνα, και το 1982 ο ημιτελικός του Παγκόσμιου Κυπέλλου μεταξύ Γερμανίας και Γαλλίας.
Το στάδιο περιλαμβάνει ένα μοναδικό μύθο: η ισπανική εθνική ομάδα δεν έχει χάσει ποτέ σε παιχνίδι εναντίον άλλης εθνικής ομάδας σε αυτό το γήπεδο. Στις ευρωπαϊκές διοργανώσεις, η Σεβίλλη έχει χάσει μόνο δύο φορές στο γήπεδό της, μία φορά από την Άλκμααρ στους ομίλους του Κυπέλλου ΟΥΕΦΑ την περίοδο 2006-2007, καθώς και μία φορά με την ΤΣΣΚΑ Μόσχας στο Τσάμπιονς Λιγκ την περίοδο 2009-10.
Έχει χωρητικότητα 45.500 θεατών και χτίστηκε το 1957. Αντικατέστησε στάδιο Νερβιόν. Το γήπεδο είναι γνωστό με το ψευδώνυμο «Λα Μπομπονέρα» (La Bombonera, εναλλακτική ονομασία του Estadio Alberto J. Armando, το οποίο αποτελεί έδρα της Μπόκα Τζούνιορς), ή «Λα Μπομπονέρα ντε Νερβιόν» (La Bombonera de Nervión), καθώς το γήπεδο βρίσκεται στη συνοικία Νερβιόν.

</doc>
<doc id="67538" url="https://el.wikipedia.org/wiki?curid=67538" title="Τορκουάτο Τάσσο">
Τορκουάτο Τάσσο

Ο Τορκουάτο Τάσσο ("Torquato Tasso", 11 Μαρτίου 1544 - 25 Απριλίου 1595) ήταν Ιταλός ποιητής του 16ου αιώνα. Είναι γνωστός για το επικό ποίημα "Απελευθερωμένη Ιερουσαλήμ" που δημοσίευσε το 1581 και το οποίο αναφέρεται σε μια μάχη μεταξύ Χριστιανών και Μουσουλμάνων στο τέλος της Πρώτης Σταυροφορίας κατά την πολιορκία της Ιερουσαλήμ το 1099. Μέχρι τις αρχές του 19ου αιώνα, το έργο του ήταν από τα πιο δημοφιλή στην Ευρώπη και θεωρείται ένα όψιμο έργο της ιταλικής Αναγέννησης και πρώτο δείγμα ύφους μπαρόκ στην λογοτεχνία. Αργότερα, το 1593, έγραψε το μικρότερης αξίας "Κατακτημένη Ιερουσαλήμ".
Βιογραφία.
Ο Τορκουάτο Τάσσο γεννήθηκε στις 11 Μαρτίου του 1544 στο Σορρέντο της Καμπανίας. Ο πατέρας του, Μπερνάρντο ("Bernardo Tasso"), γόνος παλιάς οικογένειας από το Μπέργκαμο, ήταν στρατιωτικός, μυστικοσύμβουλος αυλικός και διπλωμάτης, αλλά και γνωστός ποιητής. Μητέρα του ήταν η Πόρτσια ντε Ρόσσι ("Porzia de' Rossi"). Ο πατέρας του ήταν στην στην υπηρεσία του πρίγκιπα Φερράντε Σανσεβερίνο (Ferrante Sanseverino) του Σαλέρνο ως γραμματέας επί πολλά έτη. Η μητέρα του συνδεόταν με τις πιο φημισμένες οικογένειες της Νάπολης. Το 1545 η οικογένεια μετακόμισε στο Σαλέρνο και το 1551 στη Νάπολη. Ο πρίγκιπας, έχοντας έρθει σε σύγκρουση με την ισπανική κυβέρνηση της Νάπολης, έχασε τα κληρονομικά δικαιώματά του και εξορίστηκε στη Γαλλία. Μαζί του εξορίστηκε και ο Μπερνάρντο, που το 1552 έφτασε με τον πρίγκιπα στο Παρίσι, ενώ η μητέρα του ποιητή μαζί με τον Τορκουάτο και την αδερφή του, Κορνηλία (Cornelia) επέστρεψαν από τη Νάπολη στο Σορρέντο. Τα πρώτα γράμματα τα έμαθε σε σχολείο Ιησουιτών, όπου εντυπωσίασε με την ευφυία και την θρησκευτικότητά του. Το 1554 ο Μπερνάρντο Τάσσο μετέβη στη Ρώμη, υπό την προστασία του πρίγκιπα Ιππολύτου Β' των Έστε (Ippolito d' Este) και επετράπη στον Τορκουάτο να τον ακολουθήσει. Το 1556 η μητέρα του Τορκουάτο πεθαίνει στο Σορρέντο και ο Μπερνάρντο μεταβαίνει στο Ουρμπίνο, στην υπηρεσία του δούκα Γκουιντομπάλντο Β' ντέλλα Ρόβερε (Guidobaldo della Rovere). Ο Τορκουάτο ακολούθησε τον πατέρα του τον επόμενο χρόνο στο Ουρμπίνο, όπου συνέχισε τις σπουδές του με φημισμένους ανθρωπιστές, πλάι στον διάδοχο του δούκα, Φραντσέσκο Μαρία ντέλλα Ρόβερε (Francesco Maria della Rovere). Η αδερφή του ποιητή, Κορνηλία, παντρεύεται στο Σορρέντο. Την ίδια χρονιά η ίδια κινδύνεψε από μία τουρκική επιδρομή στο Σορρέντο και υπήρξε ψευδής φήμη ότι είχε σκοτωθεί.
Το 1559 ο Μπερνάρντο μεταβαίνει στη Βενετία για να επιβλέπει την έκδοση του επικού ποιήματός του για τον μυθικό ιππότη "Αμαδι της Γαλατίας" ("Amadigi") και ο Τορκουάτο τον ακολουθεί. Εκεί, ο νεαρός ποιητής κυκλοφορεί ανάμεσα στους λογοτεχνικούς κύκλους και ξεκινά τη συγγραφή του δικού του επικού ποιήματος με θέμα την Α' Σταυροφορία. Γρήγορα όμως το εγκαταλείπει προσωρινά για να γράψει τον Ρινάλντο ("Rinaldo"), ιπποτική μυθιστορία σε στίχους, κατά το πρότυπο των ποιημάτων του πατέρα του, ο οποίος την επόμενη χρονιά (1560) εκδίδει τον "Amadigi". Ο Τορκουάτο αρχίζει νομικές σπουδές στην Πάντοβα, αλλά τον επόμενο χρόνο (1561) τις εγκαταλείπει για να σπουδάσει φιλοσοφία, ποίηση και ρητορική. Μελετά εντατικά την "Ποιητική" του Αριστοτέλη και επισκέπτεται την αυλή της Ελεονόρας ντ' Έστε στη Φερράρα, όπου ερωτεύεται την Λουκρητία Μπεντίντιο (Lucrezia Bendidio). Στο μεταξύ με τον "Ρινάλντο" είχε δείξει τέτοια πρωτοτυπία χειρισμού του θέμαρος στις λεπτομέρειές του, καθώς και τέτοιο επιτυχή συγκερασμό του κλασικού έπους και της ρομαντικής μυθιστορίας, που θεωρούνταν ήδη ως ο νέος ανερχόμενος αστέρας της ιταλικής ποίησης. Το 1562 εκδίδεται στη Βενετία ο "Ρινάλντο" από τον περήφανο πατέρα του νέου ποιητή. Ο Τάσσο τώρα γράφει ερωτικά ποιήματα για την Λουκρητία και ξαναρχίζει την σύνθεση του έπους του για την Α' Σταυροφορία. Την περίοδο αυτή τελειώνει το έργο του "Discorsi dell' Arte Poetica" και πηγαίνει για σπουδές στο Πανεπιστήμιο της Μπολόνιας, ενώ ο πατέρας του είναι στην υπηρεσία των Γκοντζάγκα στη Μάντοβα. Ο Τορκουάτο, επισκεπτόμενος τον πατέρα του στη Μάντοβα, ερωτεύεται την Λάουρα Πεπεράρα (Laura Peperara), για την οποία θα γράψει επίσης ερωτικά ποιήματα. Στο μεταξύ αναγκάζεται να εγκαταλείψει την Μπολόνια, κατηγορούμενος ότι συνέθεσε μια βωμολοχική σάτιρα και καταφεύγει στην Πάντοβα υπό την προστασία του Λουίτζι Γκοντζάγκα (Luigi Gonzaga). 
To 1565 αρχίζει μία νέα περίοδος στη ζωή του ποιητή, καθώς μπαίνει στην υπηρεσία του Καρδινάλιου Λουίτζι ντ' Έστε και επισκέπτεται τη Φερράρα, την αυλή του Αλφόνσο Β' των Έστε και των ανύπαντρων αδελφών του, Λουκρητίας και Λεονόρας, εκεί όπου στο μέλλον θα γνωρίσει στιγμές μεγάλης δόξας, αλλά και βασανιστικής απελπισίας. Το 1567 εκδίδει στην Πάντοβα το πρώτο βιβλίο του με ερωτικά ποιήματα, το "Rimi de gli Accademici Eteri" και τον ίδιο χρόνο μετακομίζει μόνιμα στη Φερράρα. Μέχρι το 1570 περίπου θα ζήσει τα πιο ευτυχισμένα χρόνια του στην Αυλή της Φερράρα, ως διάσημος ποιητής που ήταν το είδωλο των λογοτεχνικών κύκλων και γενικά μορφωμένων της εποχής, αλλά και περιβαλλόμενος από την αγάπη των δύο πριγκιπισσών (υπήρχε η φήμη ότι ήταν ερωτευμένος με την Λεονόρα). Ο θάνατος του πατέρα του το 1569 του προξενεί μεγάλη θλίψη. Το 1570 γράφει τα "Concluzioni amorose" επ' ευκαιρία των γάμων της Λουκρητίας ντ' Έστε και του Φραντσέσκο Μαρία ντέλλα Ρόβερε. Τον ίδιο χρόνο επισκέπτεται ως μέλος της ακολουθίας του Λουίτζι ντ' Έστε το Παρίσι, όπου συναντάται με τον Πιέρ ντε Ρονσάρ. Το 1572 ο ποιητής μπαίνει στην υπηρεσία του Δούκα Αλφόνσου Β' των Έστε και την επόμενη χρονιά επισκέπτεται μαζί του τη Ρώμη. Τον ίδιο χρόνο (1573) δημοσιεύεται το βουκολικό δράμα του "Αμύντας" ("Aminta"), που έχει καταπληκτική επιτυχία. Αρχίζει τη συγγραφή του έργου του "Γαλεάλτος, Βασιλιάς της Νορβηγίας" ("Galealto, Re di Norvegia"), μίας κλασικής τραγωδίας, την οποία θα επεξεργαστεί αργότερα δίνοντάς της τον τίτλο "Ο Βασιλιάς Τορισμόνδος" ("Il Re Torrismondo").
To 1575 απαγγέλλει στον δούκα Αλφόνσο και την αδελφή του Λουκρητία, δούκισσα του Ουρμπίνο, αποσπάσματα από το έργο του για την Α' Σταυροφορία με τον τίτλο "Γοδεφρείδος" ("Goffredo"), που έχει μόλις ολοκληρώσει. Το έργο θα μετονομαστεί σύντομα από τον ποιητή σε "Απελευθερωμένη Ιερουσαλήμ" ("Gerusalemme Liberata"). Ορίζεται από τον δούκα Αυλικός Ιστοριογράφος. Αντί να σπεύσει να δημοσιεύσει το έργο του, αρχίζει να έχει σοβαρές επιφυλάξεις γι' αυτό, αποφασίζοντας να το θέσει επισήμως υπό την κρίση επιφανών κριτικών και διδασκάλων στην Ρώμη. Παράλληλα αρχίζει να έχει προστριβές, αληθινές ή φανταστικές, με τον δούκα Αλφόνσο και αισθάνεται μια αυξανόμενη πίεση από την ατμόσφαιρα που επικρατούσε στην Αυλή της Φερράρας. Το 1576 αναθεωρεί σημαντικά τμήματα της "Απελευθερωμένης Ιερουσαλήμ". Σε έναν καβγά δέχεται την επίθεση ενός αυλικού και τραυματίζεται. Φεύγει τότε από τη Φερράρα για τη Μόντενα, όπου γράφει λυρικά ποιήματα και διαλόγους σε πεζό. Τον επόμενο χρόνο (1577) επιτρέπεται στον ποιητή να επιστρέψει στην Αυλή της Φερράρας, αλλά υποφέρει από νευρικές κρίσεις και μανία καταδιώξεως. Φοβούμενος ότι στο έργο του έχει υποπέσει σε αίρεση, το υποβάλλει υπό την κρίση της Ιεράς Εξέτασης, όπου απαλλάσσεται από κάθε υποψία. Θεωρώντας ότι κάποιος αυλικός τον κατασκόπευε, ο Τάσσο του επιτίθεται με εγχειρίδιο και τον τραυματίζει. Μετά το συμβάν αυτό φυλακίζεται για λίγο διάστημα. Βγαίνει από τη φυλακή, αλλά η κατάστασή του επιδεινώνεται και τίθεται σε κατ' οίκον περιορισμό σε μια μονή, από όπου δραπετεύει. Ταξιδεύει με ποιμενική περιβολή στο Σορρέντο, όπου αναγγέλει στην αδερφή του Κορνηλία τον θάνατό του. Μόλις αυτή λιποθυμά, της αποκαλύπτει ποιος είναι. Αφού αλλάζει διαμονή σε διάφορες πόλεις, στις οποίες γινόταν πάντα ευνοϊκά δεκτός, τελικά εγκαθίσταται τον Σεπτέμβριο του 1578 στο Τορίνο στον δούκα Εμανουέλε Φιλιμπέρτο (Emanuele Filiberto) της Σαβοΐας. Σε όλες τις μεγάλες οικογένειες του Τορίνου γίνεται δεκτός, εν μέρει από θαυμασμό, εν μέρει από συμπάθεια. Εκεί γράφει εκεί και άλλους διαλόγους σε πεζό. Δεν μπορούσε όμως να ζήσει μακριά από τη Φερράρα.
Το 1579 επιστρέφει στη Φερράρα επ' ευκαιρία των (τρίτων) γάμων του Αλφόνσου των Έστε και της Μαργκερίτα Γκοντζάγκα της Μάντουας. Εκεί όμως η ψυχική ασθένεια από την οποία έπασχε υποτροπίασε και τον Μάρτιο, μετά από ένα επεισόδιο που έγινε δημόσια στο δουκικό ανάκτορο κατά το οποίο ο ποιητής συμπεριφερόταν σαν παράφρονας, συνελήφθη και οδηγήθηκε στο Ospedale di Sant' Anna (άσυλο της Αγίας Άννης). Στον ποιητή σταδιακά παραχωρήθηκε ελευθερία να γράφει και να δέχεται επισκέπτες. Κατά τη διάρκεια του εγκλεισμού του κυκλοφόρησε στη Βενετία μία μη εγκεκριμένη από τον ίδιο μερική έκδοση της "Απελευθερωμένης Ιερουσαλήμ" (1580), ενώ τον επόμενο χρόνο (1581) μια άλλη πειρατική έκδοση όλου του έργου κυκλοφόρησε στην Πάρμα. Ακολούθησαν επτά επανεκδόσεις μέσα σε έξι μήνες, ενώ η πρώτη εγκεκριμένη έκδοση εκδόθηκε τον ίδιο χρόνο στη Φερράρα. Τα λυρικά και τα πεζά του εκδόθηκαν στο τυπογραφείο του Άλδου Μανούτιου στη Βενετία. Η σωματική και ψυχική υγεία του στο μεταξύ χειροτέρευσε και σε αυτό συνέτειναν οι εκδόσεις του έργου του που είχαν γίνει χωρίς την άδειά του. Μια δεύτερη αναθεωρημένη έκδοση της "Απελευθερωμένης Ιερουσαλήμ" το 1583 προκάλεσε την έναρξη μιας ατελεύτητης λογοτεχνικής διαμάχης για το ποιος ποιητής είναι σημαντικότερος, ο Αριόστο ή ο Τάσσο. Το 1585 λέγεται φιλολογική επίθεση από δύο λογοτέχνες της Ακαδημίας della Crusca της Φλωρεντίας για την "Ιερουσαλήμ", στους οποίους απαντά εγγράφως με ήρεμο και ευγενικό τόνο. Παίρνει εξιτήριο από το άσυλο το 1586 και τίθεται υπό την κηδεμονία του νεότερού του δούκα Βιτσέντσο Γκοντζάγκα (Vicenzo Gonzaga), πρίγκιπα της Μάντοβας. Στην Μάντοβα αποπερατώνει τον "Τορρισμόνδο" του. Επισκέπτεται συγγενείς στο Μπέργκαμο, όπου τον δέχονται με τιμές, και στη συνέχεια επιστρέφει στη Μάντοβα, αλλά φεύγει ενόψει της επίσκεψης του Αλφόνσου των Έστε. Φτάνει στη Ρώμη το 1587 μέσω της Μολόνιας και του Λορέτο. Όταν προσπαθεί να επιστρέψει στη Μάντουα ή την Φερράρα, ένα παπικό έδικτο του το απαγορεύει. Προσπαθεί να κερδίσει δικαστικά την περιουσία της μητέρας του που έχουν οικειοποιηθεί οι εξ αγχιστείας συγγενείς της αδελφής του, αλλά η προσπάθειά του αποτυγχάνει. Το 1588 μετά από βραχεία διαμονή στο μοναστήρι του Monte Oliveto κοντά στη Νάπολη γράφει το θρησκευτικό ποίημα "Il Oliveto" (Το Όρος των Ελαιών). 
Τα επόμενα δύο χρόνια (1588-1590) ζούσε μεταξύ Νάπολης, Ρώμης, Φλωρεντίας και Μάντοβας. Παντού τον δέχονταν ευνοϊκά δούκες, πρίγκιπες, καρδινάλιοι, ακόμα και ο πάπας, αλλά ο Τάσσο δεν μπορούσε να μείνει πουθενά. Το 1590 επισκέπτεται τη Φλωρεντία, όπου γίνεται δεκτός με τιμές από την προηγουμένως εχθρική Accademia della Crusca. Ωστόσο η αίτηση του να γίνει δεκτός στην υπηρεσία του Φερδινάνδου των Μεδίκων (Ferdinando de' Medici) απορρίπτεται. Αρχίζει να ξαναγράφει εξαρχής την "Ελευθερωμένη Ιερουσαλήμ", καταλήγοντας σε ένα εξολοκλήρου καινούργιο έργο την "Κατακτημένη Ιερουσαλήμ" (1592), απαλλαγμένο από κάθε αισθησιασμό και κατώτερης καλλιτεχνικής αξίας. Το 1591 συμφιλιώνεται με την οικογένεια των Γκοντσάγκα και του επιτρέπεται να ξαναγυρίσει στη Μάντοβα, ωστόσο μετά από σοβαρή ασθένεια επιστρέφει στη Ρώμη. Το 1592 επισκέπτεται τη Νάπολη, όπου δημιουργεί φιλίες με τον μελλοντικό βιογράφο του Τζαμπατίστα Μάνσο (Giambattista Manso) καθώς και με τον Τζαμπατίστα Μαρίνο (Giambattista Marino), που επρόκειτο να τον διαδεχθεί ως αυλικός ποιητής στη Φερράρα. Συγγράφει ένα επύλλιο για την Δημιουργία του Κόσμου κατά το πρότυπο της Γένεσης, το "Il Mondo Creato" (Ο Δημιουργημένος Κόσμος). To 1593 γράφει το "Lagrime de Maria e Cristo" (Τα Δάκρυα της Μαρίας και του Χριστού). Τον ίδιο χρόνο εκδίδεται η "Κατακτημένη Ιερουσαλήμ" στην Παβία και τον επόμενο τα "Discorsi del poema eroica" (Ομιλίες για την ηρωική ποίηση). Ο νέος Πάπας Κλήμης Η΄ προτίθεται να τον στέψει Δαφνοστεφή Ποιητή στο Καπιτώλιο της Ρώμης, ο Τάσσο όμως αρρωσταίνει ξαφνικά και μεταβαίνει στο μοναστήρι του Sant' Onofrio στο Τζανίκολο, λίγο έξω από τη Ρώμη. Εκεί πεθαίνει στις 25 Απριλίου 1595, σε ηλικία μόλις πενήντα ενός ετών.

</doc>
<doc id="67540" url="https://el.wikipedia.org/wiki?curid=67540" title="Ουίλιαμ Αλόνσο">
Ουίλιαμ Αλόνσο

Ο Ουίλιαμ Αλόνσο ("William Alonso", 29 Ιανουαρίου 1933 - 11 Φεβρουαρίου 1999) ήταν Αργεντινός οικονομολόγος. Το σημαντικότερο έργο του θεωρείται η θεωρία του πλειοδοτικού τιμήματος (αγγλ.: Bid Rent Function Theory), που δημοσιεύθηκε το 1964 στο βιβλίο του Location and land use (Cambridge, MA: Harvard University Press 1964), στο οποίο προσέγγισε μέσω ενός πλειοδοτικού μοντέλου το ζήτημα της διαμόρφωσης των ενοικίων σε αστικά περιβάλλοντα. Το μοντέλο αυτό αποτέλεσε για δεκαετίες έναν από τους πυλώνες των αστικών οικονομικών.
Σπουδές και ακαδημαϊκή καριέρα.
Ο Ουίλιαμ Αλόνσο γεννήθηκε το 1933 στο Μπουένος Άιρες της Αργεντινής.
Πήρε το πρώτο πτυχίο του στην Αρχιτεκτονική από το Πανεπιστήμιο Χάρβαρντ το 1954, καθώς και μεταπτυχιακό δίπλωμα στον Αστικό Σχεδιασμό από το ίδιο Πανεπιστήμιο το 1956. 
Το 1960 του απονεμήθηκε από το Πανεπιστήμιο της Πενσυλβάνια διδακτορικό στην Περιφερειακή Ανάπτυξη, στο πρώτο πρόγραμμα Περιφερειακής ανάπτυξης που ιδρύθηκε ποτέ, πρωτοβουλία του Βάλτερ Άισαρντ.
Τη περίοδο 1960 – 1961, ο Αλόνσο εργάστηκε ως διευθυντής και καθηγητής στο τμήμα Περιφερειακού και Αστικού Σχεδιασμού στο Bandung Institute of Technology της Ινδονησίας.
Το 1962 διατέλεσε επισκέπτης καθηγητής στο Universidad Central de Venezuela πριν γίνει acting director του Κέντρου Αστικών Σπουδών στο Χάρβαρντ.
Από το 1963 μέχρι το 1965 εργάστηκε στα πανεπιστήμια του Γέιλ, του Μπέρκλεϋ και του Στάνφορντ.
Από το 1976 ο Αλόνσο ήταν διευθυντής του Κέντρου Πληθυσμιακών σπουδών (Center for Population Studies) του Πανεπιστημίου του Χάρβαρντ. Το 1978 έγινε καθηγητής στην έδρα Ρίτσαρντ Στάλτονστολ (Richard Saltonstall) της Σχολής Δημόσιας Υγείας και μέλος του Τμήματος Κοινωνιολογίας της Σχολής Τεχνών και Επιστημών.
Η έρευνα του επικεντρώθηκε στις δημογραφικές αλλαγές και κυρίως στις έντονα αστικοποιημένες περιοχές. Ανέπτυξε, λοιπόν, ένα μαθηματικό μοντέλο συνδέοντας τη μετανάστευση και την εξέλιξη της κατανομής του πληθυσμού.
Η θεωρία του πλειοδοτικού τιμήματος (Bid Rent Function Theory).
Το μοντέλο του Αλόνσο αποτελεί επέκταση του μοντέλου του φον Τύνεν (γερμ. von Thünen) για τις χρήσεις της αστικής γης. Το μοντέλο λαμβάνει υπόψη τις χρήσεις γης, το ενοίκιο, την ένταση χρήσης, τον πληθυσμό και την απασχόληση, σε συνάρτηση της απόστασης από το εμπορικό κέντρο (CBD) για τη λύση της οικονομικής εξίσωσης για την αγορά του χώρου. Συγκεκριμένα απαντάει στην ερώτηση: 
Αν για την εγκατάσταση στο κέντρο της πόλης σε συγκεκριμένα τετραγωνικά, ένα νοικοκυριό πληρώνει μια δεδομένη τιμή (εκκίνησης), και λαμβάνει μια δεδομένη ικανοποίηση, τι τιμή θα επέτρεπε στο νοικοκυριό, να αποκτήσει επαρκή γη (και άλλα αγαθά) σε μια άλλη περιοχή, ώστε να λαμβάνει την ίδια ικανοποίηση;
Η καμπύλη πλειοδοσίας (Bid-Price Curve) είναι ένα πακέτο συνδυασμών τιμής γης – απόστασης, για τους οποίους το νοικοκυριό δεν ενδιαφέρεται (καμπύλη αδιαφορίας).
Η συνάρτηση (bid-rent) δίνει το ποσό που ένα νοικοκυριό δέχεται να πληρώσει για ενοίκιο σε διαφορετικές περιοχές (με διαφορετικό μεταφορικό κόστος) έτσι ώστε να επιτύχει το ίδιο επίπεδο ικανοποίησης (συνεπώς, υπάρχει μια καμπύλη πλειοδοσίας για κάθε επίπεδο ικανοποίησης). Αυτή η διατύπωση επιτρέπει την πιθανότητα επιλογής διαφορετικών ποσών ενοικίου σε διαφορετικές περιοχές. Επιτρέπει επίσης την πιθανότητα τα υψηλά εισοδηματικά στρώματα να εγκαθίστανται στα προάστια επειδή το κατ’ αναλογία κόστος της γης εκεί, είναι συγκρίσιμο με του (Εμπορικού) κέντρου. Η εξίσωση του πλειοδοτικού τιμήματος, δεν χρειάζεται να είναι ευθεία γραμμή.
Για ένα νοικοκυριό, η μετάβαση σε υψηλότερη εξίσωση πλειοδοτικού τιμήματος εμπεριέχει την αποδοχή χαμηλότερης καμπύλης αδιαφορίας, όπως για παράδειγμα, αν διαπιστώσει ότι η δεν υπάρχει περιοχή στην οποία η δική του εξίσωση να δίνει τιμή ίση ή μεγαλύτερη των υφιστάμενων ενοικίων.
Η μαθηματική διατύπωση της εξίσωσης έχει ως ακολούθως:
Αν U(x,h,T) η συνάρτηση που εκφράζει τις προτιμήσεις του νοικοκυριού, όπου h τα τετραγωνικά, Τ ο ελεύθερος χρόνος, και x η κατανάλωση λοιπών υπηρεσιών και αγαθών, ο προϋπολογισμός που θα διαθέσει ισούται με:
όπου t είναι ο χρόνος μεταφοράς, w το επίπεδο μισθών y0 το μη χρηματικό εισόδημα. Με δεδομένα τα t, r και p, το νοικοκυριό μεγιστοποιεί την ωφέλεια.
Ο Αλόνσο υπογραμμίζει τρία σημεία στον χαρακτηρισμό του για την εξίσωση πλειοδοσίας: 

</doc>
<doc id="67541" url="https://el.wikipedia.org/wiki?curid=67541" title="Μποξ">
Μποξ



</doc>
<doc id="67542" url="https://el.wikipedia.org/wiki?curid=67542" title="Κιριτιμάτι">
Κιριτιμάτι

 
Το Κιριτιμάτι - επίσης ονομάζεται και Νήσος Χριστουγέννων - είναι μια ατόλλη στον Ειρηνικό Ωκεανό, στα βόρεια Νησιά Γραμμής Ισημερινού, τμήμα της Δημοκρατίας του Κιριμπάτι. Το νησί έχει την μεγαλύτερη χερσαία έκταση από οποιαδήποτε κοραλλιογενή ατόλλη στον κόσμο, καταλαμβάνοντας 642 χμ² (ή 388,5 χμ² ανάλογα με την μέθοδο μέτρησης και τον υπολογισμό της λιμνοθάλασσας). Στην πραγματικότητα, περιέχει πάνω από το 70% της συνολικής χερσαίας έκτασης του Κιριμπάτι, ενός κράτους που αποτελείται από 33 ατόλλες και νησιά στον Ειρηνικό Ωκεανό.
Το Κιριτιμάτι περιέχει και αρκετές μικρότερες νησίδες. Το Νησί Κουκ έχει μέγεθος 0,19 χμ² και μια μεγάλη αποικία θαλασσοπουλιών. Άλλα νησιά είναι τα Μότου Ουπούα (&gt; 0,19 χμ²), Νγκαοντεταάκε (0,27 χμ²), και Μότου Ταμπού (0,035 χμ²).
Ιστορία.
Το Κιριτιμάτι ανακαλύφθηκε από Ευρωπαίους στις 24 Δεκεμβρίου 1777 από τον Καπετάνιο Τζέιμς Κουκ. "Κιριτιμάτι" είναι ο Γκιλμπερτιανός συλλαβισμός για τα Χριστούγεννα (στα Γκιλμπερτιανά, ο συνδυασμός "τι" προφέρεται ως "ς", έτσι το κιριτιμάτι προφέρεται "κη-ρης-μας"). Τα Γκιλμπερτιανά είναι η μοναδική γλώσσα που ομιλείται στο νησί.
Το νησί κάποτε διεκδικούσαν οι Ηνωμένες Πολιτείες υπό την Νομοθετική Πράξη Νήσων με αποθέματα Γκουανό του 1856. Αυτή η διεκδίκηση έληξε επίσημα με μια συνθήκη μεταξύ Ηνωμένων Πολιτειών και Κιριμπάτι που υπογράφηκε το 1979 (επικυρώθηκε το 1983).
Κατά τον Δεύτερο Παγκόσμιο Πόλεμο, οι Ένοπλες Αεροπορικές Δυνάμεις των Η.Π.Α. διατηρούσαν έναν μετεωρολογικό σταθμό και ένα κέντρο επικοινωνιών στην ατόλλη. Εξυπηρετούνταν από έναν αεροδιάδρομο που επίσης παρείχε εγκαταστάσεις ανάπαυσης και ανεφοδιασμού για αεροπλάνα που ταξίδευαν μεταξύ Χαβάης και Νότιου Ειρηνικού. Υπήρχε επίσης ένας μικρός ιδιωτικός ραδιομετεωρολογικός ερευνητικός σταθμός.
Σήμερα, υπάρχουν 4 χωριά στο νησί, Λονδίνο (1.829 κάτοικοι το 2005), Ταμπουακέα (1.881 κάτοικοι), Μπανάνα ή Μπανάνα Γουέλς (1.170 κάτοικοι), Πολωνία (235 κάτοικοι) και Παρίσι (ερείπια). Συνολικά το Κιριτιμάτι είχε πληθυσμό 5.115 κατοίκων το 2005. Το Λονδίνο είναι το κύριο χωριό και λιμένας. Το Μπανάνα είναι κοντά στο Αεροδρόμιο Κάσσιντυ αλλά πρέπει να μεταφερθεί πλησιέστερα στο Λονδίνο για να προληφθεί η μόλυνση των υπόγειων υδάτων. Το εγκαταλελειμένο χωριό του Παρισίου δεν κατατάσσεται πλέον στις αναφορές απογραφής. Πολλά από τα τοπωνύμια του νησιού χρονολογούνται από τον Πατέρα Εμμανουήλ Ρουζιέ, έναν Γάλλο ιερέα που μίσθωσε το νησί από το 1917 έως το 1939 και φύτεψε περίπου 800.000 φοίνικες εκεί. Έζησε στο "Παρισινό" του σπίτι (τώρα, μόνο μικρά ερείπια) που βρισκόταν έναντι του "Καναλιού Κλέφτη" (κύρια είσοδο στην λιμνοθάλασσα) από το Λοντρές (ή Λονδίνο, που ίδρυσε ως λιμάνι). Το Λα κολλίν ντε Τζο (λόφος του Τζο) είναι το ψηλότερο σημείο στην ατόλλη (λιγότερο από 12 μέτρα πάνω από το επίπεδο της θάλασσας) κοντά στις Γωνίες Αρτέμια.
Οι Βρετανοί δοκίμασαν εκεί την πρώτη τους βόμβα υδρογόνου τον Μάιο του 1957, και οι Ηνωμένες Πολιτείες διεξήγαγαν την Επιχείρηση Δομίνικου το 1962. Κάποια τοπωνύμια προέρχονται από την περίοδο των πυρηνικών δοκιμών (Μπανάνα και Κύριο Στρατόπεδο). Υπάρχει ένας Ιαπωνικός σταθμός εντοπισμού δορυφόρων και ένας εγκαταλελειμένος αεροδιάδρομος (Πεδίο Αίον)που προτάθηκε για επαναλειτουργία από τους Ιάπωνες για το ακυρωμένο πλέον σχέδιο τους ΕΛΠΙΔΑ-Χ (ένα διαστημόπλοιο).
Το νησί έχει περίπου 5.000 κατοίκους και 2 αντιπροσώπους στην Μανεάμπα νι Μαουνγκαταμπού (Κοινοβούλιο του Κιριμπάτι). Το υπουργείο των Νήσων Γραμμής και Φοίνικα βρίσκεται στο Λονδίνο. Υπάρχουν επίσης δύο νέα γυμνάσια στον δρόμο μεταξύ Ταμπουακέα και Μπανάνα: ένα καθολικό και ένα Προτεσταντικό.
Παλαιότερα (έληξε στις 6 Απριλίου 2004) μια απευθείας πτήση της Αιρ Κιριμπάτι (που έκαναν οι Αλόχα Αερογραμμές) συνέδεε το Κιριτιμάτι με την Χονολουλού κάθε εβδομάδα με ένα Μπόινγκ 737. Προσωρινά την αντικατέστησαν με τζετς. Από τον Οκτώβριο του 2005, η Αιρ Πασίφικ κάνει μια εβδομαδιαία στάση μεταξύ Χονολουλού και Ναντί στα Φίτζι. Το Αεροδρόμιο Κάσσιντυ διαθέτει έναν στρωμένο διάδρομο μήκους 2.103 μέτρων. Ένα μεγάλο και σύγχρονο τζέττυ (πλατφόρμα δημιουργημένη προς το νερό), που διαχειρίζεται κάποια φορτία, κατασκευάστηκε από τους Ιάπωνες.
Η βροχόπτωση είναι λιγοστή εκτός από τις χρονιές με Ελ Νίνιο. Η χλωρίδα και η πανίδα είναι μοναδικές, αλλά το νησί επηρεάζεται από τακτικές, σφοδρές ξηρασίες. Οι περισσότερες από τις προμήθειες τροφίμων της ατόλλης πρέπει να εισάγονται, αν και υπάρχουν άφθονα αλιεύματα. Οι εξαγωγές του νησιού περιλαμβάνουν ψάρια ενυδρείου, καρύδες, και φύκια. Επιπροσθετα, υπάρχει κάποιος μικρός τουρισμός, που κυρίως συνδέεται με αλιείς που ενδιαφέρονται για την αλιεία στην λιμνοθάλασσα ή στην παράκτια περιοχή.

</doc>
<doc id="67543" url="https://el.wikipedia.org/wiki?curid=67543" title="Ιεφθάε">
Ιεφθάε

Ο Ιεφθάε είναι πρόσωπο της Βίβλου. Ήταν ο 13ος κατά σειρά Κριτής του Ισραήλ και ένας από τους μέγιστους κριτές του.
Ο Ιεφθάε προερχόταν εκ Γαλαάδ και ήταν νόθος γιος από εταίρα που γι΄ αυτό το λόγο είχε εκδιωχθεί από τους ετεροθαλείς αδελφούς του. Τότε ο Ιεφθάε κατέφυγε στην ύπαιθρο όπου και τέθηκε επικεφαλής ατάκτων Ισραηλιτών οργανώνοντας αξιόλογο στρατό που οδήγησε κατά των Αμμωνιτών. Τολμηρός και γενναίος διακρίθηκε στον πόλεμο αυτό, εξερχόμενος νικητής. Κατά το Ταλμούδ (Ταλμούδ Πεσαχίν: 13 α, β) σ' αυτόν και μόνο οφείλονταν η επιτυχής έκβαση αυτού του πολέμου.
Όμως ο Ιεφθάε είναι περισσότερος γνωστός στη Δύση και στη παγκόσμια φιλολογία για τη θυσία της θυγατέρας του που χαρακτηρίσθηκε ως «"Βιβλική Ιφιγένεια"» και της οποίας το όνομα δεν αναφέρεται πουθενά, επαναλαμβάνοντας τον ελληνικό μύθο πριν της εκστρατείας των Ελλήνων στη Τροία. Το επεισόδιο αυτό έχει ως εξής:
Ο Ιεφθάε ξεκινώντας για την εναντίον των Αμμωνιτών μάχη, ορκίσθηκε στον Κύριο να θυσιάσει σε περίπτωση νίκης του τον πρώτο που θα τον υποδεχόταν στην επιστροφή του. Έτσι όταν επέστρεφε νικητής έσπευσε η μικρή του θυγατέρα να τον προϋπαντήσει κρατώντας κύμβαλο... την οποία και τελικά θυσίασε. Οι Ισραηλίτες θαυμάζοντας τη σώφρονα αυτή αντίληψη του Ιεφθάε (αρχηγού των ατάκτων) τον ανακήρυξαν μέγα κριτή τους.

</doc>
<doc id="67544" url="https://el.wikipedia.org/wiki?curid=67544" title="Κύθηρα (αποβατικό)">
Κύθηρα (αποβατικό)

Το αποβατικό αρμάτων Κύθηρα Α/Β 1198, L-198, L-185 παραχωρήθηκε στο Ελληνικό Πολεμικό Ναυτικό από το Αμερικανικό Ναυτικό το 1946, όπου αναφέρονταν ως ‘LCT 1198’. Η τελετή έπαρσης της Ελληνικής Σημαίας πραγματοποιήθηκε στις 3 Σεπτεμβρίου 1946 στο Ελ Κάπριτ στη Διώρυγα Σουέζ. Εκτός από το Α/Β Κύθηρα, μεταξύ των ετών 1945 και 1946, παραχωρήθηκαν στο Π.Ν. άλλα ένδεκα σκάφη όμοιου τύπου (Αμοργός, Βραχνί, Θήρα, Μήλος, Σέριφος, Κάνδανος, Μαλακάσι, Κομένο, Ανάφη, Παλαιοχώρι και Σοφάδες), τα οποία εκποιήθηκαν το 1963, με την εξαίρεση των Α/Β Μήλος και Κύθηρα.
Τον Νοέμβριο του 1956 ενώ βρίσκονταν στη διάθεση του Υπουργείου Ανοικοδομήσεως, μετά τους σεισμούς στα νησιά του Ιονίου, προσάραξε στις ακτές της Κεφαλλονιάς και σχεδόν βυθίστηκε. Ανελκύθηκε από το Πολεμικό Ναυτικό με δικά του μέσα.

</doc>
<doc id="67545" url="https://el.wikipedia.org/wiki?curid=67545" title="Νίκος Κούρος">
Νίκος Κούρος

Ο Νίκος Κούρος (20 Μαρτίου 1928 - 24 Οκτωβρίου 2018) ήταν Έλληνας ηθοποιός.
Βιογραφία.
Σπούδασε Νομικά στο Πανεπιστήμιο Αθηνών, πιάνο και τραγούδι στο "Ωδείο Αθηνών" και θέατρο στη δραματική σχολή του "Ελληνικού Ωδείου". Στο θέατρο εμφανίστηκε για πρώτη φορά το 1957 με το θίασο Άννας Λώρη - Άλκη Παπά (θέατρο "Διονύσια", Καλλιθέα). 
Ήταν για αρκετά χρόνια μέλος του Θεάτρου Τέχνης - Καρόλου Κουν και αργότερα μεταπήδησε σε άλλους θιάσους. Εκτός από το θέατρο, τον κινηματογράφο και την τηλεόραση, εργάστηκε ως εκφωνητής θεατρικών και λογοτεχνικών εκπομπών και ως πολιτικός σχολιαστής στο Ελληνικό Ίδρυμα Ραδιοφωνίας (1954-1957), ενώ ασχολήθηκε με τη σκηνοθεσία και τη λογοτεχνία.
Φιλολογία.
Ήταν μέλος της Εταιρείας Ελλήνων Λογοτεχνών και είχε εκδόσει τέσσερεις ποιητικές συλλογές :

</doc>
<doc id="67546" url="https://el.wikipedia.org/wiki?curid=67546" title="Σέριφος (Αποβατικό)">
Σέριφος (Αποβατικό)



</doc>
<doc id="67547" url="https://el.wikipedia.org/wiki?curid=67547" title="Πρωτάθλημα ποδοσφαίρου Ανδόρας">
Πρωτάθλημα ποδοσφαίρου Ανδόρας

Το Πρωτάθλημα ποδοσφαίρου Ανδόρρας (καταλανικά: "Lliga andorrana de futbol") διοργανώνεται από την Ομοσπονδία Ποδοσφαίρου της Ανδόρρας και ξεκίνησε μόλις το 1995, ένα έτος μετά τη δημιουργία της ομοσπονδίας. Η ανώτατη κατηγορία με την οποία ξεκίνησε και το πρωτάθλημα είναι η Πριμέρα Ντιβιζιό ("Primera Divisió"), τρία χρόνια αργότερα το 1998 δημιουργήθηκε και δεύτερη κατηγορία η Σεγκόνα Ντιβιζιό ("Segona Divisió").
Πριν τη δημιουργία του πρωταθλήματος ο ανώτατος εκπροσωπητής του πριγκιπάτου τής Ανδόρρας ήταν η ΦΚ Ανδόρρα, ομάδα με έδρα την πρωτεύουσα τής χώρας που όμως συμμετέχει στο ισπανικό πρωτάθλημα ποδοσφαίρου.
Ιστορία.
Το διοργανωτικό σχήμα όπως και ο αριθμός των συμμετέχοντων συλλόγων άλλαξε πολλές φορές στην διάρκεια των ετών. Την πρώτη χρονιά, την περίοδο 1995/1996, έλαβαν μέρος δέκα ομάδες που παίζανε διπλούς αγώνες μεταξύ τους και η πρώτη ομάδα της τελικής βαθμολογίας είχε τον τίτλο του πρωταθλητή. Το πρωτάθλημα συνεχίστηκε με το ίδιο αγωνιστικό σχήμα, αλλά την επόμενη σαιζόν με δώδεκα και τη μεθεπόμενη με ένδεκα ομάδες.
Την περίοδο 1998/1999 υποβιβάστηκαν από τις δώδεκα ομάδες οι τέσσερεις τελευταίες. Στόχος ήταν ο περιορισμός τών ομάδων σε οκτώ στην πρώτη κατηγορία και η δημιουργία της δεύτερης κατηγορίας.
Την περίοδο 1999/2000 η ΚΕ Μπενίτο αποσύρθηκε από το πρωτάθλημα και η σαιζόν τελείωσε με εφτά ομάδες (οι βαθμοί που είχαν συγκεντρωθεί με την ομάδα που αποχώρησε δεν μέτρησαν). Στο τέλος της περιόδου ξέσπασε οικονομικό και διοικητικό σκάνδαλο γύρω απο την πρωταθλήτρια Κονστελ•λασιό Εσπορτίβα που κατέληξε στον υποβιβασμό της ομάδας. Η ομάδα Σπόρτινγκ Κλούμπ ντ' Εσκάλδες που είχε υποβιβαστεί την κανονική σαιζόν μπόρεσε έτσι να παραμείνει στην κατηγορία.
Από την περίοδο 2000/2001 εισήχθη το παρακάτω ισχύων αγωνιστικό σχήμα.
Αγωνιστικό σχήμα.
Το πρωτάθλημα ποδοσφαίρου Ανδόρρας αποτελείται μόνο από δυο κατηγορίες: την πρώτη κατηγορία γνωστή ως Πριμέρα Ντιβιζιό (" Primera Divisió ") και την δεύτερη κατηγορία γνωστή ως Σεγκόνα Ντιβιζιό (" Segona Divisió ") με συνεχώς μεταβαλόμενο αριθμό συμμετέχοντων συλλόγων και διοργανωτικού σχήματος. Λόγω του μικρού μέγεθους τής χώρας, δεν υπάρχουν κατώτερες κατηγορίες.
Οι οκτώ ομάδες της Πριμέρα Ντιβιζιό αγωνίζονται στην κανονική περίοδο με διπλούς αγώνες (εντός και εκτός έδρας) μεταξύ τους. Η κανονική περίοδος αποτελείται έτσι από 14 αγωνιστικές και με το τέλος της ξεκινά η φάση τών πλέι οφς: οι πρώτες τέσσερεις ομάδες της βαθμολογίας αγωνίζονται μεταξύ τους σε διπλούς αγώνες (για τον τίτλο του πρωταθλητή), το ίδιο συμβαίνει και με τις τέσσερεις ομάδες που τερμάτισαν τελευταίες (για το ζήτημα της υποβίβασης). Έτσι κάθε ομάδα διεκπεραιώνει συνολικά 20 αγώνες. Οι βαθμοί που θα αποκτήσουν οι ομάδες από τα πλέι οφς προστίθονται στους βαθμούς που είχαν συγκεντρώσει από την κανονική περίοδο για να διαμορφωθεί η τελική βαθμολογία.
Από την περίοδο 2018/2019 η πρώτη ομάδα βάση της τελικής βαθμολογίας λαμβάνει μέρος στον προκαταρκτικό γύρο του Τσάμπιονς Λιγκ. Η δεύτερη και η τρίτη ομάδα λαμβάνουν μέρος στον προκαταρκτικό γύρο του Γιουρόπα Λιγκ. Η τελευταία στη βαθμολογία ομάδα υποβιβάζεται, ενώ η προτελευταία ομάδα παίζει διπλό αγώνα μπαράζ με την δεύτερη στη βαθμολογία της δεύτερης κατηγορίας.
Στη δεύτερη κατηγορία, τη Σεγκόνα Ντιβιζιό, δεν υπάρχουν πλέι οφς. Η πρώτη ομάδα της τελικής βαθμολογίας προβιβάζεται στην πρώτη κατηγορία, και η δεύτερη παίζει διπλό αγώνα μπαράζ με την προτελευταία της ανώτερης κατηγορίας.
Γήπεδα.
Τα παιχνίδια του πρωταθλήματος της πρώτης και δεύτερης κατηγορίας διεξάγονται στα γήπεδα της Ομοσπονδίας Ποδοσφαίρου της Ανδόρρας. Επίσης χρησιμοποιούνται για αγώνες πρωταθλήματος και δυο εγκαταστάσεις στη γειτονική Καταλωνία. Απ' όλες τις ομάδες της πρώτης και δεύτερης κατηγορίας μόνο η ΦΚ Ενκάμπ έχει από το Νοέμβριο του 2015 δικό της γήπεδο.
Κατάλογος Πρωταθλητών.
 

</doc>
<doc id="67550" url="https://el.wikipedia.org/wiki?curid=67550" title="Κάνδανος (αποβατικό)">
Κάνδανος (αποβατικό)

Το αποβατικό αρμάτων Κάνδανος Α/Β 587, Α/Β 201 παραχωρήθηκε στο Ελληνικό Πολεμικό Ναυτικό από το Αμερικανικό Ναυτικό το 1946, όπου αναφέρονταν ως ‘LCT 587’. Η τελετή έπαρσης της Ελληνικής Σημαίας πραγματοποιήθηκε στις 10 Μαρτίου 1946 στο Ελ Κάπριτ στη Διώρυγα του Σουέζ. Εκτός από το Α/Β Κάνδανος , μεταξύ των ετών 1945 και 1946, παραχωρήθηκαν στο Π.Ν. άλλα ένδεκα σκάφη όμοιου τύπου, τα Βραχνί, Θήρα, Μήλος, Κύθηρα, Αμοργός, Σέριφος, Μαλακάσι, Κομένο, Ανάφη, Παλαιοχώρι και Σοφάδες, τα οποία εκποιήθηκαν το 1963, με την εξαίρεση των Α/Β Μήλος και Κύθηρα. Αυτά τα πλοία χρησιμοποιήθηκαν επί μακράν για στρατιωτικές και κρατικές μεταφορές κυρίως τα πρώτα μεταπολεμικά χρόνια.

</doc>
<doc id="67551" url="https://el.wikipedia.org/wiki?curid=67551" title="Μαλακάσι (αποβατικό)">
Μαλακάσι (αποβατικό)

Το αποβατικό αρμάτων Μαλακάσι Α/Β 619 παραχωρήθηκε στο Ελληνικό Πολεμικό Ναυτικό από το Αμερικανικό Ναυτικό το 1946, όπου αναφέρονταν ως ‘LCT 619’. Η τελετή έπαρσης της Ελληνικής Σημαίας πραγματοποιήθηκε στις 21 Σεπτεμβρίου 1945 στη Μεσσήνη Ιταλίας. Εκτός από το Α/Β Μαλακάσι, μεταξύ των ετών 1945 και 1946, παραχωρήθηκαν στο Π.Ν. άλλα ένδεκα σκάφη όμοιου τύπου (Βραχνί, Θήρα, Μήλος, Κύθηρα, Αμοργός, Κάνδανος, Σέριφος, Κομένο, Ανάφη, Παλαιοχώρι και Σοφάδες), τα οποία εκποιήθηκαν το 1963, με την εξαίρεση των Α/Β Μήλος και Κύθηρα. Αυτά τα πλοία χρησιμοποιήθηκαν επί μακράν για στρατιωτικές και κρατικές μεταφορές κυρίως τα πρώτα μεταπολεμικά χρόνια.

</doc>
<doc id="67552" url="https://el.wikipedia.org/wiki?curid=67552" title="Κύπελλο Ανδόρρας (ποδόσφαιρο ανδρών)">
Κύπελλο Ανδόρρας (ποδόσφαιρο ανδρών)

Το Κύπελλο Ανδόρρας (καταλανικά: "Copa Constitució") είναι ο διαγωνισμός κυπέλλου των ποδοσφαιρικών σωματείων της Ανδόρρας. Πρωτοξεκίνησε την περίοδο 1990/91 και διεκόπη για δυο φορές (το 1992 και το 1993). Από το 1994 και ύστερα ο διαγωνισμός συνεχίστηκε χωρίς διακοπές. Την ίδια χρονιά δημιουργήθηκε και η Ποδοσφαιρική Ομοσπονδία της Ανδόρρας, η οποία ανέλαβε αμέσως και την διοργάνωση του θεσμού. Με την προσχώρηση της ομοσπονδίας στη FIFA και την UEFA το 1996, ο διαγωνισμός αναγνωρίστηκε και επίσημα διεθνώς. 
Το ρεκόρ τίτλων διαθέτει η ΦΚ Σάντα Κολόμα με οκτώ τίτλους. 
Αγωνιστικό σχήμα.
Το Κόπα Κονστιτουθιό περιλαμβάνει πέντε γύρους:
Ο κυπελλούχος Ανδόρρας λαμβάνει μέρος στο δεύτερο προκριματικό γύρο του Γιουρόπα Λιγκ. Σε περίπτωση που ο κυπελλούχος είναι και πρωταθλητής, τότε τη θέση στη Γιουρόπα Λιγκ καταλαμβάνει ο φιναλίστ, που όμως αναγκάζεται να αγωνιστεί στον πρώτο προκριματικό γύρο.

</doc>
<doc id="67554" url="https://el.wikipedia.org/wiki?curid=67554" title="Σούπερ κύπελλο Ανδόρρας">
Σούπερ κύπελλο Ανδόρρας

To Σούπερ κύπελλο Ανδόρρας (Σουπερκόπα Ανδορράνα) είναι μία ποδοσφαιρική διοργάνωση, που πραγματοποιείται στην Ανδόρρα από το 2003. Πρόκειται για αναμέτρηση μονού αγώνα μεταξύ του κατόχου του Κυπέλλου Ανδόρρας και του εκάστοτε πρωταθλητή. Πραγματοποιείται κάθε χρόνο στην αρχή της ποδοσφαιρικής περιόδου στο γήπεδο Καμπ ντ' Εσπόρτς ντ' Αϊζοβάλ στο Αϊζοβάλ.
Η ΦΚ Σάντα Κολόμα έχει τα περισσότερα κύπελλα (4 τίτλοι), ακολουθεί η Ουνιό Εσπορτίβα Σαν Τζουλιά με τρία κύπελλα και η 
Ρέιντζερς ΦΚ με ένα. 

</doc>
<doc id="67555" url="https://el.wikipedia.org/wiki?curid=67555" title="Σούπερ κύπελλο Ανδόρας">
Σούπερ κύπελλο Ανδόρας



</doc>
<doc id="67558" url="https://el.wikipedia.org/wiki?curid=67558" title="Γεώργιος Μανιάκης">
Γεώργιος Μανιάκης

Ο Γεώργιος Μανιάκης (998 - 1043) ήταν Βυζαντινός στρατηγός που έδρασε κατά το β΄ τέταρτο του 11ου αιώνα. Από πολλούς νεώτερους ιστορικούς θεωρείται συνεχιστής της «Μακεδονικής εποποιίας», δηλαδή των στρατιωτικών επιτευγμάτων των αυτοκρατόρων-στρατηλατών Νικηφόρου Β΄ Φωκά, Ιωάννη Α΄ Τσιμισκή και Βασιλείου Β΄ Βουλγαροκτόνου. Υπό την ηγεσία του Μανιάκη τα βυζαντινά όπλα θριάμβευσαν στο ανατολικό (Συρία) και δυτικό (Κάτω Ιταλία, Σικελία) μέτωπο κατά την περίοδο παρακμής που ακολούθησε τον θάνατο του Βουλγαροκτόνου. Όμως, η συνεχής υπονόμευσή του από την αυτοκρατορική αυλή, τον εξώθησε σε ανταρσία με άδοξο τέλος. Οι επιτυχίες του ήταν από τα ελάχιστα δείγματα δυναμισμού του Βυζαντίου εκείνης της περιόδου, καθώς η επιπολαιότητα και η κακοδιοίκηση της κεντρικής εξουσίας οδήγησαν στην συρρίκνωση της αυτοκρατορίας, που ανεστάλη με την άνοδο του Αλεξίου Α΄ Κομνηνού στον αυτοκρατορικό θώκο.
Αρχική σταδιοδρομία.
Ο Μανιάκης εμφανίζεται στο ιστορικό προσκήνιο κατά τα έτη 1029/30 ως στρατηγός-κυβερνήτης των ακριτικών πόλεων στην περιοχή της βυζαντινής Μεσοποταμίας. Δεν είναι γνωστός ο χρόνος γέννησής του, αλλά εικάζεται ότι την εποχή εκείνη ήταν μεταξύ είκοσι και τριάντα ετών. Τα ίδια έτη, η βυζαντινή αυτοκρατορία υπέστη δύο βαριές ήττες από τους Άραβες του Χαλεπίου της Συρίας. Στη δεύτερη περίπτωση μάλιστα, η πολυπληθής βυζαντινή στρατιά οδηγείτο από τον ίδιο τον αυτοκράτορα Ρωμανό Γ' Αργυρό. Άμεση απάντηση έδωσε ο Μανιάκης, που με τέχνασμα εξολόθρευσε ένα αραβικό απόσπασμα 800 ανδρών. Ο αυτοκράτορας αναγνωρίζοντας την αξία του νεαρού στρατηγού, τον διόρισε κατεπάνω Κάτω Μηδίας και αρχιστράτηγο των βυζαντινών δυνάμεων του ανατολικού μετώπου. Από τη θέση αυτή, ο Μανιάκης ανέλαβε τον αγώνα του Βυζαντίου κατά του Ισλάμ. Το 1032 κατέλαβε τη σημαντική και πλούσια πόλη της Βόρειας Συρίας, Έδεσσα αφού εξανάγκασε τους υπερασπιστές της σε παράδοση. Στην πόλη αυτή ανακαλύφθηκε ένα σπουδαίο χριστιανικό κειμήλιο, η ιδιόγραφη (απόκρυφη) επιστολή του Ιησού Χριστού προς τον τότε ηγεμόνα της Έδεσσας η οποία εστάλη στην Κωνσταντινούπολη με τιμές. Η κατάληψη της Έδεσσας είχε ως συνέπεια σημαντικές εδαφικές παραχωρήσεις εκ μέρους των Αράβων προς την αυτοκρατορία, ο δε Μανιάκης τοποθετήθηκε κυβερνήτης της πόλης και από την νέα του θέση σταθεροποίησε την βυζαντινή εξουσία και επιρροή στην περιοχή. Το 1034/35 διορίστηκε κυβερνήτης των περιοχών της Βαασπρακανίας (Βασπουρακάν) στο απώτατο ανατολικό σύνορο της αυτοκρατορίας, ίσως λόγω εμφάνισης των Σελτζούκων Τούρκων.
Οι εκστρατείες στην Δύση.
Πρώτη εκστρατεία (Σικελία).
Οι επιτυχίες του Μανιάκη στην ανατολή οδήγησαν τον αυτοκράτορα Μιχαήλ Δ' να στείλει τον δοκιμασμένο στρατηγό στην Σικελία, όπου τα βυζαντινά εδάφη απειλούντο από τους Άραβες. Μάλιστα ο τελευταίος διορίστηκε «στρατηγός αυτοκράτωρ», ενώ στην εκστρατεία έλαβε μέρος ο μετέπειτα βασιλιάς της Νορβηγίας Χάραλντ Χαρντράαντε και πολλοί ακόμη μισθοφόροι από την Δυτική και Βόρεια Ευρώπη. 
Οι βυζαντινές δυνάμεις αποβιβάστηκαν στο Ρήγιο της Νότιας Ιταλίας το 1038 και το ίδιο έτος πολιορκήθηκε και κατελήφθη η Μεσσήνη. Ακολούθησε ταχεία επέλαση και κατάληψη της ανατολικής Σικελίας. Οι Άραβες της νήσου στην προσπάθειά τους να οργανώσουν αντίσταση, παραμέρισαν τις μεταξύ τους διαφορές και έλαβαν ενισχύσεις από την Αφρική. Συγκέντρωσαν έτσι ένα πολυάριθμο στράτευμα το οποίο έσπευσε να αντιμετωπίσει του αυτοκρατορικό στρατό. Οι δύο στρατοί συγκρούστηκαν στην Ραμέττα, όπου οι αραβικές δυνάμεις υπέστησαν πανωλεθρία.
Πριν οι Άραβες προλάβουν να συνέλθουν, ο Μανιάκης κατέλαβε κατά την περίοδο 1038/39 άλλες 13 σικελικές πόλεις. Συνάμα φρόντιζε να ισχυροποιεί τις θέσεις των Βυζαντινών επισκευάζοντας τα οχυρωματικά έργα στις πόλεις που καταλάμβανε ή χτίζοντας οχυρά σε διάφορες σημαντικές θέσεις. Το 1040, ισχυρή αραβική στρατιά, ενισχυμένη ακόμα μια φορά από την μουσουλμανική Βόρεια Αφρική, επεχείρησε να ανακαταλάβει τα χαμένα εδάφη. Η αποφασιστική μάχη δόθηκε στην πεδιάδα των Δραγγίνων κοντά στην Αίτνα, όπου οι Άραβες συνετρίβησαν εκ νέου. Άμεσο αποτέλεσμα της μάχης των Δραγγίνων ήταν η θριαμβευτική είσοδος των Βυζαντινών στις Συρακούσες. Έμμεσο αποτέλεσμα ήταν η συνθήκη ειρήνης που υπεγράφη μεταξύ Βυζαντίου και Φατιμιδών της Αιγύπτου, καθώς η περιφανής νίκη και γενικότερα οι επιχειρήσεις του Μανιάκη στη Σικελία είχαν προκαλέσει αίσθηση στον μουσουλμανικό κόσμο. 
Τότε όμως έφτασε από την Πόλη διαταγή ανάκλησης του νικηφόρου στρατηγού, συνέπεια συκοφαντίας από τον ναύαρχο Στέφανο, που τελούσε υπό τις διαταγές του Μανιάκη στη Σικελία. Η διένεξη των δύο ανδρών άρχισε όταν μετά τη μάχη των Δραγγίνων ο Στέφανος επέδειξε αμέλεια καθήκοντος, με συνέπεια αρκετοί Άραβες να διαφύγουν στην Αφρική εκμεταλλευόμενοι την αδράνεια του βυζαντινού στόλου. Γι’ αυτή του την ενέργεια προσεβλήθη δημοσίως από τον Μανιάκη, ο τελευταίος μάλιστα χειροδίκησε επί του ναυάρχου. Εις αντεκδίκησιν, ο Στέφανος σε επιστολή του προς τον αυτοκράτορα, εξέπεμψε κατηγορίες περί συνομωσίας του Μανιάκη κατά του στέμματος. Έτσι ο στρατηγός ανεκλήθη στην Κωνσταντινούπολη, όπου συνελήφθη και φυλακίστηκε. Στη θέση του στην αρχηγία των αυτοκρατορικών δυνάμεων στην Σικελία διορίστηκε ο συκοφάντης του, ναύαρχος Στέφανος.
Δεύτερη εκστρατεία (Κάτω Ιταλία).
Χωρίς ικανή ηγεσία, το σικελικό μέτωπο κατέρρευσε και δυο χρόνια αργότερα μόνον η Μεσσήνη βρισκόταν υπό βυζαντινή κυριαρχία. Στην Νότιο Ιταλία η κατάσταση ήταν το ίδιο οικτρή. Οι Νορμανδοί μισθοφόροι του Βυζαντίου, εκμεταλλευόμενοι την αστάθεια που επικρατούσε στην περιοχή, επαναστάτησαν καταλαμβάνοντας πόλεις των πρώην εργοδοτών τους. Παράλληλα και άλλοι τοπικοί ηγεμόνες επεξέτειναν τις επικράτειές τους εις βάρος της αυτοκρατορίας. 
Ο νέος αυτοκράτορας Μιχαήλ Ε' ο Καλαφάτης αντελήφθη το λάθος του προκατόχου του, αποφυλάκισε τον Μανιάκη (1042) και ετοιμάστηκε να τον στείλει στην Ιταλία. Αν και ο Καλαφάτης σύντομα ανατράπηκε, οι αυτοκράτειρες Ζωή και Θεοδώρα παραχώρησαν σημαντικές δυνάμεις στον Μανιάκη, ο οποίος έφτασε στον Τάραντα της Κάτω Ιταλίας το Πάσχα του 1042. Αμέσως η κατάσταση άλλαξε υπέρ των Βυζαντινών. Πολλές πόλεις ανακατελήφθησαν και η νορμανδική απειλή περιορίστηκε σε σημαντικό βαθμό.
Πάλι όμως ο Μανιάκης έπεσε θύμα διαβολής και συκοφαντίας από την κωνσταντινουπολίτικη αυλή. Κυριότερος εχθρός αυτή τη φορά ήταν ο αξιωματούχος Ρωμανός Σκληρός με τον οποίο είχαν παλιές διαφορές. Χρησιμοποιώντας την επιρροή της αδερφής του, που ήταν ερωμένη του νέου αυτοκράτορα Κωνσταντίνου Θ' Μονομάχου, ο Ρωμανός διέβαλε συστηματικά τον Μανιάκη στον αυτοκράτορα, πράγμα που οδήγησε στην απόφαση ανάκλησης του στρατηγού για δεύτερη φορά ώστε να δώσει εξηγήσεις για τις εναντίον του κατηγορίες (αρχές φθινοπώρου 1042). Ο Ρωμανός έφτασε στο σημείο να λεηλατήσει την περιουσία του Μανιάκη στην Μικρά Ασία και μάλιστα να ατιμάσει την σύζυγο του τελευταίου. Η είδηση των πράξεων αυτών εξόργισε τον Μανιάκη ο οποίος τον Οκτώβριο του ιδίου έτους στασίασε και ανακηρύχθηκε αυτοκράτορας από τα στρατεύματά του.
Επανάσταση και θάνατος του Μανιάκη.
Πρώτη ενέργεια του στασιαστή στρατηγού ήταν να εκτελέσει με παραδειγματικό τρόπο τους απεσταλμένους του αυτοκράτορα. Έπειτα συγκέντρωσε τα στρατεύματά του και διεκπεραιώθηκε στην Βαλκανική, στην πόλη του Δυρραχίου, η οποία παραδόθηκε αμαχητί (αρχές 1043). Στην ίδια περιοχή προσχώρησαν στον στρατό του εθελοντές και οι στασιαστές βάδισαν προς την πρωτεύουσα. 
Ο αυτοκράτορας προσπάθησε να έρθει σε κάποιο συμβιβασμό με τον Μανιάκη, αλλά οι προτάσεις του απορρίφθηκαν περιφρονητικά. Η σύγκρουση, λοιπόν, ήταν βέβαιη γι’ αυτό η κυβέρνηση συγκέντρωσε ογκώδες στράτευμα επικεφαλής του οποίου έθεσε τον απειροπόλεμο ευνούχο Στέφανο Περγαμηνό.
Οι δύο αντίπαλοι συναντήθηκαν στην Μακεδονία, κοντά στην Αμφίπολη. Ο στρατός του Μανιάκη, εμπειροπόλεμος και με ικανή ηγεσία, σύντομα επικράτησε του αυτοκρατορικού στρατεύματος, κατά την καταδίωξη που ακολούθησε, όμως, ο ηγέτης των στασιαστών σκοτώθηκε αναπάντεχα, με αποτέλεσμα ο στρατός του να διαλυθεί. Οι αιχμάλωτοι επαναστάτες οδηγήθηκαν στην Κωνσταντινούπολη, όπου με ταπεινωτικό τρόπο κόσμησαν τον θρίαμβο του Περγαμηνού μαζί με την αποκομμένη κεφαλή του στρατηγού. Όπως χαρακτηριστικά αναφέρει ο Μιχαήλ Ψελλός, ο αυτοκράτορας ανέπνευσε με ανακούφιση ("και ος καθαπερεί τινός καλυπτόμενος απαλλαγείς κύματος και βραχύ τι εξαναπνεύσας") όταν είδε την κεφαλή του ανθρώπου που κατά τύχη δεν κατέλαβε τον θρόνο της Βασιλεύουσας.

</doc>
<doc id="67560" url="https://el.wikipedia.org/wiki?curid=67560" title="Κανάρια νησιά">
Κανάρια νησιά



</doc>
<doc id="67562" url="https://el.wikipedia.org/wiki?curid=67562" title="Συμφωνία των Βερσαλλιών">
Συμφωνία των Βερσαλλιών



</doc>
<doc id="67563" url="https://el.wikipedia.org/wiki?curid=67563" title="Μπάσο τύμπανο">
Μπάσο τύμπανο

Το μπάσο τύμπανο γνωστό και ως μπότα ή κασα είναι μεμβρανόφωνο κρουστό όργανο με κυλινδρικό σώμα, που φέρει από μία τεντωμένη μεμβράνη σε κάθε άνοιγμα. Λέγεται και γκρανκάσα. Χρησιμοποιείται για την παραγωγή βαθύφωνων ήχων και αποτελεί βασικό μέλος των κρουστών της ορχήστρας (συνήθως με την ιταλική του ονομασία, "grancassa"), ενός συνόλου τυμπάνων, καθώς και στρατιωτικών συνόλων (μπάντα), ενώ τύμπανα με παρόμοιο μέγεθος και λειτουργικότητα δεν λείπουν από σύνολα αφρικάνικης, βαλκανικής, νοτιοαμερικάνικης και κουβανέζικης παραδοσιακής μουσικής. Ανάλογα με το μουσικό πλαίσιο, τοποθετείται στο πάτωμα (στην περίπτωση των τυμπάνων), στερεώνεται σε βάση (λ.χ., σε σύνολα ευρωπαϊκής κλασσικής μουσικής), ή, στην περίπτωση παρελάσεων, κρεμιέται στο σώμα του τυμπανιστή με τη βοήθεια ενός ιμάντα μεταφοράς.
Μουσική χρήση.
Στα τύμπανα, παίζεται συνήθως με το ισχυρό πόδι του τυμπανιστή, μέσω ενός πεντάλ (βλ. εικόνα). Αν και μια τυπική διάταξη τυμπάνων περιλαμβάνει ένα μπάσο τύμπανο, ορισμένα σύνολα έχουν δύο (δηλαδή, ένα για το κάθε πόδι του τυμπανιστή), ενώ δε λείπουν και σύνολα με περισσότερα από δύο μπάσα τύμπανα.
Είναι το μεγαλύτερο τύμπανο που χρησιμοποιείται στο σύνολο και εξαιτίας του μεγέθους του, τοποθετείται με το επίπεδο της μιας μεμβράνης της κάθετα προς το μπροστινό μέρος του ντράμερ. Κατά το στήσιμό της πρέπει απαραίτητα να τοποθετείται πάνω σε χαλί ή κάποιο άλλο παρόμοιο υλικό που δεν γλυστράει, καθώς σε διαφορετική περίπτωση η ώθηση από το πεντάλ θα μετακινούσε τη μπότα και μαζί και τα δυο τύμπανα εκτός θέσης. Ανάλογα με τον ήχο που θέλει να πετύχει κανείς, μπορεί στο εσωτερικό της να τοποθετηθούν κομμάτια από υλικό που δημιουργούν κάποια συντομότερη απόσβεση στον ήχο, όπως αφρολέξ.

</doc>
<doc id="67566" url="https://el.wikipedia.org/wiki?curid=67566" title="Ο μακρυμάλλης">
Ο μακρυμάλλης

Ο μακρυμάλλης είναι ο τίτλος δίσκου του Γιάννη Ζουγανέλη που κυκλοφόρησε τον Απρίλιο του 1993 από την WEA. Ο δίσκος περιέχει 12 τραγούδια, τα 11 σε ενορχήστρωση του Νίκου Λαβρανού και 1 σε ενορχήστρωση Γιώργου Αρχοντάκη. Όταν κυκλοφόρησε γνώρισε μεγάλη επιτυχία χάρη στο σατυρικό πνεύμα του και στην προβολή του μέσα από την ψυχαγωγική σειρά που παρουσίαζε τότε ο Γιάννης Ζουγανέλης στην τηλεόραση.

</doc>
<doc id="67568" url="https://el.wikipedia.org/wiki?curid=67568" title="Δημήτριος Μπισκίνης">
Δημήτριος Μπισκίνης

Ο Δημήτριος Α. Μπισκίνης (Πάτρα 12 Απριλίου 1891 - Ζωγράφου Αττικής 20 Μαρτίου 1947) ήταν Έλληνας ζωγράφος της ακαδημαϊκής σχολής.
Βιογραφικό.
Γεννήθηκε το 1891 στην Πάτρα. Σπούδασε αρχικά στο Σχολείο Καλών Τεχνών και μετά από το τέλος των Βαλκανικών Πολέμων συνέχισε τις σπουδές του στο Παρίσι.
Διετέλεσε καθηγητής στης Ανωτάτη Σχολή Καλών Τεχνών αντικαθιστώντας το 1928 τον Βικέντιο Μποκατσιάμπη στα μαθήματα της κοσμηματογραφίας και της προοπτικής. Το 1930, ανέλαβε τη διδασκαλία του μαθήματος της σκιαγραφίας. 
Μεταξύ των μαθητών του συγκαταλέγονται οι Διαμαντής Διαμαντόπουλος, Νίκος Εγγονόπουλος, Ασαντούρ Μπαχαριάν, Πάρις Πρέκας, Παναγιώτης Τέτσης, ο Απόστολος Λευκάδιος κ.ά. Ήταν φίλος με τον Κωστή Παλαμά και εικονογράφησε πολλά ποιητικά έργα του τελευταίου. Πέθανε στις 20 Μαρτίου 1947 στου Ζωγράφου σε ηλικία μόλις 56 ετών. 
Δέκα χρόνια μετά τον θάνατό του, το 1957, έγινε αναδρομική έκθεση έργων του στην αθηναϊκή αίθουσα «Παρνασσός». Το 1991, με αφορμή τα εκατό χρόνια από την γέννησή του, έγιναν άλλες δύο αναδρομικές εκθέσεις έργων του στην γενέτειρά του (Δημοτική Πινακοθήκη Πατρών), καθώς και στην αθηναϊκή συνοικία Ζωγράφου, όπου έζησε ένα μεγάλο μέρος της ζωής του (Δημοτική Πινακοθήκη Ζωγράφου). Προς τιμήν του η οδός στην οποία βρισκόταν το σπίτι του έλαβε τ' όνομά του.
Έργο &amp; τεχνοτροπία.
Ο Μπισκίνης ήταν μια πολύπλευρη,ασκητική και ανήσυχη προσωπικότητα. Το έργο του είναι πολυδιάστατο και περιλαμβάνει θρησκευτικές ( εμπνευσμένες από την αρχαία ελληνική αλλά και τη χριστιανική θρησκεία ), ηθογραφικές και αλληγορικές σκηνές, νεκρές φύσεις αλλά και προσωπογραφίες. Σημαντικό ρόλο στο έργο του έπαιξε ο συμβολισμός, όπως αυτός διαμορφώθηκε στα τέλη του 19ου αιώνα. Ο Μπισκίνης επηρεάστηκε από το έργο του Νικόλαου Γύζη και παρέμεινε πιστός στην ιδεαλιστική ρομαντική ζωγραφική του Jugendstil.

</doc>
<doc id="67570" url="https://el.wikipedia.org/wiki?curid=67570" title="Φωκίων Ρωκ">
Φωκίων Ρωκ

Ο Φωκίων Ρωκ (Αργοστόλι 1891 - Αθήνα, 18 Μαρτίου 1945) ήταν Έλληνας γλύπτης, σκιτσογράφος και συγγραφέας.
Βιογραφικά στοιχεία.
Ήταν απόγονος Γάλλου εγκαταστημένου στην Ελλάδα από το 18ο αιώνα και γιος του Ιωάννη Ρωκ (1859 - 1909), αξιωματικού του Ελληνικού Στρατού. Ο παππούς του, Φωκίων Ρωκ, ήταν υπουργικός πάρεδρος στη Γραμματεία επί του Βασιλικού Οίκου και των Εξωτερικών, ενώ ο προπάππος του ήταν πρόξενος της Γαλλίας στην Ελλάδα
Ο Φωκίων Ρωκ, μετά τις γυμνασιακές σπουδές του στην Αθήνα, πήρε μέρος στους Βαλκανικούς πολέμους και τραυματίστηκε στη μάχη του Δρίσκου. Στις αναμνήσεις του αναφέρει ότι ο ποιητής Λορέντζος Μαβίλης ξεψύχησε στα χέρια του.
Στη συνέχεια, ο Ρωκ φοίτησε στην Ανωτάτη Σχολή Καλών Τεχνών (Α.Σ.Κ.Τ.) της Αθήνας, κοντά στον καθηγητή της γλυπτικής Θωμά Θωμόπουλο, από όπου αποφοίτησε το 1925 με το πτυχίο της Πλαστικής. Συμπλήρωσε τος σπουδές του στο Παρίσι στη Σχολή Καλών Τεχνών (École Supérieure des Beaux–Arts) και στην Ακαδημία της Γκραντ Σωμιέρ (Académie de la Grande Chaumière). Εργάστηκε και στο εργαστήριο του Κώστα Δημητριάδη στο Παρίσι. Το 1930 επέστρεψε στην Αθήνα, όπου διορίστηκε έφορος της Συλλογής Γλυπτικής της Σχολής Καλών Τεχνών, όπου δίδαξε Πλαστική. Στο διάστημα αυτό επανεγγράφηκε ως σπουδαστής στη Σχολή και το 1943 έλαβε το πτυχίο της Γλυπτικής. Ο Ρωκ νυμφεύθηκε τη Σοφία, κόρη του αντιστρατήγου Βασιλείου Μελά, νεότερου αδελφού του Παύλου Μελά.
Επιστρέφοντας από το Παρίσι στην Αθήνα, άνοιξε εργαστήριο από κοινού με τους ζωγράφους Περικλή Βυζάντιο και Παύλο Καλλιγά (1922 - 1928) στους Αέρηδες στην Πλάκα, επί της οδού Διογένους αριθ. 4. Το εργαστήριο αυτό λειτούργησε ως καλλιτεχνικό στέκι, κατά το πρότυπο των γαλλικών ατελιέ της Μονμάρτρης, όπου σύχναζαν ο Φωκίων Ρωκ, ο Παύλος Καλλιγάς, οι ποιητές Μιλτιάδης Μαλακάσης και Κώστας Ουράνης κ.ά. Το κτίσμα (όπου στεγάζεται σήμερα μια ταβέρνα) σώζεται μέχρι και σήμερα, με εντοιχισμένη αναμνηστική μαρμάρινη πλάκα, όπου αναφέρεται ότι "Το κτίριο αυτό στέγασε το ατελιέ των Περικλή Βυζαντίου, ζωγράφου, Παύλου Καλλιγά, ζωγράφου, Φωκίωνα Ρωκ, γλύπτη, 1922 - 1928". Ως συγγραφέας, ο Φωκίων Ρωκ έγραψε "Μαθήματα τέχνης των Ενγκρ, Ροντέν, Μπουρντέλ" (1944), με χαρακτικά του Γιάννη Μόραλη.
Καλλιτεχνική δημιουργία.
Το σημαντικότερο έργο του Φωκίωνα Ρωκ είναι το Μνημείο του Άγνωστου Στρατιώτη στην Αθήνα, μπροστά από τη Βουλή των Ελλήνων, όπου ο Ρωκ φιλοτέχνησε την ανάγλυφη σε γκρίζο πωρόλιθο πλάκα του "Νεκρού Οπλίτη" (1932) με αρχαϊκή περικεφαλαία και ασπίδα. Το έργο είναι εμπνευσμένο από τα αρχαϊκά αγάλματα του Ναού της Αφαίας Αθηνάς στην Αίγινα, που βρίσκονται σήμερα στη Γλυπτοθήκη του Μονάχου. Τα λοιπά καλλιτεχνικά στοιχεία του μνημείου συμπλήρωσε ο καθηγητής γλυπτικής Κώστας Δημητριάδης. Τα αποκαλυπτήρια έγιναν στις 25 Μαρτίου 1932 από τον αντιπρόεδρο της κυβέρνησης Ανδρέα Μιχαλακόπουλο.
Έργα του Φωκίωνα Ρωκ βρίσκονται σε δημόσιους χώρους της Αθήνας, μεταξύ των οποίων περιλαμβάνονται: 

</doc>
<doc id="67575" url="https://el.wikipedia.org/wiki?curid=67575" title="Κομένο (αποβατικό)">
Κομένο (αποβατικό)

Το αποβατικό αρμάτων Κομένο Α/Β 625 παραχωρήθηκε στο Ελληνικό Πολεμικό Ναυτικό από το Αμερικανικό Ναυτικό το 1946. Συμμετείχε στις επιχειρήσεις στη Μεσσήνη Ιταλίας στις 11 Σεπτεμβρίου 1945. Παραχωρήθηκαν στο Π.Ν. άλλα ένδεκα σκάφη όμοιου τύπου (Βραχνί, Θήρα, Μήλος, Κύθηρα, Αμοργός, Κάνδανος, Σέριφος Ι, Μαλακάσι, Ανάφη, Παλαιοχώρι και Σοφάδες), τα οποία εκποιήθηκαν το 1963, με την εξαίρεση των Α/Β Μήλος και Κύθηρα. Αυτά τα πλοία χρησιμοποιήθηκαν επί μακράν για στρατιωτικές και κρατικές μεταφορές κυρίως τα πρώτα μεταπολεμικά χρόνια.

</doc>
<doc id="67576" url="https://el.wikipedia.org/wiki?curid=67576" title="Τάγμα Ιερωνυμιτών">
Τάγμα Ιερωνυμιτών

Το Τάγμα Ιερωνυμιτών ή Ιερωνυμίτες είναι θρησκευτικό τάγμα της Καθολικής Εκκλησίας. Ιδρύθηκε το 1373 από Φραγκισκανούς μαθητές του Αγίου Θωμά της Σιέννας. Τα κυριότερα και σπουδαιότερα των Μοναστηριών τους βρίσκονται στην Ισπανία και στη Πορτογαλία. Οι Ιερωνυμίτες διακρίνονται για την ακραία αυστηρότητα του μοναστικού τους βίου και για τις διάφορες ιεραποστολές που επιχείρησαν κατά καιρούς ιδίως στην Αμερική. Με το αυτό γενικό όνομα φέρονται και άλλα, κατά τόπους προσδιοριζόμενα, καθολικά τάγματα μεταξύ των οποίων και γυναικεία.

</doc>
<doc id="67578" url="https://el.wikipedia.org/wiki?curid=67578" title="Ιερονυμίτες">
Ιερονυμίτες



</doc>
<doc id="67579" url="https://el.wikipedia.org/wiki?curid=67579" title="Κλουμπ Ντεπορτίβο Μπασκόνια">
Κλουμπ Ντεπορτίβο Μπασκόνια

Η ΚΝ Μπασκόνια (ισπανικά: "CD Baskonia") είναι Βασκικός αθλητικός σύλλογος στο Μπιλμπάο της Ισπανίας. Ιδρύθηκε το 1913 και από το 1997 έχει γίνει δεύτερη θυγατρική ομάδα της Αθλέτικ Μπιλμπάο. Αγωνίζεται στη Γ΄ κατηγορία του Ισπανικού πρωταθλήματος και είναι μη εκλέξιμη, δηλαδή δεν προάγεται στην επόμενη κατηγορία, αφού εκεί βρίσκεται η Μπιλμπάο Αθλέτικ. Αγωνίζεται στο "Εστάδιο ντε Λόπεθ Κορταθάρ" (Estadio de Lopez Cortázar), χωρητικότητας 8.500 θέσεων.

</doc>
<doc id="67580" url="https://el.wikipedia.org/wiki?curid=67580" title="Ευρωμπάσκετ 1953">
Ευρωμπάσκετ 1953

Η 8η διοργάνωση του ευρωπαϊκού πρωταθλήματος καλαθοσφαίρισης ανδρών του 1953 (γνωστό και ως Ευρωμπάσκετ 1953) οργανώθηκε από τη FIBA Europe. Το τουρνουά διοργάνωσε η Σοβιετική Ένωση, ως πρωταθλητές Ευρώπης του 1951 και έλαβε χώρα στη Μόσχα, κατά το διάστημα από τις 24 Μαΐου ως τις 4 Ιουνίου.
Σ' αυτό συμμετείχαν πάλι 17 ομάδες. Η Σοβιετική Ένωση, που είχε στην σύνθεσή της τον καλύτερο παίκτη της διοργάνωσης, τον Κόνιεφ και είχε την καλύτερη ομάδα, ήταν το αδιαφιλονίκητο φαβορί για το χρυσό μετάλλιο μέσα στην έδρα της. Καταρρίφθηκε ακόμη και το ρεκόρ μεγαλύτερης διαφοράς, 104 πόντοι, το οποίο διατηρείται μέχρι και σήμερα. Αυτό επιτεύχθει στη νίκη της εναντίον της Δανίας (118-14).
Όμως στον αγώνα εναντίον της ανερχόμενης δύναμης Ουγγαρίας προκάλεσε την οργή των φιλάθλων της. Αυτό έγινε γιατί ενώ το σκορ ημιχρόνου ήταν 24-22, στο δεύτερο μέρος οι παίκτες της, εκμεταλλευόμενοι τη μικρή διαφορά που εξασφάλισαν και την απουσία χρονομέτρου κρατούσαν την μπάλα, με συνέπεια η αναμέτρηση να λήξει τελικά με σκορ 29-24. Οι Ούγγροι, μάλιστα, είχαν παρατήσει το παιχνίδι και κάθονταν στο παρκέ σε ένδειξη διαμαρτυρίας. Άλλα τραγελαφικά συνέβησαν στον αγώνα Γιουγκοσλαβίας–Ισραήλ, ο οποίος κρίθηκε στην τέταρτη παράταση, αφού οι Γιουγκοσλάβοι κέρδιζαν το τζάμπολ και άλλαζαν πάσες μέχρι τη λήξη του πεντάλεπτου, οπότε και επιχειρούσαν το τελικό σουτ. Μετά από αυτά, η FIBA εισήγαγε το χρονόμετρο επίθεσης προκειμένου να μην ξαναγίνουν τέτοια φαινόμενα.
Αποτελέσματα.
Προκριματικός Γύρος.
Γκρουπ Δ.
Η ομάδα του Λιβάνου, επειδή αποχώρησε από τον αγώνα με το Ισραήλ, δεν έλαβε τον 1 βαθμό του ηττημένου.
Αγώνες κατάταξης για τις θέσεις 9-18.
Οι δύο πρώτες ομάδες κάθε ομίλου οδηγήθηκαν στην τελική φάση των 8 καλύτερων ομάδων. Οι υπόλοιπες ομάδες δημιούργησαν δύο όμιλους, πριν διασταυρωθούν μεταξύ τους οι ομάδες ανάλογα με τις θέσεις που κατέλαβαν, για να καθορίσουν την τελική κατάταξη. Η ομάδα που κατέλαβε την πέμπτη θέση στο Γκρουπ 2 καταλμβάνε την 17η θέση.
Τελική Φάση.
Οι δύο καλύτερες ομάδες των ομίλων δημιούργησαν έναν τελευταίο όμιλο. Χωρίς αγώνες νοκ-άουτ, η τελική κατάταξη των ομάδων ήταν αυτή που καθόρισε τα μετάλλια. Από την Αίγυπτο αφαιρέθηκε ο 1 βαθμός της ήττας, λόγω της απόσυρσής της από το ματς εναντίον του Ισραήλ.
Βραβεία και Στατιστική.
Έγιναν 80 αγώνες και επιτεύχθησαν 8.390 πόντοι.
Εξωτερικοί σύνδεσμοι.
&lt;br&gt;

</doc>
<doc id="67583" url="https://el.wikipedia.org/wiki?curid=67583" title="Σάσκι Μπασκόνια">
Σάσκι Μπασκόνια

Η Μπασκόνια (ισπανικά: "Baskonia") ή "Kirolbet Baskonia" είναι σύλλογος καλαθοσφαίρισης στη Χώρα των Βάσκων στην Ισπανία, με έδρα τη Βιτόρια-Γκαστέις. Ιδρύθηκε το 1959 σαν αθλητικό τμήμα της "ΚΝ Βασκόνια" (CD Vasconia). Το 1976 άλλαξε την ονομασία της σε "ΚΝ Μπασκόνια" (CD Basconia). Το 2017 πήρε τη σημερινή της ονομασία.
Ιστορία.
Ο σύλλογος ιδρύθηκε το 1959, ως τμήμα καλαθοσφαίρισης της Κλουμπ Ντεπορτίβο Βασκόνια (Club Deportivo Vasconia). Αγωνίστηκε για πρώτη φορά στην υψηλότερη κατηγορία της Ισπανίας το 1971 και αναδείχθηκε ως μια σημαντική δύναμη στο ισπανικό μπάσκετ στη δεκαετία του 1990. Πιο πρόσφατα, η Μπασκόνια έλαβε μέρος στα Final Four της Ευρωλίγκας τα έτη 2005, 2006, 2007 και 2008, χάνοντας από Μακάμπι Τελ Αβίβ στον τελικό του 2005 και στον ημιτελικό του 2006, από τον Παναθηναϊκό στα ημιτελικά του 2007, καθώς και από την ΤΣΣΚΑ Μόσχας στα ημιτελικά του 2008. 
Επίσης συμμετείχε στο Final Four της Κωνσταντινούπολης το 2016 βγαίνοντας τέταρτη. To 2017 οι Βάσκοι ήρθαν σε συμφωνία με τον θρύλο της ομάδας Πάμπλο Πριχιόνι, ο οποίος υπέγραψε διετές συμβόλαιο με την ομάδα, ωστόσο παρέμεινε μόλις λίγους μήνες. Τη σεζόν 2017-18, η ομάδα αγωνίστηκε έπειτα από εννέα χρόνια, στους τελικούς του ισπανικού πρωταθλήματος, έχασε ωστόσο από την Ρεάλ Μαδρίτης με 3-1 στη σειρά. Μετά από ένα πέρασμα του Βέλιμιρ Περάσοβιτς τη σεζόν 2018-19, προπονητής της ομάδας είναι ξανά ο Ντούσκο Ιβάνοβιτς. Στις 30 Ιουνίου 2020, πήρε το τέταρτο πρωτάθλημα της ιστορίας (πρώτο μετά από 10 χρόνια) της νικώντας την Μπαρτσελόνα 69-67.
Επωνυμίες.
Έμβλημα.
Το 2016, ο σύλλογος παρουσίασε ένα νέο μη εμπορικό λογότυπο.
Χορηγίες.
Η Σάσκι απο το 1987 είχε χορηγό την "TAULELL" γι' αυτό και η ομάδα ήταν γνωστή και σαν "Ταουγρές" (Taugrés) και από το 1997 ως "Τάου Θεράμικα" (Tau Cerámica). Από το 2009 αναγνωριζόταν ευρέως ως "Κάχα Λαμποράλ" (Caja Laboral), μια και κύριος χορηγός ήταν η ομώνυμη τράπεζα, ενώ από το 2013 έως το 2016 αναφερόταν ως "Λαμποράλ Κούτσα" (Laboral Kutxa), λόγω της χορηγίας από την ομώνυμη πιστωτική ένωση. Το 2018 πήρε τον εμπορικό τίτλο Kirolbet.
Λογότυπο.
Εξέλιξη του σήματος της Μπασκόνια με βάση το χορηγό.
Παίχτες.
Τρέχουσα σύνθεση.
&lt;section begin=roster /&gt;
&lt;section end=roster /&gt;
Διάγραμμα ομάδας.
&lt;section begin=depthchart /&gt;&lt;section end=depthchart /&gt;

</doc>
<doc id="67584" url="https://el.wikipedia.org/wiki?curid=67584" title="Ταού κεράμικα">
Ταού κεράμικα



</doc>
<doc id="67585" url="https://el.wikipedia.org/wiki?curid=67585" title="Ταουγκρές">
Ταουγκρές



</doc>
<doc id="67589" url="https://el.wikipedia.org/wiki?curid=67589" title="Τάγμα των Τζεζουάτι">
Τάγμα των Τζεζουάτι

Το Τάγμα των Τζεζουάτι ήταν θρησκευτικό τάγμα της Καθολικής Εκκλησίας που ιδρύθηκε το 1363 στην Ιταλία από τους αγίους Ιωάννη Κολομπίνι και Φραγκίσκο από το Μίνο.
Το τάγμα έλαβε αυτό το όνομα όταν ο Πάπας Ουρβανός Ε΄ επανερχόμενος από την εξορία οι οπαδοί του Κολομπίνι βγήκαν στους δρόμους για να τον προϋπαντήσουν κραυγάζοντας: «Ζει ο Ιησούς» και «Δόξα τω Ιησού». Έτσι οι ιαχές αυτές ονομάτισαν και το τάγμα αυτό, που και ο Πάπας Ουρβανός αμέσως το αναγνώρισε προσδιορίζοντας και ιδιαίτερο σχήμα. Απαγόρευσε όμως στους συναποτελούντες αυτό μοναχούς να περιέρχονται άλλες χώρες συστήνοντάς τους μόνιμη εγκατάσταση.
Παρά τις παπικές δεσμεύσεις όμως το τάγμα αυτό άρχισε να εξαπλώνεται με γοργό ρυθμό και με φεουδαλικό μοναστικό οικονομικό σύστημα σε ολόκληρη την Ιταλία. Έτσι, περεκτρεπόμενο τελικά του αρχικού σκοπού ίδρυσής του, που ήταν η περίθαλψη των ασθενών, διατάχθηκε η διάλυσή του το 1668.

</doc>
<doc id="67590" url="https://el.wikipedia.org/wiki?curid=67590" title="Τσαϊκόφσκι">
Τσαϊκόφσκι



</doc>
<doc id="67591" url="https://el.wikipedia.org/wiki?curid=67591" title="Κύπελλο Πρωταθλητριών Υδατοσφαίρισης">
Κύπελλο Πρωταθλητριών Υδατοσφαίρισης



</doc>
<doc id="67592" url="https://el.wikipedia.org/wiki?curid=67592" title="Κύπελλο πρωταθλητριών υδατοσφαίρισης γυναικών">
Κύπελλο πρωταθλητριών υδατοσφαίρισης γυναικών

Η Ευρωλίγκα γυναικών (αγγλικά: "LEN Euro League Women") ή Κύπελλο Πρωταθλητριών Ομάδων Ευρώπης υδατοσφαίρισης γυναικών είναι μια ετήσια διοργάνωση συλλόγων γυναικείας υδατοσφαίρισης που διοργανώνεται από την Ευρωπαϊκή Ομοσπονδία Κολύμβησης (γαλλικά: "Ligue Européenne de Natation", LEN) και διεκδικείται από τους ευρωπαϊκούς συλλόγους των κορυφαίων κατηγοριών. Είναι ένα από τα πιο διάσημα πρωταθλήματα στον κόσμο στη γυναικεία υδατοσφαίριση και η πιο διάσημη διασυλλογική διοργάνωση στην Ευρωπαϊκή γυναικεία υδατοσφαίριση, που παίζουν οι πρωταθλητές εθνικών πρωταθλημάτων (και για μερικά έθνη, ένας ή περισσότεροι επιλαχόντες) των ισχυρότερων εθνικών ενώσεων της LEN.
Δημιουργήθηκε το 1987 ως LEN European Cup (Ευρωπαϊκό Κύπελλο) και τροπαιούχος ομάδα για πρώτη φορά στην ιστορία της διοργάνωσης αναδείχθηκε η Ολλανδική Ντονκ Γκούντα. Το 1999 μετονομάστηκε σε LEN Champions Cup (Τσάμπιονς Καπ) και το 2013 σε LEN Euro League Women (Ευρωλίγκα γυναικών). 
Στην παρούσα μορφή της, η Ευρωλίγκα ξεκινάει στα τέλη Ιανουαρίου με ένα προκαταρκτικό γύρο. Ο προκαταρκτικός γύρος αποτελείται από 4 ομίλους των 5 ή 4 ομάδων που πραγματοποιούνται σε διάφορες πόλεις της Ευρώπης. Οι ομάδες παίζουν μεταξύ τους από μία φορά. Οι τέσσερις νικητές των ομίλων και οι τέσσερις δεύτεροι προχωρούν στους προημιτελικούς και παίζουν μεταξύ τους σε ένα σύστημα διπλού γύρου. Οι τέσσερις νικητές προχωρούν στο Final Four που διοργανώνεται τον Απρίλιο. 
Τη διοργάνωση έχουν κερδίσει 13 σύλλογοι, 9 από τους οποίους έχουν κερδίσει περισσότερες από μία φορά. Η Οριτζόντε Κατάνια είναι ο πιο επιτυχημένος σύλλογος στην ιστορία του τουρνουά, έχοντας κερδίσει 8 φορές. Η Οριτσόντε Κατάνια ύστερα από την κατάκτηση του τουρνουά του 2006 έγινε η πρώτη ομάδα στην εποχή της Euro League γυναικών που κέρδισε τον τίτλο για τρία συνεχόμενα χρόνια. Οι Ιταλικοί σύλλογοι έχουν τον υψηλότερο αριθμό των νικών (10 νίκες), ακολουθούμενοι από την Ολλανδία (7 νίκες), την Ελλάδα (6 νίκες) και την Ισπανία (5 νίκες). Η Ιταλία, η Ολλανδία και η Ελλάδα έχουν το μεγαλύτερο αριθμό ομάδων που κατέκτησαν το τουρνουά, από τρεις ομάδες η κάθε χώρα.
Ιστορία.
1987–92: Αρχές και Ολλανδική κυριαρχία.
Η πρώτη έκδοση του Ευρωπαϊκού Κυπέλλου πραγματοποιήθηκε το 1987. Δέκα ομάδες συμμετείχαν: Βίκα της Νορβηγίας, Βολτούρνο της Ιταλίας, Ζυρίχη της Ελβετίας, Κόβεντρι της Βρετανίας, Λούγκι Λουντ της Σουηδίας, Ντέλφιν Όιπεν του Βελγίου, Ντονκ Γκούντα της Ολλανδίας, Ντόφινς Κρετέιγ της Γαλλίας, Σέντες της Ουγγαρίας και Χοένλιμπουργκερ της Δυτικής Γερμανίας. Όλες αυτές οι ομάδες ήταν εγχώριοι πρωταθλητές των αντίστοιχων πρωταθλημάτων τους για την περίοδο 1986–87. Ο πρώτος αγώνας του Ευρωπαϊκού Κυπέλλου διεξήχθη στις 3 Δεκεμβρίου του 1987. Ο εναρκτήριος τελικός πραγματοποιήθηκε στο Κολυμβητήριο Σαιντ Κάθριν στο Κρετέιγ του Παρισιού μεταξύ της Ολλανδικής Ντονκ Γκούντα και της 
Γαλλικής Ντόφινς Κρετέιγ. Η Ντονκ Γκούντα νίκησε την Ντόφινς Κρετέιγ με 15–10 και έγινε η πρώτη πρωταθλήτρια Ευρώπης.

</doc>
<doc id="67593" url="https://el.wikipedia.org/wiki?curid=67593" title="Κύπελλο Πρωταθλητριών Ευρώπης Υδατοσφαίρισης">
Κύπελλο Πρωταθλητριών Ευρώπης Υδατοσφαίρισης



</doc>
