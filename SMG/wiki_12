<doc id="47512" url="https://el.wikipedia.org/wiki?curid=47512" title="Άγιοι Ανάργυροι Αττικής">
Άγιοι Ανάργυροι Αττικής

Οι Άγιοι Ανάργυροι είναι αστική περιοχή και έδρα του δήμου Αγίων Αναργύρων Καματερού στο δυτικού τομέα Αθηνών στην Περιφέρεια Αττικής. Αποτελούσε έδρα δήμου από το 1963, δήμος έως το 2011 και σήμερα δημοτική ενότητα του δήμου Αγίων Αναργύρων-Καματερού. Η δημοτική ενότητα έχει έκταση περίπου 3 τετρ. χλμ. Ο οικισμός προήλθε από ομώνυμη κοινότητα που αποσπάσθηκε από τον δήμο Ιλίου το 1927. Βρίσκεται βόρεια από το Περιστέρι και την Αθήνα.
Χαρακτηριστικά.
Η δημοτική ενότητα εφάπτεται στην Εθνική Οδό Αθηνών – Λαμίας, διασχίζεται κατά μήκος από τις Λεωφόρους Φυλής και Δημοκρατίας και διχοτομείται από τις γραμμές του τρένου που εισέρχεται από το Σιδηροδρομικό Κέντρο Αχαρνών προς το σταθμό Λαρίσης. Για τον λόγο αυτό, η πρόσβαση στον Δήμο από το κέντρο της Αθήνας είναι εύκολη και πολύ γρήγορη. Συνορεύει με το περιβαλλοντικό πάρκο "Αντώνης Τρίτσης". Στη συνοικία λειτουργούν δημοτικά σχολεία, νυχτερινό σχολείο, γυμνάσιο, γενικό λύκειο, επαγγελματικό λύκειο και ΙΕΚ.
Μεταφορές.
Οι Άγιοι Ανάργυροι συνδέονται με την Αττική Οδό μέσω των κόμβων 6 και 7. Η περιοχή συνδέεται με τους σταθμούς του προαστιακού σιδηροδρόμου Άγιοι Ανάργυροι στη συνοικία Μυκονιάτικα και Πύργος Βασιλίσσης στη συνοικία Ανάκασα. Επίσης, η περιοχή εξυπηρετείται από τρεις κομβικές λεωφορειακές γραμμές. 
Ιστορία.
Στους Αγίους Αναργύρους σώζεται η Ελιά του Πεισίστρατου, δέντρο αποδεδειγμένα ηλικίας 25 αιώνων, που η παράδοση συνδέει με τον αρχαίο τύραννο της Αθήνας Πεισίστρατο. Έχει ανακηρυχθεί σε μνημείο φυσικής ιστορίας και ο Δήμος ζητά να αποτελέσει το κέντρο ενός προστατευόμενου χώρου πρασίνου, περιπάτου και αναψυχής, ενοποιημένου με την κοντινή έκταση του Πευκώνα.
Παραπομπές.
Ανδρέας Α. Μηλιώνης Η ΠΟΛΎ ΤΩΝ ΆΓΙΩΝ εκδοσή Δήμος Αγίων Ανάργυρων

</doc>
<doc id="47513" url="https://el.wikipedia.org/wiki?curid=47513" title="Σταυρός (αποσαφήνιση)">
Σταυρός (αποσαφήνιση)

Η λέξη σταυρός χρησιμοποιείται με τις ακόλουθες έννοιες:

</doc>
<doc id="47516" url="https://el.wikipedia.org/wiki?curid=47516" title="Άγιοι Ανάργυροι">
Άγιοι Ανάργυροι

Οι άγιοι Ανάργυροι είναι επίθετο χριστιανών αγίων που δεν δέχονταν πληρωμή για τις αγαθές πράξεις τους. Αυτοί ήταν συνήθως χριστιανοί ιατροί που προσέφεραν χωρίς αμοιβή τις υπηρεσίες τους.
Στα συναξάρια ως «Ανάργυροι» αναφέρονται οι άγιοι και οι άγιες:

</doc>
<doc id="47518" url="https://el.wikipedia.org/wiki?curid=47518" title="Επαμεινώνδας Δεληγεώργης">
Επαμεινώνδας Δεληγεώργης

Ο Επαμεινώνδας Δεληγεώργης (1829-14 Μαΐου 1879) ήταν Έλληνας πολιτικός που χρημάτισε έξι φορές Πρωθυπουργός της Ελλάδας.
Βιογραφία.
Γεννήθηκε στην Τρίπολη και σπούδασε νομικά στο Πανεπιστήμιο Αθηνών. Πατέρας του ήταν ο Μήτρος Δεληγεώργης, αγωνιστής και φρούραρχος του Μεσολογγίου. Εκλέχτηκε το 1859 βουλευτής Μεσολογγίου αλλά δύο χρόνια αργότερα φυλακίστηκε από το καθεστώς του Όθωνα. Απελευθερώθηκε το 1862 και συνέχισε την πολιτική του σταδιοδρομία. Έγινε Υπουργός επί της Δημοσίας Εκπαιδεύσεως κατά την Προσωρινή Κυβέρνηση του 1862. Ήταν ιδρυτής και αρχηγός του κόμματος Εθνικό Κομιτάτο, με το οποίο εκλέχτηκε βουλευτής. 
Δεν ήταν υπέρμαχος της Μεγάλης Ιδέας και πίστευε πως μια καλύτερη λύση για το Ανατολικό Ζήτημα θα ήταν η βελτίωση της κατάστασης των Ελλήνων που ζούσαν στις υπό Οθωμανικό ζυγό περιοχές της Μακεδονίας, της Ηπείρου, της Θράκης και της Μικράς Ασίας, μέσω του εκδημοκρατισμού της Οθωμανικής Αυτοκρατορίας. Ο Δεληγεώργης ήταν το άτομο, το οποίο στις 10 Οκτωβρίου 1862, κήρυξε το τέλος της βασιλείας του Όθωνα και τη σύγκληση Εθνοσυνέλευσης. 
Το 1865 διετέλεσε πρωθυπουργός ενώ μέχρι τον θάνατο του διετέλεσε υπουργός παιδείας, οικονομικών στην οικουμενική κυβέρνηση Κανάρη και υπουργός εξωτερικών. Συνολικά ο Δεληγεώργης χρημάτισε έξι φορές πρωθυπουργός (Οκτώβριος 1865, Νοέμβριος 1865, 1870, 1872, 1876, 1877), ενώ διατηρεί μέχρι και σήμερα τον τίτλο του νεώτερου Έλληνα πρωθυπουργού, καθώς ανέλαβε πρώτη φορά την εξουσία σε ηλικία 36 ετών. Πέθανε στην Αθήνα το 1879.
Αποκαλέστηκε «ηγέτης της νεωτέρας γενιάς».

</doc>
<doc id="47519" url="https://el.wikipedia.org/wiki?curid=47519" title="Νευρώνας">
Νευρώνας

Νευρώνας ή νευρικό κύτταρο είναι το κύτταρο που αποτελεί δομικό μέρος και λειτουργική μονάδα του νευρικού συστήματος. Κάθε νευρώνας αποτελείται από ένα κυτταρικό σώμα που περιλαμβάνει τον πυρήνα και μεγάλο αριθμό οργανιδίων, και από μία ή περισσότερες αποφυάδες. Αυτές ονομάζονται δενδρίτες όταν συλλέγουν τα σήματα (νευρικές ώσεις) που στέλνονται στο κύτταρο, και οι νευράξονες μεταδίδουν ώσεις από το κυτταρικό σώμα. 
Οι άξονες των κυττάρων του περιφερειακού νευρικού συστήματος καλύπτονται από ένα μυελώδες έλυτρο, δηλαδή ένα προστατευτικό περίβλημα που αποτελείται από μια μεγάλη αλυσίδα κυττάρων Σβαν (): το σύστημα αυτό διασφαλίζει την διάδοση των ηλεκτρικών παλμών (Spike) κατά μήκος του άξονα, με ταχύτητα περίπου 100 m/s. Ο αριθμός των spikes ανά δευτερόλεπτο (Fi=Spike/s) ορίζεται ως η συχνότητα κένωσης ή συχνότητα νεύρωσης του νευρώνα. Οι ηλεκτρικοί παλμοί (spikes) προκαλούνται από έναν μηχανισμό πόλωσης και εκπόλωσης της μεμβράνης του νευρώνα. Ανάμεσα στα έλυτρα υπάρχει ένα κενό, στο οποίο ο νευράξονας είναι γυμνός. Αυτό το σημείο ονομάζεται κόμβος Ραβιέ και είναι πλούσιο σε διαύλους νατρίου. Σε κάθε κόμβο το σήμα ενδυναμώνεται ξανά. Οι άξονες των κυττάρων του κεντρικού νευρικού συστήματος καλύπτονται από έλυτρα μυελίνης που φτιάχνονται από ειδικά νευρογλοιακά κύτταρα, τους ολιγοδενδρίτες.
Η αλλοίωση της μυελίνης, παρούσα στους νευράξονες, εξαιτίας εσφαλμένης λειτουργίας του ανοσοποιητικού συστήματος, προκαλεί πολλαπλή σκλήρυνση, που οδηγεί στη σταδιακή απώλεια του μυϊκού ελέγχου, της εγκεφαλικής λειτουργίας και της ικανότητας μετάδοσης των μηνυμάτων.
Τύποι νευρώνων.
Οι σημαντικότεροι τύποι νευρώνων, ανάλογα με την λειτουργία τους, είναι οι εξής:
Σύμφωνα με τον αριθμό, το μήκος και τις διακλαδώσεις που έχουν, υπάρχουν οι
Ανατομία και ιστολογία.
Υπάρχουν διάφοροι τύποι νευρώνων, οι οποίοι διαφέρουν πολύ στη μορφή. Χαρακτηριστικό των νευρώνων είναι η μεγάλη ασυμμετρία στο σχήμα. Οι νευρώνες αποτελούνται από:
Ο κάθε νευρώνας έχει πολλούς δενδρίτες με πολλές διακλαδώσεις. Αυτές οι δομές αποτελούν το δίκτυο με το οποίο ο νευρώνας προσλαμβάνει σήματα από άλλα κύτταρα. Τα κύματα αυτά φτάνουν στους δενδρίτες του κάθε νευρικού κυττάρου από νευρίτες (έναν ή περισσότερους) άλλων νευρικών κυττάρων. Με τον τρόπο αυτό συνδέονται, διακλαδίζονται και συνεργάζονται μεταξύ τους τα νευρικά κύτταρα, κατά ομάδες, για να επιτελέσουν το σκοπό για τον οποίο κατασκευάστηκαν, τη διάδοση των ερεθισμάτων από την περιφέρεια προς το κέντρο (εγκέφαλο) και το αντίστροφο. Στην άκρη των δενδριτών βρίσκονται τα προσυναπτικά κομβία και οι συνάψεις και από εκεί το κύτταρο λαμβάνει ή μεταδίδει τα σήματα.
Τόσο ο νευράξονας όσο και οι δενδρίτες έχουν τυπικό μέγεθος γύρω στο 1 μm, ενώ το Σώμα είναι γύρω στα 25 μm, όχι πολύ μεγαλύτερο από τον πυρήνα που περιέχει. Ο νευράξονας ενός κινητικού νευρώνα μπορεί να είναι μεγαλύτερος από 1 μέτρο σε μήκος, συνδέοντας, για παράδειγμα, τη βάση της σπονδυλικής στήλης με τα δάχτυλα των ποδιών.
Ο αριθμός των νευρικών κυττάρων είναι τεράστιος και είναι αδύνατο να μετρηθεί, ούτε να υπολογιστεί ακριβώς. Οι παλαιοί ανατόμοι είχαν υπολογίσει ότι στον ανθρώπινο εγκέφαλο υπάρχουν δύο τρισεκατομμύρια νευρώνες.
Συνδεσιμότητα.
Οι νεύρωνες επικοινωνούν μεταξύ τους και με άλλους νεύρωνες μέσω συνάψεων, όπου η άκρη του νευράξονα καταλήγει στους δενδρίτες, στο σώμα ή, σπανιότερα στον νευράξονα άλλων νευρώνων. Νεύρωνες του φλοιού του εγκεφάλου των θηλαστικών, όπως τα Purkinje κύτταρα, έχουν πάνω από 1000 δενδριτικές απολήξεις έκαστος, πράγμα που τους επιτρέπει να επικοινωνούν ταυτόχρονα με δεκάδες χιλιάδες νευρικά κύτταρα.
Είδη σημάτων.
Οι νευρώνες επικοινωνούν μεταξύ τους μέσω των συναπτικών συνδέσεων. Η επικοινωνία τους επιτυγχάνεται με χημικό τρόπο με την ταχύτατη έκκριση μορίων νευροδιαβιβαστών. Το προ-συναπτικό νευρωνικό κύτταρο (αυτό που απελευθερώνει το νευροδιαβιβαστή) μπορεί να επάγει στο μετα-συναπτικό κύτταρο (το οποίο προσλαμβάνει το νευροδιαβιβαστή) μια ηλεκτρική διέγερση που θα διαβιβαστεί στο αξονικό λοφίδιο ώστε να δημιουργηθεί ένα δυναμικό ενέργειας το οποίο μετά θα διαβιβαστεί ως ηλεκτρική διέγερση κατά μήκος του νευράξονα. 
Κατά την άφιξη στην απόληξη του νευράξονα, θα προκληθεί απελευθέρωση του νευροδιαβιβαστή στο συναπτικό κενό. Οι νευροδιαβιβαστές γενικά μπορεί είτε να προκαλέσουν διέγερση είτε να εμποδίσουν τη διέγερση του κυττάρου-στόχου. Το δυναμικό ενέργειας θα παραχθεί στο κύτταρο-στόχο αν τα μόρια του νευροδιαβιβαστή που δρουν στους μετα-συναπτικούς υποδοχείς οδηγήσουν το κύτταρο-στόχο στο να φτάσει τον ουδό πυροδότησής του.

</doc>
<doc id="47520" url="https://el.wikipedia.org/wiki?curid=47520" title="Σπυρίδων Μπενιζέλος">
Σπυρίδων Μπενιζέλος

Ο Σπυρίδων Μπενιζέλος (1792-1874) ήταν πρόκριτος και πολιτικός.
Γεννήθηκε στην Αθήνα και καταγόταν από μία εκ των δώδεκα αρχαιότερων αρχοντικών οικογενειών της Αθήνας, η οποία άκμασε κυρίως επί Τουρκοκρατίας. Υπήρξε ένας από τους πρώτους δημάρχους των Αθηνών και είναι θαμμένος στο Α΄ νεκροταφείο Αθηνών. 
Το πατρικό της οικογένειας βρίσκεται στην οδό Αδριανού στην Πλάκα, ιδιοκτησία της Αρχιεπισκοπής, και είναι το παλιότερο σπίτι της Αθήνας. Σήμερα δεν υπάρχουν απόγονοι της οικογένειας των Μπενιζέλων, οι οποίοι να φέρουν το συγκεκριμένο επώνυμο.
Το έργο του.
Ως δήμαρχος Αθηνών ο Σπυρίδων Μπενιζέλος λίγα έργα πραγματοποίησε. Η καθαριότητα της πόλης χειροτέρεψε, οι δρόμοι δεν επισκευάστηκαν και τα οικονομικά του δήμου χειροτέρεψαν. Το υδραυλικό πρόβλημα έμεινε άλυτο. Έκτισε ένα νέο σχολείο στην συνοικία Ντέκα, κατασκεύασε 50 κρήνες, βελτίωσε την ελεεινή κατάσταση του Νεκροταφείου, δενδροφύτευσε μέρος της οδού Πατησίων και βελτίωσε τον φωτισμό της πόλης.

</doc>
<doc id="47522" url="https://el.wikipedia.org/wiki?curid=47522" title="Λαόνικος Χαλκοκονδύλης">
Λαόνικος Χαλκοκονδύλης

Ο Λαόνικος Χαλκοκονδύλης (1430 - 1490) ήταν Έλληνας ιστορικός, μέλος της ομώνυμης αρχοντικής οικογένειας της Αθήνας, η οποία ανέδειξε αρκετούς λογίους κατά τον 15ο αιώνα.
Βιογραφικά στοιχεία.
Γεννήθηκε στην Αθήνα. Το έτος γέννησή του (1430 ή λίγο αργότερα) συνάγεται από τις περιγραφές του στο έργο του, όπου δεν αναφέρει τη Θεσσαλονίκη ως ελεύθερη (έπεσε το 1430). Το πραγματικό του όνομα ήταν Νικόλαος, αλλά για να τονίζει τη λογιοσύνη του χρησιμοποιούσε τον αναγραμματισμό Λαόνικος. Ήταν γιος του Γεωργίου Χαλκοκονδύλη (1390-1466) και ανιψιός του Δημητρίου Χαλκοκονδύλη (1423-1511). Ο πατέρας του κατείχε σημαντικό αξίωμα στην αυλή του φλωρεντινού δούκα των Αθηνών Αντόνιο Ατσαγιόλι. Όταν αυτός πέθανε το 1435, η σύζυγός του Μαρία Μελισσηνή προσπάθησε να διώξει από το Δουκάτο των Αθηνών τους φλωρεντινούς και να το κρατήσει υπό ελληνική εξουσία. Γι' αυτό έστειλε τον συγγενή της Γεώργιο Χαλκοκονδύλη στον σουλτάνο Μουράτ Β΄ να την αναγνωρίσει νόμιμη διάδοχο του δουκάτου και σε αντάλλαγμα να του δώσει οικογενειακές της κτήσεις στη Μεσσηνία και Λακωνία. Όσο όμως ο Γεώργιος βρισκόταν στο ταξίδι για τις διαπραγματεύσεις με τον Σουλτάνο, μαθαίνοντας οι Αθηναίοι εξεγέρθηκαν κι έδιωξαν την οικογένεια του, τη Μαρία κι έπειτα μόλις επέστρεψε και τον ίδιο το Γεωργιο, μένοντας πιστοί στο γιο του Αντόνιο και νεο δούκα Νέριο Β΄ Ατσαγιόλι.
Η οικογένειά του εγκαταστάθηκε στον Μυστρά, πρωτεύουσα του ομώνυμου Δεσποτάτου. Σύμφωνα με μαρτυρία του Κυριακού του Αγκωνίτη , στις 2 Αυγούστου 1447 ο Λαόνικος Χαλκοκονδύλης ζούσε στην Αυλή του Δεσπότη του Μυστρά Κωνσταντίνου IA Παλαιολόγου. Ο νεαρός Λαόνικος παρακολουθούσε μαθήματα φιλοσοφίας κι ιστορίας από τον υπέργηρο Γεώργιο Γεμιστό Πλήθωνα. Ο Ιταλός επισκέπτης τους εντυπωσιασμένος από το Λαόνικο έγραψε οτι ήταν ""gregie latinis atque grecis litteris eruditum" ("πολυμαθέστατος στα λατινικά κι ελληνικά γράμματα"). Ο Πλήθων του έδωσε το δικό του βιβλίο από τις "Ιστορίες" του Ηροδότου, γραμμένο το 1318, με ιδιόχειρες σημειώσεις του Πλήθωνα και του Βησσαρίωνα του Τραπεζούντιου από το 1436 για να το αντιγράψει.
Όσο ζούσε ο πατέρας του, απέκτησε κοντά του ιδία πείρα της αυλής των Οθωμανών κι έμαθε αρκετά τούρκικα, πιθανότατα επισκεπτόμενος την Αδριανούπολη(πρωτεύουσά τους πριν την Άλωση) ή και την Κωνσταντινούπολη, όπως προκύπτει από τις περιγραφές του. Κατά το λόγιο ιστορικό Θεόδωρο Σπανδουγίνο, ήταν παρών στη μάχη της Βάρνας (1444), στο στρατόπεδο του Μουράτ Β κοντά στον πατέρα του Γεώργιο που ήταν πια μεταφραστής και γραμματέας στην υπηρεσία των Οθωμανών, ωστόσο η εκδοχή αυτή αμφισβητείται από άλλους μελετητές, μια κι ο Λαόνικος ήταν τότε το πολύ 14 ετών.
Μετά την Άλωση της Κωνσταντινούπολης (1453) θεωρείται πιθανό απο ιστορικούς όπως ο Κων.Σάθας ότι έφυγε στην Ιταλία όπου ζούσε ήδη ο ξάδερφός του Δημήτριος Χαλκοκονδύλης, κι ότι παρέμεινε μέχρι τον θάνατό του, ωστόσο δεν είναι γνωστό ούτε το πότε, ούτε το πού ακριβώς. Επίσης δεν υπάρχει καμμία αναφορά στο πρόσωπό του από Ιταλό λόγιο της εποχής εκείνης. Ο βυζαντινολόγος Καλδέλλης θεωρεί, με βαση τον τρόπο περιγραφής οτι ο Λαόνικος ήταν παρών κατα την περιτομή των γιων του Μωάμεθ Β' στην Κωνσταντινούπολη το 1457, δηλ. δεν έφυγε ποτέ στη Δύση κι οτι τελείωσε τη συγγραφή των Ιστοριών του το 1464. Μετά όμως δεν μας είναι γνωστό ούτε το πότε και πού απεβίωσε. Σύμφωνα με αναφορά του Κυριακού του Αγκωνίτη, ζούσε ακόμη το 1487.
Εργογραφία.
Ύστερα από τη φυγή του στην Ιταλία, έγραψε ιστορία με τίτλο «"Αποδείξεις Ιστοριών"» σε 10 τόμους, η οποία καλύπτει την περίοδο 1298-1463. Η ιστορία του Λαόνικου Χαλκοκονδύλη αποτελεί μια από τις σπουδαιότερες πηγές για τη μελέτη της περιόδου. Το κεντρικό θέμα του βιβλίου είναι η βαθμιαία πτώση της Ανατολικής Ρωμαϊκής (Βυζαντινής) Αυτοκρατορίας, η άνοδος των Οθωμανών Τούρκων και η προσπάθεια των κρατών της περιοχής να αντισταθούν στην τουρκική επεκτατικότητα.
Το πρότυπό του, στη συγγραφή της ιστορίας του, είναι ο Θουκυδίδης αλλά κι ο Ηρόδοτος. Η γλώσσα του είναι καθαρή και σωστή και το ύφος του απλό και κατανοητό, όμως το κείμενο το οποίο βρίσκεται σε πολύ κακή κατάσταση και η αρχαϊκή γλώσσα, το καθιστούν δυσανάγνωστο σε πολλά σημεία καθώς χρησιμοποιεί τα αρχαία ονόματα λαών της εποχής, αντί για τα σύγχρονα, ενώ με την εκτεταμένη χρήση του ονόματος «"Έλληνες"» αντί για το καθιερωμένο «"Ρωμαίοι"», συνδέει τους συγχρόνους του με τους αρχαίους Έλληνες.
Το περιεχόμενο των βιβλίων πραγματεύεται τα εξής:
Η ιστορία αυτή μεταφράστηκε και τυπώθηκε στη Λατινική (1556) και τη Γαλλική (1577), ενώ περιέχεται στην Patrologia Graeca του Migne (τόμος 159, στήλες 13-555).

</doc>
<doc id="47526" url="https://el.wikipedia.org/wiki?curid=47526" title="Πφόρτσχαϊμ">
Πφόρτσχαϊμ

&lt;br&gt;
Το Πφόρτσχαϊμ (γερμανικά: "Pforzheim") είναι πόλη περίπου 120.000 κατοίκων στο κρατίδιο της Βάδης-Βυρτεμβέργης, στα νοτιοδυτικά της Γερμανίας και στα όρια του Μαύρου Δάσους. Είναι παγκοσμίως διάσημο για την παραγωγή του σε κοσμήματα και ρολόγια. Μέχρι και το 1565 ήταν έδρα των Μαργκράβων της Βάδης. Λόγω αυτού, απέκτησε το παρατσούκλι "Goldstadt" ή Χρυσή Πόλη. Έχει έκταση 98 τ.χλμ. και βρίσκεται μεταξύ των πόλεων της Στουτγκάρδης και της Καρλσρούης στο σημείο ένωσης τριών ποταμών (Εντζ, Νάγκολντ και Βιρμ) και αποτελεί τα σύνορα μεταξύ Βάδης και Βυρτεμβέργης, ευρισκόμενο στα εδάφη της Βάδης. Το Πφόρτσχαϊμ βρίσκεται στη Διαδρομή Μνήμης Μπέρτα Μπεντς.
Ο Δήμος του Πφόρτσχαϊμ δεν ανήκει σε καμία περιφέρεια ("Kreis"), αν και φιλοξενεί τα κεντρικά γραφεία της περιφέρειας του Εντς, η οποία βρίσκεται περιμετρικά της πόλης.
Στη διάρκεια του Β΄ Παγκοσμίου Πολέμου το Πφόρτσχαϊμ βομβαρδίστηκε αρκετές φορές. Η μεγαλύτερη επίθεση, και μία από τις πλέον καταστροφικές αεροπορικές επιδρομές στη διάρκεια του Β΄ Παγκοσμίου Πολέμου, έλαβε χώρα από την βρετανική Βασιλική Πολεμική Αεροπορία το απόγευμα της 23ης Φεβρουαρίου 1945. Περίπου το 1/4 του πληθυσμού της πόλης, πάνω από 17.000 άτομα, σκοτώθηκε στη διάρκεια της αεροπορικής επιδρομής, και περίπου το 83% των κτιρίων της πόλης καταστράφηκαν. Η πόλη υπολογιζόταν από τις Συμμαχικές Δυνάμεις, ως μονάδα παραγωγής οπλισμού για τις ναζιστικές στρατιωτικές δυνάμεις και κέντρο για την μεταφορά στρατιωτικών μονάδων των Γερμανών. Η ιστορία αυτού του βομβαρδισμού περιγράφεται δραματικά σε ένα βιβλίο ιστορίας του 2011 του Τζιλ Μίλτον, με τον τίτλο .
Μετά το πέρας του πολέμου, τα συντρίμμια από την καταστροφή μεταφέρθηκαν σε έναν μεγάλο σωρό στο όρος Φόλμπεργκ και στην κοιλάδα Μπρέτζινγκερ Ταλ, στα προάστια της πόλης, που έχει ως αποτέλεσμα σήμερα το συγκεκριμένο βουνό να μοιάζει με ηφαίστειο λόγω απόχρωσης και η συγκεκριμένη κοιλάδα να έχει εξαφανιστεί. Παρόμοιες προσπάθειες έλαβαν χώρα και σε άλλες πόλεις που καταστράφηκαν κατά την διάρκεια του πολέμου, όπως η Στουτγκάρδη και το Μόναχο. Στα 20 χρόνια που ακολούθησαν το τέλος του πολέμου, το Πφόρτσχαϊμ σταδιακά ανοικοδομήθηκε, παίρνοντας έτσι μια σύγχρονη όψη με την κατασκευή πολλών κατοικιών στον αρχιτεκτονικό ρυθμό της δεκαετίας του 1950.

</doc>
<doc id="47527" url="https://el.wikipedia.org/wiki?curid=47527" title="Κριτσά Λασιθίου">
Κριτσά Λασιθίου

Η Κριτσά είναι χωριό και έδρα ομώνυμης κοινότητος του Δήμου Αγίου Νικολάου, στην περιφερειακή ενότητα Λασιθίου και είναι χτισμένη αμφιθεατρικά στους πρόποδες του βουνού Κάστελλος σε υψόμετρο από 330 μέχρι 365 μ. Σύμφωνα με τν απογραφή του 2011 διαθέτει 1.296 κατοίκους. Διαθέτει ευρεία εποπτεία σε μεγάλο ελαιόφυτο κάμπο και στη συνέχεια στον κόλπο του Μεραμπέλλου και στα Σητειακά βουνά στο βάθος του ορίζοντα. Η οργανική οικιστική της ανάπτυξη στη διάρκεια των τελευταίων αιώνων της προσέδωσε σταδιακά ένα σκορπιοειδές σχήμα, που είναι ακόμη ευδιάκριτο από τη διαδρομή προς τον γειτονικό οικισμό του Κρούστα. Αποτελεί το ιστορικό αγροτοκτηνοτροφικό κέντρο του Δήμου Αγίου Νικολάου και αναμφίβολα αποτέλεσε τη "μητρική γη" της σημερινής πόλης του Αγίου Νικολάου που δημιούργησαν κάτοικοί της μαζί με κατοίκους και αρκετών γειτονικών οικισμών του Μεραμπέλλου. Στο χωριό κατοικούν σήμερα περίπου 1.300 απογεγραμμένοι κάτοικοι (2011). Απέχει 9 χλμ. από τον Άγιο Νικόλαο, την έδρα του ομώνυμου Δήμου και 6 χλμ από τον γειτονικό Κρούστα. 
Κοινότητα Κριτσάς.
Εκτός από την έδρα της, η Κοινότητα Κριτσάς περιλαμβάνει και τους οικισμούς Αμμουδάρα, Βαθύ, Θεολόγος, Καθαρόν, Κάλυβος, Μαρδάτι, Ρούσσα Λίμνη και Τάπες. Η απογραφή του 2011 αναφέρει:
Συνολικά η κοινότητα έχει 2.637 κατοίκους.
Η Κοινότητα εκπροσωπείται από πενταμελές Συμβούλιο με επικεφαλής τον Πρόεδρο κ. Εμμανουήλ Μασσάρο.
Κοινοτάρχες Κριτσάς.
Οι κάτωθι εκλέχθηκαν και υπηρέτησαν (ή υπηρετούν) ως Πρόεδροι της Κοινότητος Κριτσάς.
Γενικά και ιστορικά στοιχεία.
Είναι ένα από τα αρχαιότερα χωριά της Κρήτης και διατηρεί σε σημαντικό βαθμό ακόμη αναλλοίωτη την παλιά αρχιτεκτονική φυσιογνωμία της και την ιδιαίτερη οργανική πολεοδομική της συγκρότηση. Ιστορικά η Κριτσά αποτελούσε στο τέλος του 19ου αιώνα το παραδοσιακό παραγωγικό κέντρο του Κάτω Μεραμπέλλου και αποτέλεσε αναμφίβολα τη μητρική γη του γειτονικού Αγίου Νικολάου. Οι κάτοικοι της συνδέονται και υπήρξαν αναμφίβολα απόγονοι των κατοίκων της κοντινής Λατούς Ετέρας, της οποίας τα ερείπια βρίσκονται 3 χλμ. βοριοανατολικά του χωριού στην περιοχή Κουτάραντος. Από τις ανασκαφές που έχουν γίνει ως τώρα στην Λατώ κυρίως στις αρχές του 20ου αιώνα, ήρθαν στο φως ο χώρος της αγοράς με το Πρυτανείο, την εξέδρα και το Ιερό της Πόλης. Αδιάκοπη θεωρείται η παρουσία ανθρώπων στον χώρο της Κριτσάς τουλάχιστον από τα υστερομινωικά χρόνια και μετά. Θεωρείται βέβαιη η ακμή της στα Βυζαντινά χρόνια και στην περίοδο της Ενετικής κυριαρχίας που την ακολούθησε από το 1211 μέχρι το 1669. Αν και ερημώθηκε από τους Άραβες (823) όταν κατέλαβαν την Κρήτη, κατοικήθηκε ξανά το 961 μετά την απελευθέρωσή της από τον Νικηφόρο Φωκά και γνώρισε νέα άνθηση στα χρόνια της Ενετοκρατίας (12ος-16ος αι.). Ήταν το μεγαλύτερο χωριό της Κρήτης καθ' όλο το Μεσαίωνα και αποτελούνταν από διαφορετικές συνοικίες οι οποίες αναφέρονταν ξεχωριστά στις απογραφές. 
Το 1832 ξεκίνησε τη λειτουργία του το ελληνικό σχολείο του οικισμού, ενώ το 1867 η Κριτσά έγινε έδρα Δήμου που συμπεριλάμβανε τον Κρούστα, την Πρίνα, το Καλό Χωριό, το Μαρδάτι, τον Άγιο Νικόλαο, τα Μέσα Λακώνια και τις Τάπες. Το 1925 έγινε πάλι κοινότητα και από το 2010 αποτελεί οργανικό κομμάτι και μια από τις μεγάλες δημοτικές κοινότητες του Δήμου Αγίου Νικολάου.
Τοπίο &amp; φυσικό περιβάλλον.
Η φυσική κτηματική περιφέρεια της Κριτσάς, ξεκινά από τη θάλασσα του κόλπου του Μεραμπέλλου και φθάνει μέχρι τον ορεινό σχηματισμό της Δίκτης και την κορυφή Λάζαρος (2.085 μ. υψόμετρο). Στο μεγάλο αυτό σε έκταση περιβάλλον υπάρχει μεγάλη ποικιλία σχηματισμών που περιλαμβάνει τον μεγάλο ελαιόφυτο κάμπο της Κριτσάς, το φαράγγι του Χαυγά, το αρχαίο πρινόδασος (δάσος με βελανιδιές) στη διαδρομή προς το οροπέδιο Καθαρού (ή Αόρι) (με μέσο υψόμετρο 1130 μ. και έκταση 45 χιλ.στρ) όπου βρίσκεται ο οικισμός με το μεγαλύτερο υψόμετρο στην Κρήτη. Η περιοχή αυτή χαρακτηρίζεται από την ύπαρξη μιας ενδιαφέρουσας χλωρίδας, που περιέχει σπάνια και ενδημικά φυτά που προβάλλονται και εκτίθενται με συστηματικό τρόπο στο Μουσείο "Ροδάνθη" , που βρίσκεται και λειτουργεί από το 2017 στον οικισμό της Κριτσάς. Οι τοπιογραφικές ενότητες που παρουσιάζουν ιδιαίτερο ενδιαφέρον είναι η περιοχή του υγρότοπου του Αλμυρού, βόρεια της Αμμουδάρας, η περιοχή του Θύλακα και της Ρούσας Λίμνης με ευρεία εποπτεία του κόλπου του Μεραμπέλλου, ο κάμπος της Κριτσάς με τους εκτεταμένους ελαιώνες και τη Βυζαντινή εκκλησία της Παναγίας Κεράς, η περιοχή της Αρχαίας Λατούς με τη θέα της κοιλάδας των Λακωνίων και του Κόλπου, η διαδρομή των 16,5 χλμ. από την Κριτσά προς το Καθαρό με τον ορεινό όγκο της Τζίβης και η λεκάνη του οροπεδίου του Καθαρού.
Η Κριτσά στη διάρκεια του 20ου αιώνα.
Η Κριτσά σε όλη διάρκεια του 19ου αι. αποτελούσε τη μεγαλύτερη δημογραφική ενότητα του Κάτω Μεραμπέλλου. Στην απογραφή του 1881 (περίοδος οθωμανικής κυριαρχίας) ο Δήμος Κριτσάς είχε τον μεγαλύτερο πληθυσμό με 3.321 κατοίκους (βλ. σχετικά στοιχεία στο βιβλίο Ν.Σταυράκη : "Στατιστική της νήσου κρήτης",1890) και ήταν ένας από τους μεγαλύτερους Δήμους που δημιουργήθηκαν μετά την πρώτη θεσμοθέτηση των αυτοδοικητικών ενοτήτων της Μεγαλονήσου στις (5) ανατολικές επαρχίες με πρώτη πρωτεύουσα τη Νεάπολη. Το 1904, με απόφαση της Βουλής των Κρητών αποφασίστηκε η μεταφορά της πρωτεύουσας από τη Νεάπολη στον Άγιο Νικόλαο. Ο Δήμος Αγίου Νικολάου αποτελούσε ήδη έδρα του Δήμου Κριτσάς από το 1900. Η Κριτσά εξακολούθησε να αποτελεί Δήμο μέχρι το 1926. 
Την χρονιά εκείνη, έγινε η πρώτη αμαξιτή οδός που συνέδεε την Κριτσά με τον Άγιο Νικόλαο και συντόμευε σημαντικά τον χρόνο της διαδρομής. Τη δεκαετία του 1920, που ήταν ουσιαστικά η δεύτερη μετά την Ένωση της Κρήτης με την Ελλάδα την 1.12.1913, η χώρα είχε υποδεχτεί το μεγάλο προσφυγικό ρεύμα από την Μικρασία και οι υποδομές της χώρας απαιτούσαν σημαντικές ενισχύσεις και εκσυγχρονισμό, ιδιαίτερα στα αστικά κέντρα. Στην περιοχή της Κριτσάς δημιουργήθηκε ο προσφυγικός οικισμός του Αγίου Ιωάννη του Θεολόγου , στο μέσον της διαδρομής προς τον οικισμό του Κρούστα, στις εκτάσεις που παραχωρήθηκαν από την τοπική εκκλησία στη μοναστηριακή ιδιοκτησία που υπήρχε εκεί και φιλοξένησε πολλές οικογένειες προσφύγων. Οι πρόσφυγες με πολύ προσωπικό αγώνα, κατάφεραν να ενταχθούν στην τοπική κοινότητα της Κριτσάς και να συμβάλλουν με τον καλύτερο τρόπο στις πολλαπλές ανάγκες του νέου τους περιβάλλοντος, στο οποίο κατάφεραν να ενσωματωθούν παραγωγικά και κοινωνικά. 
Κατά την περίοδο της δεύτερης κυβέρνησης Ελευθερίου Βενιζέλου, με αφορμή τον εορτασμό των 100 χρόνων της Εθνικής Παλιγγενεσίας (1830-1930), στην αυλή της Παναγίας Οδηγήτριας κατασκευάστηκε το πρώτο Ηρώον της Κριτσάς για να τιμηθούν οι πολύχρονοι αγώνες των Κριτσωτών για την Ελευθερία. Την ίδια περίοδο, μετά από αίτημα του δασκάλου Γ.Πεδιαδίτη, ξεκίνησε ο σχεδιασμός του νέου σχολείου της Κριτσάς, το οποίο εντάχθηκε στο πρόγραμμα σχολικών κτιρίων που είχε ξεκινήσει το Υπουργείο Παιδείας μετά την εκπαιδευτική μεταρρύθμιση του 1929, που καθιέρωσε τη δημοτική γλώσσα και κατάργησε τα χωριστά παρθεναγωγεία. Το νέο σχολείο της Κριτσάς, ήταν διώροφο με όροφο κλίσεως στην ανατολική πλευρά και είχε στη βόρεια πλευρά μεγάλο κλιμακοστάσιο με μεγάλα ανοίγματα που επέτρεπε τον άπλετο φωτισμό του. Ήταν σχεδιασμένο με βάση τις αρχές του αφαιρετικού μεσοπολεμικού μοντερνισμού (επιρροές bauhaus) σύμφωνα με τις οποίες ολοκληρώθηκαν σε όλη τη χώρα 3.300 σχολικά κτίρια, εγχείρημα πρωτοφανές και μοναδικό σε ευρωπαϊκό επίπεδο. Ολοκληρώθηκε το έτος 1938 και το 1941 μέχρι το 1944 επιτάχθηκε από τις αρχές κατοχής. 
Η Κριτσά στη διάρκεια του ταραγμένου 20ου αι. συμμετείχε σε όλους τους εθνικούς αγώνες (βαλκανικοί, Α΄ παγκόσμιος πόλεμος, Μικρασιατική εκστρατεία, Β' παγκόσμιος πόλεμος) και μεγάλος αριθμός τέκνων της συμμετείχε και θυσιάστηκε στα πεδία των μαχών. Στη διάρκεια της Ιταλογερμανικής κατοχής, υπήρξε ένα από τα κέντρα της Εθνικής Αντίστασης μαζί με τον γειτονικό Κρούστα και στον χώρο του οροπεδίου Καθαρού, υπήρχε διαρκής συνεργασία με ξένους αντιστασιακούς ενώ κοντά στο χωριό Τάπες ήταν εγκατεστημένος ασύρματος των συμμάχων. Οι κατοχικές δυνάμεις είχαν εγκατασταθεί στο ελαιουργείο Αρχαύλη, στη δυτική όψη του οποίου υπάρχει ακόμη και διατηρήθηκε κατά την πρόσφατη αποκατάσταση του κτιρίου, το σήμα της 51ης ιταλικής πυροβολαρχίας, ανεξίτηλο τεκμήριο της Ιστορίας της εκείνη τη δύσκολη εποχή. Ιδιαίτερη και ξεχωριστή υπήρξε η συμμετοχή γυναικών στην Αντίσταση που πρόσφεραν σημαντικές υπηρεσίες στον αγώνα. Στις 6 Νοεμβρίου 1943, μια μαύρη μέρα για την Κριτσά, το σώμα των δολοφόνων Σουμπεριτών που κατατρομοκρατούσε την Κρήτη και βαρύνεται με χιλιάδες δολοφονίες αμάχων (επικεφαλής του ήταν ο Γερμανός λοχίας Σούμπερτ με γερμανοντυμένους εγκληματίες συνεργάτες του από διάφορα μέρη της Κρήτης), επιτέθηκε στους ανυποψίαστους κατοίκους αφού έζωσε από το πρωί τον οικισμό. Προέβησαν σε ακατανόμαστες πράξεις στην κεντρική πλατεία και πριν αποχωρήσουν δολοφόνησαν με στυγερό τρόπο τους δυο νεαρούς ήρωες Κριτσώτες Εμμ.Π.Τζανάκη και Ιωάν. Γ. Κουτουλάκη. Μετά την Κατοχή και παρά την περιορισμένη εξάπλωση της εμφύλιας σύγκρουσης στην Κρήτη, η αντιπαράθεση εξελίχθηκε με τραγικά αποτελέσματα και στην περιοχή της Κριτσάς. Σημαντικός αριθμός Κριτσωτών συμμετείχε στο μέτωπο του Εμφυλίου στην ηπειρωτική χώρα με τον Εθνικό Στρατό, ενώ πολλοί αρνητές της στράτευσης γνώρισαν συλλήψεις και εξορίες. Τα κοινά τραύματα της εμφύλιας διαμάχης σημάδεψαν τις επόμενες δεκαετίες τη χώρα και χρειάστηκε να περάσουν πολλά χρόνια για να ωριμάσει και να αναγνωριστεί αμοιβαία η ανάγκη της Εθνικής συμφιλίωσης. 
Στη διάρκεια της μεταπολεμικής ψυχροπολεμικής περιόδου, Κριτσώτες συμμετείχαν και στο εκστρατευτικό σώμα του Κορεατικού πολέμου. 
Αρχαιολογικοί χώροι &amp; μνημεία.
Επίσης στο χωριό λειτουργούν τα εξής μουσεία:
Απογραφές πληθυσμού.
Στην απογραφή του 1940 η Κριτσά είχε 2.572 κατοίκους αλλά από τότε ο πληθυσμός μειώνεται συνεχώς (2.548 [1951], 2.396 [1961], 2.015 [1971], 1.910 [1981], 1.614 [2001]). 
Επίσης έχει το φαράγγι της Κριτσάς του οποίου η αρχή είναι στην Κριτσά(στις Κουκίστρες) και το τέλος στο μικρό χωριό Τάπες.

</doc>
<doc id="47530" url="https://el.wikipedia.org/wiki?curid=47530" title="Ντε Μπιλτ">
Ντε Μπιλτ

Το είναι δήμος και ομώνυμη πόλη στην Ολλανδία, στην επαρχία της Ουτρέχτης. Η πόλη βρίσκεται μόλις 5 χιλιόμετρα ανατολικά της Ουτρέχτης επάνω στον αυτοκινητόδρομο για το Αμερσφόρτ.
Δημοτικά διαμερίσματα.
Ο δήμος του Ντε Μπιλτ συνίσταται από τα ακόλουθα χωριά και πόλεις: το Μπιλτχόβεν, το Ντε Μπιλτ, το Χρούνεκαν, το Χολάντσε Ράντινγκ, το Μάαρτενσνταϊκ και το Βέστμπρουκ.
Η πόλη του Ντε Μπιλτ.
Το Ντε Μπιλτ (πληθυσμός το 2001: 14.800) είναι η έδρα του Βασιλικού Ολλανδικού Μετεωρολογικού Ινστιτούτου, του ΚΝΜΙ. Στο δημοτικό διαμέρισμα του Μπιλτχόβεν εδρεύει το Βασιλικό Ινστιτούτο για τη Δημόσια Υγεία και το Περιβάλλον (Ολλανδικά: "RIVM"). Βρίσκεται στην άκρη του δημοφιλής άλσους "Utrechtse Heuvelrug" με το τουριστικά αξιοποιημένο ιστορικό χωριό Μάαρτενσνταϊκ ("Maartensdijk").

</doc>
<doc id="47534" url="https://el.wikipedia.org/wiki?curid=47534" title="Βαρθολομαίος Ντιάζ">
Βαρθολομαίος Ντιάζ

Ο Βαρθολομαίος Ντιάζ ("Bartolomeu Dias", 1450 - 29 Μαΐου 1500) έζησε κατά την εποχή των Ανακαλύψεων. Ήταν Πορτογάλος θαλασσοπόρος. Το 1488 έγινε ο πρώτος Ευρωπαίος, που ανακάλυψε το Ακρωτήριο της Καλής Ελπίδας, πραγματοποιώντας τον περίπλου της Αφρικής. Πνίγηκε σε ναυάγιο ανοιχτά των ακτών του Ακρωτηρίου της Καλής Ελπίδας στις 29 Μαΐου του 1500.
Ο Βαρθολομαίος Ντιάζ, πεπειραμένος και αξιόπιστος πλοίαρχος, επιφορτίστηκε από τον βασιλιά της Πορτογαλίας Ιωάννη Β΄ να εξερευνήσει τις ακτές της Αφρικής, νότια του κόλπου της Γουινέας.
Αφού προετοίμασε το ταξίδι του με μεγάλη προσοχή, ξεκίνησε από τη Λισσαβόνα το 1487 με δύο καραβέλες (Σάο Κριστοβάο και Σάο Παντελάο) και ένα πλοίο ανεφοδιασμού, έχοντας σαφείς εντολές: έπρεπε να πλεύσει όσο το δυνατόν πιο μακριά από τις γνωστές περιοχές, με σκοπό να βρει το νοτιότερο άκρο της αφρικανικής ηπείρου. 
Πράγματι, ο στολίσκος του Ντιάζ μετά από ταξίδι τριών μηνών πέρασε το νοτιότερο σημείο στο οποίο είχαν φτάσει μέχρι τότε Πορτογάλοι εξερευνητές και μπήκε σε αχαρτογράφητα νερά. Συναντώντας άγριες καταιγίδες και προκειμένου να τις αποφύγει, ο Ντιάζ αναγκάστηκε να πλεύσει ακόμη πιο νότια παρακάμπτοντας, χωρίς να το ξέρει, το νοτιότερο άκρο της Αφρικής. Αφού ξέφυγε από την κακοκαιρία, κινήθηκε προς τα ανατολικά και – μή συναντώντας γη – στράφηκε πάλι βόρεια, όπου συνάντησε πάλι τις ακτές της Αφρικής (σημερινό Mossel Bay) και συνέχισε προς τα ανατολικά (Algoa Bay), όπου τοποθέτησε το σύμβολο της πορτογαλικής κυριαρχίας ("padrão"), όχι όμως στο νησί St Croix Island όπως πιστεύουν πολλοί. Έπειτα έφτασε μέχρι τον ποταμό Groot Visrivier. Κατά την επιστροφή του συνειδητοποίησε τι ακριβώς είχε συμβεί. Στην πραγματικότητα είχε χάσει το νοτιότερο άκρο της Αφρικής, όταν παρασύρθηκε από τις τρικυμίες. Ονόμασε την ανακάλυψή του Ακρωτήριο των Τρικυμιών ("cabo tormentoso" ή "cabo des tormentas"). Φτάνοντας στην Πορτογαλία, στο τέλος του 1488, ύστερα από 16 μήνες ταξιδιού, δέν έγινε δεκτός ως ήρωας. 
Ο δρόμος προς τις Ινδίες ήταν πια ανοιχτός για τον επόμενο εξερευνητή, γι΄ αυτό ο βασιλιάς Ιωάννης Β' άλλαξε την ονομασία σε Ακρωτήριο της Καλής Ελπίδας (της ελπίδας για τον δρόμο προς τις Ινδίες). 
Πολλά χρόνια αργότερα, το 1497, ο Ντιάζ συνόδευσε τον Βάσκο ντα Γκάμα στο πρώτο ταξίδι του προς τις Ινδίες (αλλά μόνο μέχρι το Πράσινο Ακρωτήριο) και ύστερα έλαβε μέρος στην δεύτερη αποστολή για τις Ινδίες (1500) υπό τον Πέδρο Άλβαρες Καμπράλ, ο οποίος ανακάλυψε τη Βραζιλία. Κατά την συνέχιση όμως του ταξιδιού από την Νότια Αμερική πρός τις Ινδίες, πνίγηκε σε ναυάγιο στα ανοιχτά του Ακρωτηρίου της Καλής Ελπίδας. 

</doc>
<doc id="47535" url="https://el.wikipedia.org/wiki?curid=47535" title="Γλυφάδα">
Γλυφάδα

Η Γλυφάδα είναι παραθαλάσσιο προάστιο και δήμος του Νοτίου Τομέα Αθηνών. Αποτελεί το μεγαλύτερο από τα παραδοσιακά νότια προάστια και εκτείνεται από τη θάλασσα του Σαρωνικού μέχρι τις ρίζες του Υμηττού. Από το κέντρο της Αθήνας απέχει περίπου 14 χιλιόμετρα και από το Φάληρο περίπου 8,5 χιλιόμετρα. Διοικητικά ανήκει στην Περιφέρεια Αττικής.
Κατά την αρχαιότητα η περιοχή ονομαζόταν Αιξωνή και ήταν ένας από τους Δήμους της αρχαίας Αθήνας, γνωστή για την αιξωνική τρίγλη (μπαρμπούνι). Η ονομασία Γλυφάδα είναι νεότερη και προέρχεται από τα πηγάδια της περιοχής, των οποίων το νερό είναι υφάλμυρο, δηλαδή γλυφό. Οι συνοικίες "Πανιωνία" και "Σμύρνης" έλαβαν τα ονόματά τους από τις οικογένειες Μικρασιατών που εγκαταστάθηκαν στην περιοχή το 1922.
Ιστορία.
Προϊστορικά ευρήματα έχουν εντοπιστεί κατά τις εργασίες επέκτασης των ξενοδοχειακών εγκαταστάσεων "Αστέρια". Έχει ανακαλυφθεί πρωτοελλαδικό νεκροταφείο και παράκτιος προϊστορικός περίβολος.Ενδιάμεσα στο γιαλό και την παραλιακή λεωφόρο αποκαλύφθηκαν παλαιοχριστιανικοί τάφοι. Στην ίδια περιοχή βρέθηκαν θαλαμωτοί τάφοι λαξευμένοι στο βράχο, σπασμένα αγγεία, δύο πρωτοκυκλαδικά ειδώλια και άφθονες λεπίδες οψιανού.(http://my-mosxato.blogspot.gr/2014/04/blog-post_6352.html) Κοντά στον περίβολο έχει βρεθεί ρωμαϊκό νεκροταφείο. Στη Γλυφάδα, μόνο σε επτά θέσεις αποκαλύφθηκαν θεμέλια αρχαίων κτιρίων, ενώ στη Βούλα ο αριθμός τους ξεπερνά τις εβδομήντα. Από τις ανασκαφές που έχουν πραγματοποιηθεί μέχρι σήμερα και από τα ευρήματα που έχουν έρθει στο φως, έχουμε τη δυνατότητα να αντλήσουμε πολλές πληροφορίες για την οικιστική οργάνωση του αρχαίου δήμου, την οικονομική και παραγωγική ανάπτυξή του, τη θρησκευτική ζωή, την αμυντική του θωράκιση, την πολιτική ζωή, την κοινωνική σύνθεση του πληθυσμού, και άλλα.
Ερείπια παλαιοχριστιανικής βασιλικής εντοπίστηκαν τυχαία το 1927 κατά τη διάρκεια ανασκαφής τάφων.
Γύρω στο 1900 όλη η παραλιακή περιοχή ήταν πευκόφυτη και εντελώς ακατοίκητη. Στην περιοχή υπήρχε μόνο ένα ξωκκλήσι προς τιμήν του Αγίου Κωνσταντίνου μέσα στο δάσος και ένα μικρό πανδοχείο, καταφύγιο κυνηγών.
Με την αύξηση των κατοίκων της Αθήνας και των παραθεριστών του Φαλήρου, η περιοχή άρχισε να αναπτύσσεται με παραθεριστικά οικήματα και κατασκηνώσεις.
Ήδη από το 1920 είχε σχηματιστεί μικρό προάστιο της Αθήνας με 173 μόνιμους κατοίκους. Από το πρώτο πηγάδι που ανοίχτηκε τότε για τις ανάγκες της ύδρευσης βρέθηκε το νερό της περιοχής να είναι γλυφό. Από αυτό το γεγονός ονομάστηκε η περιοχή Γλυφάδα.
Κατά τον μεσοπόλεμο η Γλυφάδα ως οικισμός υπαγόταν στην κοινότητα Μπραχαμίου. Μετά τη Μικρασιατική Καταστροφή εγκαθίστανται στην περιοχή οικογένειες Μικρασιατών και από αυτούς λαμβάνουν οι συνοικίες τα ονόματά τους όπως "Πανιωνία" και "Σμύρνης". Το 1926 αποσχίστηκε διοικητικά και ανακηρύχθηκε κοινότητα.
Στην απογραφή του 1928 η Γλυφάδα αριθμούσε 1691 μόνιμους κατοίκους και πλέον ήταν γοργά αναπτυσσόμενη περιοχή με κατοικίες, ξενοδοχεία, λουτρά και κοσμικά κέντρα που εξυπηρετούσαν περισσότερο τους θερινούς παραθεριστές που έφθαναν τους 10.000. Τότε άρχισαν επιμέρους να διαμορφώνονται και οι πρώτοι συνοικισμοί, με βορειότερα τα «"Δικηγορικά"», ακολουθούσε νοτιότερα πευκοδάσος και, πέρα από αυτό, τα «"Ιατρικά"» που εκτείνονταν βορειοανατολικά. Στην παραλία βρισκόταν ο συνοικισμός των Αιξωνέων και ανατολικότερα άρχιζε ο συνοικισμός των Παραθεριστών. Πέρα και από αυτόν στα ανατολικά ήταν ο συνοικισμός «"Σμύρνης"» που έφθανε μέχρι τη σημερινή λεωφόρο Βουλιαγμένης. Νότια των τριών οικισμών, προς την παραλία δημιουργήθηκε μια πλαζ και ανατολικά της οι δύο συνεχόμενοι συνοικισμοί του «"Αγίου Νικολάου"» και ο «"Πυρνάρης"».
Τα χρόνια της δεκαετίας του 1930 ξεκίνησε ο ρυμοτομικός σχεδιασμός της περιοχής της Άνω Γλυφάδας με πρωτοβουλία του εκδότη Κωνσταντίνου Αθανάτου,της εφημερίδας «"Ελεύθερος Άνθρωπος"». Μεγάλο κομμάτι της περιοχής βρέθηκε στην κατοχή της εφημερίδας και τα οικόπεδα δόθηκαν σε αναγνώστες με βάση συλλογή αποκομμάτων φύλλων της. Σήμερα δύο κεντρικοί δρόμοι της περιοχής φέρουν τα ονόματα του εκδότη και της εφημερίδας.
Το 1940 αρχίζει η ανέγερση του Ιερού Ναού των Αγίων Κωνσταντίνου και Ελένης ο οποίος υπάρχει και λειτουργεί μέχρι σήμερα ως μητροπολιτικός.
Το 1943 η κοινότητα Γλυφάδας, με σχετικό νόμο, συνδέθηκε με την κοινότητα Ελληνικού αποτελώντας το νέο δήμο Ευρυάλης, με έδρα τον οικισμό της Γλυφάδας. Μετά την απελευθέρωση, το 1944, με νεότερο νόμο ανακηρύσσεται δήμος Γλυφάδας, όπως ισχύει σήμερα, με ταυτόχρονη ανασύσταση της κοινότητας του Ελληνικού.
Το 1943 ιδρύεται και λειτουργεί Γυμνάσιο ενώ κατά τη διάρκεια της κατοχής η περιοχή της Γλυφάδας υπήρξε χώρος στρατωνισμού γερμανικών στρατευμάτων που υποστήριζαν τη λειτουργία του αεροδρομίου,με συνέπεια να γίνει και στόχος συμμαχικών βομβαρδιστικών.
Από τα τέλη της δεκαετίας του 1940 μέχρι τις αρχές της δεκαετίας του 1990, στα πλαίσια του Ψυχρού Πολέμου, στο γειτονικό Ελληνικό υπήρχε μεγάλη βάση της Αμερικανικής Πολεμικής Αεροπορίας, αλλά οι περισσότεροι Αμερικανοί στρατιωτικοί ζούσαν στην Γλυφάδα, ειδικά στην παραλιακή ζώνη. Οι Αμερικανοί επέδρασαν καταλυτικά στη διαμόρφωση της μεταπολεμικής Γλυφάδας σε όλα τα επίπεδα, από την κουζίνα μέχρι τη διασκέδαση. Από την Γλυφάδα ξεκίνησε, μεταξύ άλλων, η μαζική κατανάλωση της κόκα κόλα στην Ελλάδα, η διάδοση των ταχυφαγείων (φαστ-φουντ), τα νυχτερινά κλαμπ κ.α.
Από τα τέλη της δεκαετίας του 1950 ο δήμος υπέστη σημαντικές αλλαγές εξαιτίας της επικείμενης εγκατάστασης του διεθνούς αεροδρομίου στο Ελληνικό. Ο πληθυσμός της στη δεκαετία 1951-1961 αυξήθηκε κατά 50% και στην επόμενη κατά 90%.
Τα χρόνια μετά το 1960 άρχισαν έργα στο παραλιακό μέτωπο, αλλάζοντας τη μορφή του. Δημιουργήθηκαν μαρίνες σκαφών και αναψυκτήρια. Από τη δεκαετία του 1960 έχει ιδρυθεί και λειτουργεί, με βάση σχέδια Βρετανών ειδικών, το Γκολφ της Γλυφάδας, σε έκταση άνω των 400 στρεμμάτων.
Η Γλυφάδα σήμερα.
Στη Γλυφάδα υπάρχουν δύο μαρίνες, πνευματικό και πολιτιστικό κέντρο, αθλητικά κέντρα, δέκα αθλητικοί σύλλογοι εκτός των πολλών άλλων, καθώς και διάφορα πολιτιστικά ιδρύματα. Στη Γλυφάδα έχουν ανεγερθεί σημαντικά μνημεία όπως ο μαρμάρινος ανδριάντας του Αγίου Χρυσοστόμου Σμύρνης στην πλατεία της Αγίας Τριάδας καθώς και το μνημείο των Γιώργου Σεφέρη και Οδυσσέα Ελύτη στην οδό Λαμπράκη.
Η Γλυφάδα διασχίζεται σε όλο το μήκος της, από βορειοδυτικά προς νοτιοανατολικά, από τη λεωφόρο Βουλιαγμένης, με τη σχεδόν παράλληλη προς αυτήν παραλιακή λεωφόρο Ποσειδώνος και τοπικά στην Άνω Γλυφάδα από την οδό Δ. Γούναρη. Ο δήμος χωρίζεται σε δύο βασικά τμήματα: την "Άνω Γλυφάδα", που περιλαμβάνει την Τερψιθέα, την Άνω Γλυφάδα, το Πυρνάρι, την Ευρυάλη, την Αίγλη, την Αιξωνή, τα Δικηγορικά, και την "Κάτω Γλυφάδα" που περιλαμβάνει το κέντρο της πόλης και τον Άγιο Νικόλαο και γειτνιάζει με τους δήμους Ελληνικού- Αργυρούπολης και Βούλας. Η Τερψιθέα αποτελεί το βορειότερο και πυκνότερα δομημένο τμήμα του δήμου και περικλείεται από τα Μαυροβούνια (τμήμα του Υμηττού), την Άνω Γλυφάδα και τον Δήμο Αργυρούπολης-Ελληνικου.
Μικρασιατικό Κειμηλιαρχείο Μητροπόλεως.
Το Μικρασιατικό Κειμηλιαρχείο της Μητροπόλεως Γλυφάδας βρίσκεται επί της οδού Ήβης 109 και ανεγέρθηκε εντός της Μονής Αγίου Νεκταρίου και εγκαινιάστηκε το 2017. Στο Μικρασιατικό Κειμηλιαρχείο εκτίθενται προσωπικά κειμήλια και εκκλησιαστικά αντικείμενα του μικρασιατικής καταγωγής Μητροπολίτη Γλυφάδας Παύλου Τσαούσογλου από τη Μικρά Ασία καθώς και από ναόυς της Μητρόπολης. Κορυφαία κειμήλια αποτελούν ένα ευαγγέλιο, ένας σταυρός ευλογίας και ένας αρχιερατικός σάκκος του Αγίου Χρυσοστόμου Σμύρνης.
Ιερός Ναός Αγίου Κωνσταντίνου και Ελένης
Ο επιβλητικός Ιερός Ναός του Αγίου Κωνσταντίνου και Ελένης ξεκινάει την ιστορία του από τον Ιούνιο του 1931, όταν το Διοικητικό Συμβούλιο του Συλλόγου κατοίκων και παραθεριστών της Γλυφάδας, που τότε ονομαζόταν Πυρναρή Γλυφάδα, αποφάσισε να ξεκινήσει την ανέγερση ενός μεγάλου ναού. Η ανέγερση θα γινόταν με χρήματα από δωρεές και προσφορές των κατοίκων και αυτός ήταν και ο λόγος που καθυστέρησε η ανέγερσή του μια και τα χρήματα δεν ήταν όσα θα χρειάζονταν. Τελικά, ο θεμέλιος λίθος του Ναού μπήκε το 1935 από τον Αλκιβιάδη Τατάκη, ο οποίος, λόγω τάματος, ανέλαβε όλα τα έξοδα της ανέγερσης. Η εξωτερική ανέγερση του Ναού, με σχέδια του Αρχιτέκτονα Μηχανικού Γ.Δραγαζάκη, τελείωσε το 1940 αλλά δεν μπορούσε να τεθεί σε λειτουργία μια και δεν είχαν τελειώσει οι εργασίες στο εσωτερικό του. Η Θεία Λειτουργία τελούνταν σε ένα μικρό πέτρινο ξωκκλήσι, λίγα μέτρα πιο πέρα από τον υπό ανέγερση Ναό, ο οποίος χτίστηκε σε οικόπεδο δωρεά του ιατρού Κωνσταντίου Βάου.
Το 1942 το μικρό ξωκκλήσι γκρεμίστηκε από μια εγγλέζικη βόμβα, πράγμα που επέβαλλε την επίσπευση της ολοκλήρωσης των επισκευών.
Ο Ναός είναι ροτόντα με έναν μεγάλο τρούλο στη μέση και τέσσερις μικρότερους επάνω στα κωδωνοστάσια. Η αγιογραφία του Ναού πραγματοποιήθηκε κατόπιν χρόνιων προσπαθειών των ιερέων του Ναού. Ιδιαίτερης ομορφιάς είναι η "Πλατυτέρα" στο ιερό του Ναού έργο του μεγάλου Έλληνα ζωγράφου Φώτη Κόντογλου.
Τα εγκαίνια του Ναού έγιναν τον Σεπτέμβριο του 1945 και γύρω από αυτόν άρχισε να διαμορφώνεται η πόλη με τη σημερινή της μορφή. Στη θέση του Ιερού του μικρού ναού που καταστράφηκε κατά τη διάρκεια του πολέμου, υπάρχει μαρμάρινη αναμνηστική πλάκα.
Εκπαίδευση.
Ο Δήμος Γλυφάδας σήμερα απαριθμεί 16 Δημοτικά σχολεία, τα οποία αριθμούνται στην παρακάτω λίστα και βρίσκονται στις αντίστοιχες διευθύνσεις : 
Γιαννιτσοπούλου 12, Γλυφάδα 16674,
Ιστοσελίδα σχολείου: http://1dim-glyfad.att.sch.gr/
Αϊδινίου &amp; Ελ. Βενιζέλου, Γλυφάδα 16675,
Ιστοσελίδα σχολείου: http://2dim-glyfad.att.sch.gr 
Παλμύρας 42 &amp; Ανδρέα Παπανδρέου, Γλυφάδα 16675
Βενεζουέλας 36 &amp; Αρετής, Γλυφάδα 16674,
Ιστοσελίδα σχολείου: http://4dim-glyfad.att.sch.gr/autosch/joomla15/
Βερελλή 59, Γλυφάδα 16561
Μικράς Ασίας 93, Γλυφάδα 16562
Τεμπών 37, Γλυφάδα 16562, 
Ιστοσελίδα σχολείου: http://7dim-glyfad.att.sch.gr/
Αγίου Νεκταρίου &amp; Γεωργίου Γεννηματά,
Γλυφάδα 16561, Ιστοσελίδα σχολείου: http://8dim-glyfad.att.sch.gr/ 
Ρήγα Φεραίου 1 &amp; Λεωφόρος Βουλιαγμένης, Γλυφάδα 16674,
Ιστοσελίδα σχολείου: http://9dim-glyfad.att.sch.gr/ 
Κεφαλληνίας &amp; Φολεγάνδρου, Γλυφάδα 16561,
Ιστοσελίδα σχολείου: http://10dim-glyfad.att.sch.gr
Αττικής 102, Γλυφάδα 16562,
Ιστοσελίδα σχολείου: https://11dim-glyfad.att.sch.gr/ 
Ανατολικής Ρωμυλίας 101, Γλυφάδα 16562
Σόλωνος 5-7, Γλυφάδα 16675
Γούναρη 216 &amp; Ηφαίστου, Γλυφάδα 16674,
Ιστοσελίδα σχολείου: https://web.archive.org/web/20160519213504/http://14dim-glyfad.att.sch.gr/
Βερελλή 59, Γλυφάδα 16561,
Ιστοσελίδα σχολείου: http://16dim-glyfad.att.sch.gr/ 
Για ακριβή γεωγραφικό προσδιορισμό όλων των σχολείων της Γλυφάδα ανοίξτε τον παρακάτω σύνδεσμο στο google maps.
Δημοτικά Σχολεία Γλυφάδας google maps.
Δήμος Γλυφάδας.
Σήμερα ο δήμος Γλυφάδας είναι ένας από τους πλουσιότερους οικονομικά δήμους της Αττικής, έδρα πολλών δημόσιων υπήρεσιών (εφορία, πολεοδομία, ΚΕΠ, ΙΚΑ, ΔΕΚΟ, Επιθεώρηση Εργασίας, ΟΑΕΔ, ασφαλιστικά ταμεία, αστυνομία) καθώς και της ομώνυμης Ιεράς Μητρόπολης.
Διατελέσαντες δήμαρχοι.
Κοινότητα Γλυφάδας.
Το 1926 συστάθηκε η Κοινότητα Γλυφάδος, με έδρα τον ομώνυμο οικισμό, μετά την απόσπασή του από την Κοινότητα Αγίου Δημητρίου.
Πρώτος κοινοτάρχης το 1929 ήταν ο Γιώργος Γιαννιτσόπουλος.

</doc>
<doc id="47538" url="https://el.wikipedia.org/wiki?curid=47538" title="Καθαρό Λασιθίου">
Καθαρό Λασιθίου

Το Καθαρό είναι οροπέδιο στην οροσειρά της Δίκτης στο νομό Λασιθίου Κρήτης. Βρίσκεται σε υψόμετρο περίπου 1150 μέτρων και απέχει 16 χιλιόμετρα από την Κριτσά, στην κοινότητα της οποίας υπάγεται διοικητικά, και 12 χιλιόμετρα από το οροπέδιο Λασιθίου. Κατοικείται κυρίως το καλοκαίρι από βοσκούς, ενώ δεν λείπουν και οι καλλιέργειες καθ' όλη τη διάρκεια του χρόνου. Στο Καθαρό υπάρχει ένα ιδιαίτερο καθεστώς ιδιοκτησίας της γης, καθώς όλη η έκταση του Καθαρού ανήκει αποκλειστικά στο δημοτικό διαμέρισμα Κριτσάς, και μόνο οι μόνιμοι εγγεγραμμένοι κάτοικοι του χωριού έχουν το δικαίωμα να χτίσουν στο Καθαρό.
Το 1961 απογράφεται με 0 κατοίκους όπως το 1971 και το 1981. Μόνο το 1991 έχει 4 κατοίκους και ανήκει στην ίδια κοινότητα.
Το τοπωνύμιο μάλλον εδαφολογικής προέλευσης-όπως και ο Ομαλός στο νομό Χανίων. Οι ποιμένες κινούν τα κοπάδια τους μέχρι το οροπέδιο από τις 15 Μαΐου και ζουν εκεί μέχρι τις πρώτες ημέρες του Νοεμβρίου, όταν αφήνουν τα κοπάδια στο οροπέδιο για τη χαμηλότερη περιοχή της Κριτσάς, ενώ δεν λείπουν και οι καλλιέργειες καθ΄όλη τη διάρκεια του χρόνου. Υπάρχουν μόνο μερικά σπίτια, όπου συνήθως ζουν ποιμένες. Παράγουν μικρά λαχανικά και φρούτα, νόστιμο τυρί συνήθως για τις ανάγκες τους. Η ηλεκτρική ενέργεια παράγεται μόνο από γεννήτριες. 
Κάθε έτος, το χειμώνα, οι βαριές χιονοπτώσεις καλύπτουν όλα τα σπίτια με αποτέλεσμα η χλωρίδα και πανίδα στο Καθαρό να μην είναι τόσο συνηθισμένες. Τον Αύγουστο, έχουμε δύο τοπικούς εορτασμούς κάθε έτος: - στις 6 Αυγούστου, ο εορτασμός της τοπικής εκκλησίας Αφέντης Χρήστος (Ιησούς Χριστός) - ο εορτασμός του ποιμένα. 
Το Οροπέδιο μήκους 10 χιλιομέτρων και εύρους 15 από της κορυφής Πίτουρου μέχρι Λάκκο Καδή, αποτελείται από κοιλάδες περικλειόμενες γύρω από σειρές βουνών και ορέων, κείται προς το Β.Δ. μέρος της Κριτσάς και Ν.Α. της Επαρχίας Λασηθίου, απέχει δε από την κωμόπολη της Κριτσάς 16 χιλιόμετρα και από την επαρχία Λασηθίου 10 χιλιόμετρα.
Μετά την κατοχή της Κρήτης από τους Ενετούς, περιήλθε στη κατοχή ενός φεουδαρχία ενετού ο οποίος είχε σαν θερινό ενδιαίτημα μετά της κτηνοτροφίας και μελισσοκομίας το διαμέρισμα Άγιος Γεώργιος, Χειροκουμάδια, Περβόλα Μελιτίνο όπου έκτισε υδρόμυλους και καλλιεργούσε κήπους δένδρα καρυδιές, αμυγδαλιές, αχλαδιές κ.λ.π.
Μετά την υπαγωγή του νησιού στους Τούρκους οροπέδιο περιήλθε στην κατοχή αυτών και συγκεκριμένα στη κατοχή του γενιτσάραγα Ηρακλείου Χανιαλή, δοθέντος ότι η Κρήτη μετά την υποταγή περιήλθε στη κατοχή Τριών μεγάλων οικογενειών των Μπετρίδων, Χανιαλίδων και Ιτζιτάρηδων οι όποιοι μοίρασαν τις μεγάλες εκτάσεις του νησιού, τον Ομαλό στα Χανιά στους Πετρίδες, στους ευρισκομένους στο Ηράκλειο Χανιαλήδες της οροσειράς Γιούχτα Αρχανών και δείκτης όπου το Οροπέδιο του καθαρού και στους Ιτζιτάρηδες την οροσειρά της Σητείας.
Μετά την πάροδο των χρόνων, οι αδελφοί Χουσεϊν Μπιν και Ισμαήλ Μπίν, εδώρησαν το Οροπέδιο του Καθαρού στην Κοινότητα Κριτσάς.
Για το σκοπό αυτό εκδόθηκε αυτοκρατορικό διάταγμα Φιρμάνι από της Α.Αυτοκρατορικής μεγαλειότητας του σουλτάνου, με τον όρο κάθε κάτοικος της Κριτσάς θα νέμεται μόνο επί του οροπεδίου, χωρίς δικαίωμα μεταβιβάσεως ούτε σπιθαμής γης εκ τούτου εις ουδένα.
Μετά τυχόν αποδημία εις το χωρίο Κριτσά του κατοίκου, ούτος έχανε κάθε δικαίωμα επί του οροπεδίου, είχε δε το δικαίωμα νομής κληρονομικώς δικαιώματι μεταβιβαζόμενο στους κληρονόμους του κλήρου του, ανέλαβε δε η Κοινότητα την πληρωμή 4.000 οκάδων σιταριού υπέρ των δωρητών και διαδόχων των, οίτινες δωρητές μεταβίβασαν το δικαίωμα εις τέμενος του σουλτάνου στο Ηράκλειο Χουνουκιάρ τζαμι, το οποίο ευρίσκετο εκεί όπου σήμερα υπάρχει το Μουσείο. Το κτήμα ήτο διτελές εις το εν Ιεράπετρα εφκάφιον διοικούμενο υπό του μουφτή Ιεραπέτρας εισπράττοντας τα διτελή δικαιώματα.
Αργότερα το τέλος των 4.000 οκάδων σιταριού μετεβλήθη σε 400 οκάδες ελαίου για να χρησιμεύση προς λειτουργία των κανδηλών του ανωτέρω τέμενους και η Κοινότητας έκτοτε μετά την μεταβολή της πληρωμής του είδους εκπλήρωνε 400 οκάδες ελαίου και 25.000 άσπρα (καλεμιέ παρασί) δια του ύψους, δηλαδή, δικαιώματα γραφής, για τις εκδιδόμενες αποδείξεις πληρωμής υπό του αρμοδίου εφκαφίου. Σε κάποια εποχή ηγέρθη έρις μεταξύ των κατοίκων της Κριτσάς και Λασηθίου για κάποια τοποθεσία. Εκλείθει ο καδής να δικάσει σε ποιόν ανήκε, αλλά έπεσε θύμα δολοφονίας και το μέρος όπου εφονεύθη ονομάστηκε του Καδή ο Λάκκος ή Καδί Μεϊντανί. Οι Λασηθιώτες αρνήθηκαν να πληρώσουν το αίμα και οι κάτοικοι της Κριτσάς αφού κατέβαλαν αποζημίωση έγιναν κύριοι του Λάκκου ο οποίος έκτοτε ονομάζεται του Καδή ο Λάκκος ή Καδή μεϊντανί.
Η Κοινότητα διατηρεί χώμα με το αίμα αναμεμιγμένο σε βώλο στα γραφεία της και είναι το αίμα του φονευθέντος ιεορίκου.
Ορίζεται από οροσειράς Βουρλιά και δέτη Καδή, λάκκος Καράβια, Καθάριο Λάκκος, Παραθύρι, Λεκανίδα, Πατσούρου κορυφή, μονοδένδρι, Κοτσιφανερό, χαλασμένη Κορυφή, Σταυρού Σελί, Ανεφολάκκους.
Στις διάφορες επαναστάσεις οι κληρονόμοι Χαναιλή έλαβαν γνώση του αυτοκρατορικού Φιρμανίου εφυγάδευσαν αυτό από τα αρχεία του εφκαφίου εις τον ευρισκόμενον στην Κωνσταντινούπολη εφκάφιο της Ρούμελης και έτσι η κοινότητα αφού έχασε τον τίτλο κατοχής, εκινδύνευσε να χάσει το κτήμα, από τους διαδόχους του Χανιαλή οι οποόι έγειραν αξιώσεις.
Ξέροντας ότι είχε χαθεί το Φιρμάνι διεκδικούσαν το οροπέδιο και οι κάτοικοι υπέστησαν τα πάνδεινα γιατί δεν επιθυμούσαν να χάσουν το δικαίωμα που τους ανήκε αδιαμαρτύρητα.
Μακρόχρονοι και σκληροί αγώνες διεξήχθησαν μεταξύ των κατοίκων της Κριτσάς, οι πρόκριτοι των οποίων ερρίφθησαν στις φυλακές Ηρακλείου από τους Χανιαλήδες για πεισθούν και να δηλώσουν ότι εγκαταλείπουν το κτήμα.
Την μεγάλη εβδομάδα εγκάθειρκτοι και κατόπιν διαμαρτυρίας στου προξένους των μεγάλων δυνάμεων Αγγλία, Γαλλία Ρωσίας, απεφυλακίσθησαν αφού συνεχιστεί ο δικαστικός αγώνας.
Μετά την πάροδο αρκετών ετών ο ομοχώριος Νικόλαος Αποστολάκης με κάποιον Προβιοδάκη μουσουλμάνο, ανεκάλυψαν ότι το φιρμάνι του Καθαρού βρίσκεται στην Κωνσταντινούπολη.
Ύστερα από την πληροφορία αυτή ζήτησε και συντάχθηκε πληρεξούσιο από τους κατοίκους από τον συμβολαιογράφο Μύρωνος Νιωτάκη.
Μετά από σχετική εντολή μετέβη στα Χανιά ενήργησε δια του Γενικού Διοικητού και έφερε το φιρμάνι στη Κριτσά.Έληξε έτσι ο μακροχρόνιος αγώνας για την ανεύρεση του φιρμανιού μεταξύ της Κριτσάς και Χανιαλήλων.
Μετά την επανάσταση του 1866 ο Ρεούφ πασάς, άνδρας προοδευτικός και φιλόμουσος, ήθελε να ρυθμίσει το ζήτημα της στοιχειώδους μορφώσεως των Χριστιανικών παιδιών της Κρήτης και καθόρισε όπως τα θέρετρα των επικοινωνούντων οροσειρών, Ομαλού, Γιούχτα, Δείκτης, Σητείας, χρησιμευόντων ως βοσκοτόπων καταβάλλονται και χρησιμοποιούνται για την ανέγερση σχολείων υπο, ένα ρυθμό τετράγωνο ή παραλληλόγραμμο κτίριο με λίθινο διάζωμα σημείο υποτέλειας των κατοίκων καθ' ο είχον δικαίωμα περιορισμένο της στοιχειώδους μορφώσεως αλλά όχι και απόλυτο ελευθερία.
Τοιούτον σχολικό κτίριο σώζεται σήμερα στη Κριτσά με το λίθινο διάζωμα.
Κατά τους μετέπειτα χρόνους διάφοροι βοσκοί σιγά σιγά κατέλαβαν τις οροσειρές αυτές. Κατέστησαν τις οροσειρές κτήμα τους, διατήρησαν δε μόνο κοινόχρηστο τόπον το Οροπέδιο του Καθαρού, ο Γιούχτας Αρχανών και ο Ομαλός Χανίων.
Μετά την απελευθέρωση της Κρήτης η Βουλή των Κρητών εψήφισε τον υπ' αριθ 170 νόμο και υπήγαγε υπό το κράτος τούτου την Διοίκηση των ανοργάνωτων Κοινοτήτων, διοικουμένων υπό τριμελούς επιτροπής εκλεγομένων υπό των κατοίκων εις ους ανήκον οι κοινόχρηστοι εκτάσεις σωματείων Δημοσίου Δικαίου.
Το 1904-1905 η Κοινοτική Επιτροπή Κριτσάς καταβάλλουσα τα οφειλόμενα, ηλευθέρωσε το Καθαρό από το εφκάφιον Ιεράπετρας αφού κατέβαλε έκαστον ζώο 0,40 κατά κεφαλή δικαιώματα για την απαλλαγή του κτήματος εκ βακουφικής υποχρεώσεως.
Κατά τον χρόνο αυτόν επιμέλεια του τότε Βουλευτού Κριτσάς Μπετούρα, το σχετικό φιρμάνιο μεταφράσθη από τον Αβράμ εφέντη Λευκόχειρος, διακεκριμένου Τουρκομαθούς και εκυρώθη υπό της Α.Β.Υ του Πρίγκηπος Γεωργίου. 
Έτσι η Κοινότητα διατηρεί έκτοτε το σχετικό φιρμάνι στο πρωτότυπο και σε επίσημο μετάφραση.
Το 1925 μετά την έκταση εις τας Ν. Χώρας του Νόμου Δ.Ν 2, η διοίκηση του οροπεδίου περιήλθε στη νέα Κοινότητα την διεπομένη από τον παραπάνω Νόμον, καταργηθείσης της μέχρι της εποχής εκείνης Κοινότητας της διεπομένης υπό του Νόμου 170 της Κρητικής πολιτείας περί ανοργάνωτων Κοινοτήτων.
Τοιαύτη η ιστορία και η περιγραφή του Οροπεδίου Καθαρού που αποτελεί σπουδαίο πνεύμονα ζωής και παραγωγής για τους κατοίκους της Κριτσάς.
Σ'αυτούς ανήκει από μακρού χρόνου η νομή τούτου, και η παντός είδους γεωργική εκμετάλλευση χωρίς να αποκτά δικαίωμα κατοχής ουδείς των κατοίκων επί τούτου, καθ' οιανδήποτε τρόπον, ούτε δι' οιανδήποτε εκμετάλλευση.
Για τη διατήρηση της ιστορίας του σπουδαίου τούτου Κοινοτικού κτήματος για την κωμόπολη της Κριτσας συνετάχθη η ανωτέρω έκθεση ώστε οι μελλοντικές γενεές να γνωρίζουν τον τρόπον και το πως επετεύχθη η κυριότητα του οροπεδίου.
Το οροπέδιο αποτελεί σημαντικότατο παράγοντα της ζωής του πληθυσμού της κωμοπόλεως και πηγή σπουδαία του Κοινοτικού Προϋπολογισμού.

</doc>
<doc id="47540" url="https://el.wikipedia.org/wiki?curid=47540" title="Ένεση">
Ένεση

Ένεση είναι η μέθοδος εισαγωγής φαρμάκου στους ιστούς ή στο αίμα με τη χρήση κατάλληλου οργάνου.
Τα κύρια πλεονεκτήματα της μεθόδου αυτής, σε σχέση με τη χορήγηση των φαρμάκων από το στόμα, είναι: 
Αντίθετα, υπάρχουν και μειονεκτήματα, που οφείλονται σε ενδεχόμενα τεχνικά σφάλματα και σε παρενέργειες ορισμένων από τις χορηγούμενες ουσίες. 
Η ένεση μπορεί να γίνει μεταξύ άλλων:
Το όργανο για την εκτέλεση μιας ένεσης είναι η σύριγγα, η οποία αποτελείται από έναν κοίλο κύλινδρο και ένα έμβολο, που κινείται μέσα στον κύλινδρο. Στο ένα άκρο της σύριγγας υπάρχει η κατάλληλη υποδοχή για την εφαρμογή της ειδικής βελόνας. Η βελόνα αυτή είναι στην πραγματικότητα ένας λεπτός σωλήνας από ανοξείδωτο χάλυβα, διαφόρου μήκους και διαμέτρου, ανάλογα με τη χρήση για την οποία προορίζεται. 
Όλα τα όργανα που χρησιμοποιούνται για να γίνει μια ένεση πρέπει να είναι αποστειρωμένα, ενώ πρέπει να απολυμαίνονται με ιδιαίτερη φροντίδα τα χέρια εκείνου που θα εκτελέσει την ένεση και η περιοχή όπου θα γίνει.
Οι ενέσεις πρέπει να γίνονται αποκλειστικά και μόνο από εξειδικευμένο επιστημονικό προσωπικό, δηλαδή μόνο από ιατρό ή νοσηλευτή. Εξαίρεση μπορούν να αποτελέσουν κάποιοι χρόνιοι ασθενείς, όπου απαιτείται καθημερινή ενεσοθεραπεία (π.χ σακχαρώδης διαβήτης), όπου το άτομο εκπαιδεύεται από νοσηλευτή στην όλη διαδικασία.

</doc>
<doc id="47541" url="https://el.wikipedia.org/wiki?curid=47541" title="Κομέντια ντελ άρτε">
Κομέντια ντελ άρτε

Η κομέντια ντελ άρτε ("Commedia dell'arte") είναι η ονομασία της λαϊκής ιταλικής αυτοσχεδιαστικής κωμωδίας η οποία ήταν δημοφιλής μεταξύ του 16ου και του 18ου αιώνα και έγινε σύντομα αγαπητή και έξω από τα σύνορα της Ιταλίας. 
"Commedia dell’arte" σημαίνει η κωμωδία της τέχνης, όχι με την έννοια της καλλιτεχνίας αλλά με αυτήν της τεχνικής και του επαγγελματισμού, η κωμωδία δηλαδή που δημιουργείται από "τεχνίτες" –επαγγελματίες ηθοποιούς σε αντίθεση με τους ερασιτέχνες της λόγιας κωμωδίας. Επρόκειτο για ένα σύνολο λαϊκών θεατρίνων που, δημιουργώντας μόνοι τους το κοστούμι, τη μάσκα, τις ιδιαιτερότητες της φωνής τους και τη στάση του σώματός τους, έπλαθαν τους χαρακτήρες της. Στηριζόταν κατά βάση στον ηθοποιό και στον αυτοσχεδιασμό του παρά στο συγγραφέα. Οι περισσότεροι ηθοποιοί έπρεπε άλλωστε να διαθέτουν ιδιαίτερη ευλυγισία και ικανότητα στο χορό. Επίσης ήταν ένα από τα πρώτα θεατρικά είδη που συμπεριέλαβε στο θίασο γυναίκες ηθοποιούς. 
Επηρέασε σημαντικά την εξέλιξη του θεάτρου ενώ έργα της παίζονται ακόμη και σήμερα.
Καταγωγή.
Δε μπορούμε να υπολογίσουμε με ακρίβεια τη χρονολογική εμφάνιση της κομέντια ντελ άρτε. Υπολογίζεται πως άνθισε το 1550 περίπου κι άρχισε να παρακμάζει στα τέλη του 17ου αιώνα.
Πού έχει όμως τις ρίζες της κι από πού ακριβώς επηρεάστηκαν οι ηθοποιοί εκείνης της εποχής για να φτιάξουν όλους αυτούς τους ρόλους παραμένει αδιευκρίνιστο, αφού έχουν διατυπωθεί σχετικά διάφορες απόψεις. 
Παραστάσεις.
Οι θίασοι της αυτοσχέδιας κωμωδίας ήταν πλανόδιοι και αποτελούνταν από 5 μέχρι 25 ηθοποιούς. Χρησιμοποιούσαν ένα πατάρι για σκηνή, με ένα ζωγραφισμένο πανί κρεμασμένο στο πίσω μέρος της για σκηνικό, το οποίο έστηναν στις πλατείες ή στις αυλές των αρχοντικών. 
Στην αρχή οι διάλογοί τους ήταν μια απλή στιχομυθία ανάμεσα σε δύο υποκριτές. Αργότερα παρουσιάστηκαν άρτιες παραστάσεις με πλοκή και μεγαλύτερο αριθμό ηθοποιών, βασισμένες πάνω σε ένα υποτυπώδες σενάριο (θεματικό σκελετό) ώστε να μένουν οι ηθοποιοί μέσα σε κάποια όρια- αλλά πάντοτε αυτοσχεδιαστικές. 
Υπήρχαν και καταγεγραμμένοι διάλογοι που μπορούσαν να χρησιμοποιούνται διαφορετικά προσαρμοσμένοι στις απαιτήσεις κάθε παράστασης.Οι ηθοποιοί της κομέντια ντελ άρτε είχαν και κάποια τυποποιημένα, γρήγορα αστεία με καυστικό υπονοούμενο: Τα consetti που ήταν λεκτικά αστειάκια και τα lazzi που ήταν οπτικά κόλπα (θα μπορούσαμε να τα παραλληλίσουμε με τα γκάγκς της αμερικάνικης φάρσας) τα οποία επίσης χρησιμοποιούσαν παραλλαγμένα ανάλογα με την περίσταση. Ακόμα έφτιαχναν τα burle, μεγαλύτερες ιστορίες με πιο ολοκληρωμένο αστείο. Με τα consetti, τα lazzi και τα burle οι ηθοποιοί ξέφευγαν απ’το βασικό σενάριο, όφειλαν όμως να επανέλθουν στο θέμα έτσι ώστε να συνεχιστεί και να ολοκληρωθεί κανονικά το έργο. Αυτό γινόταν με μεγάλη ευκολία αφού οι ηθοποιοί της κομέντια ντελ άρτε ήταν άριστοι επαγγελματίες, με υψηλό επίπεδο υποκριτικής ικανότητας και τεχνικής. Σ’αυτό βοηθούσε και το γεγονός πως έπαιζαν ασταμάτητα τον ίδιο ρόλο. Σπάνια κάποιος άλλαζε το χαρακτήρα που ενσάρκωνε στην πορεία της καριέρας του.
Είχε θεματολογία ερωτικών περιπετειών εμπλουτισμένη με επίκαιρη σάτιρα που συνήθως αφορούσε υπαρκτά πρόσωπα. Οι τοπικές διάλεκτοι με παραφθαρμένη προφορά ήταν ένα ακόμα γερό χαρτί στα χέρια των καλλιτεχνών της κωμωδίας αυτής –όπως και οι λεκτικοί διαξιφισμοί ανάμεσα σε γνώριμα, αντίθετα ζευγάρια όπως –πονηρού και χαζού –αφέντη και δούλου –κλέφτη κι αστυνόμου.
Ρόλοι.
Οι ρόλοι ήταν στερεότυποι (tipi-fisi, καθορισμένοι τύποι) και συνήθως τους χωρίζουμε σε τρεις μεγάλες κατηγορίες. Τους zanni (τα ζιζάνια-τους πονηρούς υπηρέτες), τους caratterissi (τους καραττερίστες) και τους accesi (που ήταν οι ερωτευμένοι). 
Κλασικοί χαρακτήρες της κομέντια ντελ άρτε είναι:
Επιρροή.
Η Commedia dell’arte άλλωστε καθιέρωσε την αναπαραστατική κίνηση σαν διεθνή γλώσσα έκφρασης πάνω στην οποία βασίστηκαν κορυφαίοι μεταγενέστεροι ηθοποιοί - όπως ο Chaplin - για να δημιουργήσουν τους δικούς τους διάσημους ρόλους. Ο πιο γνωστός δραματουργός του εικοστού αιώνα που χρησιμοποίησε την κομέντια ντελ άρτε στις συνθέσεις του είναι ο Ντάριο Φο.

</doc>
<doc id="47544" url="https://el.wikipedia.org/wiki?curid=47544" title="Σιδηροτροχιά">
Σιδηροτροχιά

Η σιδηροτροχιά είναι χαλύβδινη ράβδος με ειδική διατομή και χρησιμοποιείται στην κατασκευή της επιδομής των σιδηροδρομικών γραμμών. Επιδομή ονομάζεται το σύνολο "έρμα - στρωτήρας - σιδηροτροχιά" πάνω στο οποίο κινούνται τα σιδηροδρομικά οχήματα (τρένα).
Κατάταξη.
Οι σιδηροτροχιές κατατάσσονται σε δύο βασικά είδη:
Κατασκευή.
Οι σιδηροτροχιές κατασκευάζονται από χάλυβα πολύ καλής ποιότητας με αντοχή σε φορτίο θραύσεως 70 - 80kg/mm2. Η παραγωγή τους παρακολουθείται συστηματικά και υπόκειται σε αυστηρότατες προδιαγραφές προτυποποιήσεως. Ανά ορισμένη ποσότητα από τις παραγόμενες σιδηροτροχιές λαμβάνεται ένα δείγμα από τον χάλυβα και ελέγχεται η περιεκτικότητα του σε άνθρακα, που βρίσκεται μεταξύ 0,4 - 0,8% ενώ η περιεκτικότητα σε φώσφορο και άνθρακα πρέπει να βρίσκεται μεταξύ 0,5%. Μεγαλύτερα ποσοστά φωσφόρου και άνθρακος καθιστούν την σιδηροτροχιά εύθραυστη. Σημειώνεται ότι στις θέσεις όπου βρίσκονται καρδιές αλλαγής τροχιάς το υλικό κατασκευής τους είναι μαγγανιούχος χάλυβας. 
Το μήκος των σιδηροτροχιών περιορίζεται για λόγους ευκολίας χειρισμού και λόγω των περιορισμένων διαστάσεων των εργοστασίων κατασκευής στα 25 μέτρα το πολύ. Από το έλαστρο οι σιδηροτροχιές βγαίνουν με μήκος περίπου 56 μέτρα. Κόβονται περίπου στο 1 μέτρο από τα άκρα τους τα οποία είναι πάντοτε ελαττωματικά και κόβεται σε δύο κομμάτια των 27 μέτρων, ή σε τρία κομμάτια των 18 μέτρων και αφήνονται να κρυώσουν σε υπόστεγα σε θερμοκρασία περιβάλλοντος. Παλαιότερα μάλιστα το μήκος τους περιοριζόταν πολύ περισσότερο υπό τον φόβο της θερμικής διαστολής κατά τους καλοκαιρινούς μήνες.. Χρησιμοποιήθηκαν λοιπόν σιδηροτροχιές μήκους 5 ή 6 μέτρων που βαθμηδόν και όσο οι διατομές των σιδηροτροχιών γίνονταν βαρύτερες, οι συνδέσεις γίνονται στερεότερες και η συντήρηση τους καλλίτερη, αυξήθηκαν τα μήκη σε 12, 18 και 27 μέτρα. Η τάση αυτή οφείλονταν στο γεγονός ότι οι αρμοί των σιδηροτροχιών ήταν ενοχλητικοί για τον επιβάτη λόγω του ρυθμικού (γνωστού) ήχου τους από το πέραμα των τροχών από τους αρμούς που συνοδεύεται και από μια αναπήδηση. Οι αρμοί, εξάλλου, αποτελούν το ασθενές σημείο της γραμμής, γιατί η κεφαλή των σιδηροτροχιών στην θέση του αρμού φθείρεται γρήγορα, καθιστά πολύ πιο αισθητή την κρούση του τροχού και είναι η κύρια αιτία της μικρής διάρκειας ζωής των γραμμών. 
Τέλος οι κρούσεις στους αρμούς προκαλούν ταχεία φθορά στους τροχούς και γενικώς στα σιδηροδρομικά οχήματα. Σήμερα με τις βαριές και καλλίτερης ποιότητος τροχιές, με την χρησιμοποίηση τελειοποιημένων συνδέσμων και μεγαλύτερη διατομή του έρματος, με την βελτίωση των μεθόδων συγκολλήσεως και την καλλίτερη συντήρηση της γραμμής, έχει αποδειχθεί θεωρητικώς αλλά και στην πράξη ότι χωρίς κίνδυνο οι σιδηροτροχιές μπορούν να απορροφήσουν τις δυνάμεις συστολής και διαστολής. Αυτό έχει σαν αποτέλεσμα την χρησιμοποίηση μεγαλύτερου μήκους τροχιών της τάξεως των 80, 250, 800 μέτρων και καταλήξαμε ακόμη και σε τροχιές χωρίς αρμούς από τον ένα σταθμό στον άλλο. Υποχρεωτικά αρμοί αφήνονται σήμερα μόνο σε ειδικές θέσεις όπως στα δύο άκρα των αλλαγών τροχιάς και στις εισόδους - εξόδους των μεταλλικών σιδηροδρομικών γεφυρών. 
Όπως αναφέρθηκε παραπάνω οι σιδηροτροχιές δεν μπορούν στα εργοστάσια να γίνουν μεγαλύτερες από 27 μέτρα. Για αυτό συγκολλούνται σε μήκη 250 - 300 μέτρα σε ειδικά αυτοματοποιημένα εργοστάσια, φορτώνονται σε ειδικές αμαξοστοιχίες από επίπεδα φορτηγά, τοποθετούνται στους στρωτήρες και συγκολλούνται επί τόπου με ηλεκτρικό τόξο ή με αλουμινοθερμική μέθοδο. Κατά την συγκόλληση πρέπει να επικρατεί μέση θερμοκρασία. Ανά ορισμένα χρονικά διαστήματα χαλαρώνονται οι σύνδεσμοι με τους στρωτήρες και θερμαίνονται οι τροχιές στην μέση αυτή θερμοκρασία για την εξουδετέρωση των συστολικών και διαστολικών τάσεων. Η συγκολλημένη τροχιά απαιτεί αυστηρότερη παρακολούθηση στην στρώση από όσο η γραμμή με αρμούς, επειδή είναι απαραίτητο να διατηρείται η καλή σύσφιγξη των συνδέσμων και η σφήνωση του έρματος. Απαιτεί επίσης μεγαλύτερη ποσότητα έρματος επειδή λόγω θερμοκρασίας είναι δυνατόν να προκληθεί απότομη και μεγάλη παραμόρφωση. Έτσι η παρακολούθηση τους είναι εντατική κατά τους θερινούς μήνες του έτους για τον κίνδυνο θερμοκρασιακής παραμορφώσεως της γραμμής η οποία ξεκινά με την οφιοειδή μορφή στην οριζοντιογραφία, εμφανίζει κατόπιν μία απότομη ανύψωση των τροχιών και των στρωτήρων από το έρμα και καταλήγει σε επικίνδυνη στρέβλωση της γραμμής προς τα πλάγια. Κατά τις ψυχρές περιόδους του έτους δημιουργείται κίνδυνος θραύσεως από συστολές (ειδικά στις θέσεις συγκολλήσεως) η οποία δημιουργεί αιφνιδίως μεγάλο χάσμα στην τροχιά. Πάντως με επιμελημένη εργασία και συστηματική παρακολούθηση οι πιθανότητες αυτές περιορίζονται εις το ελάχιστο.
Στην Ελλάδα στο δίκτυο του κανονικού εύρους οι τροχιές έχουν βάρος 44, 46, 50, 54 και 60kg/m ενώ στο μετρικό δίκτυο έχουν βάρος 31kg/m.

</doc>
<doc id="47547" url="https://el.wikipedia.org/wiki?curid=47547" title="Σιδεροτροχιά">
Σιδεροτροχιά



</doc>
<doc id="47549" url="https://el.wikipedia.org/wiki?curid=47549" title="Σιδηρούν προσωπείον">
Σιδηρούν προσωπείον

Ο Άνδρας με το Σιδηρούν προσωπείον "(L' homme au masque de fer)" ήταν ένα ιστορικό μυστηριώδες πρόσωπο φυλακισμένο από το 1679 στο φρούριο Πινιερόλ, το 1694 στο νησί της Αγίας Μαργαρίτας και τέλος στη Βαστίλη, όπου και πέθανε το 1703. 
Είχε υποχρέωση να καλύπτει το πρόσωπό του με προσωπίδα από μαύρο βελούδο (και όχι από σίδερο όπως θεωρούσαν). 
Διαδόθηκε ότι ήταν ο έφορος Φουκέ ή ο δίδυμος αδελφός του Λουδοβίκου ΙΔ' κ.α. Τελικά αποδείχθηκε ότι επρόκειτο για τον κρατικό γραμματέα Ματτιόλι, ο οποίος είχε κατηγορηθεί για προδοσία και είχε συλληφθεί κατά διαταγή του Λουδοβίκου.

</doc>
<doc id="47550" url="https://el.wikipedia.org/wiki?curid=47550" title="Μέρα χιονιού">
Μέρα χιονιού

Στην Μετεωρολογία Μέρα χιονιού (Snow day) καλείται η μέρα κατά την οποία παρατηρήθηκε χιονόπτωση. 
Χιονόπτωση.
Μία μέρα πτώσης χιονονιφάδων συμπεριλαμβάνεται στις μέρες χιονιού.
Χιονόνερο.
Μία μέρα με χιονόνερο συμπεριλαμβάνεται στις μέρες χιονιού.
Χιονόλυτο.
Μία μέρα με χιονόλυτο "δεν" συμπεριλαμβάνεται στις μέρες χιονιού. Οι μέρες με χιονόλυτο, χωρίς την παρατήρηση καθαρού χιονόβροχου, είναι σπάνιες.
Παρασυρόμενο χιόνι.
Μία μέρα με παρασυρόμενο από τον άνεμο χιόνι "δεν" συμπεριλαμβάνεται στις μέρες χιονιού, εκτός αν παρατηρηθεί και χιονόπτωση ή χιονοβροχόπτωση.
Χαλάζι.
Μία μέρα με χαλάζι "δεν" συμπεριλαμβάνεται στις μέρες χιονιού, εκτός αν παρατηρηθεί και χιονόπτωση ή χιονοβροχόπτωση.
Ψεκάδες.
Μία μέρα με ψεκάδες "δεν" συμπεριλαμβάνεται στις μέρες χιονιού, εκτός αν παρατηρηθεί και χιονόπτωση ή χιονοβροχόπτωση.
Στα στατιστικά στοιχεία που δημοσιεύονται κατά καιρούς από ελληνικές πηγές, ως μέρα χιονιού ορίζεται συχνά μόνο η μέρα εκείνη κατά την οποία παρατηρήθηκε χιονόπτωση. Παραμερίζονται έτσι οι μέρες κατά τις οποίες παρατηρήθηκε χιονοβροχόπτωση. Ο ευρύτερος ορισμός, που συμπεριλαμβάνει και τις μέρες με χιονόβροχο, έρχεται σε συμφωνία με τον ορισμό του Παγκόσμιου Μετεωρολογικού Οργανισμού (WMO).

</doc>
<doc id="47551" url="https://el.wikipedia.org/wiki?curid=47551" title="Βεντούζα">
Βεντούζα

Η Βεντούζα είναι ένα γυάλινο μικρό σκεύος με διογκωμένο πυθμένα και στενό στόμιο ονομαζόμενο «σικύα» (της σικύας) και κοινώς «βεντούζα, οι βεντούζες». Βεντούζα λέγεται επίσης το αερόκενο που σχηματίζεται από την επίθεση του σκεύους αυτού στο δέρμα καθώς και τα εκμυζητικά όργανα μαλακίων (βεντούζες χταποδιού).
Πριν την επίθεση της βεντούζας, εισάγεται στο σκεύος βαμβάκι που έχει εμποτιστεί με οινόπνευμα και είναι αναμμένο, με συνέπεια να αραιώνεται ο περιεχόμενος στο σκεύος αέρας. Η άμεση εφαρμογή του στομίου της βεντούζας δημιουργεί άρση (σήκωμα) του δέρματος λόγω υποπίεσης. Τα αγγεία διευρύνονται και δημιουργείται τοπική συμφόρηση. 
Υπάρχει και η υγρή - αιματηρή βεντούζα. Στην περίπτωση αυτή πριν την επίθεση γίνεται λύση της συνέχειας του δέρματος με χρήση ξυραφιού ή βδέλλας. Κατά την επίθεση παρατηρείται παροχέτευση του αίματος ή συνήθως του πυώδους συριγγίου.

</doc>
<doc id="47553" url="https://el.wikipedia.org/wiki?curid=47553" title="Βροχή">
Βροχή

Η Βροχή ή βροχόπτωση ή υδατόπτωση είναι μια υγρή κατακρήμνιση και ανήκει στα υδατώδη μετεωρολογικά κατακρημνίσματα ή υδρομετέωρα όπως ονομάζονται τα διάφορα φαινόμενα του υετού, του οποίου άλλα επίσης είδη είναι το χιονόνερο, το χιόνι και το χαλάζι.
Για να συμβεί το φαινόμενο στη Γη, χρειάζεται ένα πυκνό στρώμα της ατμόσφαιρας με θερμοκρασία πάνω από το σημείο τήξης του νερού (δηλαδή πάνω από 0 °C) σχετικά κοντά στην επιφάνεια της Γης. Η συγκέντρωση των ατμοσφαιρικών υδρατμών πρέπει να είναι αρκετά υψηλή, ώστε αυτοί να υγροποιηθούν και να σχηματίσουν σταγόνες υγρού νερού, αρκετά βαριές ώστε να πέσουν ως την επιφάνεια. Τρεις δυνατότητες (και οι συνδυασμοί τους) απαιτούνται για να προκληθεί βροχή:
Σε μερικές ακραίες καταστάσεις πολύ ξηρής ατμόσφαιρας, οι σταγόνες της βροχής εξατμίζονται πριν φτάσουν στην επιφάνεια. Τα σταγονίδια νερού συνενώνονται σε μεγαλύτερα μέσω της σύγκρουσης μεταξύ τους μέσα στα σύννεφα. Το τελικό μέγεθος των σταγόνων ποικίλλει. Η κανονική βροχή, σε σχετικά μη ρυπασμένη ατμοσφαιρικά περιοχή, έχει pH της τάξης του 5,2 κατά κανόνα, κάνοντάς την ελαφρά όξινη.
Ο υπερκορεσμός της υγρασίας συνδέεται με τα μέτωπα καιρού, που αποτελούν την κύρια μέθοδο πρόγνωσης επερχόμενης βροχόπτωσης. Αν συνυπάρχουν αρκετή υγρασία και ανοδικά ρεύματα αέρα σε έναν τόπο, τότε πέφτει βροχή σε λεπτές σταγόνες. Σε ορεινές περιοχές, είναι πολύ πιθανό να πέσουν έντονες βροχές στην πλευρά που έχει πρόσβαση σε υγρό αέρα. Αντίθετα, στην απάνεμη πλευρά συχνά σχηματίζεται ξηρό έως ερημικό κλίμα.
Περιγραφή.
Η ποικιλία της ζωής, καθώς και η καλή καρποφορία της Γης εξαρτώνται από την ποσότητα του νερού που θα πέσει στη Γη. Το νερό της βροχής δεν είναι απόλυτα καθαρό, κυρίως στις βιομηχανικές περιοχές. Επειδή το νερό έχει πολλές διαλυτικές ιδιότητες, διαλύει ακόμη και τα αέρια που βρίσκονται στην ατμόσφαιρα έχει ως συνέπεια να παρουσιάζει γεύση όξινη, εξ ου και ο όρος «όξινη βροχή». Επίσης, καθώς πέφτει παρασύρει και άλλες ουσίες που δεν διαλύονται στο νερό ή δεν πρόλαβε να διαλύσει. Έτσι, η βροχή κατά την πτώση της παρασύρει κονιορτό, καπνιές καθώς και άλλα συστατικά που μολύνουν την ατμόσφαιρα. Και αυτό γίνεται αντιληπτό από τα λασπώδη κατάλοιπα με τα οποία λερώνονται αντικείμενα, αυτοκίνητα κ.λπ. όταν βρίσκονται σε ακάλυπτους χώρους.
Μερικές φορές η βροχή είναι κοκκινωπή. Τέτοια βροχή παρατηρείται και στην Ελλάδα όπως και σε άλλες Μεσογειακές Χώρες, γνωστές και ως «αιματοειδείς βροχές». Αυτές οφείλονται σε ανέμους νοτίων διευθύνσεων, που μεταφέρουν από την Βόρεια Αφρική πολύ λεπτή κοκκινωπή άμμο, που όμως η βροχή την παρασύρει κατά την πτώση της.
Η βροχή σχηματίζεται όταν τα μόρια των υδρατμών που υπάρχουν στην ατμόσφαιρα δημιουργούν τα νέφη ή σύννεφα, τα οποία με την σειρά τους συμπυκνώνονται πάνω σε ένα κέντρο συμπύκνωσης, συνήθως έναν κόκκο σκόνης, αρχίζοντας έτσι να σχηματίζουν σταγόνες. Όταν η μάζα της σταγόνας ξεπεράσει ένα συγκεκριμένο όριο, έλκεται από το βαρυτικό πεδίο της γης και πέφτει στη γη. Μερικές φορές, η βροχή δεν φθάνει στο έδαφος όταν ο αέρας ανάμεσα στα σύννεφα και στο έδαφος είναι πολύ ξηρός.
Η διάμετρος των σταγονιδίων της βροχής που φθάνουν μέχρι την επιφάνεια της Γης κυμαίνεται από 0,05 - 0,06 εκατοστά. Όταν βεβαίως έλθουν σε επαφή με ψυχρή επιφάνεια, μπορεί και να παγώσουν με αποτέλεσμα να πέσει στην γη ως χαλάζι.
Τα νέφη που δίνουν βροχές είναι από μεν τα στρωματόμορφα: οι σωρειτομελανίες και οι στρωματοσωρείτες που δίνουν μεγάλης διάρκειας κανονική βροχή ή βροχή ψεκάδων, ενώ από τα σωρειτόμορφα νέφη: τα μελανοστρώματα και τα υψιστρώματα πέφτει ραγδαία βροχή ή όμβροι, αλλά μικρής διάρκειας.
Κατηγορίες.
Η πτώση βροχής από τα σύννεφα ονομάζεται βροχόπτωση. Η ένταση της βροχόπτωσης μετριέται με βάση τα χιλιοστά βροχής που πέφτουν ανά ώρα και μετριέται με ειδικό όργανο, το βροχόμετρο. Οι Μετεωρολόγοι, ανάλογα με την ένταση της βροχόπτωσης την διακρίνουν στις ακόλουθες κατηγορίες, ανάλογα με το παρατηρούμενο ύψος βροχής:
Επίσης, ανάλογα με τον τρόπο σχηματισμού των βροχοπτώσεων, οι βροχές διακρίνονται σε:

</doc>
<doc id="47554" url="https://el.wikipedia.org/wiki?curid=47554" title="Τζέιμς Τζόις">
Τζέιμς Τζόις



</doc>
<doc id="47559" url="https://el.wikipedia.org/wiki?curid=47559" title="Λευκά Όρη">
Λευκά Όρη

Η οροσειρά Λευκά Όρη ή Μαδάρες βρίσκεται στη δυτική Κρήτη, εκτεινόμενη σε περιοχή με μήκος 60 και πλάτος 35 χιλιομέτρων. Ουσιαστικά καλύπτουν το μεγαλύτερο τμήμα του νομού Χανίων και τμήμα του νομού Ρεθύμνης. Με την κορυφή τους "Πάχνες" στα 2.453 μέτρα, να είναι 3.00 μέτρα χαμηλότερα της Ίδας, της ψηλότερης κορυφής του Ψηλορείτη που είναι στα 2.456μ.
Γεωμορφολογία.
Το ανάγλυφό τους διαμορφώνει τα οροπέδια των Ομαλού, Ασκύφου και ένα πλήθος φαραγγιών, με γνωστότερο αυτό της Σαμαριάς. Επίσης κάποια ακόμη πλατώματα (π.χ Νιάτο), αλλά και αναρίθμητες χαράδρες, σπήλαια, βάραθρα, δολίνες, γκρεμούς και ρήγματα.
Κορυφές.
Υψηλότερες κορυφές αποτελούν οι Πάχνες (2.454,54 μ.), Τρόχαρης (2.401 μ.), Μέσα Σωρός (2.397), Διπλή Θοδωρή (2.377), ενώ συνολικά 58 υπερβαίνουν τα 2.000 μέτρα. Κύριο χαρακτηριστικό τους είναι ένα εσωτερικό υψίπεδο στα 1.800-2.100 μέτρα, το οποίο περιβάλλεται από μία "θάλασσα" κορυφών. Εξαιτίας της ιδιαιτερότητας της μορφολογίας τους, ο αναβάτης οφείλει πάντα να διαθέτει γνώσεις και μέσα προσανατολισμού, δεδομένου ότι υφίσταται σοβαρή πιθανότητα να χαθεί.
Κλίμα.
Δέχονται πολύ μεγάλα ετήσια ύψη βροχής (2.000 mm).Το καλοκαίρι ωστόσο επικρατεί πλήρης ξηρασία και ο ανεφοδιασμός του επισκέπτη με νερό (σε πηγές και ρυάκια από την τήξη του χιονιού) δυσχεραίνεται στα μεσαία και χαμηλά υψόμετρα.
Η χαμηλότερη θερμοκρασία που καταγράφηκε ποτέ ήταν στις (13 Φεβρουαρίου 2004) -33⁰C.
Ανάβαση.
Υπάρχουν αρκετές διαδρομές και τρόποι να προσεγγιστούν από τη νότια ή βόρεια πλευρά τους. Πάντως, περισσότερο ενδιαφέρον εμφανίζει η συνολική διέλευση του συγκροτήματος των Λευκών Ορέων, αντί για την ανάβαση σε κάποιες μεμονωμένες κορυφές. Ο χρόνος για την πρώτη εξαρτάται από την εποχή του έτους, σε κάθε περίπτωση απαιτούνται όμως αρκετές ώρες και πιθανή διανυκτέρευση στο ύπαιθρο.
Φαράγγια.
Παράλληλα περίπου μεταξύ τους και με κατηφορική διεύθυνση προς τις νότιες ακτές στο Λιβυκό πέλαγος, συναντώνται ορισμένα από τα φαράγγια με το μεγαλύτερο ενδιαφέρον στην Ελλάδα, π.χ Αράδαινας (ανάμεσα στα ευρωπαϊκά με τα υψηλότερα τοιχώματα), Ελυγιά, Κλάδου (ή Δωμάτων, πλέον επιβλητικό και δύσβατο όλων), Σαμαριάς, Τρυπητής, και κάποια μικρότερου μήκους αλλά με πλούσια χλωρίδα: Αγίας Ειρήνης, (Ν)Ίμπρου, Σφακιανό (Βαρθολομά ή Λαγκό) κλπ. Η ημερήσια διάβαση καθενός τους, πρόκειται και από μόνη της για μία συνιστώμενη προοπτική εξόρμησης.
Ανθρώπινη παρουσία.
Καταγράφεται συνεχής από τη Νεολιθική εποχή, όπως αποδεικνύουν οι αρχαιολογικές έρευνες. Κτίσματα της Βυζαντικής, Ενετικής και Οθωμανικής κατοχής σώζονται και εντός ακόμη του σημερινού οικιστικού ιστού των χωριών. Η απομόνωση και το άγριο του τόπου συνδυαζόμενα με το ελεύθερο φρόνημα και το φιλοπόλεμο των κατοίκων, ευνόησαν ώστε η ορεινή αυτή περιοχή να αποτελεί σχεδόν πάντοτε έναν από τους πυρήνες εκδήλωσης των εκάστοτε εξεγέρσεων, ορμητήριο και καταφύγιο των επαναστατημένων Κρητών.

</doc>
<doc id="47560" url="https://el.wikipedia.org/wiki?curid=47560" title="Νίκος Καμπάς">
Νίκος Καμπάς

Ο Νίκος Καμπάς (Μυτιλήνη, 1857 - Αλεξάνδρεια, 1932) ήταν Έλληνας ποιητής και νομικός. Θεωρείται ένας από τους πρώτους ποιητές της Νέας Αθηναϊκής Σχολής..
Βιογραφικά στοιχεία.
Ο Νίκος Καμπάς γεννήθηκε στη Μυτιλήνη, όπου τελείωσε το σχολείο και σπούδασε νομικά στο Πανεπιστήμιο Αθηνών απ' όπου απέκτησε τον τίτλο του διδάκτορα το 1880. Κατά την διάρκεια των σπουδών του συγκατοικούσε στο ίδιο διαμέρισμα με τον Κωστή Παλαμά. Άρχισε να δημοσιεύει τα πρώτα του ποιήματα στις εφημερίδες «Ραμπαγάς» και «Μη χάνεσαι». Το 1880 εξέδωσε την ποιητική του συλλογή "Στίχοι", η οποία, μαζί με τους "Ιστούς Αράχνης" του Γ. Δροσίνη σηματοδοτεί την εμφάνιση της Νέας Αθηναϊκής Σχολής ή Γενιάς του 1880, που ειγάγει στη λογοτεχνία τη χρήση της δημοτικής/ομιλούμενης και την απελευθερώνει από τη λόγια/αρχαΐζουσα γλώσσα και τον ρομαντισμό.
Την ίδια χρονιά όμως, εγκαταστάθηκε στην Αλεξάνδρεια της Αιγύπτου, εγκατέλειψε την ποίηση και αφοσιώθηκε στο δικηγορικό επάγγελμα, όπου εκλέχθηκε πρόεδρος των μεικτών δικαστηρίων της πόλης. Έμεινε στην Αλεξάνδρεια ως τον θάνατό του, το 1932. Πολλοί λογοτέχνες της εποχής, μεταξύ αυτών και ο Κωστής Παλαμάς, αναφέρθηκαν για το πόσο επηρέασε τα λογοτεχνικά πράγματα της εποχής, αλλά και το κενό που άφησε ο Νίκος Καμπάς με την απομάκρυνσή του από αυτά.
Σημειώσεις.
Ο Νίκος Καμπάς σε επιστολή του προς τον Κωστή Παλαμά από την Αλεξάνδρεια αναφέρει χαρακτηριστικά: "«Μην ελπίσεις παρ' εμού ούτε στίχους ούτε άλλο τι. Μόνον διά της λύπης είμαι εισέτι ποιητής. Ολοι οι άλλοι παράγοντες εξέλιπον»".

</doc>
<doc id="47562" url="https://el.wikipedia.org/wiki?curid=47562" title="Λευκά όρη (Μαδάρες)">
Λευκά όρη (Μαδάρες)



</doc>
<doc id="47566" url="https://el.wikipedia.org/wiki?curid=47566" title="Λεονάρντ Όρμπαν">
Λεονάρντ Όρμπαν

Ο Λεονάρντ Όρμπαν ("Leonard Orban", 28 Ιουνίου 1961) είναι Ρουμάνος πολιτικός.
Γεννήθηκε στις 28 Ιουνίου 1961 στο Μπρασόφ της Ρουμανίας). Είναι Ευρωπαίος Επίτροπος για την Πολυγλωσσία για τη Ρουμανία στην Ευρωπαϊκή Επιτροπή από την 1 Ιανουαρίου 2007 ως το 2010. Έχει διατελέσει υφυπουργός της Ρουμανίας για την Ενσωμάτωση στην ΕΕ και επικεφαλής των ενταξιακών διαπραγματεύσεων της χώρας με την ΕΕ.
Προτάθηκε για επίτροπος όταν η Επιτροπή απέρριψε την υποψηφιότητα του Γερουσιαστή Βαρουιάν Βοσγκάνιαν. Πριν τον Όρμπαν, η αρμοδιότητα της πολυγλωσσίας ανήκε στον Γιαν Φίγκελ, Ευρωπαίο Επίτροπο για την Εκπαίδευση, την Κατάρτιση, τη Νεολαία και την Πολυγλωσσία.
Το 2010 τον διαδέχθηκε ως Επίτροπος για την Πολυγλωσσία η Ανδρούλλα Βασιλείου.

</doc>
<doc id="47567" url="https://el.wikipedia.org/wiki?curid=47567" title="Σταθερωτήρες πλοίου">
Σταθερωτήρες πλοίου

Οι σταθεροποιητήρες (απαντάται και ως: σταθερωτές, και στην ναυτική καθομιλουμένη και με τον μάλλον όχι και τόσο δόκιμο όρο: σταθεροποιητές) πλοίου ή πηδάλια αντιδιατοίχισης ή περισσότερο γνωστά ως πτερύγια ευστάθειας (stabilizers) ονομάζονται οι υδραυλικοί μηχανισμοί που προσφέρει η σύγχρονη τεχνολογία και ειδικότερα εκείνη των πλοίων, οι οποίοι περιορίζουν στο ελάχιστο τους κλυδωνισμούς από τον κυματισμό, διατηρώντας την ισορροπία και ευστάθεια του πλοίου.
Γενικά.
Πρόκειται για οριζόντια πτερύγια που βρίσκονται αναδιπλωμένα στα ύφαλα του πλοίου ανά ζεύγη. Η λειτουργία τους είναι ηλεκτροϋδραυλική και λειτουργούν αντιθέτως προς τον εγκάρσιο, προς το πλοίο, νοητό κοινό άξονά τους. Έτσι όταν υφίσταται κυματισμός αυτά ανοίγουν σε οριζόντια υποβρύχια θέση και όταν το πλοίο αρχίζει να παίρνει κλίση, να διατοιχίζεται, κοινώς να "μποτζάρει" π.χ. δεξιά, τότε το δεξιό πτερύγιο (κατά πλευρά σκάφους) στρέφεται ελαφρά, έτσι ώστε όλη η πρωραία ακμή του να στρέφει προς την επιφάνεια της θάλασσας, αντίθετα και ταυτόχρονα κινείται το αριστερό πτερύγιο του ζεύγους στην αριστερή πλευρά του σκάφους, που η πρωραία αυτού ακμή στρέφεται προς τα κάτω. Με την ταχύτητα όμως που έχει το πλοίο ο διατοιχισμός διακόπτεται ακριβώς στην έναρξή του και το πλοίο επανέρχεται και διατηρείται συνεχώς σε θέση ισορροπίας. Θέση στην οποία και τα πτερύγια ισορροπούν οριζόντια παραμένοντα σε ετοιμότητα επανάληψης λειτουργίας των, ανάλογα, με την επόμενη έναρξη κλίσης του πλοίου (αριστερά ή δεξιά).
Με τέτοιους μηχανισμούς είναι εφοδιασμένα τα σύγχρονα επιβατηγά αλλά και όλα τα κρουαζιερόπλοια στα οποία η έννοια "άνεση" (των επιβατών) είναι κυρίαρχη.
Ιστορικό.
Η πρώτη εφαρμογή τέτοιων πηδαλίων σε πλοία οφείλεται στον Ιάπωνα Μοτόρα (S. Motora) το 1920. Το 1936 ο αγγλικός οίκος Ντένυ Μπράουν (Denny Brown) επέφερε στην αρχή τη σημαντική βελτίωση της περιστροφής των πηδαλίων πέριξ του άξονά τους, που γινόταν στο τέλος εκάστης γωνίας ταλάντωσης, ενώ τα πηδάλια του Μοτόρα έστρεφαν στο τέλος της κάθε περιόδου. Αργότερα και κατά τη διάρκεια του Β' Παγκοσμίου Πολέμου συμπληρώθηκε το σύστημα αυτών με τη περιστροφή όχι ολόκληρης της επιφάνειας αυτών αλλά μόνο του πρυμναίου τμήματος αυτών όπως ακριβώς των αεροπλάνων. Έτσι με την εφαρμογή αυτή ο χρόνος περιστροφής μειώθηκε μόλις στο 1 δευτερόλεπτο, γεγονός που πρόσφερε σημαντική ελάττωση της διατοίχισης στα πλοία με συνέπεια ν΄ αποτελέσουν για τα επιβατηγά πλοία στοιχείο διαφήμισης.

</doc>
<doc id="47569" url="https://el.wikipedia.org/wiki?curid=47569" title="Γουόλτερ Σκοτ">
Γουόλτερ Σκοτ

Ο Σερ Γουόλτερ Σκοτ (Sir Walter Scott, 15 Αυγούστου 1771 - 21 Σεπτεμβρίου 1832) ήταν Σκωτσέζος μυθιστοριογράφος, θεατρικός συγγραφέας και ποιητής, ο οποίος θεωρείται ένας από τους σημαντικότερους συγγραφείς όλων των εποχών. Έμεινε γνωστός ως κυρίαρχη προσωπικότητα των σκωτικών γραμμάτων, καθώς με τα ποιήματα και τα μυθιστορήματά του (ιδίως με τις σειρές "Γουέιβερλι") δημιούργησε διαχρονικές εικόνες μίας ηρωικής άγριας περιοχής, όπου ξεχειλίζει ο ρομαντισμός των κλαν.
Ο Σκοτ ήταν ο πρώτος συγγραφέας που έγραφε στην αγγλική γλώσσα και γνώρισε μία πραγματικά διεθνή καριέρα κατά τη διάρκεια της ζωής του, έχοντας πολλούς αναγνώστες στην Ευρώπη, την Αυστραλία και τη Βόρεια Αμερική. Τα μυθιστορήματα και τα ποιήματά του διαβάζονται ακόμα και σήμερα, και πολλά από τα έργα του παραμένουν κλασικά έργα της Σκωτσέζικης και της Αγγλόφωνης λογοτεχνίας. Μεταξύ των διάσημων έργων του περιλαμβάνονται τα "Ιβανόης", "Ριχάρδος ο Λεοντόκαρδος", "Ρομπ Ρόυ", "Η Κυρά της Λίμνης", "Γουέιβερλι", "Η Καρδιά του Μιντλόθιαν" κ.α. 
Βιογραφία.
Τα πρώτα χρόνια.
Γιος ενός δικηγόρου, ο Γουόλτερ Σκοτ γεννήθηκε στην Παλιά Πόλη του Εδιμβούργου το 1771. Όταν ήταν 2 ετών έπαθε πολιομυελίτιδα, γεγονός που του προκάλεσε παράλυση στο δεξί του χέρι και μία έντονη χωλότητα για όλη του τη ζωή. Ο πατέρας του, με την ελπίδα πως ο γιος του θα ξαναβρεί τις δυνάμεις του, τον έστειλε στη φάρμα του παππού του, στην αγροτική περιοχή Μπόρντερς. Παρά την αναπηρία του, ο μικρός Σκοτ έτρεχε διαρκώς έξω και έτσι ανάκτησε σιγά-σιγά όλη του την σωματική υγεία. Η θεία του, Τζέννυ, του έμαθε να διαβάζει και από αυτήν ο Σκοτ έμαθε επίσης ιστορίες και θρύλους που χαρακτήρισαν μεγάλο μέρος του έργου του. Τον Ιανουάριο του 1775 επέστρεψε στο Εδιμβούργο και το καλοκαίρι της ίδιας χρονιάς πήγε με τη θεία του, Τζέννυ, στο Μπαθ της Αγγλίας για να κάνει λουτροθεραπεία. Το χειμώνα του 1776 επέστρεψε στη φάρμα του παππού του. 
Το 1778 ο Σκοτ επέστρεψε και πάλι στο Εδιμβούργο για να λάβει ιδιωτική εκπαίδευση ώστε να προετοιμαστεί για το σχολείο, και τον Οκτώβριο του 1779 γράφτηκε στο Βασιλικό Γυμνάσιο του Εδιμβούργου. Ο Σκοτ ήταν πλέον σε θέση να περπατήσει και να εξερευνήσει την πόλη και τη γύρω περιοχή. Μεγαλώνοντας απέκτησε καλοδεμένο σώμα και έγινε ένας εξαιρετικά γερός και δραστήριος νέος. Όλοι τον θεωρούσαν ατρόμητο καβαλλάρη και καλό παλαιστή. Οι βαθμοί του στο σχολείο άλλοτε ήταν από τους υψηλότερους και άλλοτε από τους χαμηλότερους κι αυτό γιατί, αν και είχε εξαιρετική μνήμη, θυμόταν μονάχα όσα τον ενδιέφεραν. Ο Σκοτ στράφηκε από νωρίς στη μελέτη της ιστορίας και της λαογραφίας ενώ στα αναγνώσματά του περιλαμβάνονταν ιπποτικά μυθιστορήματα, ποιήματα και ταξιδιωτικά βιβλία. Επίσης έμαθε να μιλά γερμανικά, γαλλικά και ιταλικά, για να μπορεί να διαβάζει τις ιστορίες των άλλων χωρών, ενώ έλαβε και ιδιαίτερα μαθήματα από τον Τζέιμς Μίτσελ στην αριθμητική και τη γραφή και από αυτόν έμαθε την ιστορία της Εκκλησίας της Σκωτίας. Αφού τελείωσε το σχολείο, στάλθηκε για έξι μήνες στη θεία του, Τζέννυ, στο Κέλσο προκειμένου να παρακολουθήσει το τοπικό σχολείο, όπου συνάντησε τους Τζέιμς και Τζον Μπαλαντάιν, οι οποίοι αργότερα έγιναν συνεργάτες του και τύπωσαν τα βιβλία του.
Η συνάντηση του Σκοτ με τους Μπλάκλοκ και Μπερνς.
Ο Σκοτ άρχισε να σπουδάζει κλασική φιλολογία στο Πανεπιστήμιο του Εδιμβούργου το Νοέμβριο του 1783, σε ηλικία μόλις 12 ετών, και ήταν μικρότερος από τους περισσότερους συμφοιτητές του. Το Μάρτιο του 1786, όταν έγινε 15 ετών, ξεκίνησε τη μαθητεία του στο δικηγορικό γραφείο του πατέρα του, όπου εργάστηκε πολλά χρόνια. Ενώ ήταν στο πανεπιστήμιο, ο Σκοτ έγινε φίλος του Άνταμ Φέργκιουσον, γιο του καθηγητή Άνταμ Φέργκιουσον, ο οποίος φιλοξένησε λογοτεχνικές εκδηλώσεις. Επίσης, γνωρίστηκε με τον τυφλό ποιητή Τόμας Μπλάκλοκ που του δάνεισε βιβλία και τον εισήγαγε στην ποίηση του Τζέιμς Μακφέρσον. Κατά τη διάρκεια του χειμώνα του 1786-1787, ο 15χρονος Σκοτ είδε τον Ρόμπερτ Μπερνς σε μία από αυτές τις εκδηλώσεις και αυτή ήταν η μοναδική τους συνάντηση. Όταν ο Μπερνς ρώτησε ποιος έγραψε το ποίημα "Η Δικαιοσύνη της Ειρήνης", μόνο ο Σκοτ ήξερε ότι το έγραψε ο Τζον Λάνγκχορν και δέχθηκε τις ευχαριστίες του Μπερνς. Τα νομικά δεν τον ενδιέφεραν καθόλου τον Σκοτ, αισθανόταν όμως μεγάλη αγάπη και σεβασμό για τον πατέρα του. Όταν αποφασίστηκε ότι θα γίνει δικηγόρος, επέστρεψε στο Πανεπιστήμιο του Εδιμβούργου για να σπουδάσει νομικά, παίρνοντας πρώτα μαθήματα στην Ηθική Φιλοσοφία και στην Παγκόσμια Ιστορία το 1789-1790. Στη συνέχεια πήρε το δίπλωμα του δικηγόρου και έγινε δεκτός στο Σύλλογο των Σκώτων Δικηγόρων το 1791, όταν ήταν 20 ετών. Ως δικηγόρος έκανε την πρώτη του επίσκεψη στα Χάιλαντς της Σκωτίας επιβλέποντας μία έξωση. 
Η αρχή της λογοτεχνικής καριέρας.
Ως παιδί, ως νέος αλλά και ως νεαρός άνδρας, ο Σκοτ ήταν γοητευμένος από τις προφορικές παραδόσεις των Σκωτσέζων. Ήταν μανιώδης συλλέκτης ιστοριών και ανέπτυξε μία καινοτόμο μέθοδο καταγραφής όσων άκουγε, χρησιμοποιώντας ξυλόγλυπτα για να αποφύγει την αποδοκιμασία εκείνων που πίστευαν ότι τέτοιες ιστορίες δεν μπορούν ούτε να γραφτούν ούτε να τυπωθούν. Το 1788, έμαθε από μία διάλεξη για τις παλιές γερμανικές μπαλάντες και άκουσε, ταυτόχρονα, μία μετάφραση της "Λεονώρας" του Γκότφριντ Άουγκουστ Μπύργκερ. Το 1796, όταν ήταν 25 ετών, άρχισε να γράφει επαγγελματικά, μεταφράζοντας έργα από τα γερμανικά. Η πρώτη του δημοσίευση ήταν ομοιοκατάληκτες μπαλάντες του Γκότφριντ Άουγκουστ Μπύργκερ ενώ δημοσίευσε και το δικό του ποίημα "Ο Άγριος Κυνηγός". Έτσι άρχισε μία από τις γονιμότερες φιλολογικές σταδιοδρομίες της ιστορίας, μία σταδιοδρομία που ελάχιστοι συγγραφείς της εποχής του πέτυχαν. 
Έπειτα από την πρώτη του προσπάθεια, εκδόθηκαν πολύ σύντομα σε τρεις τόμους τα έργα: "Η παραμονή του Άη Γιάννη", "Ο Γκρίζος αδερφός" και "Οι Τροβαδούροι στα Σκωτσέζικα Σύνορα" (1802). Για το έργο αυτό ο Σκοτ μάζευε υλικό πολλά χρόνια. Η δημοσίευσή του τον ανέδειξε ως ποιητή και ως μυθιστοριογράφο καθώς αποδείχθηκε μεγάλη επιτυχία. Αυτό ήταν το πρώτο σημάδι της λογοτεχνικής οπτικής γωνίας του ενδιαφέροντος του Σκοτ για την ιστορία της Σκωτίας. Σ' ένα ταξίδι στην περιοχή των λιμνών με παλιούς συμφοιτητές του γνώρισε τη Σαρλότ Ζενεβιέβ Σαρπαντιέ, κόρη του Ζαν Σαρπαντιέ από τη Λυών της Γαλλίας. Μετά από τρεις εβδομάδες ερωτοτροπίας, ο Σκοτ της έκανε πρόταση γάμου και παντρεύτηκαν την παραμονή των Χριστουγέννων του 1797. Απέκτησαν πέντε παιδιά αλλά όταν πέθανε ο Σκοτ ζούσαν τα τέσσερα. Ο Σκοτ υπήρξε Γραμματέας του Ανωτάτου Δικαστηρίου του Εδιμβούργου και για 30 χρόνια ήταν πρόεδρος πρωτοδικών στο Σέλκερκ. Στις αρχές του έγγαμου βίου του ο Σκοτ είχε μία αξιοπρεπή ζωή καθώς είχε έσοδα από την ενασχόλησή του με τη νομική, το εισόδημα της συζύγου του και κάποια έσοδα από τα γραπτά του καθώς κι ένα μερίδιο από τα μάλλον λιγοστά ακίνητα του πατέρα του.
Ποίηση.
Το 1796, ο φίλος του Σκοτ, Τζέιμς Μπαλαντάιν, ίδρυσε ένα τυπογραφείο στο Κέλσο, στη νότια Σκωτία. Μέσω του Μπαλαντάιν, ο Σκοτ ήταν σε θέση να δημοσιεύσει τα πρώτα του έργα και στη συνέχεια η ποίησή του άρχισε να έλκει την προσοχή του κοινού. Το 1805 ολοκληρώθηκε "Το Τραγούδι του Τελευταίου Τροβαδούρου", το οποίο βρήκε μεγάλη απήχηση στο κοινό κι έτσι η καριέρα του Σκοτ ως συγγραφέα ξεκίνησε με θεαματικό τρόπο. 
Τα επόμενα δέκα χρόνια δημοσίευσε πολλά άλλα ποιήματα, μεταξύ των οποίων ο "Μάρμιον" (1808) και το δημοφιλές "Η Κυρά της Λίμνης" (1810), με το οποίο ο Σκοτ έφτασε στα ύψη της ποιητικής του τέχνης. Αποσπάσματα της γερμανικής μετάφρασης του έργου αυτού έχουν μελοποιηθεί από τον Φραντς Σούμπερτ. Ένα από αυτά τα τραγούδια, το ""Ellens Dritter Gesang", αποκαλείται ευρέως ως το "Άβε Μαρία" του Σούμπερτ".
Το 1809, ο Σκοτ έπεισε τον Τζέιμς Μπαλαντάιν και τον αδελφό του να μετακομίσουν στο Εδιμβούργο και να μεταφέρουν το τυπογραφείο τους εκεί. Επιπλέον, έγινε συνέταιρος στην επιχείρησή τους. Ως πολιτικά συντηρητικός και υπέρμαχος της ένωσης με την Αγγλία, βοήθησε στην ίδρυση του "Quarterly Review", ενός λογοτεχνικού και πολιτικού περιοδικού στο οποίο έκανε αρκετές ανώνυμες εισφορές. Ο Σκοτ αγαπούσε την κεντρική και τη νότια Σκωτία και ήταν αυτός που έβαλε τα Τρόσακς στο χάρτη, όταν δημοσίευσε την "Κυρά της Λίμνης" (1810).
Μυθιστορήματα.
Ο Σκοτ εξακολούθησε να γράφει ποιήματα έως το 1814. Τα δύο τελευταία ποιήματά του, το "Ρόκεμπυ" (1813) και "Ο Κύριος των Νησιών" (1814) δεν βρήκαν ιδιαίτερη ανταπόκριση. Καθώς η δημοτικότητά του άρχισε να σβήνει και τα χρέη του μεγάλωναν, ο ποιητής στράφηκε προς τον πεζό λόγο και ιδιαίτερα στο ιστορικό μυθιστόρημα. Παρά το γεγονός ότι ο Σκοτ έγινε διάσημος μέσω της ποίησής του, προσπάθησε να καταγράψει σε μυθιστορήματα τις έρευνές του στην προφορική παράδοση των σκωτσέζικων συνόρων (Μπόρντερς), σε μία εποχή που το είδος του ιστορικού μυθιστορήματος θεωρείτο αισθητικά κατώτερο της ποίησης, ως μιμητικό όχημα για την απεικόνιση ιστορικών γεγονότων. Σε μία πρωτότυπη και έξυπνη ενέργεια, έγραψε και εξέδωσε ανώνυμα το πρώτο του μυθιστόρημα, το "Γουέιβερλι" (1814). Ήταν μία ιστορία της Εξέγερσης των Ιακωβιτών του 1745. Ο Άγγλος πρωταγωνιστής της ιστορίας, ο Έντουαρντ Γουέιβερλι, φανατικός αναγνώστης ρομαντικών μυθιστορημάτων, ανατράφηκε από τον συντηρητικό θείο του, ο οποίος υποστηρίζει τους Ιακωβίτες, αν και ο πατέρας του Έντουαρντ είναι Ουίγος. Ο νεαρός Γουέιβερλι αποκτά μία θέση στο στρατό των Ουίγων και τοποθετείται στο Ντάντι. Στην άδεια του συναντάει έναν Ιακωβίτη βαρώνο, φίλο του θείου του, και έλκεται από την κόρη του βαρώνου, Ρόουζ. Σε μία επίσκεψή του στα Χάιλαντς, ο Έντουαρντ παρατείνει την άδεια του και συλλαμβάνεται κατηγορούμενος για λιποταξία αλλά διασώζεται από έναν Σκωτσέζο οπλαρχηγό και τη μαγευτική αδελφή του, Φλόρα. Μέσω της Φλόρας, ο Γουέιβερλι συναντά τον Κάρολο Εδουάρδο Στιούαρτ και υπό την επιρροή της τάσσεται με την πλευρά των Ιακωβιτών και λαμβάνει μέρος στη μάχη του Πρέστονπανς. Ωστόσο διαφεύγει την τιμωρία, αφού έσωσε τη ζωή ενός Ουίγου συνταγματάρχη κατά τη διάρκεια της μάχης. Ο Γουέιβερλι αποφασίζει τελικά να ζήσει μία ειρηνική και αξιοπρεπή ζωή υπό τον Οίκο του Αννόβερου παρά ως καταζητούμενος αντάρτης. Επιπλέον, επιλέγει να παντρευτεί την όμορφη Ρόουζ παρά να τα ρισκάρει όλα με την πανέμορφη Φλόρα, η οποία, μετά την αποτυχία της εξέγερσης του 1745, αποσύρεται σ' ένα γαλλικό μοναστήρι. Ο Σκοτ είχε αρχίσει να γράφει το μυθιστόρημα από το 1805 και το είχε αφήσει κατά μέρος. Το βιβλίο αυτό δεν ξεπέρασε μόνο την επιτυχία που είχαν σημειώσει τα ποιήματα του Σκοτ αλλά έφερε και μία φιλολογική επανάσταση: καθιέρωσε το ιστορικό ρομάντζο. Ακολούθησε μία σειρά από μυθιστορήματα για τα επόμενα πέντε χρόνια, το καθένα από τα οποία είχε βάση στην ιστορία της Σκωτίας. Έτσι μετά το "Γουέιβερλι" εκδόθηκαν "Το Κατάστημα Αρχαιοτήτων", οι "Παλιοί Θνητοί", "Ρομπ Ρόυ" (1818), "Η Καρδιά του Μιντλόθιαν" και άλλα μυθιστορήματα της σειράς του Γουέιβερλι, και αργότερα ο "Ιβανόης" (1819), "Ο Πειρατής" (1822), "Ριχάρδος ο Λεοντόκαρδος" (1825) κ.α.
Ο "Ιβανόης" (1819), ο οποίος διαδραματίζεται στην Αγγλία του 12ου αιώνα, σηματοδότησε μία απομάκρυνση του Σκοτ από την εστίασή του στην τοπική ιστορία της Σκωτίας. Βασισμένος εν μέρει στην Ιστορία της Αγγλίας του Ντέιβιντ Χιουμ και στις μπαλάντες του Ρομπέν των Δασών, ο Ιβανόης γρήγορα μεταφράστηκε σε πολλές γλώσσες και ενέπνευσε αμέτρητες απομιμήσεις και θεατρικές μεταφορές. Το έργο απεικονίζει τη σκληρή τυραννία των Νορμανδών αρχόντων στον εξαθλιωμένο σαξωνικό λαό της Αγγλίας, με δύο από τους κύριους χαρακτήρες, τη Ραβένα και τον Λόξλεϊ (Ρομπέν των Δασών), να αντιπροσωπεύουν την αποκαθηλωμένη σαξωνική αριστοκρατία. Η έκδοση της Μάγκνα Κάρτα, η οποία συμβαίνει εκτός του χρονικού πλαισίου της ιστορίας, παρουσιάζεται ως μία προοδευτική (στοιχειώδη) μεταρρύθμιση, αλλά και ως ένα βήμα προς την ανάκτηση μίας χρυσής εποχής ελευθερίας. Αν και επιφανειακά ήταν ένα διασκεδαστικό ονειροπόλο ρομαντικό μυθιστόρημα, οι αναγνώστες θα αναγνώριζαν γρήγορα το πολιτικό υπόβαθρο του "Ιβανόη", που εμφανίστηκε αμέσως αφότου το Αγγλικό Κοινοβούλιο, φοβούμενο μία γαλλικού ύφους επανάσταση στον απόηχο της Μάχης του Βατερλώ, ψήφισε νόμους και εξαιρετικά κατασταλτικά μέτρα και όταν έγινε θέμα συζήτησης ο παραδοσιακός αγγλικός Χάρτης Δικαιωμάτων σε σχέση με τα επαναστατικά ανθρώπινα δικαιώματα. Ο "Ιβανόης" είναι επίσης αξιοσημείωτος για τη συμπαθητική απεικόνιση των εβραϊκών χαρακτήρων: η Ρεβέκκα, η οποία θεωρείται από πολλούς κριτικούς ως η πραγματική ηρωίδα του βιβλίου, στο τέλος δεν παντρεύεται τον Ιβανόη, τον οποίο αγαπά, αλλά ο Σκοτ τής επιτρέπει να παραμείνει πιστή στη θρησκεία της παρά να την βάλει να ασπάζεται το Χριστιανισμό. Ομοίως, ο πατέρας της, Ισαάκ, ένας Εβραίος τοκογλύφος, εμφανίζεται περισσότερο ως θύμα παρά ως κακοποιός. Στον "Ιβανόη", όπως και στα μυθιστορήματα του Γουέβερλυ, οι θρησκευτικά φανατικοί είναι οι κακοί, ενώ ο ομώνυμος ήρωας είναι ένας θεατής που πρέπει να σταθμίσει τα στοιχεία και να αποφασίσει ποια θέση θα πάρει. Η θετική εικόνα του Ιουδαϊσμού από τον Σκοτ, η οποία αντανακλά την αγάπη του για τον άνθρωπο, συνέπεσε επίσης με τo σύγχρονο κίνημα για τη Χειραφέτηση των Εβραίων στην Αγγλία. 
Ο Σκοτ ανέβαινε διαρκώς στην κορυφή της επιτυχίας. Έχοντας όμως επίγνωση της φήμης του ως ποιητής, διατήρησε την ανωνυμία που είχε ξεκινήσει με το "Γουέιβερλι", εκδίδοντας τα μυθιστορήματα υπό το όνομα "Συγγραφέας του Γουέιβερλι" ή ως "Ιστορίες του..." χωρίς όνομα συγγραφέα. Σ' αυτούς που ήταν εξοικειωμένοι με την ποίησή του, η ταυτότητά του έγινε κοινό μυστικό, αλλά ο Σκοτ επέμεινε να διατηρήσει την ανωνυμία του ίσως επειδή σκέφτηκε ότι ο παλαιών αρχών πατέρας του θα αποδοκίμαζε την ενασχόλησή του με κάτι τόσο ασήμαντο όπως η συγγραφή μυθιστορημάτων. Κατά τη διάρκεια αυτής της περιόδου ο Σκοτ έγινε γνωστός με το ψευδώνυμο "Ο Μάγος του Βορρά". Ωστόσο ήταν γενικά γνωστό πως αυτός ήταν ο περίφημος συγγραφέας, κάτι που παραδέχτηκε τελικά το 1827. Μαζί με την αγάπη του κοινού έδρεψε την αναγνώριση και τις τιμές. Το 1815, του δόθηκε η τιμή να δειπνήσει με τον πρίγκηπα Γεώργιο, μετέπειτα βασιλέα Γεώργιο Δ' της Μεγάλης Βρετανίας, ο οποίος ήθελε να γνωρίσει τον "Συγγραφέα του Γουέιβερλι".
Μεγάλο μέρος των χειρόγραφων του Σκοτ δείχνει μία σχεδόν συνειρμικού λόγου προσέγγιση στο γράψιμο. Στα σχέδιά του δεν έβαζε παρά λίγα σημεία στίξης, αφήνοντας τέτοιες λεπτομέρειες στους τυπογράφους.
Η εύρεση των κοσμημάτων του στέμματος.
Η φήμη του Σκοτ μεγάλωνε καθώς οι έρευνες και οι ερμηνείες του στη Σκωτσέζικη ιστορία και κοινωνία συνέλαβαν τη λαϊκή φαντασία. Εντυπωσιασμένος από αυτό, ο πρίγκηπας Γεώργιος έδωσε στον Σκοτ την άδεια να ψάξει για τα χαμένα κοσμήματα του στέμματος, τα οποία κατά τη διάρκεια των ετών του προτεκτοράτου υπό τον Όλιβερ Κρόμγουελ είχαν καταχωνιαστεί κάπου και τελευταία φορά είχαν χρησιμοποιηθεί το 1651 για τη στέψη του Καρόλου Β'. Το 1818, ο Σκοτ και μία μικρή ομάδα στρατιωτικών ανακάλυψαν τα κοσμήματα στα βάθη του Κάστρου του Εδιμβούργου. Ευγνώμων ο πρίγκηπας Γεώργιος έδωσε στον Σκοτ τον τίτλο του βαρονέτου το 1820 κι έτσι του απονεμήθηκε ο τίτλος Σερ. Αργότερα, μετά την άνοδο του Γεωργίου στο θρόνο, το Δημοτικό Συμβούλιο του Εδιμβούργου κάλεσε τον Σκοτ, κατ' εντολή του βασιλιά, να οργανώσει την επίσκεψη του βασιλιά Γεωργίου Δ' στη Σκωτία.
Έχοντας μόλις τρεις εβδομάδες για το σχεδιασμό και την εκτέλεση, ο Σκοτ δημιούργησε ένα εντυπωσιακό και ολοκληρωμένο θέαμα, σχεδιασμένο όχι μόνο για να εντυπωσιάσει το βασιλιά αλλά και κατά κάποιο τρόπο για να θεραπεύσει τα ρήγματα που αποσταθεροποίησαν τη σκωτσέζικη κοινωνία. Χρησιμοποίησε το γεγονός για να συμβάλει στη χάραξη μίας γραμμής που θα απομάκρυνε την πατρίδα του από τις τακτικές αιματηρές συγκρούσεις του παρελθόντος. Ο Σκοτ μαζί με την ομάδα του οργάνωσε μία φαντασμαγορία της κουλτούρας των Χάιλαντς, η οποία βοήθησε να καθιερωθεί το ταρτάν ως εθνική ενδυμασία της Σκωτίας. Στην εκδήλωση αυτή ο βασιλιάς φορούσε ταρτάν και έγινε δεκτός με επευφημίες από τους ανθρώπους του, πολλοί εκ των οποίων ήταν επίσης ντυμένοι με την εθνική ενδυμασία της Σκωτίας. Η στολή αυτή, η οποία είχε απαγορευτεί μετά την εξέγερση του 1745 εναντίον των Άγγλων, έγινε ένα από τα πλέον ισχυρά και πανταχού παρόντα σύμβολα της σκωτσέζικης ταυτότητας. Ο βασιλιάς ενθουσιάστηκε τόσο πολύ από το πνεύμα του Σκοτ, ώστε ζήτησε να φέρουν κονιάκ για να πιει στην υγεία του. Ο Σκοτ κολακεύθηκε τόσο πολύ από αυτήν την τιμή ώστε παρακάλεσε τον Γεώργιο να του χαρίσει για ανάμνηση το ποτήρι του. Μόλις πήρε τη βασιλική συγκατάθεση το τύλιξε μέσα σε ένα μαντήλι και το έβαλε στην πίσω τσέπη του παντελονιού του. Αλλά λίγη ώρα αργότερα κάθισε αφηρημένος σε μία καρέκλα και τινάχθηκε αμέσως επάνω ξεφωνίζοντας δυνατά.
Οικονομικά προβλήματα και θάνατος.
Ο Σκοτ ήταν σχετικά πλούσιος και ζούσε ζωή άρχοντα της υπαίθρου. Το 1811 είχε αγοράσει ένα κτήμα κοντά στον ποταμό Τουίντ και από καιρό σε καιρό το συμπλήρωνε με καινούργια χωράφια που αγόραζε, ώσπου το έκανε ένα από τα μεγαλύτερα κτήματα της περιοχής. Το όνειρό του ήταν να μπορέσει να ζήσει μέσα στον πύργο του την αρχοντική ζωή ενός μεσαιωνικού φεουδάρχη. Περνούσε κατά τα φαινόμενα τον καιρό του άπραγος, αφήνοντας τον εαυτό του στη διάθεση των πολλών του φίλων. Μονάχα ελάχιστοι στενοί φίλοι γνώριζαν πόσο πρωί σηκωνόταν για να γράψει και να αντιμετωπίσει την ολοένα περισσότερο αυξανόμενη ζήτηση της εργασίας του αλλά και πόσους στομαχικούς πόνους και αγωνίες του έφερε η υπερκόπωση.
Το 1825 και το 1826, μία τραπεζική κρίση σάρωσε τις πόλεις του Λονδίνου και του Εδιμβούργου. Το 1826, η επιχείρηση του Μπαλαντάιν χρεωκόπησε. Ο Σκοτ, ο οποίος είχε επενδύσει πολλά χρήματα στην επιχείρηση, έμεινε με πολύ μεγάλο χρέος. Ο Σκοτ θεώρησε τον εαυτό του προσωπικά υπεύθυνο για τα χρέη του εκδότη και πλέον όλες οι προσπάθειες του συγγραφέα στράφηκαν στην καταπολέμηση των οικονομικών και των σωματικών ατυχημάτων. Αντί να κηρύξει πτώχευση ή να δεχθεί κάποια οικονομική υποστήριξη από τους πολλούς υποστηρικτές και θαυμαστές του (συμπεριλαμβανομένου και του ίδιου του βασιλιά), έβαλε το σπίτι του και το εισόδημά του σε καταπίστευμα και αποφάσισε να πληρώσει το χρέος. Για να μπορέσει να ξεπληρώσει τις υποχρεώσεις του εργάστηκε πολύ εντατικά. Μέσα σε χρονικό διάστημα λιγότερο από δύο χρόνια έγραψε έξι βιβλία, ανάμεσα στα οποία και τη "Ζωή του Ναπολέοντα" σε εννέα τόμους. Έτσι, μέσα σε δύο χρόνια είχε πληρώσει ένα μεγάλο μέρος του χρέους. Όμως οι δυσκολίες ήταν πολύ μεγαλύτερες από όσες μπορούσε να αντιμετωπίσει. Η προσπάθεια ήταν τόσο μεγάλη, που τον εξασθένισε και το 1830 ο Σκοτ έπαθε παράλυση. Παρά το γεγονός αυτό, έκανε μία μεγάλη περιοδεία στην Ευρώπη, κατά την οποία τον υποδέχθηκαν εορταστικά όπου κι αν πήγαινε. Επέστρεψε στη Σκωτία και στις 21 Σεπτεμβρίου του 1832 πέθανε (κάτω από αδιευκρίνιστες συνθήκες) στο αγαπημένο του κτήμα στο Άμποτσφορντ, στο σπίτι που είχε σχεδιάσει και είχε χτίσει κοντά στο Μέλροουζ στη νότια Σκωτία. Αν και πέθανε οφείλοντας χρήματα, τα μυθιστορήματά του συνέχισαν να πωλούν και τα χρέη που επιβάρυναν την περιουσία του τελικά αποπληρώθηκαν. 
Άμποτσφορντ.
Όταν ο Σκοτ ήταν μικρός, μερικές φορές ταξίδευε με τον πατέρα του από το Σέλκερκ στο Μέλροουζ στη νότια Σκωτία όπου διαδραματίζονται μερικά από τα μυθιστορήματά του. Σε κάποιο σημείο ο ηλικιωμένος κύριος σταματούσε τη μετακίνηση και πήγαινε το γιο του σε μία πέτρα στο χώρο όπου έγινε η μάχη του Μέλροουζ (1526). Όχι πολύ μακριά υπήρχε ένα μικρό αγρόκτημα, το αποκαλούμενο Κάρτλεϊχοουλ ("βρώμικη τρύπα" στη ντόπια διάλεκτο), το οποίο αγόρασε τελικά ο Σκοτ. Αργότερα, κατεδάφισε την αγροικία για να χτίσει ένα υπέροχο κτήριο με πυργίσκους που έχει παρομοιαστεί με παραμυθένιο παλάτι -το χρηματοδότησε από την πώληση των δημοφιλών μυθιστορημάτων του. 
Η βιβλιοθήκη του Σκοτ περιέχει περισσότερα από 9.000 σπάνια βιβλία και οι συλλογές του αντικατοπτρίζουν το πάθος του για το ηρωικό παρελθόν. Οι τοίχοι είναι γεμάτοι με όπλα και πανοπλίες, μεταξύ των οποίων και η σπάθα του Ρομπ Ρόυ ΜακΓκρέγκορ, και κυνηγετικά τρόποια. Επίσης υπάρχουν ωραία έπιπλα, ένας σταυρός της Μαρίας Α' της Σκωτίας και μία μπούκλα από τα μαλλιά του Κάρολου Εδουάρδου Στιούαρτ. Ξύλινη επένδυση, από βελανιδιά και κέδρο, και σκαλιστά ταβάνια προσθέτουν στην ομορφιά του σπιτιού. 
Εκτιμάται ότι η κατασκευή του κόστισε πάνω από 25.000£. Ο Σκοτ αγόρασε ακόμα περισσότερα κομμάτια γης μέχρι που είχε στην ιδιοκτησία του περίπου 4 τετραγωνικά χιλιόμετρα. Ένας γειτονικός ρωμαϊκός δρόμος, που χρησιμοποιούσαν τις παλιές ημέρες οι μοναχοί του Αβαείου Μέλροουζ για να διασχίζουν τον ποταμό Τουίντ, αποτέλεσε την έμπνευση για το όνομα Άμποτσφορντ. Αν και ο Σκοτ πέθανε στο Άμποτσφορντ, ενταφιάστηκε στο Αβαείο Ντράιμπορο, όπου σε κοντινή απόσταση υπάρχει ένα μεγάλο άγαλμα του Γουίλιαμ Γουάλας, μία από τις πολλές ρομαντικές ιστορικές προσωπικότητες της Σκωτίες.
Η κληρονομιά του Γουόλτερ Σκοτ.
Ο σερ Γουόλτερ Σκοτ ήταν στην εποχή του ο πιο δημοφιλής συγγραφέας. Το κοινό της Αμερικής περίμενε τα έργα του με τέτοια ανυπομονησία ώστε οι πρώτες σελίδες τυπώνονταν στη Φιλαδέλφεια (ΗΠΑ) ενώ ο συγγραφέας έγραφε ακόμη τις τελευταίες του σελίδες στο Εδιμβούργο της Σκωτίας. Ο Σκοτ όμως δεν ήταν περιζήτητος μόνο στην Αμερική αλλά και σε ολόκληρη την Ευρώπη. Λέγεται πως στο Βερολίνο νύχτωναν και ξημερώνονταν όλοι με τα βιβλία του Σκοτ στο χέρι. 
Τα έργα του κατέκτησαν αμέσως όλο τον κόσμο γιατί ήταν γεμάτα ζωή ώστε να ζωντανεύουν τους ήρωες στα μάτια των αναγνωστών. Παρά το γεγονός ότι ο Σκοτ συνέχισε να είναι εξαιρετικά δημοφιλής και να διαβάζεται ευρέως, τόσο στην πατρίδα του όσο και στο εξωτερικό, η απήχηση που είχε στους κριτικούς μειώθηκε κατά το δεύτερο μισό του 19ου αιώνα καθώς οι σοβαροί συγγραφείς στράφηκαν από το ρομαντισμό στο ρεαλισμό και ο Σκοτ άρχισε να θεωρείται ως συγγραφέας κατάλληλος για παιδιά. Η τάση αυτή έγινε πιο έντονη τον 20ο αιώνα. Για παράδειγμα, στην κλασική του μελέτη "Aspects of the Novel" (1927), ο Έντουαρντ Μόργκαν Φόρστερ επέκρινε δριμύτατα τον Σκοτ για το αδέξιο και βιαστικό στυλ γραφής του, τους "επίπεδους" χαρακτήρες και τις αδύνατες πλοκές. Αντιθέτως, τα μυθιστορήματα της σύγχρονης του Σκοτ Τζέιν Όστεν, ενώ κάποτε εκτιμήθηκαν μόνο από λίγους απαιτητικούς (συμπεριλαμβανομένου και του ίδιου του σερ Γουόλτερ Σκοτ) στη συνέχεια η εκτίμησή τους από τους κριτικούς αυξήθηκε σταθερά, παρόλο που η Όστεν, ως γυναίκα συγγραφέας, εξακολουθούσε να δεχόταν κριτική για τη στενή της ("γυναικεία") επιλογή του θέματος που, σε αντίθεση με τον Σκοτ, απέφευγε τα μεγάλα ιστορικά θέματα που παραδοσιακά θεωρούνταν αντρικά.
Ωστόσο, η σημαντικότητα του Σκοτ ως καινοτόμου συγγραφέα εξακολουθούσε να αναγνωρίζεται. Ήταν αναγνωρισμένος ως ο εφευρέτης του σύγχρονου ιστορικού μυθιστορήματος και η έμπνευση για έναν τεράστιο αριθμό συγγραφέων του είδους τόσο στη Μεγάλη Βρετανία όσο και στην ευρωπαϊκή ήπειρο. Στον πολιτιστικό τομέα, τα μυθιστορήματα του "Γουέιβερλι" έπαιξαν σημαντικό ρόλο στο κίνημα για την αποκατάσταση της δημόσιας αντίληψης για τα Χάιλαντς της Σκωτίας και τον πολιτισμό τους, που επισήμως είχε καταργηθεί ως βάρβαρος -και εμφανιζόταν στο μυαλό των νοτίων ως γόνιμο έδαφος για τους ορεινούς ληστές, το θρησκευτικό φανατισμό και τις εξεγέρσεις των Ιακωβιτών. Ο Σκοτ διετέλεσε πρόεδρος της Βασιλικής Εταιρείας του Εδιμβούργου και ήταν επίσης μέλος της Βασιλικής Κέλτικης Εταιρείας. Η δική του συνεισφορά στην επανεφεύρεση του πολιτισμού της Σκωτίας ήταν τεράστια, ακόμα και αν η αναβίωση των εθίμων των Χάιλαντς ήταν κατά καιρούς ευφάνταστη παρά τα εκτενή ταξίδια του σε όλη την πατρίδα του. Απόδειξη της συμβολής του Σκοτ στη δημιουργία μίας ενιαίας ταυτότητας για τη Σκωτία είναι ότι ο κεντρικός σιδηροδρομικός σταθμός του Εδιμβούργου, που άνοιξε το 1854, ονομάζεται Γουέιβερλι. Το γεγονός ότι ο Σκοτ ήταν πεδινός πρεσβυτεριανός και όχι κελτόφωνος καθολικός Χαϊλάντερ, τον έκανε περισσότερο αποδεκτό από το συντηρητικό αγγλικό αναγνωστικό κοινό. Τα μυθιστορήματα του Σκοτ είχαν σίγουρα επιρροή στη δημιουργία της βικτωριανής τρέλας στις τάξεις της βρετανικής μοναρχίας για οτιδήποτε σκωτσέζικο, καθώς η βρετανική μοναρχία ανυπομονούσε να διεκδικήσει τη νομιμότητα μέσω μίας μάλλον εξασθενημένης ιστορικής σύνδεσής της με τον βασιλικό Οίκο των Στιούαρτ.
Κατά την εποχή που έγραφε ο Σκοτ, η Σκωτία ήταν έτοιμη να μεταφερθεί από τον κοινωνικά διχαστικό πόλεμο των φατριών σε έναν σύγχρονο κόσμο παιδείας και βιομηχανικού καπιταλισμού. Μέσω των μυθιστορημάτων του Σκοτ, οι βίαιες θρησκευτικές και πολιτικές συγκρούσεις του πρόσφατου παρελθόντος της χώρας θα μπορούσαν να θεωρηθούν ότι ανήκουν στο παρελθόν -όπως υποδεικνύει και ο υπότιτλος του "Γουέιβερλι" (" 'Tis Sixty Years Since ") ως κάτι που συνέβη τουλάχιστον πριν από 60 χρόνια. Η στάση του Σκοτ υπέρ της αντικειμενικότητας και της μετριοπάθειας και η ισχυρή αποκήρυξη της πολιτικής βίας και στις δύο πλευρές είχε επίσης μία ισχυρή, αν και σιωπηλή, απήχηση σε μία εποχή που πολλοί αγγλόφωνοι συντηρητικοί ζούσαν με το θανάσιμο φόβο μίας γαλλικού ύφους επανάστασης σε βρετανικό έδαφος. Η οργάνωση της επίσκεψης του βασιλέως Γεωργίου Δ' στη Σκωτία το 1822, από τον Σκοτ, ήταν ένα σημαντικό γεγονός που προοριζόταν να δημιουργήσει μία άποψη για την πατρίδα του που, κατά την άποψή του, τόνιζε τις θετικές πτυχές του παρελθόντος επιτρέποντας ταυτόχρονα τη μεσαιωνική αφαίμαξη να τεθεί στο περιθώριο και να δημιουργήσει το όραμα ενός πιο χρήσιμου και ελπιδοφόρου ειρηνικού μέλλοντος. 
Αφού για πολλές δεκαετίες το έργο του Σκοτ έμεινε ουσιαστικά εκτός μελέτης, μία μικρή ανάκαμψη του κριτικού ενδιαφέροντος ξεκίνησε τη δεκαετία του 1970 και του 1980. Οι αντιλήψεις του μεταμοντερνισμού, που ευνοούσε τις ασυνεχείς αφηγήσεις και την εισαγωγή του "πρώτου προσώπου", ήταν πιο ευνοϊκές για το έργο του Σκοτ απ' ό,τι ο Μοντερνισμός. Πλέον, ο Σκοτ θεωρείται ως σημαντικός καινοτόμος και προσωπικότητα-κλειδί στην ανάπτυξη της σκωτσέζικης και της παγκόσμιας λογοτεχνίας. 
Μνημεία και εορτασμοί.
Μετά το θάνατο του Σκοτ το 1832, ανεγέρθηκε μνημείο στο Εδιμβούργο, για να θυμίζει τη ζωή και το έργο του. Ο μεγαλοπρεπής γοτθικός πύργος σχεδιάστηκε από τον Τζορτζ Μάικλι Κεμπ και φτάνει σε ύψος τα 61,10 μέτρα. Αποπερατώθηκε το 1844 και δεσπόζει στη νότια πλευρά της Πρίνσες Στριτ. Ο Σκοτ μνημονεύεται επίσης σε μία πέτρινη πλάκα έξω από το Μουσείο Συγγραφέων στο Εδιμβούργο, μαζί με άλλους εξέχοντες Σκωτσέζους συγγραφείς. Αποσπάσματα από το έργο του υπάρχουν και στο κτίριο του Σκωτσέζικου Κοινοβουλίου στο Χόλυρουντ. Ο σιδηροδρομικός σταθμός του Εδιμβούργου, Γουέιβερλι, πήρε το όνομά του από μυθιστόρημα του Σκοτ. 
Στη Γλασκώβη υπάρχει μνημείο του Σκοτ που δεσπόζει στο κέντρο της Τζορτζ Σκουέρ, της κύριας πλατείας της πόλης. Το μνημείο σχεδιάστηκε το 1838 και περιλαμβάνει μία μεγάλη στήλη στην κορυφή της οποίας υπάρχει άγαλμα του συγγραφέα. Άγαλμα του Σκοτ υπάρχει και στο Σέντραλ Παρκ της Νέας Υόρκης.
Το 2010 θεσμοθετήθηκε το ετήσιο βραβείο Ιστορικής Φαντασίας Γουόλτερ Σκοτ, ύψους 25.000£, ένα από τα μεγαλύτερα βραβεία στη βρετανική λογοτεχνία. Το βραβείο παρουσιάστηκε στο ιστορικό σπίτι του Σκοτ, στο Άμποτσφορντ Χάους.
Εμφανίσεις σε χαρτονομίσματα.
Ο Σκοτ έχει πιστωθεί με τη διάσωση του σκωτσέζικου χαρτονομίσματος. Το 1826 υπήρξε έντονη αγανάκτηση στη Σκωτία για την προσπάθεια του βρετανικού κοινοβουλίου να σταματήσει την παραγωγή των χαρτονομισμάτων κάτω των 5 λιρών. Ο Σκοτ έγραψε με ψευδώνυμο μία σειρά επιστολών στην εφημερίδα "Edinburgh Weekly Journal", για τη διατήρηση του δικαιώματος των τραπεζών της Σκωτίας να εκδίδουν τα δικά τους χαρτονομίσματα. Το γεγονός είχε τόση απήχηση ώστε η κυβέρνηση αναγκάστηκε να υποχωρήσει και να επιτρέψει στις σκωτσέζικες τράπεζες να συνεχίσουν να τυπώνουν χαρτονομίσματα. Η εκστρατεία αυτή τιμάται μέσω της συνεχιζόμενης εμφάνισης του Σκοτ στο μπροστινό μέρος όλων των χαρτονομισμάτων που εκδίδονται από την Τράπεζα της Σκωτίας.
Ο Σκοτ και η Εκπαίδευση στις Ηνωμένες Πολιτείες.
Κατά τη διάρκεια και αμέσως μετά τον Α' Παγκόσμιο Πόλεμο υπήρχε ένα κίνημα με αιχμή του δόρατος τον πρόεδρο των Η.Π.Α., Γούντροου Ουίλσον, και άλλους επιφανείς ανθρώπους, να ενσταλάξουν τον πατριωτισμό στα αμερικανικά σχολεία, ιδιαίτερα στους μετανάστες, και να τονίσουν την αμερικανική σύνδεση με τη λογοτεχνία και τα θεσμικά όργανα της "μητέρας πατρίδας", της Μεγάλης Βρετανίας, με τη χρήση επιλεγμένων αναγνώσεων εγχειριδίων της μέσης εκπαίδευσης. Ανάμεσα στα κείμενα που χρησιμοποιήθηκαν γι' αυτό το σκοπό ήταν και έργα του Σερ Γουόλτερ Σκοτ, μεταξύ των οποίων ο "Ιβανόης", ο οποίος συγκαταλέγονταν στα υποχρεωτικά αναγνώσματα για πολλά αμερικάνικα γυμνάσια μέχρι το τέλος της δεκαετίας του 1950.
Έργα του Σκότ στην όπερα.
Σε έργα του Σκοτ βασίστηκαν αρκετά λιμπρέττα μελοδραμάτων. Μεταξύ αυτών : 
Αναφορές στον Σκοτ σε έργα άλλων συγγραφέων.
Αναφορά στον Σκοτ υπάρχει στην "Φανφαρλό" (1847) του Σαρλ Μπωντλαίρ.
Στον "Ενοικιαστή του Γουάιλντφελ Χωλ" (1848) της Ανν Μπροντέ, ο αφηγητής κάνει δώρο ένα κομψό αντίγραφο του επικού ποιήματος "Μάρμιον" του Γουόλτερ Σκοτ. 
Στις 6 Ιανουαρίου του 1860, σε μία ομιλία που εκφώνησε στο Σάλεμ της Μασαχουσέτης για να συγκεντρωθούν χρήματα για τις οικογένειες των εκτελεσθέντων αγωνιστών κατά της δουλείας Τζον Μπράουν και των υποστηρικτών του, ο Ραλφ Γουόλντο Έμερσον αποκάλεσε τον Μπράουν παράδειγμα αληθινής ιπποσύνης και δήλωσε ότι "ο Γουόλτερ Σκοτ θα ήταν ευτυχής να σκιαγραφήσει την εικόνα του και να ανιχνεύσει την περιπετειώδη καριέρα του".
Ο αγωνιστής κατά της δουλείας Τόμας Γουέντγουορθ Χίγκινσον έγραψε στα απομνημονεύματά του, "Η Στρατιωτική Ζωή Σ' Ένα Σύνταγμα Μαύρων" (1870), ότι μελετούσε πιστά τις μπαλάντες της Σκωτίας και ότι πάντα ζήλευε τη χαρά του Σερ Γουόλτερ που τις εντόπιζε και τις κατέγραφε αποσπασματικά από τα χείλη ηλικιωμένων γυναικών. 
Στη "Ζωή στο Μισισιπή" (1883), ο Μαρκ Τουαίην σατίρισε τον αντίκτυπο των έργων του Σκοτ δηλώνοντας (με χιουμοριστική υπερβολή) ότι ο Σκοτ "είχε τόσο μεγάλη ανάμιξη στη δημιουργία Νότιου χαρακτήρα, όπως ίσχυε πριν τον Αμερικανικό Εμφύλιο Πόλεμο, ώστε σε μεγάλο βαθμό ήταν υπεύθυνος για τον πόλεμο". Συνεχίζει πλάθοντας τον όρο "Ασθένεια του Σερ Γουόλτερ Σκοτ", τον οποίο κατηγορεί για την έλλειψη προόδου του Νότου. Ο Τουαίην στόχευσε επίσης τον Σκοτ στις "Περιπέτειες του Χάκλμπερι Φιν" (1884), όπου δίνει το όνομα "Γουόλτερ Σκοτ" σ' ένα ναυαγισμένο πλοίο, και στο "Ένας Γιάνκης του Κονέκτικατ στην Αυλή του Βασιλιά Αρθούρου" (1889), όπου ο κύριος χαρακτήρας επαναλαμβάνει ως όρκο τη φράση "great Scott". Ωστόσο, στο τέλος του βιβλίου, απορροφάται στον κόσμο των ιπποτών αντικατοπτρίζοντας την αμφιθυμία του Τουαίην σχετικά με το θέμα.
Στο μυθιστόρημα "Οι Βοστονέζοι" (1886) του Χένρι Τζέιμς, το ειδυλλιακό καταφύγιο στο ακρωτήριο Κοντ ονομάζεται "Μάρμιον", υπονοώντας αυτό που ο Τζέιμς θεωρεί δονκιχωτικό ιδεαλισμό των κοινωνικών μεταρρυθμιστών. 
Η Βιρτζίνια Γουλφ στο μυθιστόρημά της "Στο Φάρο" (1927) κάνει αναφορά στον Σερ Γουόλτερ Σκοτ. 
Στο "Όταν Σκοτώνουν τα Κοτσύφια" (1960) της Χάρπερ Λι, ο αδελφός της πρωταγωνίστριας διαβάζει τον "Ιβανόη" και αποκαλεί τον συγγραφέα "Σερ Γουόλτερ Σκάουτ", ως έμμεση αναφορά στην αδελφή του που την αποκαλούν Σκάουτ.
Στο "Μητέρα Νύχτα" (1961) του Κουρτ Βόνεγκατ, ο θεατρικός συγγραφέας Χάουαρντ Κάμπελ προλογίζει το κείμενό του ξεκινώντας με στίχο του Γουόλτερ Σκοτ. 
Στους "Ιππότες της Θάλασσας" (2010) του Καναδού συγγραφέα Πολ Μάρλοου, υπάρχουν πολλά αποσπάσματα και αναφορές στο "Μάρμιον" καθώς και ένα πανδοχείο που πήρε το όνομά του από τον "Ιβανόη" αλλά και ένα εικονικό μυθιστόρημα του Σκοτ.
Έργα.
Ποίηση
Πολλά μικρά ποιήματα του Σκοτ, μερικές φορές γνωστά ως τραγούδια, δεν είναι στην πραγματικότητα ξεχωριστά κομμάτια, αλλά είναι μέρη μεγαλύτερων ποιημάτων ή είναι διάσπαρτα στα μυθιστορήματά του. 
Μυθιστορήματα

</doc>
<doc id="47570" url="https://el.wikipedia.org/wiki?curid=47570" title="Πτερύγια ευστάθειας">
Πτερύγια ευστάθειας



</doc>
<doc id="47571" url="https://el.wikipedia.org/wiki?curid=47571" title="Ταχύτητα πλοίου">
Ταχύτητα πλοίου

Η ταχύτητα πλοίου (speed) αποτελεί συνάρτηση απόστασης και χρόνου μέσα στον οποίο διανύεται αυτή από ένα πλοίο, η οποία και μετριέται σε κόμβους (knots), ή ναυτικά μίλια ανά ώρα, (nm/h).
Κατηγορίες.
Η ταχύτητα των πλοίων διακρίνεται στις ακόλουθες κατηγορίες:
Βέβαια υπάρχουν και άλλες ειδικότερες ταχύτητες πλοίου, ανάλογα με το αντικείμενο απασχόλησης του πλοίου π.χ. ταχύτητα πόντισης άγκυρας ή φραγμάτων, ανέλκυσης, έρευνας, αλιείας, ναρκαλιείας και ναρκοθέτησης, απονήωσης και προσνήωσης, "εν αναδύσει" και "εν καταδύσει" (ύποβρυχίων) κλπ.
Προσδιορισμός.
Η ταχύτητα πλοίου προσδιορίζεται με τα δρομόμετρα ή με την απόσταση σε συνάρτηση του χρόνου παρατήρησης, (στίγμα εξ αναμετρήσεως), ή από γραμμές θέσης, ή με σύγχρονο ραντάρ ή με τις γνωστές ηλεκτρονικές συσκευές θέσης (GPS).

</doc>
<doc id="47572" url="https://el.wikipedia.org/wiki?curid=47572" title="Tekken">
Tekken

Το Tekken (ιαπωνικά: 鉄拳, αγγλικά: "Iron Fist") είναι σειρά βιντεοπαιχνιδιών πάλης που δημιουργήθηκε και κυκλοφόρησε από τη Namco (αργότερα Bandai Namco Entertainment). Το πρώτο παιχνίδι της σειράς έχει τον ομώνυμο τίτλο. Έχουν κυκλοφορήσει πολλά sequels, αλλά και αναβαθμίσεις και spin-offs της σειράς. Το "Tekken" ήταν ένα από τα πρώτα παιχνίδια πάλης που χρησιμοποίησαν τρισδιάστατα γραφικά. Έχει, επίσης, μεταφερθεί στον κινηματογράφο, συγκεκριμένα σε τρεις ταινίες, και άλλα μέσα. Υπάρχουν έξι προσθήκες στη βασική σειρά "Tekken", με την έβδομη να βρίσκεται στο στάδιο της ανάπτυξης.
Γενικά.
Υπάρχουν 6 επακόλουθα του "Tekken": "Tekken 2", "Tekken 3", "Tekken Tag Tournament", "Tekken 4", "Tekken 5", "Tekken 6" και "Tekken Tag Tournament 2". Μία αναβαθμισμένη έκδοση του "Tekken 5" είναι το "Tekken 5.1" που κυκλοφόρησε τον Ιανουάριο του 2006, όπου η μόνη διαφορά με τον "Tekken 5" είναι πως υπάρχουν λίγο διαφορετικά πεδία μάχης και πιο πολύ αντοχή έχουν οι χαρακτήρες. Η δεύτερη αναβαθμισμένη έκδοση ονομάστηκε "" που διανεμήθηκε τα τέλη του 2005. Το "Tekken 6" κυκλοφόρησε στις 30 Οκτωβρίου του 2009 (Ευρώπη) για το PlayStation 3 και το Xbox 360, και στις 11 Δεκεμβρίου του 2009 (Ευρώπη) για το PSP.
Η σειρά ωστόσο κυκλοφόρησε και σε κονσόλα της Nintedo στο Game Boy Advance το 2001, όμως η Namco διέλυσε την συνεργασία τους και δεν έβγαλε άλλους τίτλους για κονσόλες της Nintedo και έκλεισε μόνιμη συνεργασία με την Sony. Ο τίτλος ονομάζεται "Tekken 5: Dark Resurrection" ή "Tekken: Dark Resurrection". Όπως και σε πολλά παιχνίδια πάλης, οι παίκτες επιλέγουν ένα χαρακτήρα και πολεμάει σώμα με σώμα με άλλους χαρακτήρες του παιχνιδιού.
Τα παιχνίδια ξύλου πριν την εμφάνιση του "Tekken" ήταν απλοϊκά. Τα κουμπιά περιορίζονταν με κάποιες κοινότυπες στάσεις του σώματος και στη μονότονη εκτέλεση κινήσεων π.χ. το Δ για μπουνιά, το Χ για κλωτσιά κτλ. Μετά την εμφάνιση Tekken ο παίκτης μπορούσε να εκτελέσει πιο περίπλοκες κινήσεις. Όταν τα παραδοσιακά παιχνίδια ξύλου, όπως το "Street Fighter", άρχισαν να βάζουν μέσα συνδυασμούς κινήσεων το Tekken χαμήλωσε το επίπεδο δράσης, δυνάμωσε το ρυθμό της πάλης, τη στρατηγική, τη ταχύτητα και τα αντανακλαστικά της μάχης.
Εξέλιξη.
Το πρώτο Tekken περιοριζόταν στις 2 διαστάσεις και η κατασκευαστική εταιρία επέλεξε να διαχωρίσει τα κουμπιά σε αριστερή/δεξιά μπουνιά και σε αριστερή/δεξιά κλωτσιά, περιλαμβάνοντας την δυνατότητα 4 διαφορετικών συνδυασμών κινήσεων, τη στιγμή που τα τρισδιάστατα άλλα παιχνίδια είχαν την δυνατότητα για μόνο δύο. Στο Tekken 2 μπήκε και η αυτόματη άμυνα, η τεχνική και τα γραφικά βελτιώθηκαν. Στο Tekken 3 προστέθηκε το στοιχείο του χώρου: ο παίκτης μπορούσε να κινηθεί πάνω-κάτω στο χώρο, ενώ προστέθηκαν και αποφυγές των κλοτσιών, λαβών κτλ. Το Tekken 4 έδωσε στους παίκτες μεγαλύτερη κινητικότητα, μιας και οι χαρακτήρες άρχισαν να κινούνται μέσα στο τρισδιάστατο κόσμο τους, με πραγματικές τρισδιάστατες κινήσεις συμπεριλαμβανομένου το γεωμετρικό σχέδιο και σύμπλεγμα της αρένας της μάχης, περιλαμβανομένης της αίσθησης του βάρους και των ξένων αντικειμένων που υπάρχουν στο χώρο. Μετά από το Tekken 4 ακολούθησε μια παύση από την κατασκευάστρια Namco.
Ιστορία.
Tekken - Tekken 2.
Στο πρώτο πρωτάθλημα του The King Of Iron Fist Tournament, ο Kazuya Mishima νικάει τον πατέρα του, Heihachi Mishima, και πετάει το σώμα του σε μια απότομη πλευρά ενός βουνού. Ο πατέρας του όμως επιβιώνει και έτσι ο Kazuya που έχει πάρει τον έλεγχο της εταιρίας Mishima Zaibatsu, διοργανώνει το δεύτερο τουρνουά, στο οποίο όμως χάνει από τον πατέρα του και αυτή τη φορά ο Heihachi πετάει το σώμα του Kazuya σε ένα ηφαίστειο.
Tekken 3.
Ο Heihachi έχοντας ξαναπάρει τον έλεγχο της Mishima Zaibatsu, ανακαλύπτει έναν αρχαίο δαίμονα τον Ogre, που είναι στο Μεξικό. Ο Heihachi στέλνει την ομάδα δράσης του, την Tekken Force (που δημιούργησε στο Tekken 2) για να τον ελέγξει. Το αποτέλεσμα είναι όταν πάει να δει την ομάδα του, να την βρει ηττημένη. Παράλληλα εμφανίζεται και ένας νέος με το όνομα Jin Kazama, που ισχυρίζεται πως είναι γιος του Kazuya Mishima και της Jun Kazama, δηλαδή εγγονός του Heihachi. Σύμφωνα με την ιστορία του Jin, η μητέρα του είχε δεχτεί επίθεση από τον Ogre και είχε εξαφανιστεί, όμως πριν εξαφανιστεί τον είχε συμβουλέψει να αναζητήσει τον παππού του, αν ποτέ της συνέβαινε κάτι. Τότε ο Heihachi διοργανώνει το τρίτο τουρνουά με σκοπό να αναγκάσει τον Ogre να αποκαλυφθεί, ώστε να μπορέσει να τον ελέγξει. Τελικά ο Jin κατάφερε να νικήσει τον Ogre και να πάρει εκδίκηση για το χαμό της μητέρας του.
Tekken 4.
2 χρόνια έχουν περάσει από την αποτυχία του Heihachi να ελέγξει τον Ogre. Ωστόσο, οι επιστήμονες της Mishima Zaibatsu έχουν καταφέρει στο μεταξύ να μαζέψουν δείγματα του DNA του, όπως αίμα και να πειραματιστούν πάνω τους. Στη συνέχεια, προσπάθησαν να συνδυάσουν το DNA του Ogre με εκείνο του Heihachi, με σκοπό να δημιουργήσουν μια νέα μορφή ζωής. Δυστυχώς τα πειράματα απέτυχαν και ο Heihachi ανακάλυψε πως απουσίαζε από το DNA του το Devil Gene, το οποίο ήταν απαραίτητο για να συνδυάσει το γονιδίωμα του Ogre με το δικό του. Ο Heihachi κατάλαβε πως για να πετύχει το σκοπό του θα χρειαζόταν το σώμα του Kazyua ή του Jin, ο οποίος είχε μεταμορφωθεί σε Devil στο προηγούμενο Τουρνουά. Κατά τη διάρκεια μιας επιδρομής της Tekken Force στα γραφεία της G Corporation, μιας ανταγωνιστικής εταιρίας διαπιστώνεται πως ο Kazuya επέζησε και, φανερά πιο δυνατός, εξολοθρεύει όλη την Tekken Force μόνος του. Έτσι o Heihachi οργάνωσε το τέταρτο τουρνουά, με βραβείο τον έλεγχο της εταιρίας Mishima Zaibatsu. Ο Kazuya έφτασε στον τελικό του τουρνουά νικώντας τον ετεροθαλή αδελφό του, Lee Chaolan. Στον τελικό όμως αντιμετώπισε τον Heihachi, από τον οποίο και έχασε. Όμως ο Heihachi δεν σκότωσε τον γιο του αμέσως μετά την νίκη του, αλλά αντίθετα τον οδήγησε μέσα από ένα δάσος στο ναό HonMaru, όπου κρατούταν αιχμάλωτος ο Jin. Ο Jin νίκησε και τον πατέρα του αλλά και τον παππού του, ελευθερώνοντας όλη την διαβολική ενέργεια που έκρυβε μέσα του και χάθηκε πετώντας μακριά.
Tekken 5.
Σύντομα αφού έφυγε, εισέβαλαν στο ναό πολλά ρομπότ Jack-4 της G Gorporation, προγραμματισμένα να σκοτώσουν τον Heihachi. Για πρώτη φορά πατέρας και γιος συνεργάστηκαν για να αντιμετωπίσουν τα ρομπότ. Μέχρι που ο Kazuya αποφάσισε να σώσει τον εαυτό του και εγκατέλειψε τον Heihachi, τον οποίο εξόντωσαν τα ρομπότ. Οι μάχες όμως που έγιναν στο ναό ελευθέρωσαν τον πατέρα του Heihachi, Jinpachi Mishima, τον οποίο ο Heihachi είχε φυλακίσει κάτω από το ναό πολλές δεκαετίες πιο πριν, και πήρε τον έλεγχο της εταιρίας Mishima Zaibatsu. Λίγες μέρες αργότερα, η έναρξη του πέμπτου τουρνουά ανακοινώθηκε. Έπειτα ο Jin έλαβε μέρος στο 5ο τουρνουά στο οποίο έχασε από τον Ηwoarang, αλλά τελικά νίκησε τον Jinpachi και απόκτησε τον έλεγχο της Μishima Zaibatsu. Στο μεταξύ ο Kazuya έχει πάρει τον έλεγχο της G Corporation από τα παρασκήνια, αφού εξολόθρευσε εκείνους που τον είχαν προδώσει.
Tekken 6.
Ο Jin, έχοντας νικήσει το προηγούμενο τουρνουά, είναι πλέον ο επικεφαλής της Mishima Zaibatsu. Χάνει από τον νόθο γιο του Heihachi, Lars Alexandersson (ο οποίος υπέφερε από αμνησία ως ένα σημείο του παιχνιδιού), και αποκαλύπτεται ότι ο Jin δημιούργησε πόλεμο στον κόσμο με σκοπό να τον γεμίσει με αρνητική ενέργεια. Με αυτό τον τρόπο μπορεί να δημιουργήσει μία πραγματική εμψύχωση του Azazel, και θα μπορούσε να τον αντιμετωπίσει και να τον σκοτώσει. Μετά τη μάχη, το σώμα του Jin βρίσκεται από τον Raven.

</doc>
<doc id="47573" url="https://el.wikipedia.org/wiki?curid=47573" title="Τρόπιδα">
Τρόπιδα

Η τρόπιδα ή καρένα ή καρίνα (αγγλικά: "keel") ονομάζεται το κατώτερο τμήμα του πλοίου, που εκτείνεται σε όλο το μήκος του.
Συνήθως φαίνεται ως δοκός που προεξέχει και λέγεται "κάθετη τρόπιδα" (bar keel), ιδιαίτερα εμφανής σε λέμβους, ενώ η μη προεξέχουσα λέγεται "επίπεδη τρόπιδα" («flat keel»), η πλέον συνήθης των σύγχρονων πλοίων. Με την τοποθέτηση της τρόπιδας στη ναυπηγική κλίνη, στο ναυπηγείο («laying of the keel») αρχίζει ουσιαστικά η ναυπήγηση του κάθε πλοίου.
Εκτός της εξωτερικής τρόπιδας τοποθετείται και εσωτερικά ανάλογη, έκκεντρη κατά το διάμηκες, δοκός, που ονομάζεται "εσωτερική τρόπιδα" («keelson») ή "εσωτρόπιο". Πρόκειται για πρόσθετο έλασμα κατά μήκος του σκάφους με κύριο σκοπό την ενίσχυση του πυθμένα του πλοίου.
Χαρακτηριστική είναι η τρόπιδα των μικρών ιστιοπλοϊκών σκαφών, που έχει μεγάλη επιφάνεια και βάθος, που φθάνει μέχρι το 1/3 του σκάφους. Η τρόπιδα των μικρότερων ιστιοπλοϊκών σκαφών (του ναυταθλητισμού) είναι αφαιρετή.

</doc>
<doc id="47574" url="https://el.wikipedia.org/wiki?curid=47574" title="Καρένα">
Καρένα



</doc>
<doc id="47575" url="https://el.wikipedia.org/wiki?curid=47575" title="Καρίνα">
Καρίνα



</doc>
<doc id="47577" url="https://el.wikipedia.org/wiki?curid=47577" title="Α.Γ.Σ.Κ. Καστοριά">
Α.Γ.Σ.Κ. Καστοριά

Ο Α.Σ. Καστοριά 1980 είναι ποδοσφαιρικό σωματείο που εδρεύει στην ομώνυμη πόλη. Ιδρύθηκε το 1963 με χρώματα το κόκκινο, το κίτρινο και το άσπρο. Η ομάδα διεξάγει τους εντός έδρας αγώνες της στο στάδιο Ο.Α.Κ.Α. Δήμου Καστοριάς.
Αποτελεί το πρώτο επαρχιακό σωματείο (ακολούθησαν μόνο η Λάρισα το 1985 και ο ΟΦΗ το 1987) που κατέκτησε το κύπελλο Ελλάδας, συγκεκριμένα την Κυριακή 25 Μαΐου 1980 κατά την 38η διεξαγωγή του θεσμού.
Ιστορία.
Ο Αθλητικός Γυμναστικός Σύλλογος «Καστοριά» ιδρύθηκε στις 6 Αυγούστου 1963 με τη συγχώνευση τριών ομάδων της Καστοριάς, του Ατρομήτου (ιδρύθηκε το 1928) και των Άρη και Ορεστιάδας (και οι δύο ιδρυθείσες στις αρχές της δεκαετίας '30). Διατηρώντας το όνομα του Άρη Καστοριάς αγωνίστηκε ως και την περίοδο 1965-1966, υιοθετώντας στη συνέχεια το όνομα Α.Γ.Σ. Καστοριά.
Η Καστοριά ξεκίνησε από τη Β΄ Εθνική και το 1974 ανέβηκε στην Α΄ Εθνική. Κέρδισε για πρώτη φορά την άνοδό της στην Α΄ Εθνική την περίοδο 1973-1974, όταν τερμάτισε πρώτη στον τρίτο όμιλο της Β΄ Εθνικής. Την πρώτη νίκη της στην Α΄ Εθνική την σημείωσε με την έναρξη του πρωταθλήματος της επόμενης χρονιάς στις 29 Σεπτεμβρίου 1974, όταν κέρδισε τον επίσης νεοφώτιστο ΠΑΣ Γιάννενα με 1-0 με γκολ του Ανέστη Αφεντουλίδη.
Ενδοξότερη στιγμή στην ιστορία του συλλόγου αποτελεί η 25η Μαΐου 1980 και ο τελικός κυπέλλου εκείνης της σεζόν, που διεξήχθη στο γήπεδο της Νέας Φιλαδέλφειας. Η Καστοριά έφτασε εκεί, έχοντας μετά από αήττητη πορεία αποκλείσει κατά σειρά τον Εθνικό, την Καβάλα, τον Ολυμπιακό Λουτρακίου, τη Λάρισα και στα ημιτελικά τον Μακεδονικό. Στον τελικό η Καστοριά, αν και αουτσάιντερ, κατόρθωσε να κατακτήσει -ως πρώτη επαρχιακή ομάδα- το κύπελλο Ελλάδος, συντρίβοντας τον ισχυρό τότε Ηρακλή με το εντυπωσιακό 5-2 και με μεγάλο πρωταγωνιστή τον Τάκη Τσιρώνη, που σημείωσε τρία από τα πέντε τέρματα.
Λίγες μέρες αργότερα, στις 29 Μαϊου 1980 αγωνίστηκε στον τελικό του 1ου Σούπερ Καπ κόντρα στον πρωταθλητή Ολυμπιακό, από τον οποίο ηττήθηκε με 4-3 σε έναν αγώνα που έγινε στο στάδιο Καραϊσκάκη.
Πρόσφατη Ιστορία.
Το 2012 η Καστοριά υποβιβάστηκε στην Α΄ ΕΠΣ Καστοριάς έπειτα από σχεδόν 50 χρόνια στις εθνικές κατηγορίες. Η ομάδα της Καστοριάς αγωνίστηκε σε τοπικό πρωτάθλημα και Γ΄ Εθνική Ερασιτεχνική μέχρι και το 2018.
Την περίοδο 2017-18 υποβιβάστηκε από τη Γ΄ Εθνική Ερασιτεχνική καθώς αποσύρθηκε πριν την ολοκλήρωση τους πρωταθλήματος, λόγω οικονομικών δυσχερειών. Τον Αύγουστο του 2018 ανέλαβε νέα διοίκηση, που παρά τις υποσχέσεις της και τις εξαγγελλίες της, για την επιστροφή της ομάδας στις ανώτερες κατηγορίες, δεν κατάφερε την αγωνιστική περίοδο 2018-19 να λάβει μέρος η ομάδα στο τοπικό πρωτάθλημα. Την περίοδο 2019–2021 αγωνίστηκε στην δεύτερη κατηγορία της Ε.Π.Σ. Καστοριάς, ως Α.Γ.Σ. Νέα Καστοριά. Το καλοκαίρι του 2021 ανακοινώθηκε πως ο Μέγας Αλέξανδρος Καλλιθέας Καστοριάς θα μετονομαστεί σε Α.Σ. Καστοριά 1980 και η νέα ομάδα θα αγωνίζεται στην Α' κατηγορία της ΕΠΣ Καστοριάς την σεζόν 2021-22.
Παρατσούκλια.
Το παρατσούκλι της ομάδας είναι «Γουναράδες», λόγω της μεγάλης παραγωγής γούνας που υπήρχε παλιότερα στην πόλη.
Πρώτοι σε συμμετοχές και γκολ.
Οι πρώτοι σε συμμετοχές παίκτες όλων των εποχών της Καστοριάς είναι:
Οι πρώτοι σκόρερ της Καστοριάς είναι:
Αξιόλογοι ποδοσφαιριστές.
Τη φανέλα της Καστοριάς έχουν φορέσει οι

</doc>
<doc id="47580" url="https://el.wikipedia.org/wiki?curid=47580" title="Νηοψία">
Νηοψία

Νηοψία (boarding, search ή inspection of a ship) χαρακτηρίζεται διεθνώς το δικαίωμα που παρέχεται στα πολεμικά πλοία, να διακόπτουν την πορεία εμπορικού πλοίου, προκειμένου να προβούν σε ελέγχους προς εξακρίβωση τέλεσης απαγορευμένων ή αξιόποινων πράξεων, ενώ εν καιρώ πολέμου τον έλεγχο των ουδέτερων εμπορικών πλοίων προς εξακρίβωση υποχρεώσεων της σημαίας τους. 
Τρόπος διενέργειας.
Οι νηοψίες διενεργούνται ως επί το πλείστον στα χωρικά ύδατα από πολεμικά πλοία ή την Ακτοφυλακή της Χώρας τους. Στα διεθνή ύδατα, αντίθετα, εμπορικό πλοίο μπορεί να ελεγχθεί μόνο από πολεμικό πλοίο της χώρας του (της χώρας της οποίας φέρει τη σημαία). Ο κανόνας αυτός έχει ορισμένες εξαιρέσεις: σε περιπτώσεις διεθνών εγκλημάτων όπως η πειρατεία, η δουλεμπορία και η παράνομη ραδιοτηλεοπτική εκπομπή, οπότε μπορεί να επέμβει πολεμικό πλοίο οποιουδήποτε κράτους. Κατά δεύτερον επιτρέπεται η συνέχιση στα διεθνή ύδατα καταδίωξης, η οποία έχει αρχίσει εντός των χωρικών υδάτων κράτους από πολεμικά πλοία ή αεροσκάφη του κράτους αυτού, εφόσον δεν έχει στο μεταξύ διακοπεί "(hot pursuit)". Τα περί νηοψίας στην ανοιχτή θάλασσα ρυθμίζονται από τη διεθνή συνθήκη του ΟΗΕ για το Δίκαιο της Θάλασσας του 1982.
Ο χρόνος έναρξης της νηοψίας αρχίζει από την πρώτη κλήση που προβαίνει το πολεμικό πλοίο ή την πρώτη βολή πρώραθεν του εμπορικού αν το δεύτερο δεν υπακούσει στις κλήσεις ή και αποδεδειγμένα εκείνη τη στιγμή δεν κάνει "ακρόαση" στις συχνότητες επικοινωνιών. Στη συνέχεια ή δίδεται εντολή διακοπή πλου και οδηγία προσέγγισης σε λιμένα ή ασφαλή όρμο ή, αν οι υφιστάμενες καιρικές συνθήκες επιτρέπουν, διενεργείται επιτόπια η νηοψία με πλαγιοδέτηση του πολεμικού στο εμπορικό. Ο Πλοίαρχος του εμπορικού υποχρεούται, κατά το Διεθνές Δίκαιο, να αποδεχθεί το δικαίωμα επίσκεψης ομάδας αξιωματικών και ναυτών από το πολεμικό και να επιδείξει σε αυτήν όλα τα έγγραφα πλοίου καθώς και φορτωτικές μεταφερόμενου φορτίου στις οποίες ν' αναφαίνονται ο λιμένας ή λιμένες φόρτωσης και προορισμού (εκφόρτωσης), επιτρέποντας και βοηθώντας στον δειγματοληπτικό έλεγχο των μεταφερομένων φορτίων στα κύτη (αμπάρια) του πλοίου του. Οι έλεγχοι μπορούν βέβαια και να επεκταθούν σε όλα τα διαμερίσματα, μέρη του πλοίου (π.χ. μηχανοστάσιο, αντλιοστάσιο, αποθήκες, ενδιαιτήματα κλπ).
Παρόμοιες ενέργειες από περιπολικά σκάφη διωκτικών Αρχών, Λιμενικού Σώματος, Τελωνοφυλακής κ.λπ. γενικά χαρακτηρίζονται: "έλεγχοι "εν πλω"" και σπανίζουν, εκτός της διαπίστωσης ρύπανσης θαλάσσης, προκειμένου να ληφθεί δείγμα πετρελαίου του πιθανώς υπαίτιου πλοίου ή διενεργείται παράνομη μεταφόρτωση φορτίου (π.χ. πετρελαίου από πλοίο εξωτερικού σε πλοίο εσωτερικού).
Γενικά η νηοψία σ΄ ένα εμπορικό πλοίο θεωρείται πολέμου κίνδυνος όταν αυτή πραγματοποιείται σε εμπόλεμη θαλάσσια περιοχή, μη δυνάμενη να εγείρει οποιαδήποτε αξίωση για τυχόν βλάβη ιδίου, ή φορτίου ή εκ της χρονικής καθυστέρησης που τυχόν να επήλθε.

</doc>
<doc id="47585" url="https://el.wikipedia.org/wiki?curid=47585" title="Nordin Wooter">
Nordin Wooter



</doc>
<doc id="47586" url="https://el.wikipedia.org/wiki?curid=47586" title="Α.Ο. Καστοριά">
Α.Ο. Καστοριά



</doc>
<doc id="47589" url="https://el.wikipedia.org/wiki?curid=47589" title="Δικαίωμα επίσκεψης">
Δικαίωμα επίσκεψης

Δικαίωμα επίσκεψης χαρακτηρίζεται διεθνώς το δικαίωμα που παρέχεται στα πολεμικά πλοία εμπόλεμων Χωρών και που διενεργούν σε εμπορικά πλοία ουδέτερης σημαίας, πριν τη νηοψία.
Η επίσκεψη αυτή γίνεται από ομάδα Αξιωματικών και ναυτών του πολεμικού πλοίου η οποία και καλείται "ομάδα επίσκεψης". Αυτή αποτελείται από ένα ή δύο Αξιωματικούς, ένα ναύτη σηματωρό και από μικρό άγημα εξοπλισμένων ανδρών. Ο ένας εκ των αξιωματικών συνήθως επιλέγεται να είναι είτε οικονομικός ή επίκουρος σημαιοφόρος (εκ του εμπορικού ναυτικού προερχόμενος) ο οποίος λέγεται "Αξιωματικός επισκεπτόμενος" ο δε έτερος "Αξιωματικός μάρτυρας".
Αμέσως όταν το προς νηοψία εμπορικό πλοίο σταματήσει η ομάδα επίσκεψης επιβιβάζεται αυτού είτε εκ πλαγιοδέτησης είτε με βενζινάκατο του πολεμικού που μεταβαίνει σ΄ αυτό. Στο εμπορικό ανέρχονται οι 2 Αξιωματικοί, ο σηματωρός ναύτης και το άγημα αν τούτο κριθεί αναγκαίο από τους Αξιωματικούς, που ως επι το πλείστον ανέρχεται.
Οι επισκεπτόμενοι ερευνούν κατ΄ αρχή, μήπως το εμπορικό πλοίο είναι εξοπλισμένο και παραβιάζει ουδετερότητα της σημαίας του, στη συνέχεια αναζητούν αναγκαίες πληροφορίες και προβαίνουν στον έλεγχο των ναυτιλιακών εγγράφων του πλοίου προς συναγωγή των αναγκαίων πορισμάτων. Εάν παρά ταύτα από τις ενέργειες αυτές ο "επισκεπτόμενος αξιωματικός", δεν σχηματίσει σαφή αντίληψη για την εθνικότητα πλοίου, του υπ΄ αυτού μεταφερομένου φορτίου και της ορθότητας της ακολουθούμενης πορείας του πλοίου προβαίνει σε νηοψία, δηλαδή σε έρευνα του πλοίου, με την ελπίδα να προκύψουν στοιχεί ικανά να διαφωτίσουν πλήρως αυτόν.
Σε περίπτωση που βρεθεί οτιδήποτε μεμπτό αναφέρεται στον Κυβερνήτη του Πολεμικού Πλοίου ενώ ταυτόχρονα συντάσσεται έκθεση διαπιστώσεων και το εμπορικό οδηγείται όπου διαταχθεί είτε αυτοδύναμα είτε ρυμουλκούμενο. Διαφορετικά συντάσσεται (καθαρή) έκθεση και επιτρέπεται η συνέχιση του πλου του.

</doc>
<doc id="47591" url="https://el.wikipedia.org/wiki?curid=47591" title="Πειραϊκός Σύνδεσμος">
Πειραϊκός Σύνδεσμος

Ο Πειραϊκός Σύνδεσμος είναι από τα αρχαιότερα και ιστορικότερα αθλητικά και πολιτιστικά σωματεία της Ελλάδας. Ιδρύθηκε το 1894. Έχει τμήματα: μπάσκετ, βόλεϊ και στίβου, που υπάγονται στην Εφορεία Σωματικής Αγωγής. Παλιότερα διατηρούσε περισσότερα αθλητικά τμήματα, όπως: ορειβασίας, ξιφασκίας, κολύμβησης, υδατοσφαίρισης, χειροσφαίρισης,ποδηλασίας και ποδοσφαίρου. Ο Πειραϊκός υπήρξε πρωτοπόρος σύλλογος στην Ελλάδα σε όλα σχεδόν τα αθλήματα.
Τα πρώτα χρόνια της παρουσίας του είχε και τμήμα ποδοσφαίρου έως το 1924, όταν συγχωνεύτηκε με την Πειραϊκή Ένωση για τη δημιουργία του Α.Π.Σ. Πειραιά. Επίσης, είχε τμήματα μουσικής και φιλολογικό. Το 1885 ίδρυσε μηχανουργική σχολή και νυκτερινό σχολείο όπου έκλεισε το 1907. Στη σχολή σε όλα τα χρόνια της λειτουργία της φοίτησαν 7.987 μαθητές. Από το 1909 έως το 1915 διατηρούσε τμήμα ξιφασκίας. Το 1935 ίδρυσε τμήμα οπλομαχίας ενώ διατηρούσε και τμήμα τροχοπεδίλων. Στο γυναικείο βόλεϊ συμμετείχε στα πρώτα πρωταθλήματα γυναικών που διοργάνωσε ο Πανιώνιος το 1926 και 1927.
Ποδόσφαιρο.
Στο ποδόσφαιρο, ήταν ο πρώτος σύλλογος του Πειραιά που δημιούργησε ανάλογο τμήμα το 1906. Το δημιούργησαν μαθητές του Γυμνασίου Πειραιά και στον πρώτο γνωστό αγώνα του έδωσαν υποδέχτηκαν στο "Γήπεδο Ποδηλατοδρομίου" τον Π.Σ. Γουδί, από τον οποίο ηττήθηκαν με 0-9. Στην ομάδα του Πειραϊκού αγωνίστηκαν μεταξύ άλλων οι: Παπαφιλιππόπουλος, Σκλιάς, Κωστάλας, Τερεζάκης, Βακαλόπουλος, Κοϊνάρος, Παπαναργύρου. Το 1920 απορρόφησε τους ποδοσφαιριστές της ανεπίσημης ακόμα ομάδας του Άρη Πειραιά. Το 1924 οι ποδοσφαιριστές του συλλόγου αποχώρησαν και μαζί με άλλους που έφυγαν από την Πειραϊκή Ένωση δημιούργησαν τον Α.Π.Σ. Πειραιά. Μέχρι τότε ο Πειραϊκός Σ. είχε κατακτήσει ένα πρωτάθλημα Ελλάδας το 1923.
Μπάσκετ.
Το Τμήμα Καλαθοσφαίρισης του Πειραϊκού Συνδέσμου ιδρύθηκε το 1935 και το 1938 κατέκτησε άτυπα το πρωτάθλημα Ελλάδος. Το 1939 λόγω του πολέμου αναστέλλει τη δραστηριότητά του και επαναλειτουργεί το 1945, συνεχίζοντας τη δράση του ανελλιπώς μέχρι σήμερα. Στην Καλαθοσφαίριση λειτουργούν δύο τμήματα: Ανδρών και Γυναικών.
Ξεκίνησε τη λειτουργία της το 1935. Από τα μέσα της δεκαετίας του 1980 ως και τα μέσα της δεκαετίας του 2000 αγωνίστηκε στις Εθνικές κατηγορίες Β΄ Εθνική, Α2΄, ενώ είχε δύο συμμετοχές στην Α1 (1991-92, 1996-97). Σήμερα αγωνίζεται στην Α' Κατηγορία της ΕΣΚΑΝΑ (τοπικό Νότιας Αττικής).
Το 1935 το Τμήμα Καλαθοσφαίρισης στεγάζεται στο Γυμναστήριο του Συνδέσμου, στην οδό Χαρ. Τρικούπη. Το 1966 η Πολιτεία ιδιοποιείται το Γυμναστήριο του Πειραϊκού Συνδέσμου και το Τμήμα συρρικνώνεται. Επαναδραστηριοποιείται με τη μεταστέγασή του στον περιβάλλοντα χώρο του Σταδίου Ειρήνης και Φιλίας (ΣΕΦ).
Κατά την πορεία της αναβάθμισής του, κατακτά το 1989 το Παγκόσμιο Πρωτάθλημα στην πόλη Montbrisonτης Γαλλίας. Επιτυγχάνει επίσης δύο φορές την άνοδό του στην Α1 κατηγορία, το 1991 και το 1996. Τις επιτυχίες του συμπληρώνει η κατάκτηση δύο Πανελλήνιων Πρωταθλημάτων στο Γυναικείο Μπάσκετ, το 1969 και το 1970, στη Θεσσαλονίκη.
Σημαντικοί αθλητές: Τάκης Σακελλαρίου, Γιώργος Βασιλακόπουλος, Πέτρος Καπαγέρωφ, Σταύρος Ελληνιάδης, Πρόδρομος Ποτόσογλου, Κώστας Κωστόπουλος, Κώστας Δήμου, Βασίλης Μουζακιώτης, Βασίλης Τσιγγούνης.
Αξίζει επίσης να αναφερθούν και οι προπονητές που προσέφεραν σημαντικές υπηρεσίες στην ανάπτυξη του Τμήματος: Τ. Σακελλαρίου, Γιάννης Γαβανάς, Πρόδρομος Ποτόσογλου, Βαγγέλης Σεβδίνογλου, Κώστας Αναστασάτος, Κώστας Σορώτος, Κώστας Κωστόπουλος και Μιχάλης Κυρίτσης.
Κατά την αγωνιστική περίοδο 2017-2018 η αντρική ομάδα μπάσκετ του Πειραϊκού θα αγωνίζεται στην Α' ΕΣΚΑΝΑ, έχοντας ως προπονητή τον Γιώργο Παντελάκη, ο οποιός κατέχει τη θέση του βοηθού προπονητή στην γυναικεία ομάδα του Ολυμπιακού Πειραιώς δίπλα στην Ελένη Καπογιάννη.
Ιδρύθηκε το 1934. Σήμερα αγωνίζεται στην Α΄ Κατηγορία της ΕΣΚΑΝΑ. Έχει σημειώσει μεγάλες επιτυχίες, με σημαντικότερες την κατάκτηση δύο φορές του Πανελλήνιου Πρωταθλήματος, το 1969 και το 1970. Έχει συμμετοχές στις εθνικές κατηγορίες Α1 και Α2 από το 2002 έως και το 2005.
Σημαντικές αθλήτριες: Μαριάννα Σωίτου, Λουκία Σκρίβανου, Τούλα Ρούσσου, Παναγιώτα Καβούρη (δίσκος, ακόντιο).
Η νέα μπασκετική μέρα στο Πειραϊκό Σύνδεσμο.
Στις 2/8/2012 στα γραφεία του Πειραϊκού Συνδέσμου υπογράφτηκε σύμβαση της συνεργασίας μεταξύ της Προέδρου του Πειραϊκού Συνδέσμου Μαίρης Σορώτου-Τσανάκη και του Νίκου Μπουντούρη. Αναλυτικά η ανακοίνωση της συνεργασίας: "Με χαρά σας ανακοινώνουμε την έναρξη της συνεργασίας του Πειραϊκού Συνδέσμου με τον παλαίμαχο αθλητή και νυν προπονητή Νίκο Μπουντούρη. Θα προσπαθήσουμε να αναβιώσουμε το ένδοξο παρελθόν του τμήματος μπάσκετ του Πειραϊκού Συνδέσμου μέσα από την ανάπτυξη των τμημάτων υποδομής, με ήθος και χαρακτήρα που αρμόζει στην ιστορία μας.
Ο Νίκος Μπουντούρης και οι συνεργάτες του με ποιότητα και γνώση θα δουλέψουν για να δώσουν στα παιδιά μας αθλητική και κοινωνική προοπτική για την οποία θα είμαστε όλοι περήφανοι".
Τη σεζόν όμως 2013-2014 η διοίκηση του σωματείου ήρθε σε λύση της σύμβασης με τον παλαίμαχο αθλητή.
Στίβος.
Κατά την αξιολόγηση των ελληνικών συλλόγων που εξέδωσε το Νοέμβριο του 2010 ο Σ.Ε.Γ.Α.Σ., ο Πειραϊκός Σύνδεσμος βρίσκεται στην 73η θέση (σε σύνολο 321 συλλόγων).
Τίτλοι.
Από το 2011 το τμήμα του στίβου στεγάζεται στην Σχολή Ναυτικών Δοκίμων στην Πειραϊκή.Ο πρώην αθλητής Νίκος Ποντικέας προσπαθεί με κάθε μέσο να κάνει τον Πειραϊκό σύνδεσμο δοξασμένο σύλλογο ξανά.
Αθλητές από 7 έως 23 χρόνων ανταποκρίθηκαν στο κάλεσμα των προπονητών.
Το 2016 ήταν η πρώτη χρονιά που μετά από σχεδόν μια 20αετία ο σύλλογος κατεβάζει αθλητή σε Πανελλήνιο Πρωτάθλημα, με την συμμετοχή του Νεκτάριου Χαζλαρίδη στο 30ό Πανελλήνιο Πρωτάθλημα Κλειστού Στίβου στα 60 μέτρα, με χρόνο 7.62 .
Βόλεϊ.
Η λειτουργία του Τμήματος ξεκίνησε το 1929. Ο Πειραϊκός Σύνδεσμος εισήγαγε το άθλημα της πετοσφαίρισης στην πόλη του Πειραιά. Για το σκοπό αυτό το 1934 και 1935 ο ΣΕΓΑΣ τίμησε τον Πειραϊκό Σύνδεσμο με χρυσά μετάλλια και αντίστοιχα διπλώματα.
Σήμερα, ο Πειραϊκός Σύνδεσμος διατηρεί μόνο κλάδο γυναικείας πετοσφαίρισης σε όλες τις ηλικιακές ομάδες:
Οι ομάδες Παγκορασίδων και Κορασίδων συμμετέχουν στα οικεία Πρωταθλήματα, τα οποία διοργανώνει η Ένωση Σωματείων Πετοσφαίρισης Δυτικής Αττικής. Η Γυναικεία ομάδα αγωνίζεται στη Β΄ Εθνική Κατηγορία από το 2003.
Κατά την τρέχουσα αγωνιστική περίοδο, 2012-13, ο Πειραϊκός Σύνδεσμος έλαβε μέρος στο Πρωτάθλημα του 2ου Ομίλου του Περιφερειακού Πρωταθλήματος Γυναικών (Ε.Σ.ΠΕ.Δ.Α.), ολοκληρώνοντας τις αγωνιστικές της υποχρεώσεις στη 12η θέση της βαθμολογικής κατάταξης.
Μη αθλητικά τμήματα.
Εκτός από αθλητικά τμήματα στον Π. Σύνδεσμο λειτουργούν επίσης τα ακόλουθα φιλολογικά, καλλιτεχνικά, εκπαιδευτικά τμήματα:

</doc>
<doc id="47598" url="https://el.wikipedia.org/wiki?curid=47598" title="Τρόμος στο Μετρό">
Τρόμος στο Μετρό

Τρόμος στο Μετρό (αγγλικά: "Creep") είναι ο τίτλος ταινίας τρόμου παραγωγής 2004, του σκηνοθέτη Κρίστοφερ Σμιθ, με πρωταγωνίστρια την Γερμανίδα ηθοποιό Φράνκα Ποτέντε. Η ταινία αφηγείται την ιστορία της Κέιτ, μιας νεαρής γυναίκας που βρίσκεται παγιδευμένη στο μετρό του Λονδίνου, καθώς ξυπνάει και συνειδητοποιεί ότι έχασε το τελευταίο τρένο και οι πόρτες έχουν κλειδώσει για τη νύχτα. Δεν μπορεί να βγει με κανέναν τρόπο και αποφασίζει να περιμένει μέχρι να ξημερώσει. Περιμένοντας ανακαλύπτει πως ένας άνδρας έχει σκοτώσει όλους τους επιβάτες και αποπειράται να την βιάσει. Αυτό όμως δεν είναι το βασικό της πρόβλημα...
Tagline: "Your journey terminates here".

</doc>
<doc id="47606" url="https://el.wikipedia.org/wiki?curid=47606" title="Κύπελλο Ελλάδας (ποδόσφαιρο ανδρών)">
Κύπελλο Ελλάδας (ποδόσφαιρο ανδρών)

Το Κύπελλο Ελλάδος αποτελεί τη δεύτερη σημαντικότερη εγχώρια διοργάνωση ποδοσφαίρου ανδρών, μετά το πρωτάθλημα της Α΄ Εθνικής (Super League). Διοργανώτρια αρχή του θεσμού είναι η Ελληνική Ποδοσφαιρική Ομοσπονδία (ΕΠΟ). Από την έναρξή του το 1931 έχει διεξαχθεί 79 φορές, στις οποίες κυπελλούχος αναδείχθηκε τις 78 .
Από την περίοδο 2018-19 στο Κύπελλο Ελλάδος συμμετέχουν οι ΠΑΕ των επαγγελματικών κατηγοριών και οι 53 κυπελλούχοι ομάδες των τοπικών ΕΠΣ. Από την αγωνιστική περίοδο 2013−14 έως την περίοδο 2017-18 μετείχαν μόνο οι σύλλογοι των δύο ανώτερων εθνικών κατηγοριών, Σούπερ Λιγκ και Φούτμπολ Λιγκ, ενώ μέχρι τη σεζόν 2012−13 λάμβαναν επίσης μέρος αυτοί της Γ΄ Εθνικής (Φούτμπολ Λιγκ 2 κατά το 2010-2013). Παλαιότερα και έως την περίοδο 1970−71, δικαίωμα προαιρετικής συμμετοχής είχαν και οι αγωνιζόμενοι στα πρωταθλήματα των τοπικών Ενώσεων Ποδοσφαιρικών Σωματείων (ΕΠΣ), με αποτέλεσμα κάποιες χρονιές ο αριθμός των ομάδων να φτάνει ή ακόμα και να υπερβαίνει τις 200. Κατά καιρούς υπέστη διαφοροποιήσεις της επίσημης ονομασίας του, όπως π.χ. με την προσθήκη ονομασιών των εκάστοτε χορηγών.
Η πιο επιτυχημένη ομάδα του θεσμού είναι ο Ολυμπιακός με 28 τίτλους (εκ των οποίων τα 22 αήττητα), ο οποίος κατέχει και το ρεκόρ συνεχόμενων κατακτήσεων με 5 σερί τρόπαια (και μάλιστα αήττητα) από την περίοδο 1956-57 έως και την περίοδο 1960-61 . Ο Π.Α.Ο.Κ. είναι ο κάτοχος του τροπαίου για το 2021.
Ιστορία.
Πριν από την ίδρυση της ΕΠΟ.
Διοργανώσεις κυπέλλου αναφέρονται από τα πρώτα ήδη χρόνια του ποδοσφαίρου στη χώρα. Συγκεκριμένα το Φεβρουάριο του 1907 καταγράφεται η διεξαγωγή συναντήσεων που προκήρυξαν η Επιτροπή Ολυμπιακών Αγώνων (σημερινή ΕΟΕ) και ο Σύνδεσμος Ελληνικών Αθλητικών και Γυμναστικών Σωματείων (ΣΕΑΓΣ, πλέον ΣΕΓΑΣ) με σύστημα νοκ άουτ, όπου στον τελικό αναμετρήθηκαν οι Εθνικός ΓΣ (επιβλήθηκε με 2-1) και Ακαδημαϊκόν Γυμναστήριον (ομάδα του Πανεπιστημίου Αθηνών), νικητές αντίστοιχα των Πειραϊκού Συνδέσμου και Πανελλήνιου ΓΣ κατά τους ημιτελικούς.
Ως "αγώνα κυπέλλου" διεξαχθέντα υπό τον ΣΕΑΓΣ περιγράφει προπολεμική αθλητική εφημερίδα δύο διοργανώσεις περί τα 1909 και 1910, τις οποίες κατέκτησαν οι ΣΠ Γουδή και Πειραϊκός Σύνδεσμος. Είναι πιθανόν αυτές να ταυτίζονται με τα πρωταθλήματα –του ίδιου φορέα και με νικητές τους προαναφερόμενους– των περιόδων 1908-09 και 1909-10 για τα οποία κάνουν λόγο πηγές της μεταγενέστερης βιβλιογραφίας ή όντως να προκηρύχθηκαν διοργανώσεις τόσο κυπέλλου, όσο και πρωταθλήματος κατά τη διάρκεια της ίδιας αγωνιστικής χρονιάς.
Ο θεσμός υπό την ΕΠΟ.
Ξεκίνησε την περίοδο 1931–32 και τα πρώτα χρόνια η συμμετοχή ήταν προαιρετική, ενώ για πολλά χρόνια στη συνέχεια, ως τη φάση των «16» τα ζευγάρια προέκυπταν με γεωγραφικά κριτήρια, έτσι ώστε να αποφεύγονται οι συχνές μετακινήσεις των ομάδων. Στα τέλη της δεκαετίας του ΄80 είχαν καθιερωθεί οι προκριματικοί όμιλοι, με τις ομάδες της Α΄ Εθνικής να τίθενται επικεφαλής και τις δύο πρώτες ομάδες κάθε ομίλου να προκρίνονται.
Μέχρι το 1963–64 εάν κάποιος αγώνας παρέμενε ισόπαλος και μετά την παράταση, γινόταν επαναληπτικός αγώνας στην έδρα της φιλοξενούμενης ομάδας και στην περίπτωση νέας ισοπαλίας έπειτα από 120', ακολουθούσε κλήρωση ("στρίψιμο" νομίσματος) στα γραφεία της ΕΠΟ μία από τις επόμενες ημέρες. Ο επαναληπτικός καταργήθηκε, όταν στον ημιτελικό Παναθηναϊκού−Ολυμπιακού 1–1 οι φίλαθλοι και των δύο ομάδων μπήκαν στον αγωνιστικό χώρο, κατέστρεψαν το γήπεδο και διέκοψαν τον αγώνα, πιστεύοντας ότι ήταν κανονισμένο να λήξει ισόπαλο ώστε να γίνει επαναληπτικός και να υπάρξουν επιπλέον εισπράξεις. Τότε (1964) δεν απονεμήθηκε ο τίτλος, ωστόσο πολλά χρόνια αργότερα η ΕΠΟ αναγνώρισε αυτό το τρόπαιο στην ΑΕΚ, η οποία είχε προκριθεί στον τελικό αποκλείοντας τον Πιερικό.
Στη διοργάνωση της περιόδου 1968–69, ο κυπελλούχος αναδείχθηκε με κλήρωση (στρίψιμο νομίσματος).
Την περίοδο 1990–91 καθιερώθηκε για πρώτη φορά η διεξαγωγή διπλών αγώνων στον τελικό και ίσχυσε για δύο χρονιές (1990-91 και 1991-92), σε αντιγραφή της αντίστοιχης ιταλικής (στην Αυστρία είχαν επανέλθει σε μονό τελικό το 1990).
Περισσότερες κατακτήσεις τίτλων στη διοργάνωση (όπως και στο πρωτάθλημα) έχει ο Ολυμπιακός, ο οποίος υπήρξε τελικός νικητής 28 φορές, έχοντας συμμετάσχει σε 41 τελικούς. Κατέχει μάλιστα το ρεκόρ έξι συνεχόμενων κατακτήσεων από το 1957 και μετά. Στον αντίποδα, το διάστημα των περιόδων 1973–74 έως 1979–80, το τρόπαιο κατέκτησαν διαδοχικά 7 διαφορετικοί σύλλογοι.
Ο Απόλλων Σμύρνης είναι κάτοχος του ρεκόρ της νίκης με ευρύτερη διαφορά στην ιστορία του θεσμού. Για τον α΄ προκριματικό γύρο της περιφέρειας Αθηνών την περίοδο 1959-60 και στις 23 Σεπτεμβρίου 1959, η ομάδα της Ριζούπολης επικράτησε με 23–0 του ΠΑΟ Νέας Μελανδίας (πρόγονο του σημερινού ΑΣ Πετράλωνα). Τα περισσότερα τέρματα σε έναν αγώνα πέτυχε ο ΟΦΗ εναντίον του γειτονικού Ολυμπιακού Ηρακλείου το 1965 στη συνάντησή τους με τελικό αποτέλεσμα 24−2, κατά την οποία σημειώθηκε και το ρεκόρ συνολικής επίτευξης τερμάτων σε έναν αγώνα στο θεσμό (δεν λαμβάνονται υπόψη τυχόν εύστοχες εκτελέσεις στη διαδικασία των πέναλτι).
Σύστημα διεξαγωγής.
Από περίοδο 2018-19.
Από την περίοδο 2018-19 στο Κύπελλο Ελλάδος θα συμμετέχουν, εκτός των ΠΑΕ των δυο επαγγελματικών κατηγοριών, και οι 53 κυπελλούχοι των τοπικών ΕΠΣ 
Από 2005-06 έως 2012-13.
Από την περίοδο 2005–06 και μέχρι την 2012–13 ίσχυε το ακόλουθο σύστημα διεξαγωγής:
1ος γύρος: Μετέχουν αποκλειστικά οι ομάδες των 2 ομίλων της Γ΄ Εθνικής και οι αγώνες είναι μονοί νοκ άουτ στην έδρα της ομάδας που ορίζεται από την κλήρωση. Σε περίπτωση ισοπαλίας ακολουθεί παράταση και αν χρειαστεί η διαδικασία των πέναλτι.
2ος γύρος: Οι προκριθείσες ομάδες του 1ου γύρου αντιμετωπίζουν σε μονό νοκ άουτ αγώνα (με πιθανότητα παράτασης ή πέναλτι) τις ομάδες της Β΄ Εθνικής που εισέρχονται στη διοργάνωση. Οι αγώνες γίνονται υποχρεωτικά στην έδρα της ομάδας της Γ΄ Εθνικής. Περίπτωση να βρεθούν αντιμέτωπες μεταξύ τους ομάδες της ίδιας κατηγορίας, αποκλείεται.
3ος γύρος: Πρόκειται για έναν συμπληρωματικό, εμβόλιμο γύρο, με μόνο 2 ζευγάρια αγώνων ομάδων Β΄ και Γ΄ Εθνικής, ώστε το σύνολο των ομάδων που θα συνεχίσουν στη διοργάνωση να είναι 32. Και στη φάση αυτή οι δύο αγώνες είναι μονοί νοκ άουτ.
4ος γύρος: Οι προκριθείσες ομάδες του 2ου και του 3ου γύρου αντιμετωπίζουν σε μονό νοκ άουτ αγώνα (με πιθανότητα παράτασης ή πέναλτι ξανά) τις ομάδες της Α΄ Εθνικής που εισέρχονται στη διοργάνωση. Οι αγώνες γίνονται υποχρεωτικά στην έδρα της ομάδας μικρότερης κατηγορίας, δηλαδή οι ομάδες της Α΄ Εθνικής είναι όλες φιλοξενούμενες. Περίπτωση να βρεθούν αντιμέτωπες μεταξύ τους ομάδες της ίδιας κατηγορίας, και πάλι αποκλείεται.
5ος γύρος (φάση των 16): Οι 16 ομάδες που προκρίθηκαν από τον 4ο γύρο μπαίνουν πλέον σε ελεύθερη κλήρωση και σχηματίζονται 8 ζευγάρια, ανεξαρτήτως κατηγορίας. Η έδρα του αγώνα ορίζεται από την κλήρωση. Και πάλι οι αγώνες είναι μονοί νοκ άουτ, μόνο που σε περίπτωση ισοπαλίας δεν υπάρχει δυνατότητα για παράταση ή πέναλτι. Σ΄ αυτήν την περίπτωση ορίζεται επαναληπτικός αγώνας στην έδρα της φιλοξενούμενης ομάδας. Αν και πάλι υπάρξει ισοπαλία, τότε ακολουθεί κανονικά η διαδικασία παράτασης και πέναλτι. Δεν υπολογίζεται ο κανονισμός του εκτός έδρας γκολ στην περίπτωση 2 ισοπαλιών, αφού κάθε αγώνας αυτής της φάσης λογίζεται ως μοναδικός.
Προημιτελικοί (φάση των 8): Οι 8 ομάδες σχηματίζουν, πάντα κατόπιν κλήρωσης, 4 ζευγάρια όπου πλέον οι αγώνες γίνονται διπλοί στις έδρες των αντιπάλων ομάδων. Σ΄ αυτήν την περίπτωση ισχύει ο κανονισμός του εκτός έδρας γκολ για την πρόκριση, χωρίς όμως και πάλι να αποκλείεται το ενδεχόμενο για παράταση ή πέναλτι στον επαναληπτικό αγώνα.
Ημιτελικοί: Διεξάγονται ακριβώς με την ίδια διαδικασία των προημιτελικών.
Τελικός: Διεξάγεται μονός αγώνας με ενδεχόμενο παράτασης ή πέναλτι σε περίπτωση ισοπαλίας, ενώ η έδρα του αγώνα ορίζονταν έγκαιρα από την ΕΠΟ και διευκρινίζονταν οι περιπτώσεις όπου οι αντίπαλες ομάδες του τελικού προέρχονται από διαφορετικές γεωγραφικές περιοχές. Με νέο όμως καταστατικό από το 2012, όλοι οι τελικοί ορίζονται στην έδρα του ΟΑΚΑ ανεξάρτητα από τις γεωγραφικές περιοχές των ομάδων του τελικού.
Σύνολο τίτλων και συμμετοχές στον τελικό.
Ανά πόλη.
Σύμφωνα με την τρέχουσα ένταξη κάθε συλλόγου σε μία Ένωση Ποδοσφαιρικών Σωματείων (ΕΠΣ).
Επιμέρους στατιστικά, ρεκόρ και πληροφορίες.
Ο Ολυμπιακός είναι ο πολυνίκης του θεσμού με 28 κατακτήσεις, ενώ διαθέτει και το ρεκόρ συνεχόμενων κατακτήσεων με 6 σερί τρόπαια από την περίοδο 1956-57 έως την περίοδο 1962-63. 
Η ΑΕΚ είναι η πρώτη ομάδα που κατέκτησε το τρόπαιο. Ο Άρης αποτελεί την πρώτη ομάδα εκτός Λεκανοπεδίου και συνάμα την πρώτη της Θεσσαλονίκης που κατέκτησε το τρόπαιο, ενώ η Καστοριά αποτελεί την πρώτη επαρχιακή ομάδα που στέφθηκε νικήτρια του θεσμού (1980) και μάλιστα μαζί με την ΑΕΛ (1985, 2007) και τον ΟΦΗ (1987) είναι οι μόνες εκτός των δύο μεγάλων αστικών κέντρων της Αθήνας-Πειραιά και της Θεσσαλονίκης που έχουν καταφέρει να κερδίσουν το τρόπαιο. 
Ο Ολυμπιακός είναι η ομάδα με της περισσότερες παρουσίες σε τελικό με συνολικά 41 φορές.
Κορυφαίοι ποδοσφαιριστές.
Συνολικά στο θεσμό.
Συμμετοχή σε κατακτήσεις.
Ως κατακτήσεις του κυπέλλου Ελλάδος σε ατομικό επίπεδο, προσμετρώνται οι περιπτώσεις που ο παίκτης αγωνίστηκε τουλάχιστον μία φορά για τη διοργάνωση της εκάστοτε περιόδου. Όταν δεν μετείχε στον τελικό της χρονιάς, αυτή αναγράφεται με πλάγια γραμματοσειρά και συνοδεύεται από επεξηγηματική σημείωση.
Τέρματα και αρχισκόρερ έτους.
Ποδοσφαιριστές που έχουν σημειώσει τουλάχιστον 50 γκολ στην κανονική διάρκεια ή παράταση αγώνων κυπέλλου (όχι σε ενδεχόμενη διαδικασία των πέναλτι) και με τη σχετική αθλητική βιβλιογραφία να παραθέτει στοιχεία έως και τη διοργάνωση 2008-09 μόνο, είναι:
Στον τελικό.
Παρουσίες, αγώνες και επιτυχίες.
Από τους παίκτες που μετείχαν αποκλειστικά σε νικηφόρους τελικούς, ο Καλιτζάκης αποτελεί αυτόν με τις περισσότερες παρουσίες στην ιστορία του θεσμού και συγκεκριμένα 7. Ο Μπέμπης έχει 8, οι Ρωσσίδης, Πολυχρονίου 7, ενώ και οι τρεις ως μόνη ήττα το 1-2 του 1956 από την ΑΕΚ (στον μοναδικό, άλλωστε, τελικό σε 13 που ο Ολυμπιακός Πειραιώς ηττήθηκε κατά τη 15ετή κυριαρχία του στη διοργάνωση μεταξύ 1951 και 1965).
Τέρματα σε τελικό.
Προσμετρώνται όσα σημειώθηκαν στην κανονική διάρκεια του αγώνα και την παράταση, όχι σε ενδεχόμενη διαδικασία των πέναλτι: 
Από τους παραπάνω, χατ τρικ σημείωσαν οι Κίτσος (1932, στον πρώτο τελικό του θεσμού), Βάζος (1947), Τσιρώνης (1980, έπειτα από 33 χρόνια και διεξαγωγή ισάριθμων ακριβώς αγώνων με 8 να περιλαμβάνουν παράταση), Τσιάρτας (1996) και Μπεργκ (2014). Ο Τσιρώνης κατέχει τη διάκριση του ταχύτερου χατ τρικ και του μοναδικού "καθαρού" (στα τελευταία 24' της επανάληψης), ενώ κυπελλούχοι στέφθηκαν οι τέσσερις που έπονται του πρωτοπόρου Κίτσου.
Οι 83 σύλλογοι με συμμετοχή στα προημιτελικά.
Κατά τις 78 φορές που ο θεσμός έχει διεξαχθεί μέχρι και την περίοδο 2019-20 (δεν συνυπολογίζεται η διοργάνωση 1940-41 που διακόπηκε στον αρχικό γύρο), μόλις 19 σύλλογοι έχουν προκριθεί στον τελικό, με 11 από αυτούς να στέφονται κυπελλούχοι, άλλοι 26 έως –μόνο– τα ημιτελικά και 38 στα προημιτελικά (φάση των 8).
Ντέρμπι στο κύπελλο.
Έως και την 78η διεξαγωγή του ελληνικού κυπέλλου (αγωνιστική περίοδος 2019-20, χωρίς να περιλαμβάνεται η προαναφερόμενη 1940-41), μόνον οι ΑΕΚ, Ολυμπιακός Πειραιώς, Παναθηναϊκός και Π.Α.Ο.Κ. έχουν να επιδείξουν "διψήφιο" αριθμό παρουσιών στον τελικό του και επιπρόσθετα, συγκεντρώνουν το 90% σχεδόν των τροπαίων. Οι πιθανές 6 μεταξύ τους συναντήσεις, διατηρούν για οποιοδήποτε γύρο του θεσμού το χαρακτήρα του ντέρμπι τον οποίον έχουν και στο πρωτάθλημα. Το ίδιο συμβαίνει επίσης για αυτή των δύο της συμπρωτεύουσας Άρη Θεσσαλονίκης και Π.Α.Ο.Κ., η οποία στο εξωτερικό αφενός αναγνωρίζεται ως η πλέον ενδιαφέρουσα ποδοσφαιρική αντιπαλότητα της Ελλάδας έπειτα από εκείνη των Ολυμπιακού και Παναθηναϊκού, αφετέρου έχει συγκαταλεχθεί ανάμεσα στα 50 σπουδαιότερα σε παγκόσμιο επίπεδο.
Κατά μέσο όρο, προκύπτουν 2 διασταυρώσεις κάθε χρόνο μεταξύ των –θεωρούμενων ως– δημοφιλέστερων συλλόγων στη χώρα, με το φίλαθλο κοινό να έχει την ευκαιρία παρακολούθησης σχεδόν τριών (2,7) ντέρμπι κυπέλλου ετησίως. Χωρίς κανένα εξελίχθηκαν 8 διοργανώσεις, δηλαδή μία στην 9ετία, ενώ περισσότερα υπήρξαν τα 9 της περιόδου 2000-01 ως αποτέλεσμα των διπλών αγώνων σε κάθε φάση, ακόμα και των ομίλων, πλην του τελικού. Οι Άρης και Π.Α.Ο.Κ. αναμετρήθηκαν τρεις φορές για την 1949-50, το ίδιο ΑΕΚ και Παναθηναϊκός την 1995-96.
Μοναδική κυπελλούχος που επικράτησε και των τριών άλλων σε γύρο "νοκ άουτ", αποτέλεσε η ΑΕΚ τη χρονιά 1977-78. Ο Παναθηναϊκός κατέκτησε το κύπελλο 1993-94 και η ΑΕΚ το 1995-96 έχοντας να αντιμετωπίσουν επίσης τρεις διασταυρώσεις για ντέρμπι, αλλά με την πρώτη –συμπτωματικά μεταξύ τους– κατά τη φάση των ομίλων και άρα χωρίς σοβαρή πιθανότητα αποκλεισμού εφόσον δεν νικούσαν, όπως και συνέβη. ΑΕΚ και Ολυμπιακός έχουν αναμετρηθεί σε 38 αγώνες και τους πιο πολλούς, ενώ ο δεύτερος και ο Παναθηναϊκός παρουσιάζουν την υψηλότερη συχνότητα διασταυρώσεων με 30 (πρόκειται όμως και για το ζευγάρι που καθυστερεί περισσότερο να συναντηθεί και συγκεκριμένα από το 2008). Γενικά, οι Πειραιώτες έχουν αντιμετωπίσει κάποιον από τους τρεις 79 φορές και σε 104 αγώνες, αριθμοί μεγαλύτεροι των υπολοίπων. Το ντέρμπι των "αιωνίων", αποτελεί τον συνηθέστερο τελικό του κυπέλλου Ελλάδος έχοντας λάβει χώρα σε 11 περιπτώσεις εντός 44 ετών, αρχική το 1960, πλέον πρόσφατη το 2004 και με μοιρασμένες τις επιτυχίες (το 1962 διακόπηκε χωρίς την ανάδειξη νικητή).
Τελικοί.
Γήπεδα διεξαγωγής.
Οι αγώνες για τον τελικό του κυπέλλου Ελλάδος έχουν πραγματοποιηθεί σε 11 διαφορετικά σημεία 6 πόλεων της χώρας. Μόλις 8 χρονιές μονός τελικός ορίστηκε να διεξαχθεί εκτός Λεκανοπεδίου Αττικής, το οποίο φιλοξενεί την κορυφαία αναμέτρηση του θεσμού 9 φορές τη δεκαετία.
Σε όλη σχεδόν την ιστορία του θεσμού, υπήρχε ένας χώρος σταθερής ή έστω συχνότατης τέλεσης του αγώνα ανά διαστήματα. Αρχικά και μέχρι το 1963 ήταν το γήπεδο Παναθηναϊκού, σήμερα «Απόστολος Νικολαΐδης» (17 μονοί τελικοί από τους πρώτους 21, με συνεχείς 12 μεταξύ 1939 και 1956), το οποίο το διαδέχθηκε το ανακαινισμένο στάδιο «Καραϊσκάκη» από το 1969 και για όλη τη δεκαετία του '70 (8 στους 11). Κατόπιν τριών ετών στο γήπεδο «Νίκος Γκούμας» και με την ανέγερση του πολλαπλάσιας χωρητικότητας Ολυμπιακού σταδίου Αθηνών, αυτό αποτέλεσε –πλην δύο διοργανώσεων με διπλό τελικό– τη μόνιμη επιλογή της ΕΠΟ για τα επόμενα 14 χρόνια και ανεξαρτήτως αντιπάλων (παρότι ταυτόχρονα διατελούσε έδρα του Παναθηναϊκού και για μικρότερες περιόδους των Ολυμπιακού, ΑΕΚ). Ακολούθησε η 12ετία 1997-2008 με 9 διαφορετικά γήπεδα διεξαγωγής και για πρώτη φορά τα 3 στην λεγόμενη επαρχία, ενώ στη συνέχεια έχει επανέλθει ο προκαθορισμός του σταδίου ΟΑΚΑ μέσω της προκήρυξης του κυπέλλου.
Λογότυπο.
Το λογότυπο του Κυπέλλου Ελλάδος έχει εξελιχθεί με το πέρασμα του χρόνου. Στο παρελθόν εμπεριείχε τον εκάστοτε κεντρικό χορηγό του Κυπέλλου. Το διάστημα 2006–10, κεντρικός χορηγός του Κυπέλλου ήταν η εταιρεία Hellas Online. Για την περίοδο 2010–11, ο κεντρικός χορηγός της διοργάνωσης ήταν ο ΟΠΑΠ. Την περίοδο 2011–12 παρουσιάστηκε ένα νέο λογότυπο, το οποίο δεν εμπεριείχε χορηγό και αποτελεί το σύγχρονο λογότυπο της διοργάνωσης όπου υφίσταται και σήμερα.
Τηλεοπτική κάλυψη.
Οι αγώνες του Κυπέλλου Ελλάδος καλύπτονται τηλεοπτικά και εκπέμπουν από τον ιδιωτικό σταθμό τηλεοπτικό εθνικής εμβέλειας της συνδρομητικής τηλεόρασης, COSMOTE TV, η οποία ανήκει στον όμιλο ΟΤΕ.

</doc>
<doc id="47607" url="https://el.wikipedia.org/wiki?curid=47607" title="Γήπεδο Γεώργιος Καραϊσκάκης">
Γήπεδο Γεώργιος Καραϊσκάκης



</doc>
<doc id="47615" url="https://el.wikipedia.org/wiki?curid=47615" title="Παμπατραϊκός Α.Ο.">
Παμπατραϊκός Α.Ο.

Ο Παμπατραϊκός είναι ποδοσφαιρικός σύλλογος της Πάτρας με πιο γνωστό το γυναικείο τμήμα του που έχει αγωνιστεί στην Α΄εθνική. 
Ιστορία.
ο σύλλογος ιδρύθηκε το 1996 και έχει χρώματα: άσπρο και μπλε. Διατηρεί αντρικό και γυναικείο τμήμα ποδοσφαίρου. Ο Παμπατραϊκός ιδρύθηκε σαν ακαδημία ποδοσφαίρου μαθαίνοντας ποδόσφαιρο σε μικρά παιδιά σε ιδιόκτητες εγκαταστάσεις στην συνοικία Περιβόλα. Το 1997 συγκροτήθηκε ομάδα ποδοσφαίρου και συμμετείχε στην Γ΄κατηγορία της ΕΠΣ Αχαΐας.
Αντρικό τμήμα.
Από την περίοδο 2014-15 ο σύλλογος δε δυμμετέχει στα ανδρικά πρωταθλήματα της ΕΠΣ Αχαΐας. Διαθέτει ακαδημίες με πάρα πολλά παιδιά και ιδιόκτητες εγκαταστάσεις στην περιοχή Περιβόλα.
Γυναικείο τμήμα.
Το γυναικείο τμήμα δημιουργήθηκε πολύ το 2001. Αγωνίζεται στην Α΄ Εθνική από το 2004-05 μετά από επικράτηση σε αγώνα μπαράζ με αντίπαλο τον Άρη Πετρούπολης κέρδισε την άνοδο από το περιφερειακό πρωτάθλημα. Μέχρι το 2006 έπαιζε στο Γήπεδο Προσφυγικών ενώ από το 2006-07 αγωνίζεται στο νέο ενωσιακό γήπεδο της Πάτρας το Ανδρέας Κάνιστρας.
Το 2008 η διοίκηση της ομάδας αποφάσισε τη διάλυση του τμήματος κι ενώ έχει συμμετάσχει στην 1η αγωνιστική με νίκη 6-0 επί του Ήφαιστου Περιστερίου. Ο λόγος σύμφωνα με την επίσημη ανακοίνωση είναι η διαφωνία διοίκησης παικτριών σχετικά με τον νέο εσωτερικό κανονισμό.

</doc>
<doc id="47617" url="https://el.wikipedia.org/wiki?curid=47617" title="Σκανδιναβική Χερσόνησος">
Σκανδιναβική Χερσόνησος

Η Σκανδιναβική Χερσόνησος (Σουηδικά: "Skandinaviska halvön", Νορβηγικά: "Den skandinaviske halvøy" (Μποκμάλ) ή Νινόρσκ: "Den skandinaviske halvøya", Φινλανδικά: "Skandinavian niemimaa", Ρωσικά: "Скандинавский полуостров") είναι χερσόνησος της Ευρασίας που βρίσκεται στη Βόρεια Ευρώπη, που χονδρικά περιλαμβάνει το ηπειρωτικό κομμάτι της Σουηδίας και της Νορβηγίας και τη βορειοδυτική περιοχή της Φινλανδίας.
Το όνομα της χερσονήσου προέρχεται από τον όρο Σκανδιναβία, την πολιτισμική περιοχή της Δανίας, της Νορβηγίας και της Σουηδίας. Αυτή η πολιτισμική ονομασία με τη σειρά της προέρχεται από το όνομα της Σκάνιας, της περιοχής στο νότιο άκρο της χερσονήσου που αποτελούσε επί αιώνες τμήμα της Δανίας, είναι η προγονική κοιτίδα των Δανών και σήμερα ανήκει στη Σουηδία. Ο παραγόμενος όρος "Σκανδιναβοί" αναφέρεται επίσης στους Γερμανικούς λαούς που μιλούν Βόρειες γερμανικές γλώσσες, που θεωρούνται διαλεκτικά συνεχείς, προερχόμενες από την Παλαιά Σκανδιναβική. [1] [2] [3] [4] Αυτές οι σύγχρονες Βόρειες γερμανικές γλώσσες που απαντώνται στη Σκανδιναβία είναι τα δανικά, τα νορβηγικά και τα σουηδικά. Επιπλέον η Φεροϊκή και η Ισλανδική γλώσσα ανήκουν στην ίδια γλωσσική ομάδα, αλλά δεν αποτελούν τμήμα του σύγχρονου Σκανδιναβικού διαλεκτικού συνεχούς και δεν είναι αμοιβαία κατανοητές με τις άλλες γλώσσες.
Η Σκανδιναβική Χερσόνησος είναι η μεγαλύτερη από τις γνωστές χερσονήσους της Ευρώπης, με έκταση μεγαλύτερη από τη Βαλκανική, την Ιβηρική ή την Ιταλική χερσόνησο. Κατά την Εποχή των Παγετώνων η στάθμη της θάλασσας στον Ατλαντικό Ωκεανό έπεσε τόσο πολύ ώστε η Βαλτική Θάλασσα, ο Βοθνιακός και ο Φινλανδικός κόλπος στέγνωσαν και οι χώρες που τους περιβάλλουν, η Γερμανία, η Πολωνία, οι άλλες Βαλτικές Χώρες και η Σκανδιναβία, συνδέονταν άμεσα διά ξηράς.
Γεωγραφία.
Η Σκανδιναβική χερσόνησος είναι η μεγαλύτερη χερσόνησος στην Ευρώπη. Έχει μήκος περίπου 1.850 χλμ. ενώ το πλάτος της κυμαίνεται από 370 ως 805 χλμ.
Βασικό χαρακτηριστικό της χερσονήσου και παράγοντας σχηματισμού της είναι οι Σκανδιναβικές Άλπεις, η οροσειρά των οποίων εκτείνεται σε όλο το μήκος της. Η οροσειρά αποτελεί το φυσικό αλλά και το πολιτικό όριο ανάμεσα στα κράτη της Σουηδίας και της Νορβηγίας. Η χερσόνησος ορίζεται από υδάτινες μάζες :
Το ψηλότερο σημείο της χερσονήσου ήταν η κορυφή Γκλιτερτίντεν στη Νορβηγία με ύψος 2.470 μ. από την επιφάνεια της θάλασσας, αλλά μετά το μερικό λιώσιμο του παγετώνα στην κορυφή του, ψηλότερο σημείο είναι η κορυφή Γκαλντεπίγκεν επίσης στη Νορβηγία με υψόμετρο 2.469 μ. Αυτά τα βουνά έχουν επίσης το μεγαλύτερο παγετώνα στην ηπειρωτική Ευρώπη, Γιοστεντάλσμπρεεν.
Περίπου το ένα τέταρτο βρίσκεται βορειότερα από τον Αρκτικό Κύκλο, με βορειότερο σημείο το Ακρωτήριο Νόρντκιν, στη Νορβηγία. 
Το κλίμα της Σκανδιναβίας ποικίλει από της τούντρας (Κέππεν:ΕΤ)και υποαρκτικό (Dfc) στο βορρά, με ψυχρό ωκεάνιο (Cfc) στις βορειοδυτικές παράκτιες περιοχές που φθάνουν βόρεια μέχρι και το Λόφοτεν ως υγρό ηπειρωτικό (Dfb) στο κεντρικό τμήμα και ωκεάνιο (Cfb) στα νότια και τα νοτιοδυτικά.. Η χερσόνησος είναι πλούσια σε δάση, σιδηρομεταλλεύματα και χαλκό, με την καλύτερη γεωργική γη στη νότια Σουηδία. Αντίστοιχα οι θαλάσσιες περιοχές ανοιχτά της Νορβηγίας στη Βόρεια Θάλασσα και στον Ατλαντικό Ωκεανό είναι πλούσιες σε κοιτάσματα πετρελαίου και φυσικού αερίου.
Η πλειοψηφία του πληθυσμού της Σκανδιναβικής Χερσονήσου είναι φυσικά συγκεντρωμένη στο νότιο τμήμα της, που είναι επίσης η γεωργική της περιοχή. Οι μεγαλύτερες πόλεις της χερσονήσου είναι κατά σειρά οι Στοκχόλμη (Σουηδία), Όσλο (Νορβηγία), Γκέτεμποργκ (Σουηδία), Μάλμε (Σουηδία) και Μπέργκεν (Νορβηγία).
Γεωλογία.
Η Σκανδιναβική χερσόνησος καταλαμβάνει τμήμα της λεγόμενης Βαλτικής Πλάκας, μίας στέρεης και μεγάλης επιφάνειας φλοιού, που αποτελείται από αρκετά παλαιά κρυσταλλικά μεταμορφωσιγενή πετρώματα. Το μεγαλύτερο μέρος του εδάφους που καλύπτει αυτή την επιφάνεια διαβρώθηκε από παγετώνες κατά την Εποχή των Παγετώνων της αρχαιότητας, ειδικότερα στο βόρειο τμήμα όπου η γεωλογική πλάκα βρίσκεται πιο κοντά στην επιφάνεια του εδάφους. Ως συνέπεια αυτής της διάβρωσης, του υψομέτρου και του ψυχρού κλίματος, μόνο ένα πολύ μικρό ποσοστό των εδαφών είναι καλλιεργήσιμα (3% στη Νορβηγία).
Η παγετοποίηση κατά την Εποχή των Παγετώνων βάθυνε επίσης πολλές από τις κοιλάδες των ποταμών, που κατακλύστηκαν από τη θάλασσα όταν έλιωσαν οι πάγοι, δημιουργώντας τα περίφημα φιόρδ της Νορβηγίας. Στο νότιο τμήμα της χερσονήσου οι παγετώνες απέθεσαν μεγάλες ποσότητες ιζημάτων, σχηματίζοντας έτσι ένα χαώδες γεωλογικό τοπίο.. Αυτά τα ιζήματα κάλυψαν όλη τη σημερινή Δανία.
Αν και η Βαλτική Πλάκα είναι κατά το πλείστον γεωλογικά σταθερή και κατά συνέπεια ανθεκτική στις επιδράσεις άλλων γειτονικών τεκτονικών σχηματισμών, το βάρος σχεδόν τεσσάρων χιλιομέτρων πάγου κατά την Εποχή των Παγετώνων, προκάλεσε τη βύθιση όλης της επιφάνειας της Σκανδιναβίας. Όταν οι πάγοι υποχώρησαν η πλάκα ανυψώθηκε ξανά, ενώ μέχρι σήμερα παρουσιάζει τάσεις ανύψωσης με ρυθμό περίπου ενός μέτρου ανά αιώνα. Αυτό έχει ως συνέπεια το νότιο τμήμα να βυθίζεται ως αντίβαρο, προκαλώντας πλημμύρες στην Ολλανδία και τη Δανία.
Το κρυσταλλικό υπόβαθρο του εδάφους και η απουσία εδαφικής κάλυψης σε πολλά μέρη έχει αποκαλύψει ορυκτά κοιτάσματα μετάλλων, όπως σίδηρος, χαλκός, νικέλιο, ψευδάργυρος, άργυρος και χρυσός. Τα πολυτιμότερα από αυτά ήταν τα κοιτάσματα σιδηρομεταλλεύματος στη βορειοδυτική Σουηδία. Το 19ο αιώνα αυτά οδήγησαν στη δημιουργία σιδηροδρομικής γραμμής από τη βορειοδυτική Σουηδία στο νορβηγικό λιμάνι του Νάρβικ, ώστε το σιδηρομετάλλευμα να μπορεί να εξαχθεί με πλοία σε μέρη όπως η νότια Σουηδία, η Γερμανία, η Μεγάλη Βρετανία και το Βέλγιο για την παραγωγή χυτοσίδηρου και χάλυβα. Αυτός ο σιδηρόδρομος βρίσκεται σε μια περιοχή της Νορβηγίας και της Σουηδίας που υπό διαφορετικές συνθήκες δεν θα υπήρχε λόγω του πολύ βραχώδους εδάφους, των βουνών και των φιόρδ αυτού του τμήματος της Σκανδιναβίας.
Πληθυσμός.
Η πρώτη καταγεγραμμένη ανθρώπινη παρουσία στη νοτιότερη περιοχή της χερσονήσου και της Δανίας χρονολογείται πριν από περίπου 12.000 χρόνια. Καθώς τα καλύμματα πάγου υποχωρούσαν, το κλίμα επέτρεψε σταδιακά τη δημιουργία μεγαοικοσυστημάτων τούνδρας, που προσέλκυσαν κυνηγούς ταράνδων. Με τη σταδιακή θέρμανση του κλίματος ευνοήθηκε η ανάπτυξη αρχικά αειθαλών και στη συνέχεια φυλλοβόλων δέντρων, που έφεραν ζώα όπως ο ούροςς. Ομάδες κυνηγών-ψαράδων-τροφοσυλλεκτών άρχισαν να εποικούν τη χερσόνησο από τη Μεσολιθική εποχή (8200 π.Χ.) μέχρι τη σταδιακή αρχή της γεωργίας κατά τη Νεολιθική περίοδο (3200 π.Χ.).
Το βόρειο και κεντρικό τμήμα της χερσονήσου κατοικείται εν μέρει από τους Σαάμι, γνωστούς και ως Λάπωνες, που άρχισαν να φτάνουν αρκετές χιλιάδες χρόνια αφού η Σκανδιναβική Χερσόνησος είχε ήδη κατοικηθεί στο νότο. Στις πρώτες καταγεγραμμένες περιόδους κατέλαβαν τις αρκτικές και υποαρκτικές περιοχές, καθώς και το κεντρικό τμήμα της χερσονήσου μέχρι τη Νταλάρνα της Σουηδίας. Μιλούν τη Σααμικές γλώσσες, μια μη ινδοευρωπαϊκή γλώσσα της Ουραλικής οικογένειας που σχετίζεται με τη φινλανδική και την εσθονική. Οι πρώτοι κάτοικοι της χερσονήσου ήταν οι Νορβηγοί στις δυτικές ακτές της Νορβηγίας, οι Δανοί στη σημερινή νότια και δυτική Σουηδία και στη νοτιοανατολική Νορβηγία, οι Σουήδες στην περιοχή γύρω από τη Μέλαρεν καθώς και σεμεγάλο μέρος της σημερινής ανατολικής ακτής της Σουηδίας και οι Γκεάτες στο Βέστεργκετλαντ και στο Εστεργκετλαντ. Αυτοί οι λαοί μιλούσαν στενά συγγενείς διαλέκτους μιας ινδοευρωπαϊκής γλώσσας, της Παλαιάς Σκανδιναβικής. Αν και τα πολιτικά όρια έχουν μετατοπιστεί, οι απόγονοι αυτών των λαών εξακολουθούν να είναι οι κυρίαρχοι πληθυσμοί της χερσονήσου στις αρχές του 21ου αιώνα.
Πολιτική εξέλιξη.
Αν και οι Βόρειες Χώρεςέχουν περισσότερα από 1.000 χρόνια ιστορίας ως ξεχωριστές πολιτικές οντότητες, τα σύνορά τους προέκυψαν αργά και εμφανίστηκαν σταδιακά. Δεν ήταν παρά μόνο στα μέσα του 17ου αιώνα που η Σουηδία απέκτησε ασφαλή έξοδο στο Κάτεγατ και τον έλεγχο των νότιων ακτών της Βαλτικής. Τα όρια της Σουηδίας - Νορβηγίας τελικά συμφωνήθηκαν και υλοποιήθηκαν το 1751. Τα φινλανδονορβηγικά σύνορα στη χερσόνησο καθιερώθηκαν μετά από εκτεταμένες διαπραγματεύσεις το 1809 και οι κοινές νορβηγορωσικές περιφέρειες δεν χωρίστηκαν παρά το 1826. Ακόμα και τότε τα σύνορα ήταν ακόμα ρευστά , με τη Φινλανδία να αποκτά πρόσβαση στη Θάλασσα του Μπάρεντς το 1920, αλλά να παραχωρεί αυτό το έδαφος στη Σοβιετική Ένωση το 1944.
Η Δανία, η Σουηδία και η Ρωσική Αυτοκρατορία κυριάρχησαν επί αιώνες στις πολιτικές σχέσεις στη Σκανδιναβική Χερσόνησο, με την Ισλανδία, τη Φινλανδία και τη Νορβηγία να αποκτούν την πλήρη ανεξαρτησία τους τον 20ό αιώνα. Το Βασίλειο της Νορβηγίας, επί μακρόν σε προσωπική ένωση με τη Δανία, περιήλθε στη Σουηδία μετά τους Ναπολεόντειους Πολέμους και απέκτησε πλήρη ανεξαρτησία το 1905. Οντας αυτόνομο μεγάλο δουκάτο της Ρωσικής Αυτοκρατορίας από το 1809, η Φινλανδία κήρυξε την ανεξαρτησία της κατά την Οκτωβριανή Επανάσταση το 1917. Η Ισλανδία κήρυξε την ανεξαρτησία της από τη Δανία το 1944, ενώ η Δανία βρισκόταν υπό την κατοχή της Ναζιστικής Γερμανίας. Η Ισλανδία ενθαρρύνθηκε να προβεί σε αυτό από τις Βρετανικές και Αμερικανικές ένοπλες δυνάμεις που την υπερασπίζονταν από Ναζιστική επίθεση.
Η Βέρμαχτ εισέβαλε στη Νορβηγία το 1940 και ο Γερμανικός Στρατός κατέλαβε ολόκληρη τη Νορβηγία μέχρι το Μάιο του 1945. Με τη συναίνεση του Βασιλείου της Σουηδίας, Γερμανικά στρατεύματα μετακινήθηκαν από τη βόρεια Νορβηγία, μέσω της βόρειας Σουηδίας, στη Φινλανδία, που είχε γίνει σύμμαχος της ναζιστικής Γερμανίας. Στη συνέχεια, την άνοιξη του 1941, ο Γερμανικός και ο Φινλανδικός Στρατός εισέβαλαν μαζί στη Σοβιετική Ένωση. Η Δημοκρατία της Φινλανδίας στράφηκε εναντίον της Σοβιετικής Ένωσης επειδή ο Κόκκινος Στρατός είχε εισβάλει στη νοτιοανατολική Φινλανδία κατά το Χειμερινό Πόλεμο (1939-40) και είχε αποσπάσει από τη Φινλανδία ένα μεγάλο τμήμα της επικράτειάς της .
Η Σουηδία παρέμεινε ουδέτερη χώρα κατά τον Α΄ Παγκόσμιο Πόλεμο, το Β΄ Παγκόσμιο Πόλεμο, τον Πόλεμο της Κορέας και τον Ψυχρό Πόλεμο και συνεχίζει την ουδέτερη πολιτική της μέχρι σήμερα.
Το 1945 η Νορβηγία, η Δανία και η Ισλανδία έγιναν ιδρυτικά μέλη των Ηνωμένων Εθνών. Η Σουηδία προσχώρησε στον ΟΗΕ λίγο αργότερα και η Φινλανδία τη δεκαετία του 1950. Ο πρώτος Γενικός Γραμματέας των Ηνωμένων Εθνών, Τρύγκβε Λη, ήταν Νορβηγός και ο δεύτερος, Νταγκ Χάμαρσκελντ, Σουηδός. Έτσι οι Σκανδιναβοί είχαν έντονη επιρροή στις διεθνείς υποθέσεις κατά τον 20ό αιώνα.
Το 1949 η Νορβηγία, η Δανία και η Ισλανδία έγιναν, και παραμένουν μέχρι σήμερα, ιδρυτικά μέλη του ΝΑΤΟ για την άμυνά τους έναντι της Ανατολικής Γερμανίας, της Σοβιετικής Ένωσης και όλων των άλλων πιθανών εισβολέων.
Η Σουηδία και η Φινλανδία προσχώρησαν στην Ευρωπαϊκή Ένωση το 1995, ενώ η Νορβηγία παραμένει εκτός αυτής.

</doc>
<doc id="47618" url="https://el.wikipedia.org/wiki?curid=47618" title="Π.Α.Ο.Κ. (ποδόσφαιρο γυναικών)">
Π.Α.Ο.Κ. (ποδόσφαιρο γυναικών)

Για άλλες χρήσεις, δείτε: ΠΑΟΚ 
Το γυναικείο ποδοσφαιρικό τμήμα του Π.Α.Ο.Κ. ιδρύθηκε το 2001 μετά από την ενσωμάτωση της Ολυμπιάδας Θεσσαλονίκης. Έδρα της γυναικείας ομάδας του Π.Α.Ο.Κ. είναι το προπονητικό κέντρο Νέας Μεσημβρίας, ενώ σε σημαντικούς αγώνες όπως το Champions League γυναικών που διοργανώνει η UEFA, χρησιμοποιείται το γήπεδο της Τούμπας. Είναι χαρακτηριστικό ότι οι παίκτριες του Π.Α.Ο.Κ. αποτελούν την βάση της σύνθεσης και της Εθνικής Ελλάδας γυναικών.
Ιστορία.
Το 2001 η Ολυμπιάδα Θεσσαλονίκης αντιμετώπιζε πολλά προβλήματα και ήταν ένα βήμα πριν από την διάλυση. Τότε, έπειτα από πρόταση που έγινε, αποφασίστηκε να αναλάβει την oμάδα ο Π.Α.Ο.Κ., ο οποίος την ενσωμάτωσε στα αθλητικά του τμήματα.
Πρώτος έφορος της ομάδας υπήρξε ο Γιώργος Κασιμάτης και πρώτος προπονητής ο Θέμης Καπουσούζης, ο οποίος πολύ σύντομα αντικαταστάθηκε από τον Μπάμπη Παπουλίδη. Την ομάδα ενίσχυσαν δύο Σερβίδες διεθνείς ποδοσφαιρίστριες η Suzana Stanojevic, μεσοεπιθετικός και η Daniela Mitrovic, τερματοφύλακας. Την πρώτη κιόλας χρονιά της ύπαρξης της ομάδας, περίοδος 2001-02, κατακτήθηκε το πρώτο νταμπλ. Το Κύπελλο του 2002 ήταν το τελευταίο που διοργάνωσε η ΕΠΟ μέχρι και το μακρινό 2013, όπου επέστρεψε ξανά ο θεσμός. Στον τελικό της Λαμίας ο Π.Α.Ο.Κ. κέρδισε με σκορ 4-0 την Δόξα-Άρτεμις, με σκόρερς τις Παπαδοπούλου, Stanojevic και Παντελιάδου (2).
Ως Πρωταθλήτρια Ελλάδος η ομάδα του Δικεφάλου λαμβάνει μέρος στο Women's Cup, διοργάνωση της UEFA, αντίστοιχη του Champions League των ανδρών, του οποίου οι αγώνες στον όμιλο που συμμετείχε διεξάγονται στη Θεσσαλονίκη και οι ομάδες που αντιμετωπίζει ο Π.Α.Ο.Κ., είναι Saestum Πρωταθλήτρια Ολλανδίας, η Τrondheims Πρωταθλήτρια Νορβηγίας και η Regal FC Πρωταθλήτρια Ρουμανίας. Η ομάδα σαν νεοφώτιστη κάνει τρεις ήττες, κάνοντας όμως αξιοπρεπή εμφάνιση.
Την αγωνιστική περίοδο 2002-03, ακολούθησε μια ανανέωση της ομάδας, προπονητής ανέλαβε ο Χρήστος Τερζανίδης, παλαιός άσσος της ανδρικής ομάδας του Π.Α.Ο.Κ. και της Εθνικής Ελλάδας. Η ομάδα χάνοντας την τελευταία στιγμή το Πρωτάθλημα κατέκτησε την δεύτερη θέση.
Την αγωνιστική περίοδο 2003-04 προπονητής ανέλαβε ο Θόδωρος Παγκούσης και η ομάδα κατακτά την τρίτη θέση. Στην ομάδα όμως είχαν μπει νέοι στόχοι, με μικρά σε ηλικία κορίτσια να παίρνουν χρόνο συμμετοχής, τα οποία άρχισαν να αντικαθιστούν τις παλαιότερες παίκτριες.
Την περίοδο 2004-05, προπονητής ανέλαβε ο Γιάννης Καραπαναγιωτίδης και η ομάδα κατακτά τη δεύτερη θέση, με τον μέσο όρο ηλικίας του ρόστερ να είναι πολύ χαμηλός.
Το 2005-06 στόχος της ομάδας είναι πλέον η κατάκτηση του πρωταθλήματος και αυτό επιτεύχθηκε με προπονητή τον Σέρβο τεχνικό Perica Krstic που τύγχανε να είναι και προπονητής της Εθνικής Σερβίας, με μεγάλη εμπειρία στο ποδόσφαιρο γυναικών, το οποίο υπηρετεί εδώ και 30 χρόνια. Σαν Πρωταθλήτρια Ελλάδος η ομάδα συμμετείχε στους αγώνες του Women’s Cup, σε όμιλο, του οποίου οι αγώνες διεξήχθησαν στην Ουκρανία. Οι αντίπαλοι του Δικεφάλου είναι η ουκρανική Legenda,η ισραηλινή Μaccabi και η ομάδα ΑΕΚ της Κύπρου. Τα αποτελέσματα αυτής της προσπάθειας ήταν μια νίκη, μια ισοπαλία και μια ήττα.
Την επόμενη σεζόν (2006-07), η ομάδα κατέκτησε για τρίτη φορά το Πρωτάθλημα Ελλάδος και για μία ακόμη φορά συμμετείχε στους ομίλους του Women’s Cup. Την διοργάνωση του ομίλου ανέλαβε ο Π.Α.Ο.Κ.. Αντίπαλοι στην κλήρωση αναδείχθηκαν η Universitet Vitebsk Πρωταθλήτρια Λευκορωσίας, η NSA Sofia Πρωταθλήτρια Βουλγαρίας και η Parnu από την Εσθονία. Στόχος της ομάδας ήταν μία καλή διοργάνωση και μία καλή πορεία στο θεσμό. Η διοργάνωση στέφτηκε με απόλυτη επιτυχία με την ομάδα να παίρνει τα συγχαρητήρια της UEFA. Στο αγωνιστικό ο Δικέφαλος έφερε μια νίκη, μια ισοπαλία και μια ήττα.
Μεγάλη τιμή για τον Π.Α.Ο.Κ. η διάκριση που θέλει το τμήμα ποδοσφαίρου γυναικών ως την κορυφαία της πόλης για το 2007 μεταξύ όλων των ομάδων και όλων των αθλημάτων, όπως ψήφισαν οι αθλητικοί συντάκτες.
Το 2007-08 η ομάδα κατακτέκτησε για τρίτη συνεχόμενη φορά και τέταρτη στην ιστορία της το Πρωτάθλημα Ελλάδος, κερδίζοντας τις εντυπώσεις οι οποίες φυσικά δεν είναι τυχαίες αλλά αποτέλεσμα της δουλειάς που πραγματοποιήθηκε. Αυτή την αγωνιστική περίοδο προπονήτρια ήταν η Suzana Stanojevic, πρώην παίκτρια του Π.Α.Ο.Κ. και για 2 χρόνια βοηθός προπονητή. Τον Σεπτέμβριο η ομάδα κληρώθηκε να αγωνιστεί με την AZS Wroslaw της Πολωνίας, την Naftokhimik της Ουκρανίας και την Levadia FC, Πρωταθλήτρια της Εσθονίας, στο Women's Cup. Οι αγώνες έγιναν στην Πολωνία στην πόλη Wroslaw, έδρα της πολωνικής ομάδας. Στόχος της ομάδας ήταν η καλή εμφάνιση και η πρόκριση στην επόμενη φάση. Η ομάδα θα πραγματοποιήσει μια καλή εμφάνιση αλλά με μια νίκη, μια ισοπαλία και μια ήττα δεν κατάφερε να περάσει στην επόμενη φάση.
Το 2008-09 για τέταρτη συνεχόμενη φορά και πέμπτη στην ιστορία του, ο Π.Α.Ο.Κ. αναδεικνύεται Πρωταθλητής Ελλάδος, και αφού πέρασε άνευ αγώνων στο group των 32 του Women's Champios League μετά από κλήρωση τέθηκε αντιμέτωπος σε δύο αγώνες, εντός στις 30 Σεπτεμβρίου και εκτός στις 7 Οκτωβρίου με την κορυφαία αγγλική γυναικεία ομάδα Arsenal Ladies.
Προπονητής για την αγωνιστική περίοδο 2009-10 ανέλαβε ο Ιάκωβος Καραϊσαρλής γνωστός στον χώρο του ποδοσφαίρου έχοντας συνεργαστεί με επιτυχία με πολλές ομάδες. Μετά από τέσσερις μήνες θα αντικατασταθεί από την Κατερίνα Τσιάπανου. Η ομάδα ενισχύθηκε με τις εξής ποδοσφαιρίστριες: Μάγδα Τσουκαλά (Επιθετικός από τον Άρη), Χαρούλα Δημητρίου (Μέσος από τον Βόλο 2004), Έρη Χαραλαμπίδου (Μέσος από τον Φιλυριακό), Ελίνα Χαραλαμπίδου (Τερματοφύλακας από τον Φιλυριακό) και Μάρθα Μουρατίδου (Μέσος από τον Ηρακλή Αμπελοκήπων). Η ομάδα για άλλη μια χρονιά, πέμπτη συνεχόμενη και έκτη στην ιστορία της αναδείχθηκε Πρωταθλήτρια Ελλάδος και πέρασε άνευ αγώνων στο γκρουπ των 32 του Women's Champios League.
Προπονητής για την νέα αγωνιστική περίοδο 2010-11 ανέλαβε ο Βασίλης Παρασκευόπουλος. Η ομάδα του Δικεφάλου κληρώθηκε να αντιμετωπίσει την Πρωταθλήτρια Αυστρίας SV Neulengbach. Ο πρώτος αγώνας πραγματοποιήθηκε στις 22 Σεπτεμβρίου 2010 στο γήπεδο της Τούμπας και το αποτέλεσμα του αγώνα ήταν 1-0 υπέρ του Π.Α.Ο.Κ.. Ο επαναληπτικός στις 13 Οκτωβρίου 2010 στην έδρα της SV Neulengbach, με νικήτρια την ομάδα της Αυστρίας με 3-1. Στο τέλος της σεζόν η ομάδα κατέκτησε για έκτη συνεχόμενη χρονιά και έβδομη στο σύνολο το πρωτάθλημα.
Την επόμενη περίοδο (2011-12) για τις υποχρεώσεις του στο Women's Champions League ο Π.Α.Ο.Κ. αντιμετώπισε την CS Galiador της Μολδαβίας, την ΖFK Nase Taksi των Σκοπίων και την BSC Young Boys της Ελβετίας. Τα αποτελέσματα των ως άνω αγώνων είναι νίκη με 3-0, ήττα με 1-0 και ισοπαλία με 1-1 αντίστοιχα. Όσον αφορά το πρωτάθλημα η ομάδα κατέκτησε ξανά την πρώτη θέση και αναδείχθηκε Πρωταθλήτρια Ελλάδος για όγδοη φορά.
Την περίοδο (2012-13) στο Women's Champions League ο Δικέφαλος αντιμετώπισε την Πρωταθλήτρια Λετονίας Skonto FK, την Πρωταθλήτρια Σκοπίων ΖFK Nase και την Πρωταθλήτρια Ουγγαρίας ΜΤΚ. Τα αποτελέσματα των ανωτέρω αγώνων ήταν δύο νίκες και μία ήττα αντίστοιχα.
Προπονητές.
Προπονητές της ομάδας ποδοσφαίρου γυναικών του Π.Α.Ο.Κ. από την ίδρυσή της, υπήρξαν οι εξής:
Διεθνείς αθλήτριες.
Οι αθλήτριες του Π.Α.Ο.Κ. που αγωνίζονται στην Εθνική ομάδα.

</doc>
<doc id="47619" url="https://el.wikipedia.org/wiki?curid=47619" title="Τζιοβάνι Σίλβα ντε Ολιβέιρα">
Τζιοβάνι Σίλβα ντε Ολιβέιρα

Ο Τζιοβάνι Σίλβα ντε Ολιβέιρα ("Giovanni Silva de Oliveira", 4 Φεβρουαρίου 1972) ή απλά Τζιοβάνι, είναι Βραζιλιάνος πρώην ποδοσφαιριστής και διεθνής με την ομάδα Ανδρών της χώρας του.
Βιογραφία.
Γεννημένος στην Αμπαετετούμπα ή κατ' άλλους την πρωτεύουσα Μπελέμ της πολιτείας, ξεκίνησε την ποδοσφαιρική του καριέρα στην Τούνα Λούζο το 1991. Οι καταπληκτικές του εμφανίσεις με την Τούνα Λούζο αλλά και με τις Ρέμο και Σαοκαρλερένσε κίνησαν το ενδιαφέρον της Σάντος, η οποία και τον απέκτησε το 1995 μετά από προσωπικές ενέργειες του Πελέ, ο οποίος τον έχρισε διάδοχό του. Στην πρώτη του σεζόν με την νέα του ομάδα σκόραρε στα μισά από τα παιχνίδια που αγωνίστηκε, ενώ την αμέσως επόμενη χρονιά σκόραρε 25 γκολ σε 19 αγώνες. Οι οπαδοί της Σάντος τον λάτρεψαν και του έδωσαν το προσωνύμιο «Μεσσίας».
Το 1996 τον απέκτησε η Μπαρτσελόνα. Ο Τζιοβάνι σκόραρε συνολικά 18 γκολ με την ισπανική ομάδα και κατέκτησε ένα Κύπελλο ΟΥΕΦΑ, ένα Σούπερ Καπ Ευρώπης, δύο Πρωταθλήματα Ισπανίας, ένα Κύπελλο Ισπανίας και ένα ισπανικό Σούπερ Καπ. Ήταν ένας από τους αγαπημένους παίκτες των φιλάθλων της Μπαρτσελόνα, καθώς κατά τη διάρκεια της καριέρας του στην ομάδα σκόραρε καθοριστικά γκολ κυρίως εναντίον της Ρεάλ Μαδρίτης, της αιώνιας αντιπάλου της Μπαρτσελόνα, αλλά και σε σημαντικά ευρωπαϊκά ματς όπως το γκολ του κατά της Μπορούσια Ντόρτμουντ στον τελικό του Σούπερ Καπ Ευρώπης.
Το 1999 ο Τζιοβάνι υπέγραψε συμβόλαιο με τον Ολυμπιακό. Μέσα σε λίγο καιρό καθιερώθηκε ως ένας από τους καλύτερους παίκτες που αγωνίστηκαν στο ελληνικό πρωτάθλημα. Η αναμφισβήτητη ποδοσφαιρική του αξία, η άψογη τεχνική του κατάρτιση και η ικανότητά του στο σκοράρισμα του χάρισαν το προσωνύμιο «Μάγος». Ο Τζιοβάνι στη συνείδηση των φίλων του Ολυμπιακού ταυτίζεται πλέον με το θεαματικό ποδόσφαιρο και αυτό γιατί συμμετείχε στους πιο θεαματικούς αγώνες που έχει δώσει ο Ολυμπιακός σε επίπεδο Τσάμπιονς Λιγκ. Το 3–3 με τη Ρεάλ Μαδρίτης, το 6–2 με τη Λεβερκούζεν και το 3–0 με τη Γαλατασαράι είναι αγώνες που ο Τζιοβάνι πρωταγωνίστησε και πέρασε τις ευρωπαϊκές επιδόσεις του Ολυμπιακού σε άλλο επίπεδο γι' αυτό παραμένει για τους οπαδούς του Ολυμπιακού ένας από τους πιο αγαπημένους ποδοσφαιριστές που πέρασαν ποτέ από την ομάδα του Πειραιά. Το 2003–04 ο Τζιοβάνι σκόραρε συνολικά 21 φορές και αναδείχθηκε κορυφαίος σκόρερ στην Α’ Εθνική. Είναι ο τρίτος σε συμμετοχές ξένος ποδοσφαιριστής του Ολυμπιακού με 129 πίσω από τον Πρέντραγκ Τζόρτζεβιτς και τον Χούλιο Λοσάδα.
Το 2006 αγωνίστηκε για λίγους μήνες στη Σαουδική Αραβία με την Αλ-Χιλάλ. Στη συνέχεια επέστρεψε στην Ελλάδα και αγωνίστηκε με τα χρώματα του Εθνικού Πειραιώς. Για ένα διάστημα είχε διακόψει την καριέρα του, ωστόσο λίγο καιρό αργότερο επέστρεψε στη Βραζιλία για να κλείσει την πλούσια καριέρα του στη Σάντος.
Αν και σταμάτησε να παίζει ποδόσφαιρο επαγγελματικά, ο Τζιοβάνι συνέχισε να έχει επαφή με το άθλημα, καθώς τον Οκτώβριο του 2012 αποδέχθηκε την πρόταση του Ολυμπιακού και ανέλαβε καθήκοντα σκάουτερ στη Λατινική Αμερική για λογαριασμό της ομάδας του Πειραιά αλλά μετά από 3 μήνες τελείωσε αυτή η συνεργασία για οικογενειακούς λόγους του βραζιλιάνου πρώην άσσου του Ολυμπιακού.
Εθνική ομάδα.
Ο Τζιοβάνι έχει αγωνιστεί 20 φορές με την εθνική Βραζιλίας σε επίπεδο ανδρών και έχει σημειώσει 6 γκολ. Υπήρξε μέλος της κατά το Παγκόσμιο πρωτάθλημα του 1998 στη Γαλλία, όπου κατατάχθηκε δεύτερη έπειτα από τη γηπεδούχο ομάδα. 
Την περίοδο 1999–2000 ο Τζιοβάνι ξανακλήθηκε στην Εθνική Βραζιλίας μετά από μικρή αποχή αφού με τον Ολυμπιακό έκανε εκπληκτικές εμφανίσεις. Όλα έδειχναν ότι θα συνέχιζε και θα είχε αρκετό χρόνο συμμετοχής όμως δυστυχώς ο μεγάλος τραυματισμός που είχε τη χρονιά εκείνη τελείωσε πρόωρα τη διεθνή του καριέρα.
Θρησκευτικές πεποιθήσεις.
Ο Τζιοβάνι είναι Χριστιανός Ευαγγελικός. Ο ίδιος δηλώνει: "Ό,τι είμαι και ό,τι έχω το χρωστώ στο Θεό... Πολλοί με ρωτούν για την θρησκεία μου. Αυτό που τονίζω είναι ότι έχω μια σχέση φιλίας με το Θεό, κι αυτό μπορεί να γίνει με κάθε άνθρωπο."
Πηγές.
[[Κατηγορία:Βραζιλιάνοι ποδοσφαιριστές]]
[[Κατηγορία:Επιθετικοί ποδοσφαιριστές]]
[[Κατηγορία:Ποδοσφαιριστές Ολυμπιακού Πειραιώς]]
[[Κατηγορία:Ποδοσφαιριστές Εθνικού Πειραιώς]]
[[Κατηγορία:Ποδοσφαιριστές Μπαρτσελόνα]]
[[Κατηγορία:Ποδοσφαιριστές Παγκοσμίου Κυπέλλου 1998]]
[[Κατηγορία:Ποδοσφαιριστές Φούτμπολ Λιγκ (Ελλάδα)]]
[[Κατηγορία:Ποδοσφαιριστές Σούπερ Λιγκ Ελλάδας]]
[[Κατηγορία:Ποδοσφαιριστές Πριμέρα Ντιβιζιόν]]
[[Κατηγορία:Ποδοσφαιριστές Εθνικής Βραζιλίας]]
[[Κατηγορία:Ποδοσφαιριστές Κλούμπε ντο Ρέμο]]
[[Κατηγορία:Ποδοσφαιριστές Παϊσαντού Σπορτ Κλαμπ]]
[[Κατηγορία:Ποδοσφαιριστές Τούνα Λούζο Μπραζιλέιρα]]
[[Κατηγορία:Ποδοσφαιριστές Σάντος Φουτεμπόλ Κλούμπε]]
[[Κατηγορία:Ποδοσφαιριστές Μοζί Μιρίμ Εσπόρτε Κλούμπε]]
[[Κατηγορία:Ποδοσφαιριστές Σπορτ Κλουμπ ντο Ρεσίφε]]
[[Κατηγορία:Ποδοσφαιριστές Αλ Χιλάλ ΦΚ]]
[[Κατηγορία:Ποδοσφαιριστές Καμπεονάτο Μπραζιλέιρο Σέριε Α]]
[[Κατηγορία:Ξένοι ποδοσφαιριστές στην Ελλάδα]]
[[Κατηγορία:Παίκτες νικητές Κόπα Αμέρικα]]
[[Κατηγορία:Ξένοι ποδοσφαιριστές στη Σαουδική Αραβία]]

</doc>
<doc id="47620" url="https://el.wikipedia.org/wiki?curid=47620" title="Αγία Αικατερίνη (Ρίτσι)">
Αγία Αικατερίνη (Ρίτσι)

Η Αγία Αικατερίνη του Ρίτσι (Caterina de' Ricci, πραγματικό όνομα: Alessandra Lucrezia Romola de' Ricci, 23 Απριλίου 1522 – 2 Φεβρουαρίου 1590) είναι Αγία που τιμάται από την Καθολική Εκκλησία και συγκεκριμένα το Τάγμα των Δομινικανών. Γεννήθηκε στη Φλωρεντία από γονείς ευπατρίδες και ο πατέρας της ήταν γόνος των Ρίτσι και όπως συνηθίζονταν τότε με τις κόρες των ευγενών την ενέκλεισε σε μοναστήρι για να μορφωθεί. Όταν αποφοίτησε επανήλθε παρά την θέλησή της στη κοσμική ζωή για να αποσυρθεί αργότερα πάλι στο Μοναστήρι του Αγίου Βικεντίου των Δομινικανών στο Πράτο της Τοσκάνης, οριστικά πλέον. Εκεί υπέβαλε τον εαυτόν της σε αυστηρές νηστείες και σωματικές ταλαιπωρίες αυτομαστιγούμενη και περιβαλλόμενη στη μέση με βαριά αλυσίδα με σκοπό να δοκιμάσει τους πόνους και τους βασανισμούς που υπέστη ο Ιησούς Χριστός.
Ανήλθε γρήγορα τις κατώτερες βαθμίδες και σε ηλικία 25 ετών ανέλαβε Ηγουμένη του Μοναστηριού μέχρι τον θάνατό της. Το 1732, δηλαδή 152 έτη αργότερα, η Καθολική Εκκλησία την ανακήρυξε Μακαρία και το 1746 ο Πάπας Βενέδικτος ΙΔ΄ της αγιοποίησε, με την μνήμη της να γιορτάζεται στις 18 Φεβρουαρίου.
Περίφημες θεωρούνται ωστόσο οι επιστολές της προς Ιεράρχες και Ηγεμόνες και ιδιαίτερα εκείνες που έγραψε κατά καιρούς προς τον Ιδρυτή του Τάγματος ιερέων του ορατόριου Φίλιππο Νέρι με τον οποίον βρισκόταν σε πνευματική επικοινωνία. Τις επιστολές αυτές δημοσίευσε ο Γκουάστι (Πράττο 1848).

</doc>
<doc id="47622" url="https://el.wikipedia.org/wiki?curid=47622" title="Ένωση Δόξας Πειραιά - Άρτεμις Δραπετσώνας">
Ένωση Δόξας Πειραιά - Άρτεμις Δραπετσώνας

Ο Α.Σ.Ε. Δόξας - Άρτεμις 97 είναι γυναικείος ποδοσφαιρικός σύλλογος της Δραπετσώνας στον Πειραιά.
Ιστορία.
Ιδρύθηκε το 1997 έπειτα από συγχώνευση των δύο ομάδων που είχε η Δραπετσώνα στην Α΄ Εθνική: τη Δόξα και την Άρτεμις. Ως έδρα χρησιμοποιεί το Δημοτικό Γήπεδο Δραπετσώνας «Γιάννης Βάζος» και τα χρώματά της είναι μπλε, κόκκινο και άσπρο.

</doc>
<doc id="47623" url="https://el.wikipedia.org/wiki?curid=47623" title="Οικογένεια Λόντου (Βοστίτσα)">
Οικογένεια Λόντου (Βοστίτσα)

Η Οικογένεια Λόντου ήταν στρατιωτική οικογένεια της Βοστίτσας (Αίγιο), η οποία άκμασε στα χρόνια της Τουρκοκρατίας αλλά και της Απελευθέρωσης (’21) μέχρι και το 1850, οπότε και επήλθε η φυσική οικονομική και πολιτική παρακμή. Ήταν κλάδος της αχαϊκής οικογένειας Λόντου.
Η αρχή.
Το 1715 ο Γκολφίνος Ανδρ. Λόντος, ο οποίος θεωρείται και ο γενάρχης του κλάδου αυτού της οικογένειας Λόντου, εγκαταστάθηκε μόνιμα στο Αίγιο, προερχόμενος από τον Κάλανο Νεζερών όπου και γεννήθηκε. Εκεί άρχισε να επιδίδεται στην αγορά κτημάτων και να ασχολείται με το εμπόριο, το οποίο του απέφερε τεράστια κέρδη. Μέσα σε λίγα χρόνια ο Γκολφίνος απέκτησε μεγάλη επιρροή ανάμεσα στους κοτζαμπάσηδες και τελικώς αναγνωρίστηκε ως άρχοντας της περιφέρειας.
Ακμή.
Η οικογένεια Λόντου της Βοστίτσας αναμείχθηκε ενεργά στο κίνημα των Ορλωφικών (1770) αλλά εντούτοις κατόρθωσε να γλιτώσει από την οργή των Τούρκων. Από τις μαρτυρίες της εποχής φαίνεται ότι μέλη της οικογένειας διατηρούσαν φιλικές σχέσεις με τους Τούρκους. Αποτέλεσμα αυτής της σχέσης ήταν να διοριστεί ο Σωτηράκης Λόντος, το 1778, γενικός επίτροπος των Πελοποννήσιων. Η επιρροή της οικογένειας αυξήθηκε ακόμα περισσότερα μερικά χρόνια αργότερα, όταν ο Σωτηράκης Λόντος κατέλαβε το αξίωμα του μοραγιάνη. Από τότε οι πρόκριτοι της Πελοποννήσου χωρίστηκαν σε δύο παρατάξεις. Η πρώτη ήταν του Αχαϊκού, στην οποία ήταν αρχηγός η οικογένεια Λόντου και στηριζόταν από τους προκρίτους της Βοστίτσας, των Πατρών, της Ηλείας, και η δεύτερη ήταν της Καρύταινας. Τελικά οι προύχοντες της Καρύταινας πέτυχαν τον αποκεφαλισμό του Σωτηράκη Λόντου. Εκμεταλλευόμενος αυτό το πλήγμα κατά της οικογένειας των Λόντων, ο Ιωάννης Δεληγιάννης-Παπαγιαννόπουλος εγκαθίδρυσε νόθο κλάδο του δικού του οίκου στην περιοχή των Νεζεροχωρίων εντός των γαιών των Λόντων, οι οποίοι κατάγονται από τον Κάλανο Νεζερών, αποσκοπώντας έτσι αφενός στην διαρκή τριβή των κύριων ανταγωνιστών του με τους συγγενείς και συμμάχους του Παπαγιαννόπουλους, οι οποίοι εγκαταστάθηκαν με επίκεντρο την γειτονική Καλάνιστρα, και αφετέρου στην εν γένει εξουδετέρωση οποιασδήποτε εχθρικής επιρροής στην περιοχή βορείως της Γορτυνίας.
Ύστερα από τον αποκεφαλισμό του Σωτηράκη η οικογένεια έπεσε σε δυσμένεια με αποτέλεσμα ο Ανδρέας Λόντος, γιος του Σωτηράκη, να καταφύγει στην Κωνσταντινούπολη. Εκεί, αφού ήρθε σε επαφή με τουρκικούς κύκλους, κατόρθωσε να ανακτήσει την επιρροή του και να επιστρέψει στο Αίγιο με το αξίωμα του Καζάρχη. Βέβαια είναι γεγονός ότι δεν κατάφερε να ανακτήσει την παλιά αίγλη της οικογένειας με αποτέλεσμα να γίνει τύραννος στην επαρχεία του. Αργότερα ωστόσο μυήθηκε στην Φιλική Εταιρεία και επανόρθωσε για τις πράξεις του. Το 1819 η οικογένεια περνάει μια μικρή οικονομική δυσκολία λόγω της κρίσης του εμπορίου με αποτέλεσμα ο Αντρέας Λόντος να δανειστεί από τον Καλαμογδάρτη και τον Ταμπακόπουλο.
Στην Επανάσταση του 1821 η οικογένεια Λόντου προσέφερε τα μέγιστα. Τα μέλη της είχαν προετοιμαστεί για την επικείμενη εξέγερση αφού είχαν μυηθεί ήδη από το 1818 στην Φιλική Εταιρεία. Με την έναρξη της επανάστασης συγκρότησε σώμα 700 στρατιωτών και πήρε μέρος στις μάχες της Πάτρας και του Μεσολογγίου ενώ διαδραμάτισε σημαντικό ρόλο και στον εμφύλιο.
Μετά το τέλος της επανάστασης πολλά μέλη της οικογένειας Λόντου διετέλεσαν σε σημαντικές θέσεις όπως πρωθυπουργοί, υπουργοί, γερουσιαστές, πρόεδροι της Βουλής, βουλευτές, στρατηγοί, ναύαρχοι, δήμαρχοι, κ.α. Το ενεργότερο μέλος αυτής ήταν ο Ανδρέας Σ. Λόντος.
Η φυσική παρακμή.
Από το 1840 ο σπουδαιότερος εκπρόσωπος της οικογένειας, ο Ανδρέας, άρχισε να αντιμετωπίζει μεγάλες οικονομικές δυσκολίες. Στην αρχή δανειζόταν χρήματα από τα αδέρφια του, Λουκά και Αναστάσιο, αλλά αργότερα τα αδέρφια του μη μπορώντας να συνεχίσουν να του δανείζουν άρχισαν να του κατάσχουν τα κτήματα. Συγκεκριμένα ο αδερφός του Αναστάσιος του κατέσχε μεγάλο μέρος της κτηματικής του περιουσίας με αποτέλεσμα το οικονομικό του πρόβλημα να διογκωθεί. Με την παραίτηση της Κυβέρνησης Μαυροκορδάτου, της οποίας ήταν υπουργός, ο Ανδρέας Λόντος παραγκωνίστηκε ακόμα περισσότερο, ενώ διώχθηκε από τον Ιωάννη Κωλέττη. Τελικά την 24η Σεπτεμβρίου του 1845 μη μπορώντας να αντέξει την αποτυχία του αυτοκτόνησε με ένα όπλο στο σπίτι του στην Αθήνα. Η σορός του μεταφέρθηκε στο Αίγιο και συγκεκριμένα στο σπίτι του αδερφού του Λουκά στις 15 Οκτωβρίου αλλά δεν τάφηκε με εκκλησιαστικό τελετουργικό εξαιτίας της απαγόρευσης που είχε επιβληθεί από την Κυβέρνηση Κωλέττη. Τελικά η κηδεία του πραγματοποιήθηκε τον Σεπτέμβρη του 1847, αμέσως μετά τον θάνατο του Ιωάννη Κωλέττη. Παράλληλα, από τον θάνατο του Ανδρέα, παρ´όλο που τα μέλη της οικογένειας Λόντου συνέχισαν να εκλέγονται βουλευτές Βοστίτσας, σταμάτησε η ουσιαστική επιρροή της οικογένειας στα πολιτικά δρώμενα του τόπου. Το τυπικό τέλος επήλθε λίγα χρόνια αργότερα με τον θάνατο και του τελευταίου αδερφού της οικογένειας Λουκά Λόντου.

</doc>
<doc id="47624" url="https://el.wikipedia.org/wiki?curid=47624" title="Α.Ο. Δόξα Πειραιά">
Α.Ο. Δόξα Πειραιά

Ο Αθλητικος Όμιλος Δόξα Πειραιά ήταν γυναικείος ποδοσφαιρικός σύλλογος του Πειραιά.
Ιστορία.
Ιδρύθηκε το 1982 από 10 πρώην παίκτριες του Παναθηναικού, οι οποίες ίδρυσαν τη Δόξα ως Δόξα Αθηνών, όταν ο ΠΑΟ διέλυσε το γυναικείο τμήμα ποδοσφαίρου. Χρώματα είχε το μπλε και το άσπρο. Τα πρώτα χρόνια η ομάδα ήταν ανεπίσημη καθότι δεν υπήρχε αναγνωρισμένο γυναικείο ποδόσφαιρο και τη διοικούσαν οι ίδιες οι παίκτριες. Έδινε φιλικά παιχνίδια με άλλες γυναικείες αλλά και με ανδρικές ομάδες.
Το 1990 αναγνωρίστηκε επίσημα από την Ε.Π.Ο. αλλά γρήγορα άλλαξε έδρα και μετονομάστηκε σε Δόξα Πειραιά. Ο λόγος ήταν ότι στην Αθήνα δεν έβρισκε γήπεδο για να παίζει. Έτσι, όταν προσφέρθηκε στο σύλλογο το Δημοτικό γήπεδο Δραπετσώνας, μετέφερε την έδρα και άλλαξε επωνυμία. Το 1997 η Δόξα συγχωνεύτηκε με την Άρτεμις Δραπετσώνας σε ένα σωματείο την Ένωση Δόξας Πειραιά - Άρτεμις Δραπετσώνας.

</doc>
<doc id="47625" url="https://el.wikipedia.org/wiki?curid=47625" title="Αρχαία Εγνατία Οδός">
Αρχαία Εγνατία Οδός

&lt;br&gt;
Στη Ρωμαϊκή Αυτοκρατορία, ένας από τους δύο πιο σημαντικούς δρόμους που ξεκινούσαν από την πρωτεύουσα Ρώμη ήταν η "Via Egnatia", ουσιαστικά προέκταση της "Via Traiana". Ξεκινώντας από τη Ρώμη και με νοτιοανατολική κατεύθυνση, την Απουλία (Puglia) μέχρι τη), που βρισκόταν μεταξύ των πόλεων-λιμένων της Απουλίας Μπάρι και Μπρίντιζι και, πιο συγκεκριμένα, των πόλεων Monopoli και Fasano στις δυτικές πλευρές της Αδριατικής. Το επί ιταλικής χερσονήσου χερσαίο οδικό τμήμα ονομαζόταν Via Traiana προς τιμήν του Ρωμαίου αυτοκράτορα Τραϊανού. Ακολουθούσε η υπερπόντια προέκτασή της από τη Γνάθια στην απέναντι ανατολική πλευρά της Αδριατικής την αρχαία Επίδαμνο, το σημερινό Δυρράχιο, αποτελώντας ένα είδος πορθμείου μεταξύ των δυτικών και ανατολικών ακτών της Αδριατικής. Διέσχιζε τη Βαλκανική χερσόνησο από την ανατολική Αδριατική ως τα Κύψελα, περνώντας από την Επίδαμνο (Δυρράχιο), Λυχνιδό (Αχρίδα), Ηράκλεια, Βεύη, Πέλλα, Θεσσαλονίκη, Αμφίπολη, Φιλίππους, Τόπειρο, Μαξιμιανούπολη, Σάλη και Τραϊανούπολη, συνδέοντας τη νότια Ιταλία και τη δυτική Μεσόγειο με το Αιγαίο, την ανατολική Μεσόγειο, τον

</doc>
<doc id="47626" url="https://el.wikipedia.org/wiki?curid=47626" title="Αγία Αικατερίνη (Ρίτσε)">
Αγία Αικατερίνη (Ρίτσε)



</doc>
<doc id="47627" url="https://el.wikipedia.org/wiki?curid=47627" title="Μπαλκ κάριερ">
Μπαλκ κάριερ

Το μπαλκ κάριερ (αγγλικά: "bulk carrier") είναι τύπος εμπορικού πλοίου, σχεδιασμένος για την μεταφορά χύδην φορτίων, όπως σιτηρά, άνθρακας, σιδηρομετάλλευμα και τσιμέντο, σε αμπάρια. Από τότε που κατασκευάστηκε το πρώτο πλοίο που εξειδικευόταν στη μεταφορά χύδην φορτίων το 1852, οι οικονομικές συγκυρίες τελειοποίησαν την ανάπτυξη τέτοιων πλοίων, αυξάνοντας τη χωρητικότητα και το μέγεθός τους. Τα σύγχρονα μπαλκ κάριερς είναι σχεδιασμένα για την μεγιστοποίηση της χωρητικότητας, της ασφάλειας, της αποδοτικότητας και της ανθεκτικότητας.
Σήμερα, τα μπαλκ κάριερς αποτελούν το 15%-17% του παγκόσμιου στόλου. Το μέγεθος των πλοίων ξεκινάει από μικρά μότορσιπς, μέχρι γιγάντια πλοία που έχουν χωρητικότητα 400.000 DWT. Συνήθως τα μπαλκ κάριερς φέρουν γερανούς για τη φορτοεκφόρτωση, αν και ορισμένα είναι εξαρτημένα από τις λιμενικές υποδομές. Πάνω από τα μισά μπαλκ κάριερς ανήκουν σε Έλληνες, Ιάπωνες και Κινέζους πλοιοκτήτες, ενώ το ένα τέταρτο φέρει σημαία Παναμά. Η Νότια Κορέα είναι ο μεγαλύτερος κατασκευαστής μπαλκ κάριερς, ενώ το 82% των πλοίων αυτού του τύπου έχουν κατασκευαστεί στην Ασία.
Στα μπαλκ κάριερς, το πλήρωμα είναι υπεύθυνο για τη λειτουργία του πλοίου, λαμβάνοντας υπόψη την ασφάλεια, τη ναυσιπλοΐα, τη φροντίδα του φορτίου και τη συντήρηση σύμφωνα με τη διεθνή ναυτιλιακή νομοθεσία. Η φόρτωση του πλοίου αποτελεί χρονοβόρα διαδικασία, ποικίλει ανάλογα με τη πολυπλοκότητα του φορτίου και μπορεί να διαρκέσει μέχρι και λίγες μέρες. Ο αριθμός του πληρώματος ποικίλει, από τρία άτομα σε μικρά πλοία μέχρι πάνω από 30 σε μεγαλύτερα.
Το χύδην φορτίο μπορεί να είναι πολύ πυκνό ή διαβρωτικό. Αυτό μπορεί να προκαλέσει πολλά προβλήματα, όπως μετατόπιση φορτίου, αυθόρμητη καύση ή υπερφόρτωση, προβλήματα που μπορούν να απειλήσουν το πλοίο. Η χρήση γηρασμένων πλοίων που είχαν προβλήματα διάβρωσης έχει συνδεθεί με τη βύθιση αρκετών πλοίων τη δεκαετία του 1990. Πλέον έχουν θεσπιστεί νέοι κανονισμοί σχετικά με τη βελτίωση της σχεδίασης και επιθεώρησης ενός πλοίου, καθώς και την εγκατάλειψή του.
Ορισμός.
Υπάρχουν διάφοροι τρόποι για να οριστεί ο όρος μπαλκ κάριερ. Από το 1999 η σύμβαση SOLAS ορίζει ως μπαλκ κάριερ "ένα πλοίο με ένα κατάστρωμα, δεξαμενές έρματος και αμπάρια για τη μεταφορά φορτίου χύδην"." Ωστόσο οι περισσότεροι νηογνώμονες θεωρούν ως μπαλκ κάριερ οποιοδήποτε πλοίο που μπορεί να μεταφέρει ξηρό χύδην φορτίο. Τα πλοία πολλαπλών χρήσεων μπορούν να μεταφέρουν χύδην φορτίο, αλλά μπορούν και άλλους τύπους φορτίων που δεν σχεδιάζονται για χύδην μεταφορά. Ο όρος "χύδην ξηρό φορτίο" χρησιμοποιείται για να διαχωρίζεται με τα χύδην υγρά φορτία όπως το πετρέλαιο, τα χημικά και το υγροποιημένο φυσικό αέριο.
Επίσης χρησιμοποιούνται ορισμένες συντομογραφίες για να περιγράψουν μπαλκ κάριερς. Το OBO περιγράφει ένα πλοίο το οποίο μεταφέρει σιδηρομετάλλευμα, χύδην φορτίο και πετρέλαιο, ενώ το Ο/Ο μεταφέρει σιδηρομετάλλευμα και πετρέλαιο. Οι όροι "VLOC," "VLBC," "ULOC," and "ULBC" υιοθετήθηκαν από τους αντίστοιχους ορισμούς των δεξαμενόπλοιων (VLCC και ULCC).
Ιστορία.
Πριν από την εξειδίκευση των πλοίων στα χύδην, οι φορτωτές είχαν δύο μεθόδους για να μεταφέρουν χύδην φορτία. Στην πρώτη μέθοδο οι λιμενεργάτες φόρτωναν το φορτίο σε σάκους, τα στοίβαζαν σε παλέτες και τις φόρτωναν στο πλοίο με γερανούς. Η δεύτερη μέθοδος απαιτούσε από το φορτωτή να ναυλώσει ολόκληρο πλοίο και να ξοδέψει χρόνο και χρήμα για να κατασκευάσει δεξαμενές από κόντρα πλακέ. Έπειτα, για να οδηγηθεί το φορτίο στα αμπάρια, έπρεπε να κατασκευαστούν ξύλινοι οδηγοί. Αυτές οι μέθοδοι ήταν αργές, θέτοντας τα θεμέλια για την ανάπτυξη των μπαλκ κάριερς.
Η ανάπτυξη των μπαλκ κάριερς ξεκίνησε όταν τα ατμόπλοια άρχισαν να γίνονται δημοφιλή. Το πρώτο ατμόπλοιο που αναγνωρίστηκε ως μπαλκ κάριερ είναι το βρετανικό Τζον Μπόους το 1852, που εξειδικευόταν στη μεταφορά άνθρακα. Αποτελούνταν από μεταλλικά ύφαλα, μια ατμομηχανή και μια δεξαμενή έρματος που χρησιμοποιούσε νερό αντί για σακιά άμμου. Αυτά τα χαρακτηριστικά βοήθησαν το πλοίο να επιτύχει στην ανταγωνιστική βρετανική αγορά άνθρακα. Το πρώτο πλοίο που μπορούσε να φορτοεκφορτώσει μόνο του ήταν το Χένεπιν, φορτηγό πλοίο λιμνών, το 1902. Αυτό το πλοίο μείωσε το χρόνο εκφόρτωσης, αφού χρησιμοποιούσε ιμάντες μεταφοράς. Τα πρώτα ντηζελοκίνητα μπαλκ κάριερς έκαναν την εμφάνισή τους το 1911.
Πολύ πριν τον Β΄ Παγκόσμιο Πόλεμο, η διεθνής ζήτηση για χύδην φορτία περιοριζόταν στους 25 εκατομμύρια τόνους σιδηρομετάλλευμα, ενώ η μεγαλύτερη ζήτηση ήταν παράκτια. Ωστόσο, στις Μεγάλες Λίμνες τα μπαλκ κάριερς μετέφεραν μεγάλες ποσότητες σιδηρομεταλλεύματος από τα ορυχεία του βορά στα χαλυβουργεία. Το 1929 μεταφέρθηκαν 73 εκατομμύρια τόνοι σιδηρομεταλλεύματος κι άλλοι τόσοι τόνοι άνθρακα, ασβεστόλιθου και άλλων προϊόντων. Δύο διαφορετικά χαρακτηριστικά των μπαλκ κάριερς είχαν ήδη υιοθετηθεί: το 1890 τα πλοία με διπλό πυθμένα και το 1905 η τριγωνική δομή των δεξαμενών έρματος. Μετά τον Β΄ Παγκόσμιο Πόλεμο, αναπτυσσόταν ένα διεθνές εμπόριο μεταξύ των ανεπτυγμένων χωρών και κυρίως μεταξύ των ευρωπαϊκών χωρών, των ΗΠΑ και της Ιαπωνίας. Λόγω των οικονομικών μεγεθών αυτού του εμπορίου, τα μπαλκ κάριερς έγιναν μεγαλύτερα και πιο εξειδικευμένα. Παράλληλα, στις Μεγάλες Λίμνες τα πλοία αύξησαν το μέγεθός τους προκειμένου να ανταπεξέλθουν στα πολλά φορτία, ενώ τα λιμάνια εφοδιάστηκαν με αυτοφορτωτές. Τα χιλιάδες πλοία που κατασκευάστηκαν στη δεκαετία του 1970 συνέβαλαν στη μεταφορά 214 εκατομμυρίων τόνων χύδην φορτίου, το 1979, αριθμός που αποτελεί ρεκόρ.
Κατηγορίες.
Κατηγορίες μεγέθους.
Τα μπαλκ κάριερς χωρίζονται σε έξι μεγάλες κατηγορίες: μικρά μπαλκ κάριερς, Handysize, Handymax, Panamax, Capesize και μεγάλα μπαλκ κάριερς. Τα μεγάλα συμπίπτουν στην κατηγορία των capesize, αν και συχνά αναφέρονται ξεχωριστά.
Κατηγορίες ανά περιοχή.
Στο περιφερειακό εμπόριο παρουσιάζονται κι άλλες κατηγορίες μπαλκ κάριερς, όπως τα Kamsarmax, Seawaymax, Setouchmax, Dunkirkmax, και Newcastlemax.
Τα μίνι μπαλκ κάριερς ανήκουν στην κατηγορία των μικρών πλοίων με χωρητικότητα μικρότερη των 10.000 DWT. Τα μίνι μπαλκ κάριερς μεταφέρουν από 500 μέχρι 2.500 τόνους, έχουν ένα αμπάρι και είναι σχεδιασμένα για μεταφορές σε ποτάμια. Είναι κατασκευασμένα με τέτοιο τρόπο ώστε να περνούν κάτω από γέφυρες, ενώ το πλήρωμα αποτελείται από 3-8 άτομα.
Τα Handysize και Handymax είναι πλοία γενικών χρήσεων Αυτές οι δύο κατηγορίες αποτελούν το 71% όλων των φορτηγών πλοίων άνω των 10.000 DWT κι έχουν την μεγαλύτερη ανάπτυξη, η οποία οφείλεται στους ολοένα και πιο αυστηρούς κανονισμούς που θέτουν περιορισμούς στην κατασκευή μεγάλων πλοίων. Τα Handymax έχουν συνήθως μήκος 150-200 μέτρων και χωρητικότητα 52.000-58.000 DWT με πέντε αμπάρια και τέσσερις γερανούς φωρτοεκφόρτωσης.
Τα Panamax είναι τα μεγαλύτερα πλοία που μπορούν να διέλθουν από τη Διώρυγα Παναμά, με μέγιστο βύθισμα 32.31 μέτρα, ολικό μήκος 294.13 μέτρα και βύθισμα μέχρι 12.04 μέτρα.
Τα Capesize είναι πολύ μεγάλα για να διέλθουν μέσω της διώρυγας του Παναμά και αναγκάζονται να περάσουν από το Ακρωτήριο Χορν για να ταξιδέψουν μεταξύ του Ειρηνικού και Ατλαντικού ωκεανού. Παλαιότερα τα Capesize δεν μπορούσαν να ταξιδέψουν μέσω της διώρυγας του Σουέζ και έπρεπε να περάσουν από το Ακρωτήριο της Καλής Ελπίδος. Η πρόσφατη εκβάθυνση της διώρυγας στα 20 μέτρα επέτρεψε στα περισσότερα Capesize να διέλθουν από το Σουέζ.
Τα Capesize μπαλκ κάριερς είναι εξιδεικευμένα, καθώς το 93% του φορτίου τους αποτελείται από άνθρακα ή σιδηρομετάλλευμα. Ορισμένα πλοία στις Μεγάλες Λίμνες υπερβαίνουν την κατηγορία των Panamax, αλλά περιορίζονται μόνο για χρήση στις Λίμνες, αφού δεν μπορούν να περάσουν το μικρό κανάλι του Σεντ Λόρενς και να βγουν στον ωκεανό. Τα μεγάλα μπαλκ κάριερς αποτελούν υποκατηγορία των Capesize και έχουν χωρητικότητα μεγαλύτερη των 200.000 DWT. Αυτά τα πλοία συνήθως εξιδεικεύονται στη μεταφορά σιδηρομεταλλεύματος
Χαρακτηριστικά στόλου.
Τα χύδην φορτία που μεταφέρονται έχουν φτάσει σε τεράστια νούμερα: το 2005, 1.7 δισεκατομμύρια μετρικοί τόνοι άνθρακα, σιδήρου, σιτηρών, βωξίτη και φωσφατών μεταφέρθηκαν με πλοίο. Σήμερα, ο παγκόσμιος στόλος μπαλκ κάριερς ανέρχεται σε 6.225 πλοία άνω των 10.000 DWT και αντιπροσωπεύουν το 40% της συνολικής χωρητικότητας και το 39,4% του συνολικού στόλου. Συμπεριλαμβανομένων και των μικρότερων πλοίων, τα μπαλκ καριερς έχουν συνολική χωρητικότητα 346 εκατομμυρίων DWT. Τα πλοία συνδυασμένων μεταφορών (Ο.Β.Ο.) είναι περιορισμένα και αποτελούν μόνο το 3% της χωρητικότητας. Τα λέικερς των Μεγάλων Λιμνών, παρόλο που είναι μόνο 98 πλοία συνολικής χωρητικότητας 3.2 εκατομμυρίων DWT, διακίνησαν το ένα δέκατο της συνολικής διακίνησης χύδην φορτίων λόγω της μικρής απόστασης των ταξιδιών τους.
Το 2005, ο μέσος όρος ηλικίας των μπαλκ κάριερς ήταν λίγο πιο πάνω από 13 έτη. Το 41% των μπαλκ κάριερς ήταν κάτω των 10 ετών, το 26% μεταξύ 10-20 ετών και το 33% άνω των 20 ετών. Τα 98 λέικερς των Μεγάλων λιμνών ήταν άνω των 20 ετών, ενώ το γηραιότερο πλοίο ήταν 106 ετών το 2009.
Σημαία νηολόγησης.
Από το 2005, το Υπουργείο Ναυτιλίας των ΗΠΑ είχε αριθμήσει 6.225 μπαλκ κάριερς άνω των 10.000 DWT σε όλο τον κόσμο. Τα περισσότερα από αυτά, είχαν ως χώρα νηολόγησης τον Παναμά, με 1.703 πλοία να έχουν υψώσει τη σημαία του. Ακολουθούν το Χονγκ Κονγκ με 492 πλοία, η Μάλτα με 435, η Κύπρος με 373 και η Κίνα με 371 πλοία. Το νηολόγιο του Παναμά κατέχει επίσης και την μεγαλύτερη συνολική χωρητικότητα. Ακολουθούν τα νηολόγια του Χονγκ Κονγκ, της Ελλάδας, της Μάλτας και της Κύπρου.
Μεγαλύτεροι στόλοι.
Η Ελλάδα, η Ιαπωνία και η Κίνα είναι οι τρεις χώρες με το μεγαλύτερο στόλο μπαλκ κάριερς, με 1.326, 1.041 και 979 πλοία αντίστοιχα. Αυτά τα τρία έθνη αντιπροσωπεύουν το 53% του παγκοσμίου στόλου.
Πολλές εταιρίες διαθέτουν μεγάλο στόλο ιδιόκτητων μπαλκ κάριερς. Η πολυεθνική εταιρία Gearbulk Holding Ltd. αριθμεί πάνω από 70 φορτηγά πλοία. Ο καναδέζικος όμιλος The Fednav Group κατέχει πάνω από 80 πλοία, δυο εκ των οποίων είναι σχεδιασμένα να ταξιδεύουν σε πάγο. Η κροατική εταιρία Atlantska plovidba έχει 14 μπαλκ κάριερς. Η H. Vogemann της Γερμανίας λειτουργεί 19 πλοία. Η Portline από την Πορτογαλία έχει στην κατοχή της 10 μπαλκ κάριερς. Η Dampskibsselskabet Torm της Δανίας και η Elcano της Ισπανίας διαχειρίζονται έναν σημαντικό αριθμό φορτηγών πλοίων.
Κατασκευαστές.
Οι Ασιατικές εταιρίες κυριαρχούν στην ναυπήγηση μπαλκ κάριερς. Στα 6.225 πλοία που υπάρχουν παγκοσμίως (2005), σχεδόν το 62% κατασκευάστηκε στην Ιαπωνία (3.841 πλοία), σε ναυπηγεία όπως τα Oshima Shipbuilding και Sanoyas Hishino Meisho. Η Νότια Κορέα με τα ναυπηγεία της Daewoo και της Hyundai Heavy Industries, βρίσκεται στην δεύτερη θέση, με 643 πλοία. Η Κίνα έχτισε 509 πλοία στα ναυπηγεία της, με κυριότερα τα Dalian, Chengxi και Shanghai Waigaoqiao. Η Ταϊβάν, με ναυπηγεία όπως το China Shipbuilding Corporation, βρίσκεται στην τέταρτη θέση με 129 πλοία. Τα ναυπηγεία σε αυτές τις τέσσερις χώρες κατασκεύασαν πάνω από το 82% του παγκόσμιου στόλου μπαλκ κάριερς.
Ναύλοι φορτίων.
Αρκετοί παράγοντες επηρεάζουν το κόστος μεταφοράς χύδην φορτίων. Η αγορά των χύδην φορτίων είναι πολύ ασταθής και ο ναύλος επηρεάζεται ανάλογα με τον τύπο του φορτίου, το μέγεθος του πλοίου και τη διαδρομή που θα επιλεχτεί. Για παράδειγμα, η μεταφορά τεράστιας ποσότητας άνθρακα από τη Νότια Αμερική στην Ευρώπη το 2005 κόστιζε 15$ με 25$ ανά τόνο, ενώ η μεταφορά αδρανών υλικών από τον κόλπο του Μεξικού μέχρι την Ιαπωνία το ίδιο έτος κόστιζε από 40$ ως 70$ ανά τόνο.
Ορισμένοι φορτωτές επιλέγουν να ναυλώσουν ένα πλοίο καταβάλλοντας ημερήσιο ναύλο, αντί ναύλο ανά τόνο φορτίου. Το 2005, ο μέσος ημερήσιος ναύλος για ένα πλοίο μεγέθους Handymax κυμαινόταν μεταξύ 18.000$30.000$ ανά ημέρα. Ένα Panamax ναυλωνόταν 20.000$50.000$ ανά ημέρα, ενώ ο ναύλος για ένα Capesize ήταν μεταξύ 40.000$70.000$ ανά ημέρα.
Διάλυση πλοίων.
Γενικά, τα πλοία αφαιρούνται από το στόλο, μέσω μιας διαδικασίας, γνωστής ως διάλυση πλοίων (ή σκραπ). Οι πλοιοκτήτες και οι ιδιοκτήτες διαλυτηρίων διαπραγματεύονται την τιμή του σκραπ μετάλλου βάσει το βάρος του κενού πλοίου (ονομάζεται άφορτο εκτόπισμα, αγγλικά: light ton displacement, LDT) και με βάσει τις τιμές στην αγορά σκραπ.
Το 1998, σχεδόν 700 πλοία διαλύθηκαν σε μέρη όπως η Άλανγκ στην Ινδία και η Τσιταγκόνγκ στο Μπαγλκαντές. Η διάλυση γίνεται με την προσάραξη του πλοίου σε παραλία κι έπειτα με την κοπή του με το χέρι με φλόγιστρα, μία επικίνδυνη τεχνική που έχει ως αποτέλεσμα τραυματισμούς και θανάτους, καθώς και διαρροή επικινδύνων τοξικών στο περιβάλλον, όπως ο αμίαντος. Το 2004 διαλύθηκαν περίπου 500.000 DWT από μπαλκ κάριερς, αντιπροσωπεύοντας το 4,7% των διαλύσεων του συγκεκριμένου έτους. Εκείνη τη χρονιά οι τιμές σκραπ ήταν ιδιαίτερα υψηλές, μεταξύ 340$ με 350$ ανά LDT.
Λειτουργία.
Πλήρωμα.
Το πλήρωμα ενός μπαλκ κάριερ συνήθως αποτελείται από 20 με 30 άτομα, αν και στα μίνι μπαλκ κάριερς αποτελείται μόνο από 8. Το πλήρωμα αποτελείται από τον πλοίαρχο, το προσωπικό καταστρώματος, το προσωπικό μηχανής και το προσωπικό γενικών υπηρεσιών. Η μεταφορά επιβατών σε μπαλκ κάριερς είναι πολύ σπάνια στις μέρες μας και σχεδόν ανύπαρκτη. 
Τη δεκαετία του 1990, τα μπαλκ κάριερς εμπλέκονταν σε μεγάλο αριθμό ναυαγίων. Αυτό οδήγησε τους εφοπλιστές να διεξάγουν μία μελέτη με σκοπό να εξηγήσει την επίδραση διαφόρων παραγόντων στην αποτελεσματικότητα και την ικανότητα του πληρώματος. Η μελέτη έδειξε ότι η επίδοση του πληρώματος των μπαλκ κάριερς ήταν η χαμηλότερη από όλες τις ομάδες που μελετήθηκαν. Μεταξύ των πληρωμάτων, η καλύτερη επίδοση βρέθηκε στα νεότερα και μεγαλύτερα πλοία. Τα πληρώματα σε καλύτερα διατηρημένα πλοία είχαν καλύτερες επιδόσεις, όπως και τα πληρώματα σε πλοία όπου μιλούσαν λιγότερες γλώσσες.
Στα μπαλκ κάριερς, εργάζεται λιγότερο προσωπικό καταστρώματος σε σχέση με άλλου τύπου πλοία. Σε ένα μίνι μπαλκ κάριερ υπάρχουν τρεις αξιωματικοί, ενώ στα Handysize και Capesize εργάζονται τέσσερις. Στα υγραεριοφόρα πλοία υπάρχει και ένα πρόσθετο μέλος, ο ναύτης.
Ταξίδια.
Τα ταξίδια των μπαλκ κάριερς ορίζονται από τις μεταβολές στη ναυλαγορά, με αποτέλεσμα οι διαδρομές και τα φορτία συχνά να διαφέρουν. Ένα πλοίο μπορεί κατά τη περίοδο της συγκομιδής να μεταφέρει σιτηρά και στη συνέχεια να μεταφέρει κάτι διαφορετικό ή να ταξιδεύει σε διαφορετική γραμμή. Το πλήρωμα ενός αδρομολόγητου πλοίου δεν γνωρίζει το επόμενο λιμάνι μέχρι να φορτωθεί το φορτίο.
Επειδή τα χύδην φορτία είναι δύσκολο να ξεφορτωθούν, τα μπαλκ κάριερς παραμένουν στα λιμάνια περισσότερο χρόνο σε σχέση με τα υπόλοιπα πλοία. Σύμφωνα με μια μελέτη, τα μίνι μπαλκ κάριερς χρειάζονται διπλάσιο χρόνο για να ξεφορτώσουν ή να φορτώσουν το φορτίο. Ένα μίνι μπαλκ κάριερ παραμένει περίπου 55 ώρες σε λιμάνι, σε αντίθεση με ένα φορτηγό μου μεταφέρει ξυλεία, το οποίο παραμένει 35 ώρες. Ένα Handymax είναι δεμένο σε λιμάνι 74 ώρες, ενώ ένα Panamax 120 ώρες. Φυσικά, το πλήρωμα των μπαλκ κάριερς έχουν περισσότερο χρόνο να παραμείνουν στη στεριά, σε αντίθεση με τα κοντέινερσιπς που μένουν 12 ώρες, τα οχηματαγωγά (15 ώρες) ή τα δεξαμενόπλοια (21 ώρες).
Φόρτωση και εκφόρτωση.
Η φορτοεκφόρτωση ενός μπαλκ κάριερ είναι χρονοβόρα και επικίνδυνη. Η διαδικασία προγραμματίζεται από τους αξιωματικούς του πλοίου κάτω από την άμεση και συνεχή εποπτεία του καπετάνιου. Οι διεθνείς κανονισμοί απαιτούν ότι ο καπετάνιος κι ο υπεύθυνος του λιμανιού συννενοούνται για ένα λεπτομερές πλάνο διαδικασίας φορτοεκφόρτωσης. Οι αξιωματικοί γέφυρας και οι λιμενεργάτες επιβλέπουν την όλη διαδικασία. Περιστασιακά, γίνονται λάθη στην φόρτωση, με αποτέλεσμα την ανατροπή ή τη θραύση του πλοίου.
Οι μέθοδοι φόρτωσης εξαρτώνται από το φορτίο, αλλά και τον εξοπλισμό του λιμανιού. Στα λιγότερο ανεπτυγμένα λιμάνια, το φορτίο φορτώνεται στα αμπάρια του πλοίου με φτυάρια ή σάκους. Στα πιο εξελιγμένα λιμάνια, η μέθοδος αυτή αντικαθίσταται από τη τεχνολογία μέσω γερανών. Οι γερανοί αποτελούν την πιο διαδεδομένη μέθοδο. Οι απλοί γερανοί μπορούν να φορτώσουν έως 1.000 τόνους φορτίου την ώρα, ενώ οι γερανογέφυρες μπορούν να φορτώνουν έως 2.000 τόνους. Ο χρόνος φόρτωσης επηρεάζεται κυρίως από τη χωρητικότητα του κάδου του γερανού (συνήθως 6-40 τόνοι), αλλά και από την ταχύτητα του γερανού που φορτώνει το φορτίο, γυρνάει στο πλοίο για να το αφήσει και να επιστρέψει πίσω για να φορτώσει ξανά. Στους σύγχρονους γερανούς αυτός ο κύκλος είναι περίπου 50 δευτερόλεπτα.
Οι ιμάντες μεταφοράς είναι μία πολύ παραγωγική μέθοδος φόρτωσης, με 100-700 τόνους φορτίου ανά ώρα, αν και στα πιο εξελιγμένα λιμάνια, φορτώνονται 16.000 τόνοι την ώρα. Ωστόσο, οι διαδικασίες εκκίνησης και τερματισμού των ιμάντων μεταφοράς είναι πολύπλοκες και απαιτούν αρκετό χρόνο. Τα πλοία-αυτοεκφορτωτές, με τους ιμάντες που διαθέτουν, μπορούν να φορτώνουν περίπου 1.000 τόνους την ώρα.
Μόλις το φορτίο εκφορτωθεί, το πλήρωμα αρχίζει να καθαρίζει τα αμπάρια. Αυτή η διαδικασία είναι σημαντική, ειδικά αν το επόμενο φορτίο είναι ξεχωριστού τύπου. Η μεγάλη ποσότητα του φορτίου, αλλά και η διάβρωση που δημιουργείται, δυσκολεύουν τον σωστό καθαρισμό των αμπαριών. Όταν τα αμπάρια καθαριστούν πλήρως, τότε είναι έτοιμα να υποδεχτούν άλλο φορτίο.
Είναι σημαντικό να διατηρείται η στάθμη του φορτίου κατά τη φόρτωση, προκειμένου να διατηρηθεί η σταθερότητα. Καθώς το αμπάρι γεμίζει, μηχανήματα όπως μπουλντόζες και εκσκαφείς διατηρούν το φορτίο σε σταθερή στάθμη, κυρίως όταν το αμπάρι είναι μισοφορτωμένο, αφού ενδέχεται το φορτίο να μετακινηθεί. Λαμβάνονται επιπλέον προφυλάξεις, όπως η τοποθέτηση διαχωριστικών ή ξύλων στο φορτίο. Όταν τελικά γεμίσει το αμπάρι, γίνεται μία τεχνική (αγγλ. "tomming"), όπου σκάβεται μία τρύπα με βάθος 2 μέτρα, η οποία γεμίζεται με βάρη ή φορτίο.
Αρχιτεκτονική.
Η ναυπηγική ενός μπαλκ κάριερ εξαρτάται από το φορτίο που θα μεταφέρει. Η πυκνότητα του φορτίου (γνωστή και ως συντελεστής στοιβασίας) είναι ο βασικός παράγοντας. Οι πυκνότητες για τα κοινά χύδην φορτία ποικίλλουν από 0,6 τόνους ανά κυβικό μέτρο για ελαφρούς κόκκους έως 3 τόνους ανά κυβικό μέτρο για σιδηρομετάλλευμα.
Το συνολικό βάρος του φορτίου είναι ο περιοριστικός παράγοντας ενός ore carrier, επειδή το σιδηρομετάλλευμα είναι πολύ πυκνό. Από την άλλη, τα coal carriers μπορούν να γεμίσουν εντελώς με άνθρακα πριν φθάσουν στο μέγιστο βύθισμά τους.
Ο δεύτερος παράγοντας που επηρεάζει τις διαστάσεις του πλοίου είναι το μέγεθος των λιμανιών και τις θαλάσσιες οδούς που πρόκειται να χρησιμοποιήσει. Για παράδειγμα, στη διώρυγα του Παναμά υπάρχουν περιορισμοί σχετικά με το βύθισμα. Συνήθως ο λόγος μήκους/πλάτους είναι μεταξύ 5 και 7, με ένα μέσο όρο 6,2 και ο λόγος μήκους/ύψους είναι μεταξύ 11 και 12.
Μηχανές.
Το μηχανοστάσιο σε ένα μπαλκ κάριερ βρίσκεται συνήθως κοντά στην πρύμνη, κάτω από την υπερκατασκευή. Τα μεγαλύτερα μπαλκ κάριερς (από Handymax και πάνω) είναι εξοπλισμένα με μία δίχρονη μηχανή ντίζελ χαμηλών στροφών, η οποία είναι συνδεδεμένη με μία σταθερού βήματος προπέλα. Ο ηλεκτρισμός παράγεται από γεννήτριες ή/και έναν εναλλακτήρα συνδεδεμένο στην προπέλα, ενώ η μέση ταχύτητα των πλοίων τέτοιου μεγέθους κυμαίνεται μεταξύ 13,5-15 κόμβοι. Στα μικρότερα μπαλκ κάριερς, χρησιμοποιούνται μία ή δύο τετράχρονες μηχανές, συνδεδεμένες με μία προπέλα σταθερού ή μεταβλητού βήματος μέσω κιβωτίου ταχυτήτων. Οι στροφές της προπέλας είναι χαμηλές (περίπου 90 στροφές ανά λεπτό), αν και εξαρτάται από το μέγεθος της προπέλας.
Λόγω της πετρελαϊκής κρίσης το 1973 και το 1979, καθώς και της αύξησης της τιμής του πετρελαίου, κατασκευάστηκαν κάποια πειραματικά πλοία με κύριο καύσιμο το κάρβουνο, στο τέλος της δεκαετίας του 1970 και στις αρχές του 1980. Η Australian National Lines κατασεκύασε δύο τέτοια πλοία 74.700 τόνων με καύσιμο το κάρβουνο (τα "River Boyne" και "River Embely"), ενώ η TNT κατασκεύασε τα "TNT Capricornia" και "TNT Capentaria", όπου αργότερα ονομάστηκαν "Fitzroy River" και "Endeavor River". Αυτά τα πλοία ήταν οικονομικά αποδοτικότερα, ενώ οι ατμομηχανές τους απέδιδαν ισχύς 19.000 ίππων. Αυτή η κίνηση έδωσε ένα πλεονέκτημα για τη μεταφορά βωξίτη και παρόμοιων φορτίων, αλλά τα πλοία υπέφεραν από κακή απόδοση κινητήρα, αλλά και με υψηλότερο κόστος συντήρησης σε σχέση με τους σύγχρονους πετρελαιοκινητήρες, προβλήματα συντήρησης και το υψηλό αρχικό κόστος.
Καταπακτές.
Οι καταπακτές (ή κάλυμμα) είναι το ανοιχτό μέρος ενός αμπαριού. Για μία αποδοτική φορτοεκφόρτωση ενός πλοίου, οι καταπακτές θα πρέπει να είναι μεγάλες, αν και όσο μεγαλύτερο μέγεθος έχουν, αποκτούν δομικά προβλήματα. Η τάση του κύτους συγκεντρώνεται γύρω από τις άκρες των καταπακτών, με αποτέλεσμα αυτές οι περιοχές να χρειάζονται ενίσχυση. Επιτυγχάνεται με την προσθήκη παραπάνω δοκών υποστήριξης ή με ενισχύσεις, μέθοδοι που προκαλούν την αύξηση του βάρους του πλοίου.
Μέχρι τη δεκαετία του 1950, τα καλύμματα των αμπαριών ήταν ξύλινα, ώστε να σπάνε και να κατασκευάζονται εκ νέου, παρά να ανοιγοκλείνουν. Μετά το 1960, τα πλοία απέκτησαν μεταλλικές καταπακτές που ανοιγοκλείνουν υδραυλικά. Οι καταπακτές έχουν την δυνατότητα να ανοίξουν προς τα εμπρός, προς τα πίσω ή προς τα πλάγια, να σηκωθούν ή να διπλωθούν, ενώ είναι σημαντικό να είναι υδατοστεγείς, ώστε να μην πλημμυρίζουν τα αμπάρια.
Οι κανονισμοί σχετικά με τα καλύμματα των αμπαριών έχουν εξελιχθεί από την έρευνα μετά την απώλεια του MV Derbyshire. Το Load Line Conference το 1966 απαιτούσε οι καταπακτές να αντέχουν βάρος 1.74 τόνων/m2 λόγω του θαλασσινού νερού και ελάχιστο πάχος 6mm στην κορυφή της. Η Διεθνής Ένωση Νηογνωμόνων το 1998 έθεσε υψηλότερες προδιαγραφές μέσω της "Unified Requirement S21", απαιτώντας να υπολογίζεται η δύναμη που ασκείται στο πλοίο από θαλασσινό νερό ως συνάρτηση του ύψους των εξάλων και της ταχύτητας, ειδικά για τις καταπακτές κοντά στην πλώρη.
Γάστρα.
Τα μπαλκ κάριερς είναι σχεδιασμένα με τέτοιο τρόπο ώστε η αποθήκευση του φορτίου να είναι όσο το δυνατόν αποδοτικότερη. Η ναυπήγηση ενός μπαλκ κάριερ βασίζεται σε μια καμπυλότητα της γάστρας. Επίσης, ενώ ο βολβός επιτρέπει στο πλοίο να κινείται καλύτερα μες το νερό, στα μεγάλα μπαλκ κάριερς οι σχεδιαστές τείνουν στον σχεδιασμό μιας απλής πλώρης σε σχήμα τόξου. Παράλληλα, τα ύφαλα είναι πολύ μεγάλα, κάνοντας το πλοίο αργό. Αυτό βέβαια αντισταθμίζεται από την αποδοτικότητά τους. Η σύγκριση της μεταφορικής ικανότητας ενός πλοίου από πλευράς νεκρού βάρους ως προς το βάρος του όταν είναι άφορτο, είναι ένας τρόπος μέτρησης της απόδοσής του. Για παράδειγμα, ένα μικρό Handymax μπορεί να μεταφέρει 5 φορές το άφορτο βάρος του, ενώ ένα Capesize μεταφέρει πάνω από 8 φορές το βάρος του.
Τα μπαλκ κάριερς έχουν μία τυπική τομή, όμοια με τα περισσότερα εμπορικά πλοία. Οι τέσσερις γωνίες των αμπαριών χρησιμοποιούνται ως δεξαμενές έρματος, όπως και τα διπύθμενα. Οι γωνιακές δεξαμενές είναι ενισχυμένες και εξυπηρετούν ένα άλλο σκοπό εκτός από τον έλεγχο της επένδυσης του πλοίου. Οι σχεδιαστές επιλέγουν τη γωνία των γωνιακών δεξαμενών να είναι μικρότερη από αυτή της κρίσιμης γωνίας των αναμενόμενων φορτίων. Αυτό μειώνει σημαντικά τη μετατόπιση του φορτίου που μπορεί να θέσει σε κίνδυνο το ίδιο το πλοίο.
Τα διπύθμενα υπόκεινται κι αυτά σε σχεδιαστικούς περιορισμούς. Πρακτικά, θα πρέπει να είναι αρκετά ευρύχωρες για να επιτρέπουν τη διέλευση σωληνώσεων και καλωδίων αλλά και ανθρώπων για να πραγματοποιούν έρευνες και συντηρήσεις. Παράλληλα, από την άλλη πλευρά τα διπύθμενα θεωρούνται σπατάλη όγκου κι ότι προσθέτουν άχρηστο βάρος στο πλοίο, καθιστώντας τους αρκετά στενούς χώρους.
Τα κύτη των μπαλκ κάριερς είναι κατασκευασμένα από χάλυβα, συνήθως από ανθρακούχο. Μέχρι πρόσφατα, οι σχεδιαστές χρησιμοποιούσαν χάλυβα υψηλής αντοχής με σκοπό να εξοικονομήσουν βάρος. Ωστόσο με τη χρήση αυτού του χάλυβα μείωναν την ακαμψία του πλοίου, καθώς και την αντοχή του στη διάβρωση. Για μερικά μέρη του πλοίου, όπως για παράδειγμα τα στηρίγματα του άξονα της προπέλας, χρησιμοποιείται σφυρήλατος χάλυβας, ενώ τα εγκάρσια χωρίσματα είναι κατασκευασμένα από ενισχυμένες λαμαρίνες. Τέλος έχει εφευρεθεί η κατασκευή γάστρας από στρώσεις σκυροδέματος.
Τα τελευταία χρόνια, τα πλοία με διπλά τοιχώματα έχουν γίνει ευρέως διαδεδομένα. Ο σχεδιασμός των διπλών τοιχωμάτων γίνεται συνήθως στο πλάτος του πλοίου, με δεδομένο ότι έχουν ήδη διπλό πυθμένα. Ένα από τα πλεονεκτήματα του διπλού κύτους είναι ότι δημιουργούν χώρο για την τοποθέτηση των κύριων δοκών (νομέων) της υπερκατασκευής, αφαιρώντας τους από τα αμπάρια. Ως αποτέλεσμα, η αύξηση του όγκου των αμπαριών, την απλούστευση της κατασκευής, αλλά και η ευκολότερη φορτοεκφόρτωση και καθαρισμός. Τέλος, τα διπλά τοιχώματα βελτιώνουν την ικανότητα ναυσιπλοΐας του πλοίου, ειδικά όταν μεταφέρει ελαφρύ φορτίο, καθώς ο χώρος μεταξύ των δύο τοιχωμάτων μπορούν να γεμίσουν με νερό, λειτουργώντας σαν δεξαμενή έρματος.
Ένα πρόσφατο σχέδιο, ονομαζόμενο Hybrid Configuration (Hy-Con), επιδιώκει να συνδυάσει τα οφέλη της κατασκευής μονού και διπλού τοιχώματος. Σύμφωνα με αυτό το σχεδιασμό, ενισχύονται με διπλά τοιχώματα τα πλώρια και πρύμνια αμπάρια, αφήνοντας τα ενδιάμεσα με μονό τοίχωμα. Αυτή η τεχνική αυξάνει τη σταθερότητα του πλοίου, ενώ παράλληλα μειώνει το συνολικό βάρος της γάστρας.
Παρά το γεγονός ότι τα διπλά τοιχώματα υιοθετήθηκαν για οικονομικούς λόγους παρά αρχιτεκτονικούς, πολλοί υποστηρίζουν ότι τα πλοία με διπλό τοίχωμα δεν περνούν από ολοκληρωμένες συντηρήσεις και κινδυνεύουν από κρυφή διάβρωση. Παρά την υποστήριξη αυτή, το 2005 τα διπλά τοιχώματα έγιναν υποχρεωτικά για πλοία μεγέθους Panamax και Capesize.
Ασφάλεια.
Οι δεκαετίες του 1980 και 1990 ήταν επισφαλείς για τα μπαλκ κάριερς, καθώς πολλά πλοία χύδην φορτίου βυθίστηκαν εκείνη την περίοδο. Μεταξύ του 1990-1997 βυθίστηκαν 99 πλοία. Τα περισσότερα ναυάγια έγιναν ξαφνικά και γρήγορα, καθιστώντας αδύνατο για το πλήρωμα να ξεφύγει: περισσότεροι από 650 ναύτες χάθηκαν κατά τη διάρκεια της ίδιας περιόδου. Τη δεκαετία του 1990 υιοθετήθηκαν μια σειρά διεθνών νόμων ασφαλείας σχετικά με τα μπαλκ κάριερς.
Προβλήματα σταθερότητας.
Η μετατόπιση του φορτίου αποτελεί το μεγαλύτερο κίνδυνο για τα μπαλκ κάριερς. Παρατηρείται εντονότερα με τη μεταφορά σιτηρών, όπου οι κόκκοι "κάθονται" κατά τη διάρκεια του ταξιδιού, με αποτέλεσμα να δημιουργηθεί χώρος μεταξύ του φορτίου και του πάνω μέρους του αμπαριού. Πλέον το φορτίο είναι ικανό να μεταφερθεί από τη μία άκρη στην άλλη με την κίνηση του πλοίου, δημιουργώντας σιγά σιγά κλίση και τέλος τη βύθιση.
Η Σύμβαση SOLAS του 1960 προσπάθησε να αποτρέψει αυτό το πρόβλημα. Οι κανονισμοί απαιτούσαν τις άνω δεξαμενές έρματος να είναι σχεδιασμένες έτσι ώστε να αποφεύγεται η μετατόπιση. Παράλληλα απαιτούσε όταν το πλοίο φορτώνεται, να ελέγχεται η στάθμη του φορτίου στα αμπάρια μέσω εκσκαφέων με σκοπό την μείωση της επιφάνειας του φορτίου που έρχεται σε επαφή με τον αέρα. Η τακτική αυτή (trimming) είναι χρήσιμη για φορτία όπως ο άνθρακας, το σίδερο και τα μεταλλικά ρινίσματα, καθώς μειώνεται ο κίνδυνος αυτανάφλεξης.
Ένας ακόμα κίνδυνος για τα χύδην φορτία είναι η υγρασία. Όταν τα αδρανή υλικά απορροφήσουν νερό, τότε η λάσπη που δημιουργείται στο κάτω μέρος του αμπαριού προκαλεί μετατόπιση του φορτίου στα πλαϊνά του πλοίου. Ο μόνος τρόπος για να αποφευχθεί είναι ο καλός εξαερισμός του φορτίου.
Δομικά προβλήματα.
Μόνο το 1990, 20 πλοία βυθίστηκαν, παίρνοντας μαζί τους 94 άτομα. Ένα χρόνο αργότερα, βυθίστηκαν 24 μπαλκ κάριερς, πνίγοντας 154 ανθρώπους. Το μέγεθος των ναυαγίων έγινε η αφορμή για να ερευνηθούν τα αίτια για να αποφευχθούν τέτοιες καταστάσεις. Η American Bureau of Shipping (αμερικάνικος νηογνώμονας) κατέληξε στο συμπέρασμα ότι οι οι βυθίσεις ήταν «άμεσα ανιχνεύσιμες λόγω της αποτυχίας της κατασκευής των αμπαριών», ενώ η Lloyd's Register of Shipping (βρετανικός νηογνώμονας) πρόσθεσε ότι οι πλευρές του πλοίου δεν μπορούσαν να αντέξουν «τον συνδυασμό της τοπικής διάβρωσης, της κόπωσης του μετάλλου και της λειτουργικής βλάβης".
Οι εκθέσεις των ναυαγίων χαρακτηριζόντουσαν από ένα πρότυπο:
Παλαιότερα, τα πλοία σχεδιαζόντουσαν με σκοπό να επιπλέουν, ακόμα κι αν ένα αμπάρι έχει πλημμυρίσει, αλλά δεν είχε προβλεφθεί η περίπτωση να πλημμυρίσουν δύο αμπάρια. Η περίπτωση να πλημμυρίσουν τα δύο πρυμναία αμπάρια είναι ακόμα χειρότερη, διότι τα νερά εισρέουν στο μηχανοστάσιο, αφήνοντας το πλοίο χωρίς πρόωση. Αν πλημμυρίσουν τα δύο μεσαία αμπάρια, τότε η πίεση στην υπερκατασκευή μπορεί να είναι τόσο μεγάλη, με αποτέλεσμα το πλοίο να κοπεί στα δύο.
Άλλοι παράγοντες που ευθύνονταν για τα ναυάγια ήταν:
Το 1997 η σύμβαση SOLAS υιοθέτησε νέους κανόνες, που επικεντρώθηκαν στην ενίσχυση των διαφραγμάτων και των δοκών του πλοίου, καθώς και σε αυστηρότερες επιθεωρήσεις (με ιδιαίτερη έμφαση στη διάβρωση) και σε επιθεωρήσεις στο λιμάνι. Παράλληλα, οι νέοι κανονισμοί έθεταν ορισμένους περιορισμούς στα μπαλκ κάριερς, όπως για παράδειγμα την απαγόρευση μεταφοράς ορισμένων φορτίων.
Ασφάλεια πληρώματος.
Από το Δεκέμβριο του 2004, όλα τα μπαλκ κάριερς τύπου Panamax και Capesize υποχρεούνται να έχουν σωσίβιες λέμβους ελεύθερης πτώσης, τοποθετημένες στην πρύμνη, πίσω από το χώρο ενδιαίτησης (ακομοδέσιο). Έτσι, το πλήρωμα μπορεί να εγκαταλείψει το πλοίο γρήγορα σε περίπτωση έκτακτης ανάγκης. Βέβαια κάποια επιχειρήματα εναντίον της χρήσης σωσίβιων λέμβων είναι ότι το πλήρωμα χρειάζεται "κάποιο βαθμό φυσικής κινητικότητας, ακόμη και ικανότητας" για να εισέλθουν και να εκτοξεύσουν τη λέμβο, ενώ μπορεί να προκαλεθεί τραυματισμός κατά τη διάρκεια της πτώσης της λέμβου, λόγω για παράδειγμα αποτυχίας των ζωνών ασφαλείας.
Το Δεκέμβριο του 2002, το κεφάλαιο 12 της σύμβασης SOLAS τροποποιήθηκε, απαιτώντας την εγκατάσταση συναγερμών και συστημάτων παρακολούθησης σε όλα τα μπαλκ κάριερς, ώστε να ενημερώνεται γρήγορα το πλήρωμα στη γέφυρα και στο μηχανοστάσιο σε περίπτωση εισροής νερού στα αμπάρια. Αυτά τα συστήματα θα μπορούσαν να επιταχύνουν τη διαδικασία εγκατάλειψης του πλοίου σε περίπτωση πλημμύρας.

</doc>
<doc id="47629" url="https://el.wikipedia.org/wiki?curid=47629" title="Τελούγκου">
Τελούγκου

Η γλώσσα Τελούγκου είναι μια Δραβιδική γλώσσα που ομιλείται κυρίως στη νότια Ινδία, στο κρατίδιο Άντρα Πραντές, του οποίου είναι και η επίσημη γλώσσα. Αποτελεί τη Δραβιδική γλώσσα με τους περισσότερους ομιλητές (συμπεριλαμβανομένων και των ομιλητών που δεν την έχουν μητρική γλώσσα), τη δεύτερη πιο διαδεδομένη γλώσσα στην Ινδία μετά τη Χίντι και μια από τις 23 επίσημες γλώσσες της Ινδίας. Επιπλέον ομιλείται και από Ινδούς της διασποράς στις ΗΠΑ, στη Μαλαισία, στον Μαυρίκιο, στη Νότια Αφρική, στα νησιά Φίτζι και στη Μεγάλη Βρετανία. Αποκαλείται και «Ιταλικά της Ανατολής», επειδή ακούγεται σαν να λήγει κάθε λέξη σε φωνήεν.
Ετυμολογία.
Οι ομιλητές της Τελούγκου αναφέρονται σε αυτήν ως Τελούγκου. Οι παλαιότερες μορφές του ονόματος περιλαμβάνουν τις Τελούνγκου, Τενούνγκου και Τελίνγκα.
Η ετυμολογία της λέξης Τελούγκου δεν είναι σαφής. Μερικοί ιστορικοί μελετητές προτείνουν μια καταγωγή από το σανσκριτικό "τριλίνγκαμ", όπως στο Τριλίνγκα Ντεσάμ, "η χώρα των τριών λίνγκα".
Ο Αθαρβάνα Ατσάργια του 13ου αιώνα έγραψε μια γραμματική των Τελούγκου, που την ονόμασε Τριλίνγκα Σαμπντανουσασάνα (ή Γραμματική της Τριλίνγκα). Ο Άπα Καβί του 17ου αιώνα έγραψε ρητά ότι η λέξη Τελούγκου προερχόταν από το "Τριλίνγκα". Ο μελετητής Τσαρλς Π. Μπράουν έκανε ένα σχόλιο ότι ήταν "παράξενη απόδοση" καθώς οι προκάτοχοι του Άππα Καβί δεν είχαν γνώση τέτοιας καταγωγής.
Ο Τζορτζ Αβραάμ Γκρίρσον και άλλοι γλωσσολόγοι αμφιβάλλουν για αυτή τη προέλευση, αναφέροντας ότι το Τελούγκου ήταν ο παλαιότερος όρος και το Τριλίνγκα πρέπει να είναι η ύστερη Σανσκριτοποίησή του. Εάν είναι έτσι, η καταγωγή του θα πρέπει να είναι αρκετά αρχαία επειδή τα Τρίγλυφουμ, Τριλίνγκουμ και Μοντογκαλίνγκαμ αναφέρονται σε αρχαιοελληνικές πηγές, εκ των οποίων το τελευταίο θα μπορούσε να είναι μια απόδοση του "Τριλίνγκα" στα Τελούγκου.
Μια άλλη άποψη ισχυρίζεται ότι το τενούγκου προέρχεται από την πρωτοδραβιδική λέξη τεν ("νότια") που σημαίνει "οι άνθρωποι που ζούσαν στα νότια/νότια κατεύθυνση" (σχετικό στα Σανσκριτικά και ανθρώπους που ομιλούσαν τα Πρακρίτ). Το όνομα Τελούγκου, τότε, είναι αποτέλεσμα μιας εναλλαγής από το 'ν' στο 'λ' που καθιερώθηκε στα Τελούγκου.
Ιστορία.
Η Τελούγκου προέρχεται από την Πρωτοδραβιδική γλώσσα, αλλά περιέχει και στοιχεία των Ινδοευρωπαϊκών γλωσσών. Διαχωρίστηκε από την Πρωτοδραβιδική μεταξύ 1500 και 1000 π.Χ.. Ανήκει στη νοτιοκεντρική Δραβιδική υποοικογένεια, τα μέλη της οποίας προήλθαν από την Πρωτοδραβιδική που ομιλούνταν στο κεντρικό τμήμα του οροπεδίου του Ντεκκάν. Άλλες γλώσσες της νοτιοκεντρικής υποοικογένειας είναι οι Γκόντι, Κόντα, Κουί και Κουβί, οι οποίες και είναι οι πλησιέστερες γλωσσολογικά στην Τελούγκου. 
Η ιστορία της Τελούγκου διαιρείται σε πέντε περιόδους:
200 π.Χ. – 500 μ.Χ..
Μια επιγραφή του 2ου αι. π.Χ. γραμμένη στο σύστημα γραφής Μπράχμι αποκαλύπτει την ηλικία της γλώσσας. Επίσης έχουν βρεθεί σανσκριτικές επιγραφές με ονόματα ανθρώπων και τοπωνύμια στην Τελούγκου. Από τις επιγραφές αυτές γνωρίζουμε ότι η Τελούγκου ήταν η γλώσσα του λαού, ενώ οι ηγεμόνες της δυναστείς των Σαταβαχάνα μιλούσαν την πρακριτική γλώσσα. Λέξεις στην Τελούγκου απαντούν και στην ποιητική ανθολογία ("Γκαθασαπτασάθι") του βασιλιά της δυναστείς των Σαταβαχάνα Χάλα του πρώτου προ Χριστού αιώνα. Φαίνεται ότι οι ομιλητές της Τελούγκου ήταν οι πρώτοι κάτοικοι της περιοχής μεταξύ των ποταμών Κρίσνα και Γκονταβάρι.
500 – 1100.
Η πρώτη επιγραφή εξ ολοκλήρου σε Τελούγκου σηματοδοτεί τη δεύτερη φάση της ιστορίας της γλώσσας. Χρονολογείται από το 575, βρέθηκε στην πόλη Καντάπα (Καντάπα ή Κουνταπάχ) στο νότιο κεντρικό τμήμα του κρατιδίου Άντρα Πραντές και αποδίδεται στη δυναστεία των Τσόλα, που κυριάρχησαν στη νότια Ινδία από τα πρώτα μετά Χριστόν χρόνια ως τον 13ο αι. Οι ηγεμόνες Τσόλα έθεσαν τέλος στην παράδοοση της χρήσης της Σανσκριτικής και εισήγαγαν την παράδοση της χρήσης της τοπικής γλώσσας στα βασιλικά διατάγματα. Επιγραφές στην Τελούγκου από τα επόμενα 50 χρόνια βρέθηκαν και στις γειτονικές περιοχές. Η πρώτη επιγραφή από τις παράκτιες περιοχές χρονολογείται από το 633. Περί την ίδια περίοδο οι ηγεμόνες της περιοχής Τελανγκάνα στο βορειοδυτικό τμήμα του σημερινού κρατιδίου Άντρα Πραντές άρχισαν και αυτοί να χρησιμοποιούν την Τελούγκου στις επιγραφές. Την περίοδο αυτή η Τελούγκου δέχθηκε επιρροές από τη Σανσκριτική, ενώ ταυτόχρονα έχουμε και την αυγή της Τελούγκου λογοτεχνίας. Η λογοτεχνία μαρτυρείται σε επιγραφές από τις αυλές των ηγεμόνων, ενώ αργότερα, το 1022, ο ποιητής Νανάγια μεταφράζει και το μεγάλο ινδικό έπος Μαχαμπαράτα των 74.000 στίχων από τα Σανσκριτικά στην Τελούγκου. Την εποχή αυτήν η λόγια γλώσσα των λογοτεχνικών κειμένων διαφέρει από την απλή γλώσσα του λαού, ενώ ο προφορικός λόγος υφίσταται ταυτόχρονα και φωνητικές μεταβολές.
1100-1400.
Η τρίτη περίοδος χαρακτηρίζεται από μεγαλύτερη εκλέπτυνση και επιτήδευση της λογοτεχνικής γλώσσας. Ο ποιητής Θικάνα, ο οποίος συνέχισε το ημιτελές έργο του Νανάγια της μετάφρασης του έπους Μαχαμπαράτα στην Τελούγκου, απαγορεύει τη χρήση λέξεων του προφορικού λόγου στα λογοτεχνικά έργα. Την ίδια περίοδο η περιοχή Τελανγκάνα στα βοριεοδυτικά πέφτει στα χέρια μουσουλμάνων ηγεμόνων.
1400 – 1900.
Κατά την τέταρτη περίοδο η Τελούγκου υπέστη σημαντικές μεταβολές κατά την εξέλιξή της στη σύγχρονη γλώσσα. Το βόρειο τμήμα παραμένει υπό μουσουλμανική κυριαρχία, γεγονός που έχει επίδραση και στη γλώσσα, ενώ αντίθετα στο νότιο τμήμα κυριαρχεί μεταξύ 1336 και 1600 η δυναστεία των Ινδουιστών Βιτζαγιαναγκάρα, γνωστών για την αγάπη τους για τα γράμματα και τις τέχνες. Η Τελούγκου λογοεχνία φτάνει στο απόγειό της κατά τον 16ο αι. Η επέκταση των μουσουλμάνων ηγεμόνων προς νότον κατά τον 17ο αι., πλέον υπό την δυναστεία των Μογκούλ, φέρνει αραβικές και περσικές επιρροές στη γλώσσα, οι οποίες μαρτυρούνται ιδιαίτερα στα κείμενα του 19ου αι.
1900 – σήμερα.
Κατά τα τέλη του 19ου και τις αρχές του 20ου αι. η βρετανική κυριαρχία στην περιοχή επηρεάζει τόσο τη γλώσσα όσο και τη λογοτεχνία, ιδιαίτερα κοντά στην πόλη Μαντράς, που ήταν το κυριώτερο διοικητικό κέντρο των Βρετανών στην νότια Ινδία. Στη λογοτεχνία εμφανίζονται σύγχρονες τάσεις παράλληλα με τις παραδοσιακές. Από τη δεκαετία του 1940 κι έπειτα με τη διάδοση των Μέσων Μαζικής Ενημέρωσης και της σχολικής εκπαίδευσης η λόγια μορφή της Τελούγκου διαδίδεται όλο και περισσότερο και τελικά καθιερώνεται.
Γεωγραφική εξάπλωση και επίσημο καθεστώς.
Η Τελούγκου ομιλείται κυρίως στα κρατίδια Άντρα Πραντές, Τελανγκάνα και στην επαρχία Γιάναμ του Πουντισέρι. Σε λιγότερα ποσοστά ομιλείται στα όμορα κρατίδια της νότιας Ινδίας, όπως το Ταμίλ Ναντού, η Καρνάτακα, η Μαχαράστρα, η Οντίσα, το Τσαντίγκαρ, και μερικά τμήματα του Τζαρκάντ και της περιοχής Χαραγκπούρ στη Δυτική Βεγγάλη της Ινδίας. Η Τελούγκου, η οποία ομιλείται από το 7.2% του πληθυσμού, είναι η τρίτη πιο ομιλούμενη γλώσσα στην Ινδική υποήπειρο μετά τα Χίντι και τα Βεγγαλικά. Στην Καρνάτακα, το 7.0% του πληθυσμού μιλάει τα Τελούγκου, ενώ το 5.6% του πληθυσμού του Ταμίλ Ναντού ομιλεί τα Τελούγκου. Επιπλέον ομιλείται και από Ινδούς της διασποράς στις ΗΠΑ, στη Μαλαισία, στον Μαυρίκιο, στη Νότια Αφρική, στα νησιά Φίτζι, στα Ηνωμένα Αραβικά Εμιράτα και στη Μεγάλη Βρετανία.
Είναι η επίσημη γλώσσα του κρατιδίου Άντρα Πραντές, του οποίου τα σύνορα χαράχτηκαν το 1953 με γλωσσικά κριτήρια, και μια από τις 23 επίσημες γλώσσες της Ινδίας. Είναι επίσης επίσημη γλώσσα του κρατιδίου Τελανγκάνα (μαζί με τα Ούρντου) και την επαρχία Γιάναμ του Πουντισέρι.
Η διασπορά των Τελούγκου αριθμεί πάνω από 800.000 άτομα στις Ηνωμένες Πολιτείες, με τη μεγαλύτερη συγκέντρωση στο Κεντρικό Νιου Τζέρσεϊ (Μικρό Άντρα).
Διάλεκτοι.
Η Τελούγκου, όπως και όλες οι γλώσσες της Ινδίας, έχει μια σειρά από διαλέκτους:
Χαρακτηριστικά.
Η Τελούγκου είναι συγκολλητική γλώσσα, όπως η Τουρκική, χρησιμοποιεί δηλαδή πολλαπλά ασυγχώνευτα επιθήματα για να δείξει πτώση, γένος, κίνηση κλπ. Επίσης χαρακτηρίζεται από φωνηεντική αρμονία: τα φωνήεντα των επιθημάτων προσαρμόζονται στο φωνήεν της συλλαβής που προηγείται. Επειδή όλες οι αυθεντικές λέξεις της Τελούγκου λήγουν σε φωνήεν, οι Άγγλοι τον 19ο αι. την αποκαλούσαν «Ιταλική της Ανατολής».
Έχει δύο γένη, αρσενικό και μη αρσενικό. Το θηλυκό ανήκει στον ενικό στο μη αρσενικό γένος, αλλά στον πληθυντικό στο αρσενικό.
Το λεξιλόγιο περιέχει κατ’ αρχήν λέξεις δραβιδικής καταγωγής, αλλά έχει επηρεαστεί σε μεγάλο βαθμό από τα Σανσκριτικά. Στη βορειοδυτική περιοχή Τελανγκάνα υπάρχουν και επιπλέον επιρροές από την Αραβική και την Περσική, λόγω της κυριαρχίας των μουσουλμάνων ηγεμόνων. Η επίσημη Τελούγκου, που διδάσκεται σήμερα στα σχολεία, έχει ακόμη διαφορές από την προφορική γλώσσα και πολλές περισσότερες επιρροές από τη Σανσκριτική. Επίσης εμφανής είναι και η επιρροή της Αγγλικής.
Γραφή Τελούγκου.
Η Τελούγκου έχει δικό της σύστημα γραφής, που κατάγεται από το σύστημα γραφής Μπράχμι και ομοιάζει με τη γραφή Κανάντα. Γράφεται από τα αριστερά προς τα δεξιά και είναι συλλαβική: οι περισσότεροι χαρακτήρες αντιστοιχούν σε μια συλλαβή. Αποτελείται από 41 σύμβολα συμφώνων, 16 σύμβολα φωνηέντων και 3 «μεταβολείς φωνηέντων». Τα σύμβολα των φωνηέντων διαφέρουν, ανάλογα αν παριστούν το φωνήεν ως τμήμα συλλαβής ή ανεξάρτητα (στην αρχή της λέξης ή ως χωριστή συλλαβή).

</doc>
<doc id="47631" url="https://el.wikipedia.org/wiki?curid=47631" title="Ζεεβόλντε">
Ζεεβόλντε

Το Ζεεβόλντε (ορθότερα Ζεϊβόλντε) (), είναι πόλη και έδρα δήμου της επαρχίας Φλέβολαντ (Flevoland) της Ολλανδίας. Ο δήμος έχει έκταση 268,97 χμ² και 21.260 κατοίκους (2012). Βρίσκεται στα νότια της επαρχίας, ακριβώς πάνω στο μυχό Βόλντερβέιντ (Wolderwijd), μία από τις προς νότον διαπλατύνσεις της τεχνητής Θάλασσας Μάρκερ (Markermmer). Αποτελεί, από το 1984, έναν από τους έξι δήμους της επαρχίας Φλέβολαντ, η οποία αποξηράνθηκε τον 20ο αιώνα. Είναι ο νεότερος αυτοτελής, μη προερχόμενος από συγχώνευση, δήμος της Ολλανδίας. Οι κοντινότερες μεγάλες πόλεις είναι το Άπελντοορν (Apeldoorn) στα ΝΑ, και το Αλμίιρ (Almere-Stad) στα Δ.
Η πόλη με εξαίρεση την μεγάλη φυσική της ομορφιά και τις σχετιζόμενες με τη φύση δραστηριότητες (ποδηλασία, παρατήρηση πουλιών κ.ο.κ), δεν προσφέρει κάτι ιδιαίτερο. Αξίζει πάντως να επισκεφθεί κανείς την εκκλησία "Όπεν Χάφεντόρεν (Open Ηaventoren)" με κωδωνοστάσιο που διαθέτει 50 καμπάνες, που λειτουργεί ως καριγιόν.
Το Ζεϊβόλντε έχει πολύ μικρή ιστορία, αφού ιδρύθηκε λίγο μετά από την αποξήρανση του πόλντερ (polder) της περιοχής. Συγκεκριμένα, όλη η Νότια Φλέβολαντ δημιουργήθηκε μετά την αποξήρανση του 1968. Στην αρχή ιδρύθηκε το Ζεϊβόλντε ως χωριό, βορειότερα, μεταξύ Λέλυστατ (Lelystad) και Ντρόντεν (Dronten). Αργότερα αποφασίστηκε η μεταφορά του στη θέση που είναι σήμερα.
Στα τέλη του '70, αγρότες και εργολάβοι ανέλαβαν την επέκταση του τότε χωριού, δημιουργώντας τα πρώτα λειτουργικά κτήρια. Το 1981 δημιουργήθηκε το πρώτο δημοτικό σχολείο. Μετά την ανακήρυξή του δήμου, το 1984, οι κάτοικοι προσπάθησαν να διατηρήσουν ένα χαρακτήρα «χωριού» στην περιοχή τους και αποφάσισαν να μη δέχονται εγγραφή νέων δημοτών, όταν ο πληθυσμός περάσει κάποιο όριο. Βέβαια, στην πορεία αυτό το όριο ξεπεράστηκε, η προσπάθεια όμως των πρώτων κατοίκων έδωσε καλά αποτελέσματα, αφού ακόμη και σήμερα -και ιδιαίτερα στη συνοικία Πόλντερβάικ (Polderwijk)-, γίνεται εμφανής η αίσθηση του άπλετου χώρου και του ορίζοντα προς τη φύση. Αυτό αφορά στην κυρίως πόλη, διότι ο δήμος γενικότερα αποτελεί μία αρκετά πυκνοκατοικημένη περιοχή.
Οι πρώτοι κάτοικοι του δήμου ήσαν κυρίως γεωργοί και κτηνοτρόφοι. Με τη συνεχή επέκτασή του και την αύξηση του πληθυσμού, όμως, το ποσοστό -ιδιαίτερα των πρώτων- μειώθηκε αισθητά. Σήμερα παρόλο που ο αγροτικός χαρακτήρας του Ζέιβόλντε δίνει τον τόνο, υπάρχει μεγάλη δυναμική στην ανάπτυξη διαφόρων άλλων τομέων στην απασχόληση και στην οικονομία. Έτσι, στην περιοχή αναπτύσσονται οι τομείς της εναποθήκευσης (logistics), επεξεργασίας τροφίμων, μεταφορών, κ.λ.π. Στην πόλη βρίσκεται το εργοστάσιο παραγωγής των αυτοκινήτων Σπάικερ (Spyker).

</doc>
<doc id="47634" url="https://el.wikipedia.org/wiki?curid=47634" title="Φριζικές γλώσσες">
Φριζικές γλώσσες

Οι φριζικές γλώσσες είναι μία στενά συνδεδεμένη ομάδα γλωσσών των γερμανικών γλωσσών, που ομιλούνται από περίπου 500.000 ομιλητές. Οι Φρισικές γλώσσες είναι οι κοντινότερες γλώσσες στην αγγλικές γλώσσες, με τους δύο αυτούς γλωσσικούς κλάδους να δημιουργούν την αγγλοφριζική ομάδα. Σήμερα, λόγω γλωσσικών επιρροών από άλλες γλώσσες (ολλανδικά, δανικά και γερμανικά), οι φριζικές γλώσσες δεν είναι κατανοητές μεταξύ τους. 
Υπάρχουν τρεις φρισικές γλώσσες: τα Δυτικά Φριζικά που μιλιούνται από την πλειονότητα των Φρισσίων στην ολλανδική επαρχία Φρίσλαντ, τα Βόρεια Φριζικά που μιλιούνται στα σύνορα Δανίας - Γερμανίας καθώς και τα Φριζικά του Σάτερλαντ που μιλιούνται στην Γερμανία.
Χαρακτηριστικά.
Διαχωρισμός.
Οι φριζικές γλώσσες χωρίζονται σε τρεις γλώσσες: Δυτικά Φριζικά, Βόρεια Φριζικά και Φριζικά του Σάτερλαντ. Μερικοί γλωσσολόγοι θεωρούν ότι στην πραγματικότητα υπάρχει μόνο μία Φριζική γλώσσα, με τις 3 μορφές της να είναι αποκαλούνται διάλεκτοι. Οι περισσότεροι όμως συμφωνούν ότι υπάρχουν 3 ξεχωριστές μορφές της Φριζικής γλώσσας.
Τα Φριζικά αποκαλούνται "Frysk" στα Δυτικά Φριζικά, "Fräisk" στα Σάτερλαντ Φριζικά και "Frasch", "Fresk", "Freesk" και "Fräisch" στα Βόρεια Φριζικά. Λόγω του μεγάλου αριθμού διαλέκτων, τα Φριζικά λέγονται και "Friisk", ως τεχνητός όρος. 
Τα Δυτικά Φριζικά εκτός από την επαρχία Φρίσλαντ, μιλιούνται εν μέρει και στην επαρχία Χρόνινγκεν. Η κατάσταση της γλώσσας στην Χρόνινγκεν είναι στην πραγματικότητα πολύ πιο περίπλοκη διότι οι τοπικές διάλεκτοι των ολλανδικών αλλά και της τοπικής γλώσσας Χρόνινγκς, έχουν στοιχεία Φριζικών λόγω του Ανατολικού Φρισικού υποστρώματος. Στην πραγματικότητα, η γλώσσα μιλιόταν στην συγκεκριμένη περιοχή καθώς η επαρχία Χρόνινγκεν ήταν παλιότερα μέρος της Ανατολικής Φρισίας. Κατά τους μεσαιωνικούς χρόνους η γλώσσα αντικαταστάθηκε από τα Κάτω Σαξονικά. Με την σειρά της, η τοπική γλώσσα κινδυνεύει από την επέκταση των Ολλανδικών.
Ομιλητές.
Οι περισσότεροι ομιλητές των Φριζικών ζουν στην Ολλανδία, κυρίως στην επαρχία Φρίσλαντ. Το επίσημο όνομα της επαρχίας αυτής άλλαξε το 1997 από "Friesland" (ολλανδικά) σε "Fryslân" (δυτικά φριζικά), για να αντικατοπτρίσει τον γλωσσικό χαρακτήρα της περιοχής. Σύμφωνα με την απογραφή του 2001, υπάρχουν 470,000 ομιλητές των Δυτικών Φριζικών. 
Στην Γερμανία, υπάρχουν περίπου 2.250 ομιλητές των Σάτερλαντ Φριζικών στην περιοχή Σάτερλαντ στην Κάτω Σαξονία. Η γλώσσα έχει αντισταθεί με τα Γερμανικά αλλά συνεχίζει να είναι ευάλωτη λόγω του μικρού αριθμού των ομιλητών αλλά και λόγω της έλλειψης υποστήριξης από την διεθνή κοινότητα.
Στην Βόρεια Φρισία στην γερμανική επαρχία Σλέσβιχ-Χόλσταϊν υπολογίζεται ότι υπάρχουν 5.000 με 7.000 ομιλητές της βόρειας φριζικής γλώσσας. Οι περισσότεροι ομιλητές ζουν στα νησιά της Βόρειας Φρισίας (Φάνε, Ρέμε, Ζυλτ).
Υπάρχουν επίσης πάρα πολλοί ομιλητών των Φρισικών γλωσσών στις Η.Π.Α. και στον Καναδά.
Κατάσταση.
Τα Σάτερλαντ Φριζικά και τα Βόρεια Φριζικά είναι αναγνωρίσημες και προστατευόμενες μειονοτικές γλώσσες. Τα Δυτικά Φριζικά είναι μία από τις 2 επίσημες γλώσσες της Ολλανδίας. Ο ISO 639-1 κωδικός codice_1 και ISO 639-2 κωδικός codice_2 δόθηκαν στα "Φριζικά" αλλά αυτό άλλαξε τον Νοέμβριο του 2005 σε "Δυτικά Φριζικά". Αντιστοίχως, ο ISO 639 κωδικός codice_3 χρησιμοποιείται για τα Σάτερλαντ Φριζικά και ο ISO 639 κωδικός codice_4 χρησιμοποιείται για τις διαφορετικές διαλέκτους των Βόρειων Φριζικών.
Υπάρχουν μερικές οργανώσεις που στοχεύουν για την προστασία των Φρισικών γλωσσών, κυρίως για τα Δυτικά Φριζικά. Η οργάνωση "The Ried fan de Fryske Beweging" είναι μια οργάνωση που αποσκοπεί στην προστασία της Δυτικής Φριζικής γλώσσας και κουλτούρα ενώ η Φρισική Ακαδημία ("The Fryske Academy"")" παίζει μεγάλο ρόλο στην δημιουργία έρευνας για τα δυτική φριζική γλώσσα, ιστορία και κοινωνία. Το τοπικό δίκτυο "Omrop Fryslân" επίσης δίνει μία πλατφόρμα για την επέκταση των Δυτικών Φριζικών σε τομείς όπως η εκπαίδευση.
Παρόλα αυτά, οι 3 Φριζικές γλώσσες κινδυνεύουν με εξαφάνιση, ειδικά τα Φριζικά του Σάτερλαντ και οι περισσότερες διάλεκτοι των Βόρειων Φριζικών. Τα Δυτικά Φριζικά παραμένουν ακόμα ευάλωτα. Για τα άτομα που επιθυμούν να μάθουν μία από τις γλώσσες, η δυσκολία είναι σχετικά μεγάλη, λόγω της χαμηλής ποιότητας των μαθημάτων αλλά και της έλλειψης εκπαιδευτικών υλικών. 
Τα Δυτικά Φριζικά επίσης κινδυνεύουν από τα Ολλανδικά λόγω της χρήσης και των δύο γλωσσών στην Φρίσλαντ, και λόγω της έλλειψης εκπαίδευσης, τα Ολλανδικά επικρατούν πάρα πολλές φορές στους περισσότερους δημόσιους τομείς.
Ιστορία.
Στον Μεσαίωνα, τα Φριζικά εδάφη εκτεινόντουσανν από το Βέλγιο ως την βόρεια Γερμανία. Εκείνη την χρονική περίοδο, τα Φριζικά μιλιόντουσαν σε όλη την περιοχή της Βόρειας Θάλασσας. Σήμερα αυτή η περιοχή ονομάζεται Μεγάλη Φρισία ή "Magna Frisia", αν και στις περισσότερες περιοχές, οι Φριζικές γλώσσες έχουν εξαφανιστεί. 
Γλωσσικά μιλώντας, οι Φριζικές γλώσσες είναι οι κοντινότερες γλώσσες στα Αγγλικά και στα Σκωτς. Η επιρροή όμως των Γερμανικών, Ολλανδικών και άλλων τοπικών γλωσσών αλλά και οι γλωσσικών εξελίξεις των Αγγλικών έχουν κάνει τις γλώσσες μη - κατανοητές μεταξύ τους. Τα παλιά Φριζικά στην πραγματικότητα είχαν πολλές ομοιότητες με τα αρχαία Αγγλικά. Οι γλωσσικές εξελίξεις των 2 γλωσσών ήταν πολύ παρόμοιες. Ένα καλό παράδειγμα είναι η μετατροπή του γερμανικού ch στο ινγκβαεονικό k: 
Μία παροιμία για την σχέση Αγγλικών - Φριζικών (ειδικά Δυτικών Φριζικών) είναι η φράση "Butter, bread and green cheese is good English and good Frisian" που στα Δυτικά Φριζικά είναι "Bûter, brea en griene tsiis is goed Ingelsk en goed Frysk."
Η ιστορία των Φριζικών γλωσσών χωρίζεται σε 3 περιόδους:
Τα πρώτα κείμενα στα φριζικά προέρχονται από τον 8ο αιώνα. Κατά την εξέλιξη από την Παλιά Φριζική περίοδο στην Μεσαία Φριζική περίοδο, οι γραμματικές πτώσεις χάθηκαν. Ταυτοχρόνως, η χρονογράφηση της Μεσαίας Φριζικής περιόδου συμπίπτει με την στιγμή στην οποία τα Φριζικά σταμάτησαν να γράφονται. Έτσι, μετά τον 16ο αιώνα, τα Φριζικά μετατράπηκαν σε προφορική γλώσσα, λόγω της κατάληψης της επαρχίας Φρίσλαντ το 1498 από τον Δούκα Αλβέρτο της Σαξονίας που καθιέρωσε τα ολλανδικά ως γλώσσα του κράτους.
Λόγω αυτού, η γλώσσα άρχισε να εξαφανίζεται. Τον 19ο αιώνα, εμφανίστηκαν πολλοί ποιητές και συγγραφείς που άρχισαν να γράφουν στα Δυτικά Φριζικά, έτσι ώστε να σταματήσει η εξαφάνιση της γλώσσας. Σε αυτό το σημείο ξεκινάει η Μοντέρνα Φριζική περίοδος.
Με την ανάπτυξη της Δυτικής Φριζικής λογοτεχνίας, τα κινήματα για την αναγνωρισημότητα της γλώσσας άρχισαν να φουντώνουν. Το 1960 άρχισαν οι αριθμοί των ομιλητών στην Φρίσλαντ, την καρδιά των Φρισίων, να μειώνονται. Με τον καιρό, αναγνωρίστηκε η γλώσσα στην Ολλανδία, και έτσι άρχισαν να καθιερώνονται τα δικαιώματα των ομιλητών της γλώσσας. Δυστυχώς, η εκμάθηση της γλώσσας κινείται σε χαμηλά ποσοστά.
Από την άλλη, οι μικροί αριθμοί των ομιλητών των Φριζικών του Σάτερλαντ και των Βόρειων Φριζικών προκάλεσαν προσπάθειες για την ανάπτυξη της εκμάθησης αυτών των γλωσσών, έτσι ώστε να ανέβουν οι αριθμοί των ομιλητών τους.

</doc>
<doc id="47635" url="https://el.wikipedia.org/wiki?curid=47635" title="EV">
EV



</doc>
<doc id="47638" url="https://el.wikipedia.org/wiki?curid=47638" title="Διακοπή πλου">
Διακοπή πλου

Η διακοπή πλου ή πλεύσης ή ταξιδιού ενός πλοίου μπορεί να συμβεί από δικαίωμα ή λόγω εντολής ή λόγω κατάστασης στις ακόλουθες περιπτώσεις:

</doc>
<doc id="47639" url="https://el.wikipedia.org/wiki?curid=47639" title="Αλουμίνιον της Ελλάδος">
Αλουμίνιον της Ελλάδος

Το Αλουμίνιον της Ελλάδος είναι η εταιρεία στην οποία ανήκει το μοναδικό εργοστάσιο της Ελλάδος για παραγωγή πρωτόχυτου αλουμινίου. Βρίσκεται στο Νομό Βοιωτίας, στην Κοινότητα Στειρίου και ιδρύθηκε το 1960 από τη γαλλική εταιρεία Πεσινέ (Pechiney). Από το 2005, η εταιρεία ανήκει στον όμιλο Μυτιληναίου. Το εργοστασιακό συγκρότημα της Εταιρείας είναι ένα από τα λίγα πλήρως καθετοποιημένα εργοστάσια στην Ευρώπη που παράγει και αλουμίνα και αλουμίνιο.
Θέση.
Γεωγραφικά στοιχεία.
Η εταιρεία βρίσκεται στη θέση Άγιος Σπυρίδωνας, μετόχι Οσίου Λουκά ή Αϊλουκαΐτικο ή Σιδηροκαφκιό στην κοιλάδα του αρχαίου Φωκικού Μεδεώνα, περιοχή της μονής του Οσίου Λουκά στη βόρεια ακτή του Κορινθιακού κόλπου. Για να φθάσει κανείς εκεί από τον νομό Βοιωτίας, θα πρέπει να ακολουθήσει τον δρόμο Λιβαδειά - Δίστομο - Παραλία Διστόμου - Άγιος Νικόλαος ή από τον νομό Φωκίδας τον δρόμο Ιτέα - Δεσφίνα - Αντίκυρα - Παραλία Διστόμου - Άγιος Νικόλαος. Η απόσταση από την Λιβαδειά Βοιωτίας είναι περίπου 30 λεπτά οδικώς ενώ από την Ιτέα Φωκίδος 40 περίπου λεπτά.
Ιστορικά στοιχεία.
Μετά τον λόφο των Αγίων Θεοδώρων, απλώνεται η κοιλάδα του Φωκικού Μεδεώνα που την διασχίζει ο χείμαρρος της Κλεισούρας με το μετόχι του Αγίου Σπυρίδωνα στο μέσο της. Σε ανασκαφές που έγιναν στα 1962-63 στο χώρο που είναι σήμερα τα κτίρια του εργοστασίου βρέθηκαν: ρωμαϊκό λουτρό με υπόκαυστο του 3ου μ.χ. αιώνα, εκκλησία και μοναστήρι με προσκτίσματα σε χρήση ως τον 13ο μ.Χ. και άλλη μεγαλύτερη εκκλησία οκταγωνική του 11ου αιώνα με αξιόλογα γλυπτά που φυλάγονται στην τράπεζα του μοναστηριού του Οσίου Λουκά. Βρέθηκαν ακόμη μυκηναϊκά κτερίσματα, γυναικεία ειδώλια σε σχήμα κεφαλαίου Ψ και Φ και μεσαιωνικά αργυρά νομίσματα.
Εγκαταστάσεις.
Οι βασικές εγκαταστάσεις του Αλουμινίου της Ελλάδος βρίσκονται στο όρμο του Γραμματικού, στη χερσόνησο Μούντα, στον οικισμό Μονής Οσίου Λουκά και καλύπτουν έκταση περίπου 1000 στρεμμάτων και είναι σε μεγάλο βαθμό σύγχρονες και αυτοματοποιημένες.
Το λιμάνι εξυπηρετεί αποκλειστικά το εργοστάσιο για εκφόρτωση πρώτων υλών (βωξίτη) και φόρτωση των προϊόντων της εταιρείας (αλουμίνας και αλουμινίου).
Το εργοστάσιο παραγωγής αλουμίνας και αλουμινίου είναι μία από τις μεγαλύτερες, για την Ελλάδα, επενδύσεις της δεκαετίας του 1960. Στις 11 Μαρτίου του 1966 η κυβέρνηση του Στέφανου Στεφανόπουλου συμφώνησε με τη γαλλική εταιρία Πεσινέ σε ρύθμιση διαφορών ερμηνείας της σύμβασης που είχε υπογράψει η κυβέρνηση Καραμανλή. Το σχετικό πρωτόκολλο υπέγραψαν ο πρόεδρος της Δ.Ε.Η. Αλ. Παππάς, οι υπουργοί Οικονομικών Γεώργιος Β. Μελάς, Συντονισμού Κωνσταντίνος Μητσοτάκης, Βιομηχανίας Ιωάννης Τούμπας και ο διευθύνων σύμβουλος της εταιρίας Αλουμίνιον της Ελλάδος Ζ. Μαρσαντίζ. Το εργοστάσιο, που είχε θεμελιωθεί στις 7 Απριλίου 1963 από τον Κωνσταντίνο Καραμανλή, εγκαινίασε την παραγωγή του στις 13 Ιουνίου 1966 παρουσία του Κωνσταντίνου και της Άννας-Μαρίας. Ο Τύπος της εποχής έγραφε τον τίτλο "Εγκαίνια του Αλουμινίου της Ελλάδος εις Δίστομον"
Προϊόντα.
Αλουμίνα.
Η αλουμίνα (το οξείδιο του αλουμινίου) είναι το βιομηχανικό προϊόν που παράγεται από βωξίτη και χρησιμοποιείται για την παραγωγή πρωτόχυτου αλουμινίου, αλλά και άλλων μη μεταλλουργικών προϊόντων (λειαντικά και μονωτικά υλικά, πυρίμαχα, απορρυπαντικά φάρμακα και για την επεξεργασία του νερού). Η αλουμίνα μπορεί να είναι ένυδρη ή άνυδρη, ανάλογα με το βαθμό επεξεργασίας της. Η άνυδρη, γνωστή ως μεταλλουργική αλουμίνα, προκύπτει από το ψήσιμο της ένυδρης και την αφαίρεση των περιεχομένων ποσοτήτων νερού.
Αλουμίνιο.
Πρωτόχυτο αλουμίνιο ονομάζεται αυτό που παράγεται από την ηλεκτρόλυση της άνυδρης αλουμίνας, σε αντιδιαστολή με το δευτερόχυτο αλουμίνιο που ανακτάται από ανακύκλωση (ανάτηξη) μεταχειρισμένων προϊόντων και απορριμμάτων από αλουμίνιο. Το Αλουμίνιον της Ελλάδος παράγει:
Ανθρώπινο δυναμικό.
Το ανθρώπινο δυναμικό που απασχολεί το Αλουμίνιον της Ελλάδος είναι περίπου στα 1.100 άτομα και περίπου 400 άτομα σε συνεργαζόμενες επιχειρήσεις. Οι περισσότεροι κατοικούν στον οικισμό Άσπρα Σπίτια Διστόμου καθώς και σε γειτονικά χωριά / πόλεις όπως Δίστομο, Αντίκυρα Βοιωτίας, Λειβαδιά, Κυριάκι,Στείρι ,Δεσφίνα, Ιτέα, κ.α.
Συνολικά η βιομηχανία αλουμινίου (πρωτόχυτο, δευτερόχυτο αλουμίνιο, προϊόντα έλασης, τελικά προϊόντα κλπ) στην Ελλάδα αποτελεί τον σημαντικότερο βιομηχανικό κλάδο μη-σιδηρούχων μετάλλων της χώρας με 2.500 εμπλεκόμενες μικρές και μεγάλες επιχειρήσεις, 40 χιλιάδες θέσεις εργασίας και ετήσιο κύκλο εργασιών πάνω από 2,5 δισ. €, που αντιστοιχεί σε μια συνεισφορά 1% περίπου στο εθνικό προϊόν και πάνω από 8% στις εξαγωγές της χώρας. 

</doc>
<doc id="47643" url="https://el.wikipedia.org/wiki?curid=47643" title="Καλλιρόη Παρέν">
Καλλιρόη Παρέν



</doc>
<doc id="47645" url="https://el.wikipedia.org/wiki?curid=47645" title="Απολογητές">
Απολογητές



</doc>
<doc id="47646" url="https://el.wikipedia.org/wiki?curid=47646" title="Θύμιος Σώκος">
Θύμιος Σώκος

Ο Θύμιος Σώκος (1955) είναι Έλληνας πολιτικός της τοπικής αυτοδιοίκησης. Υπηρέτησε ως νομάρχης Αιτωλοακαρνανίας από το 2007 ως τις 31 Δεκεμβρίου 2010 (ο τελευταίος) και έχει διατελέσει επί σειρά ετών δήμαρχος Αγρινίου.
Βιογραφία.
Ο Θύμιος Σώκος γεννήθηκε στο Αγρίνιο το 1955 από αγρότες γονείς. Σπούδασε νομική από το 1973 έως το 1977 και συμμετείχε στα γεγονότα του Πολυτεχνείου. Σαν φοιτητής ασχολήθηκε με τα κοινά και μετά το στρατιωτικό του επέστρεψε στην πόλη του το Αγρίνιο όπου εργάστηκε σε κάποιες επιχειρήσεις. Το 1987 διορίστηκε στην Εμπορική Τράπεζα και αργότερα αποσπάστηκε στο Υπουργείο Εσωτερικών. Το 1988 τοποθετήθηκε στη θέση του νομάρχη Ευρυτανίας όπου έμεινε έως τις εκλογές του 1989. Στη συνέχεια, το 1993 ορίστηκε νομάρχης Εύβοιας.
Το 1994 εκλέχτηκε για πρώτη φορά δήμαρχος Αγρινίου, θέση στην οποία έμεινε επί 12 συνεχή έτη. Ανάπλασε και αναμόρφωσε σε μεγάλο βαθμό την πόλη βελτιώνοντας ριζικά την όψη της και έκανε πλήθος έργων σε διάφορους τομείς. Έφτασε στο σημείο να θεωρείται ένας από τους πιο επιτυχημένους δημάρχους που έχουν περάσει, γεγονός που μαρτυρείται και από το ότι στις 3 εκλογικές αναμετρήσεις, στις οποίες έλαβε μέρος, ανέβαζε συνεχώς το ποσοστό του. 
Το 2006 αποχώρησε από το δήμο βάζοντας υποψηφιότητα για τη θέση του νομάρχη Αιτωλοακαρνανίας, την οποία και κέρδισε με την υποστήριξη του ΠΑΣΟΚ. Υπηρέτησε ως Γενικός Γραμματέας Αποκεντρωμένης Διοίκησης Μακεδονίας-Θράκης με έδρα τη Θεσσαλονίκη ως την παραίτησή του το 2012. Έβαλε υποψηφιότητα για την θέση του Περιφερειάρχη Δυτικής Ελλάδας στις αυτοδιοικητικές εκλογές 2014 ως επικεφαλής του συνδυασμού "ΔΥΤΙΚΗ ΣΥΜΠΟΛΙΤΕΙΑ". Κατάφερε να συγκεντρώσει 12,68% και εκλέχθηκε περιφερειακός σύμβουλος Δυτικής Ελλάδας 

</doc>
<doc id="47647" url="https://el.wikipedia.org/wiki?curid=47647" title="Ευθύμιος Σώκος">
Ευθύμιος Σώκος



</doc>
<doc id="47648" url="https://el.wikipedia.org/wiki?curid=47648" title="Οικοαναρχισμός">
Οικοαναρχισμός

Ο οικοαναρχισμός (ή αλλιώς: οικολογική αναρχία) υποστηρίζει ότι μικρές οικοκοινότητες είναι η μορφή που πρέπει να έχουν οι ανθρώπινοι οικισμοί ώστε να αναπτυχθεί ο ανθρώπινος πολιτισμός. Τα πολιτικά συστήματα –και κάθε είδους κοινωνικοπολιτική δομή– οφείλουν να αλλάξουν και να οργανωθούν ξανά ώστε να εξασφαλιστούν οι συνθήκες για τη δημιουργία αυτών των οικοκοινοτήτων. Οι οικοαναρχικοί επίσης υποστηρίζουν ότι κάθε είδους κοινωνικός οργανισμός πρέπει να λειτουργεί υπέρ της φύσης και όχι ενάντιά της.
Ο οικοαναρχισμός δεν είναι μια ξεκάθαρη θεωρία, αφού η ίδια η έννοια δεν έχει διατυπωθεί ή οριστεί μονάχα από έναν άνθρωπο. Οι ιδέες και οι προτάσεις του για τη διακυβέρνηση της κοινωνίας είναι πολύ όμοιες με τις ιδέες του Μ. Μπακούνιν και του αναρχοκολεκτιβισμού. Προτάσσουν δηλαδή τη δημιουργία πολλών αυτόνομων κολεκτίβων, όπου οι φυσικοί πόροι και τα μέσα παραγωγής αποτελούν συλλογική ιδιοκτησία της κοινότητας, ως τον υγιή τρόπο που θα πρέπει να ζουν οι άνθρωποι.
Ο οικοαναρχισμός προτάσσει έντονα ότι ο άνθρωπος και η φύση θα πρέπει να ζουν συνεργατικά. Στο επίπεδο αυτό, δηλαδή της οικολογίας, έχει επηρεαστεί κυρίως από τη δουλειά δύο ανθρώπων: του Μάρεϋ Μπούκτσιν (Murray Bookchin) και του Τζων Σερζάν (John Zerzan). Η κοινωνική οικολογία του πρώτου και ο πρωτογονισμός του δεύτερου άσκησαν ιδιαίτερη επιρροή.
Ο οικοαναρχισμός, στη συνέχεια, κράτησε αποστάσεις από τη σχολή του Σερζάν και διαφοροποίησε τη θέση του και τον τρόπο που αντιλαμβάνεται την έννοια του «πολιτισμού» και της «τεχνολογίας». Επικεντρώνεται σε ιδέες όπως το «κοινωνικό κεφάλαιο» ή «κεφάλαιο ενός χωριού» παρά στο ζήτημα αν «δεχόμαστε ή απορρίπτουμε την τεχνολογία» ή αν «ο πολιτισμός είναι ή όχι η αιτία της εξουσίας». Οι περισσότεροι οικοαναρχικοί δεν είναι πρωτογονιστές, δέχονται δηλαδή την ύπαρξη κάποιας τεχνολογίας συμβατής με το φυσικό περιβάλλον (π.χ. ανανεώσιμες πηγές ενέργειας).
Υπάρχει μια ακόμη διαφορά μεταξύ του πράσινου αναρχισμού και του οικοαναρχισμού: ο μεν πρώτος πιστεύει ότι ένα γενικό πλαίσιο κανόνων πρέπει να εφαρμοστεί σε κάθε οικοπεριοχή (βιοπεριοχή) και σε κάθε οικοκοινότητα της κάθε οικοπεριοχής. Αντίθετα ο οικοαναρχισμός επικεντρώνεται στη πλήρη αποκέντρωση θεωρώντας ότι κάθε οικοκοινότητα (και κατά επέκταση κάθε οικοπεριοχή) μπορεί να ορίσει τους δικούς της, ιδιαίτερους, κανόνες για την ίδια. Δεν υπάρχει δηλαδή, για αυτούς, κάποιο «οικολογικό πρότυπο».
Κάποιοι από τους οικοαναρχικούς πιστεύουν ότι το χωριό (ή η φυλή) είναι η προτιμώμενη μονάδα ανθρώπινης ζωής, σε αντίθεση με την οικογένεια ή το σόι. Το κομμάτι αυτό των οικοαναρχικών θεωρεί ως σημαντικότερο το ζήτημα της οικογένειας παρά τις θεωρίες για την οργάνωση των οικονομικών ή εργασιακών ρόλων. Προωθούν δηλαδή τον τρόπο ζωής σε μικρές ομάδες (φυλές) επειδή πιστεύουν ότι αυτό λειτουργεί καλύτερα από τον συγκεντρωτισμό που δημιούργησε ο αστικός πολιτισμός. Δεν πρέπει, όμως, να συγχέεται αυτή η αντίληψη με τον πρωτογονισμό διότι δεν καταλήγουν εκεί έπειτα από κριτική της τεχνολογίας και μια αντι-πολιτισμική διάθεση, αλλά από υπεράσπιση των μικρών (σε αριθμό) κοινωνικών ομάδων. Έχουν δηλαδή μια κοινωνική εστίαση.
Πολλοί οικοαναρχικοί ζουν και εργάζονται σε κοινότητες όπου είναι έντονο το στοιχείο της κοινωνικής μέριμνας. Φροντίζουν για τη επιμόρφωση των νέων (σε «εναλλακτικά σχολεία») όπως επίσης και την φροντίδα των μεγαλύτερων.
Ο οικοαναρχισμός δεν είναι κάτι δεδομένο και βρίσκεται υπό διαμόρφωση. Σαν γενικό πλαίσιο ιδεών, αποτελεί τη βάση για το κίνημα των συνειδητών κοινοτήτων (Intentional Communities).
Κριτική.
Ο οικοαναρχισμός έχει δεχτεί κριτική επειδή οι παραδοσιακές τάσεις κοινωνικού αναρχισμού (αναρχοκολεκτιβισμός, αναρχοκομμουνισμός, αναρχοσυνδικαλισμός) τον βλέπουν ως «αναχωρητικό». Πολλές φορές οι οικοαναρχικοί δεν αγωνίζονται και δεν προτάσσουν ξεκάθαρα πολιτικές ή οικονομικές θεωρίες, αλλά επικεντρώνονται σε κοινωνικά και οικολογικά ζητήματα. Στην προσπάθειά τους για δημιουργία οικοκοινοτήτων μπορούν να έρθουν σε επαφή με κοινωνικές και πολιτικές δομές της υπάρχουσας κοινωνίας (π.χ. ένα απλό χωριό της περιοχής ή έναν δήμαρχο) και να συνεννοηθούν ή να συνεργαστούν με αυτές. Αυτό αντιμετωπίζεται με έντονο σκεπτικισμό από τους παραδοσιακούς κοινωνικούς αναρχικούς, αφού πρόκειται για οργανισμούς που τους βλέπουν και τους αντιμετωπίζουν ως εχθρούς.
Σχετική Βιβλιογραφία.
Καραγεωργάκης, Σταύρος (επ.), "Αναρχισμός και Οικολογία, Η οικοαναρχική θεωρία και δράση από τον 19ο αιώνα μέχρι σήμερα", Ευτοπία, Αθήνα, 2015.

</doc>
<doc id="47649" url="https://el.wikipedia.org/wiki?curid=47649" title="Σύστημα">
Σύστημα

Ένα σύνολο, τα στοιχεία του οποίου αποτελούν οντότητες που έχουν το χαρακτηριστικό ότι κάθε μία από αυτές αλληλεπιδρά ή συσχετίζεται με τουλάχιστον μίαν άλλη από το ίδιο σύνολο, καλείται σύστημα. Μία οντότητα που δε συσχετίζεται / αλληλεπιδρά με κανένα στοιχείο ενός συστήματος δεν αποτελεί μέρος του συστήματος. Ένα υποσύνολο των στοιχείων ενός συστήματος το οποίο είναι σύστημα από μόνο του λέγεται υποσύστημα.
Μία αυθαίρετη διαμέριση ή συσσώρευση οντοτήτων σε συστήματα αποτελεί μία υποκειμενική αφαιρετική έννοια.
Το γνωστικό πεδίο της διεπιστημονικής μελέτης συστημάτων ονομάζεται (γενική) "θεωρία συστημάτων", ή αλλιώς "συστημική επιστήμη". Η συστημική επιστήμη ερευνά την οργάνωση και τις αφηρημένες ιδιότητες της ύλης και της νόησης με σκοπό την ανακάλυψη γενικών αρχών που διέπουν διάφορες έννοιες ανεξάρτητα από κάποιο συγκεκριμένο εννοιολογικό πλαίσιο που αυτές ανήκουν, την ουσία τους, τον τύπο τους ή τη χωρική/χρονική κλίμακα ύπαρξης τους.
Σύμφωνα με τη μεταθεωρία TOGA , (A.M. Gadomski,1993), ουσιώδης πλευρά κάθε συστημικής θεωρίας είναι το σύνολο των άμεσων ή έμμεσων αξιωμάτων της, που οδηγούν σε ενοποιητικές έννοιες όπως μεταοντολογία, μετασύστημα και μεταθεωρία. Βασίζονται στις γενικές ιδιότητες των συστημάτων που απαρτίζονται από συστήματα και είναι τομέας πρακτικού ενδιαφέροντος και συνεχούς επιστημονικής έρευνας. 
Συστήματα στην πληροφορική και την επιστήμη υπολογιστών.
Στην επιστήμη υπολογιστών και στην πληροφορική, θα μπορούσε να θεωρείται ως σύστημα μία μέθοδος ή ένας αλγόριθμος. Ένα παράδειγμα θα διαφωτίσει: υπάρχουν διάφορα συστήματα αρίθμησης, όπως το ρωμαϊκό, το δεκαδικό κλπ., διάφορα συστήματα για τη συμπλήρωση εγγράφων και καταλόγων και διάφορα συστήματα βιβλιοθηκονομίας. Το παράδειγμα αφορά τον ορισμό των στοιχείων που διασυνδέονται (στην περίπτωση αυτή προκειμένου να διευκολυνθεί η ροή πληροφορίας). 
Ένα σύστημα μπορεί επίσης να αποτελεί ένα πλαίσιο, είτε λογισμικού είτε υλικού, το οποίο είναι σχεδιασμένο κατάλληλα ώστε να επιτρέπει την εκτέλεση προγραμμάτων λογισμικού.
Συστήματα στη μηχανική.
Στη μηχανική, ο όρος σύστημα συνήθως είναι καλώς ορισμένος. Χρησιμοποιείται με αναρίθμητα διαφορετικά περιεχόμενα και αποτελεί αντικείμενο βασικών μηχανικών δραστηριοτήτων όπως ο προγραμματισμός, η σχεδίαση, η υλοποίηση, η κατασκευή και η συντήρηση. Η συστημική μηχανική είναι επίσης ένας γενικός θεωρητικός κλάδος των διαφόρων μηχανικών προσεγγίσεων και υποδειγμάτων.
Ο σχεδιασμός σύνθετων συστημάτων μηχανικής απαιτεί πλαίσια μεταμοντέλων. Από τη συστημική προοπτική (που προτείνεται από Adam Maria Gadomski, 1988), η σχέση μεταξύ του συστήματος και των στόχων του μπορεί να αποσυντεθεί τυπικά σε αλληλεπιδρώντα επίπεδα "συστήματος, διαδικασίας, λειτουργίας" και "στόχου". Αυτή η εννοιολογική μοντελοποίηση θα έπρεπε να επιτρέπει την ολοκλήρωση των προδιαγραφών σχεδίασης με τις αντικειμενικές ιδιότητες των συστημάτων του πραγματικού κόσμου και τα διαθέσιμα τεχνολογικά στοιχεία.
Συστήματα στις κοινωνικές και γνωστικές επιστήμες και την διοικητική επιστήμη.
Οι κοινωνικές και οι γνωστικές επιστήμες μελετούν συστήματα σε μοντέλα ανθρώπων και ανθρωπίνων κοινωνιών. Σε αυτά συμπεριλαμβάνουν λειτουργίες του ανθρωπίνου εγκεφάλου, νοητικές διεργασίες, συστήματα κανονιστικής ηθικής και κοινωνικές και πολιτιστικές μορφές συμπεριφοράς.
Τόσο στην διοικητική επιστήμη όσο και την επιχειρησιακή έρευνα και στη μελέτη της ανάπτυξης οργανισμών, οι ανθρώπινες οργανώσεις αντιμετωπίζονται ως συστήματα (εννοιολογικά συστήματα) αλληλεπιδρώντων στοιχείων, όπως υποσυστημάτων ή συσσωματώσεων συστημάτων, που είναι φορείς αναρίθμητων σύνθετων διαδικασιών και οργανωτικών δομών. Ο θεωρητικός της ανάπτυξης οργανισμών Πήτερ Σεντζ (αγγλ. "Peter Senge") ανέπτυξε την ιδέα ότι οι οργανισμοί αποτελούν συστήματα στο βιβλίο του «Η Πέμπτη Αρχή» (αγγλ. "The Fifth Discipline").
Η συστημική σκέψη είναι ένας τρόπος συλλογισμού και επίλυσης προβλημάτων που σε κάθε δοθέν πρόβλημα, ξεκινά με την αναζήτηση κοινών γνωρισμάτων που χαρακτηρίζουν συστήματα. Ο τρόπος αυτός σκέψης μπορεί να αποτελέσει ένα ηγετικό χάρισμα ή δεξιότητα. Ορισμένοι διαθέτουν την ικανότητα να σκέφτονται με γενικούς όρους ενώ παράλληλα να ενεργούν με βάση τις συγκεκριμένες συνθήκες που ισχύουν σε μία δοθείσα κατάσταση. Τέτοια άτομα μπορούν και λαμβάνουν υπ' όψιν τις δυνατές επιπτώσεις που θα έχουν οι αποφάσεις τους σε άλλα μέρη γενικότερων συστημάτων. Αυτό αποτελεί μία βάση της συστημικής συμβουλευτικής (αγγλ. "systemic coaching") στην ψυχολογία.
Διάφοροι μελετητές της οργανωσιακής θεωρίας, όπως η Μάργκαρετ Γουίτλεϊ (αγγλ. "Margaret Wheatley"), έχουν επίσης περιγράψει τις εσωτερικές διεργασίες των οργανωσιακών συστημάτων στη βάση άλλων πλαισίων, όπως η κβαντική φυσική, η θεωρία του χάους και η αυτοοργάνωση συστημάτων.
Συστήματα για βελτίωση της λειτουργικότητος.
Ένα σύστημα μπορεί να αφορά μία ιδιαίτερη μέθοδο υλοποίησης κάποιου έργου. Εφ' όσον μία επιτυχής μέθοδος υλοποίησης ενός τύπου έργου τελειοποιηθεί, και μπορεί να εφαρμοστεί επανειλημμένα, τότε αποτελεί μία «συστημική διεργασία» για την υλοποίηση έργων αυτού του τύπου. Το Εθνικό Βραβείο Ποιότητας «Μάλκομ Μπάμπριτζ» (αγγλ. Malcolm Baldrige National Quality Award) περιγράφει τη συστημική επιστήμη ως «προσεγγίσεις που είναι δυνατόν να επαναληφθούν και που χρησιμοποιούν δεδομένα και πληροφορίες ούτως ώστε η βελτίωση και η μάθηση να είναι δυνατές».
Αυτοί οι τύποι συστημάτων εκτέλεσης έργων χρησιμοποιούνται για να βελτιώσουν την ικανότητα επανάληψης της λειτουργίας των ανθρώπων και του εξοπλισμού. Συχνά καταγράφονται υπό τη μορφή μιας τυποποιημένης διαδικασίας ώστε το προσωπικό να μπορεί να εκπαιδεύεται για να χρησιμοποιήσει το σύστημα. Κατ' επέκταση, κάποιοι τρίτοι αποκτούν έτσι επίσης την δυνατότητα να χρησιμοποιήσουν το ίδιο σύστημα για να εκτελέσουν παρόμοιες εργασίες.
Διάφορα συστήματα μπορούν να χρησιμοποιηθούν για να βελτιώσουν την λειτουργικότητα όπως το σύστημα Έξι Σίγμα (αγγλ. "Six Sigma"), η Διαχείριση Ολικής Ποιότητος, η Ανάλυση Αιτίων και ο Έλεγχος Στατιστικών Διαδικασιών. Παράδειγμα χρήσης συστημάτων για να βελτιωθεί η λειτουργικότητα παρουσιάζεται στο Great Systems web site.

</doc>
<doc id="47650" url="https://el.wikipedia.org/wiki?curid=47650" title="Άντον Κάλτσεφ">
Άντον Κάλτσεφ

Ο Άντον Κάλτσεφ ("Андон Христов Калчев", Ζούζελστι, σημερινά Σπήλαια Καστοριάς, 1910 - Θεσσαλονίκη, 27 Αυγούστου 1948) ήταν Βούλγαρος στρατιωτικός, ο οποίος έδρασε εντός του ελληνικού τμήματος της Μακεδονίας κατά τον Β΄ Παγκόσμιο Πόλεμο ως απεσταλμένος της βουλγαρικής κυβέρνησης με σκοπό την υποκίνηση του σλαβικού στοιχείου και την προσάρτησή της στη Βουλγαρία.
Βιογραφικά στοιχεία.
Ο Κάλτσεφ, σύμφωνα με τη δική του μαρτυρία, πήγε στο δημοτικό σχολείο του χωριού του έως τη Γ΄τάξη. Ο πατέρας του ήδη είχε μεταναστεύσει το 1912 και επρόκειτο ν΄ακολουθήσουν σύντομα και τα άλλα μέλη της οικογενείας, αλλά μεσολάβησαν οι Βαλκανικοί Πόλεμοι και αναβλήθηκε η αναχώρησή τους. Μετανάστευσε στη Βουλγαρία μετά την Συνθήκη του Νεϊγύ καθότι δεν δήλωσε στη δίκη του το πραγματικό έτος της μεταναστεύσεώς του. Το 1931, αφού ολοκλήρωσε τις γυμνασιακές του σπουδές στη Σόφια, γράφτηκε στην Στρατιωτική Ακαδημία της Δρέσδης, όπου εφοίτησε έως το 1935 και στη συνέχεια στο Πανεπιστήμιο της Λειψίας, όπου μετά την απόκτηση του πτυχίου του προσλήφθηκε ως βοηθός. Το 1940 επέστρεψε στη Βουλγαρία και διορίσθηκε καθηγητής στη Σχολή Εφέδρων Αξιωματικών, όπου δίδαξε οικονομικά. Ύστερα από έξι μήνες εισήχθηκε και ο ίδιος στη σχολή και μετά από ολιγόμηνη εκπαίδευση ονομάστηκε έφεδρος ανθυπολοχαγός. 
Βουλγαρική Οχράνα.
Το 1941 στάλθηκε ως υπολοχαγός από τον Τσάρο της Βουλγαρίας Μπόρις Γ΄ στην κατεχόμενη από τις δυνάμεις του Άξονα Μακεδονία, όπου οργάνωσε την παραστρατιωτική οργάνωση Οχράνα(άμυνα), η οποία έδρασε κυρίως στις περιοχές Καστοριάς, Φλώρινας και Έδεσσας. Είναι επίσης ένας εκ των ιδρυτών της Βουλγαρικής Λέσχης Θεσσαλονίκης, που χορηγούσε αθρόες υποτροφίες, στην οποία συμμετείχαν πρώην έλληνες πολίτες που έλαβαν βουλγαρική υπηκοότητα στην διάρκεια της Κατοχής. Με την οργάνωσή του ανέλαβε ένοπλη δράση με σκοπό την προσάρτηση της Μακεδονίας στη Βουλγαρία.
Με την απελευθέρωση των Βαλκανίων από τους Γερμανούς, ο Κάλτσεφ καταφεύγει στην πρώην Γιουγκοσλαβία. Στην συνέχεια επιστρέφει στην Γιουγκοσλαβία και συλλαμβάνεται από Γιουγκοσλάβους Παρτιζάνους, οι οποίοι τον παρέδωσαν στον ΕΛΑΣ ως συνεργάτη των κατακτητών της Ελλάδας. Ο ΕΛΑΣ στην συνέχεια μετά τη συμφωνία της Βάρκιζας τον παρέδωσε με τη σειρά του στους Βρετανούς και τελικά περιήλθε στις ελληνικές Αρχές. Ο Κάλτσεφ μαζί με τον Ιταλό Λοχαγό Τζοβάνι Ραβάλι δικάσθηκε πρωτοδίκως στην Αθήνα το 1946 σε ισόβια και κλείσθηκε στις φυλακές Κερκύρας, απ΄όπου μετήχθη στη Θεσσαλονίκη το 1948 και δικάσθηκε από το Διαρκές Στρατοδικείο εκ νέου το Μάιο του ίδιου έτους για εγκλήματα πολέμου με βάση τη νομοθεσία περί δωσιλόγων (6η Συντακτική Πράξη του 1945). Κηρύχθηκε ένοχος ηθικής αυτουργίας σε ομαδικούς φόνους, συλλήψεις και εκτοπίσεις, εμπρησμούς καθώς και για την προσπάθεια εκριζώσεως του εθνικού φρονήματος και αλλοιώσεως της εθνολογικής σύνθεσης του πληθυσμού της Μακεδονίας. Καταδικάστηκε σε θάνατο και εκτελέστηκε στο Επταπύργιο Θεσσαλονίκης τα ξημερώματα της 27ης Αυγούστου 1948.
Σφαγή της Κλεισούρας.
Σύμφωνα με μαρτυρίες, ο Άντον Κάλτσεφ, συμμετείχε στην θηριωδία στην κωμόπολη Κλεισούρα, γνωστή ως "Σφαγή της Κλεισούρας" μαζί με βουλγαρόφιλους άνδρες της γερμανικής πολιτοφυλακής. Στις 5 Απριλίου του 1944, ανταρτική ομάδα του ΕΑΜ-ΕΛΑΣ επιτίθεται σε γερμανική φάλαγγα από φορτηγά αυτοκίνητα σκοτώνοντας δυο προπομπούς μοτοσικλετιστές. Αργότερα το απόγευμα, Γερμανοί στρατιώτες και άτομα της γερμανικής πολιτοφυλακής, συγκεντρώνουν τα γυναικόπαιδα και τους γέροντες του χωρίου, που δεν είχαν καταφύγει στα γειτονικά βουνά, και σκοτώνουν επί τόπου τον άμαχο πληθυσμό ενώ έκαψαν πολλά σπίτια. Συνολικά εκτελέστηκαν 280 άνθρωποι.

</doc>
<doc id="47652" url="https://el.wikipedia.org/wiki?curid=47652" title="Ο Άγιος Σκύλος Αντρωνίου">
Ο Άγιος Σκύλος Αντρωνίου



</doc>
<doc id="47654" url="https://el.wikipedia.org/wiki?curid=47654" title="Ο Αγ. Σκύλος Αντρωνίου">
Ο Αγ. Σκύλος Αντρωνίου



</doc>
<doc id="47661" url="https://el.wikipedia.org/wiki?curid=47661" title="Καναβός Νικόλαος">
Καναβός Νικόλαος



</doc>
<doc id="47662" url="https://el.wikipedia.org/wiki?curid=47662" title="Νικόλαος Καναβός">
Νικόλαος Καναβός

Ο Νικόλαος Καναβός εξελέγη Αυτοκράτορας της Βυζαντινής Αυτοκρατορίας κατά την διάρκεια της Δ΄ Σταυροφορίας, στις 25 ή 27 Ιανουαρίου 1204 από συνέλευση της Βυζαντινής Γερουσίας, ιερέων, καθώς και των κατοίκων της Κωνσταντινούπολης, οι οποίοι ήσαν σε ευθεία αντίθεση με τους συναυτοκράτορες Ισαάκιο Β΄ και Αλέξιο Δ΄. Ο Νικόλαος ήταν νεαρός ευγενής (πιθανώς συγγενής των Αγγέλων Αυτοκρατόρων) ο οποίος επελέγη έπειτα από τρεις ημέρες έρευνας μεταξύ αριθμού απρόθυμων υποψηφίων και αρνήθηκε να αποδεχθεί το ύψιστο αυτό αξίωμα. Παρά την επιλογή του από τον λαό, ουδέποτε αποδέχθηκε την ανάληψη αυτοκρατορικής εξουσίας, και αναζήτησε άσυλο εντός της Αγίας Σοφίας. Ο Αλέξιος Ε΄ "Μούρτζουφλος", ο οποίος είχε εκθρονίσει τους Αυτοκράτορες Ισαάκιο Β΄ και Αλέξιο Δ΄, του προσέφερε υψηλόβαθμη θέση εντός της δικής του διοίκησης, ωστόσο ο Νικόλαος απέρριψε με σθεναρότητα τους όρους αυτούς. Στις 8 Φεβρουαρίου, αφότου απέρριψε αυτοκρατορικό κάλεσμα, ο Αυτοκράτορας Νικόλαος Καναβός σύρθηκε εκτός της εκκλησίας, εντός της οποίας είχε βρει άσυλο, και στραγγαλίστηκε στα περίτεχνα μαρμάρινα σκαλοπάτια της Αγίας Σοφίας.
Ο ιστορικός Νικήτας Χωνιάτης περιγράφει τον Νικόλαο Καναβό ως έναν αγαθό, ευγενή και ευφυή άνθρωπο.

</doc>
<doc id="47663" url="https://el.wikipedia.org/wiki?curid=47663" title="Αικατερίνη Χριστοφιλοπούλου">
Αικατερίνη Χριστοφιλοπούλου

Η Αικατερίνη Χριστοφιλοπούλου (Αθήνα, 29 Νοεμβρίου 1917 - 14 Οκτωβρίου 2012), το γένος Σταύρου Παπαδάκη, ήταν Ελληνίδα βυζαντινολόγος, ομότιμος καθηγήτρια του Πανεπιστημίου Αθηνών. 
Βιογραφικά στοιχεία.
Η Χριστοφιλοπούλου ήταν το πρώτο παιδί από τα επτά που απέκτησαν ο Σταύρος και η Μαρία Παπαδάκη. Το 1934 ξεκίνησε τη φοίτησή της στην Φιλοσοφική Σχολή του Πανεπιστημίου Αθηνών στο τμήμα Ιστορίας και Αρχαιολογίας και το καλοκαίρι του 1940 με υποτροφία του ιδρύματος Humbolt συνεχίζει σπουδές στο πανεπιστήμιο της Βιέννης και του Μονάχου. Το 1948 αναγορεύτηκε διδάκτωρ της Φιλοσοφικής Σχολής Αθηνών. Θέμα της διατριβής της ήταν "Η Σύγκλητος εις το Βυζαντινόν κράτος", "Επετηρίς του Αρχείου της Ιστορίας του Ελληνικού Δικαίου" (2 τόμοι, 1949)Τα έτη 1947-1950 δίδαξε στο Γυμνάσιο της Γαλλικής Σχολής "Άγιος Ιωσήφ". Στη Φιλοσοφική Σχολή έγινε υφηγήτρια το 1960, με θέμα της επί υφηγεσία διατριβής της: "Εκλογή,αναγόρευσις και στέψις του Βυζαντινού αυτοκράτορος". Πραγματείαι της Ακαδημίας Αθηνών 22,2 1956) και από το 1966 εντεταλμένη υφηγήτρια και το 1972 καθηγήτρια Βυζαντινής Ιστορίας της Φιλοσοφικής Σχολής Αθηνών. (Υπήρξε η πρώτη γυναίκα που κατέλαβε καθηγητική έδρα στη Σχολή αυτήν). Κατά τη διάρκεια της καθηγητικής της θητείας ασχολήθηκε ιδιαίτερα με τους θεσμούς της "Ανατολικής Ρωμαϊκής Αυτοκρατορίας του Ελληνικού Έθνους", όπως συχνά χαρακτήριζε το Βυζάντιο - επηρεασμένη από τον Κωνσταντίνο Άμαντο, προκάτοχό της στη συγκεκριμένη έδρα. Το 1985, μετά τη συνταξιοδότησή της απονεμήθηκε ο τίτλος της ομότιμης καθηγήτριας της ίδια σχολής. Ήταν σύζυγος του καθηγητή της Νομικής Αναστασίου Χριστοφιλόπουλου.Απεβίωσε στις 14 Οκτωβρίου 2012.
Εργογραφία.
Το πλούσιο συγγραφικό της έργο αφορά κυρίως τη μελέτη του βυζαντινού πολιτεύματος, τα κυριότερα έργα της είναι τα εξής:

</doc>
<doc id="47665" url="https://el.wikipedia.org/wiki?curid=47665" title="Γκυστάβ-Λεόν Σλυμπερζέ">
Γκυστάβ-Λεόν Σλυμπερζέ

Ο Γκυστάβ-Λεόν Σλυμπερζέ ("Gustave-Leon Schlumberger", 17 Οκτωβρίου 1844 - 9 Μαΐου 1929) ήταν Γάλλος βυζαντινολόγος, του οποίου η συμβολή στην προαγωγή των νομισματικών και σφραγιστικών ερευνών της βυζαντινής περιόδου και της μεσαιωνικής λατινικής Ανατολής υπήρξε καθοριστική.
Βιογραφικά στοιχεία.
Γεννήθηκε στο Γκεμπβιλέ (Guebwiller) της Αλσατίας το 1844. Αρχικά σπούδασε ιατρική, στην οποία μάλιστα ανακηρύχθηκε διδάκτορας το 1872. Γρήγορα όμως απορροφήθηκε στη συλλογή και μελέτη νομισμάτων και ιστορικών μνημείων. Μάλιστα την περίοδο 1877 με 1878, δημοσίευσε τα πορίσματα των μελετών του. Το 1877 έγινε μέλος της "Γαλλικής Εταιρείας Αρχαιοδιφών" και στη συνέχεια μέλος της "Ακαδημίας Επιγραφών και Γραμμάτων". Χάρη στη γλαφυρότητα του λόγου του, έφερε την μελέτη της Βυζαντινής Αυτοκρατορίας ξανά στα ενδιαφέροντα των επιστημονικών κύκλων.
Τηρούσε συχνή αλληλογραφία με την Πηνελόπη Δέλτα αποτέλεσμα της οποίας ήταν και το μυθιστόρημά της «Στα χρόνια του Βουλγαροκτόνου» που εκδόθηκε στο Λονδίνο το 1911 σε επιμελημένη έκδοση.
Εργογραφία.
Τα γνωστότερα έργα του είναι τα εξής:

</doc>
<doc id="47667" url="https://el.wikipedia.org/wiki?curid=47667" title="Δημήτριος Ομπολένσκυ">
Δημήτριος Ομπολένσκυ

Ο Δημήτριος Ομπολένσκυ ("Дми́трий Дмитриевич Оболе́нский", 1 Απριλίου 1918 - 23 Δεκεμβρίου 2001) ήταν Ρώσος ιστορικός που εγκαταστάθηκε στη Μεγάλη Βρετανία και έγινε καθηγητής της ρωσικής και βαλκανικής ιστορίας στο πανεπιστήμιο της Οξφόρδης και συγγραφέας διαφόρων ιστορικών έργων.
Βιογραφικά στοιχεία.
Γεννήθηκε στην Αγία Πετρούπολη το 1918. Ήταν γιος του πρίγκιπα Ντμίτρι Ομπολένσκυ και της κόμισσας Μαρίας Σουλένσκυ. Αμέσως μετά τη γέννησή του οι γονείς του μετανάστευσαν στο Παρίσι. Φοίτησε στο λύκειο Παστέρ, στη συνέχεια στο Πανεπιστήμιο του Καίμπριτζ, όπου ανακηρύχθηκε διδάκτορας. Υπήρξε εταίρος του "Trinity College", όπου και δίδαξε σλαβικές γλώσσες ως λέκτορας έδρας. Το 1949 εξελέγη υφηγητής στην Έδρα της Σλαβικής και της Βαλκανικής Μεσαιωνικής Ιστορίας στο Πανεπιστήμιο της Οξφόρδης, όπου το 1961 εξελέγη τακτικός καθηγητής και ομότιμος το 1985.. Το 1974 ανακηρύχθηκε μέλος της Βρετανικής Ακαδημίας και της Βασιλικής Ιστορικής Εταιρείας. Επίσης υπήρξε αντεπιστέλλων μέλος της Ακαδημίας Αθηνών. Θεωρείται ένας από τους διαπρεπέστερους μελετητές της βυζαντινής και σλαβικής ιστορίας.
Πέθανε στο Μπάρφορντ το 2001.
Εργογραφία.
Μεταξύ των πολλών συγγραμμάτων του τα σημαντικότερα είναι:

</doc>
<doc id="47670" url="https://el.wikipedia.org/wiki?curid=47670" title="Γεώργιος Οστρογκόρσκι">
Γεώργιος Οστρογκόρσκι

Ο Γεώργιος Οστρογκόρσκι ("Гео́ргий Алекса́ндрович Острого́рский", Αγία Πετρούπολη, 19 Ιανουαρίου 1902 – Βελιγράδι, 24 Οκτωβρίου 1976) ήταν Ρώσος βυζαντινολόγος. Θεωρείται ως ένας από τους γνωστότερους βυζαντινολόγους τους 20ού αιώνα και ο τελευταίος εκπρόσωπος της σειράς των Ρώσων βυζαντινολόγων του 19ου-20ού αιώνα.
Βιογραφικά στοιχεία.
Ο Γεώργιος Οστρογκόρσκι γεννήθηκε στην Αγία Πετρούπολη το 1902. Αφού τέλειωσε το κλασικό γυμνάσιο στην Πετρούπολη το 1919 με την οικογένειά του εγκατέλειψε τη Ρωσία. Σπούδασε για λίγο ιστορία στην Πράγα και το 1921 φοιτά στο Πανεπιστήμιο της Χαϊδελβέργης: δάσκαλοί του οι Jaspers, Weber, Curtius, Salin. Το 1925 ανακηρύχθηκε αριστούχος διδάκτορας των ιστορικών επιστημών στο ίδιο πανεπιστήμιο και στη συνέχεια φεύγει για το Παρίσι οπου παρακολουθεί μαθήματα των Diehl και Millet. Το θέμα της διδακτορικής του διατριβής, ήταν πάνω στη φορολόγηση της κοινοτικής γης στην Βυζαντινή Αυτοκρατορία κατά τον 10ο αιώνα. Δίδαξε ως υφηγητής στο Πανεπιστήμιο του Μπρεσλάου το διάστημα μεταξύ των ετών 1928 με 1933. Από το 1933 δίδαξε ως ο τακτικός καθηγητής της έδρας των Βυζαντινών Σπουδών του Πανεπιστημίου του Βελιγραδίου. Εκεί το 1940, δημοσίευσε το γνωστότερο από τα έργα του, την "Ιστορία του Βυζαντινού κράτους". Το 1948, ανέλαβε τη διεύθυνση του Βυζαντινολογικού Ινστιτούτου της Σερβικής Ακαδημίας Επιστημών. Και μετά την συνταξιοδότησή του δίδασκε στους μεταπτυχιακούς φοιτητές του Πανεπιστημίου. Δημοσίευσε πάνω από 200 μελέτες σε διάφορα περιοδικά βυζαντινολογίας. Για την προσφορά του τιμήθηκε από πολλές ακαδημίες και πανεπιστήμια της Ευρώπης. Υπήρξε ξένος εταίρος της Ακαδημίας Αθηνών. Πέθανε στο Βελιγράδι το 1976.
Η ιστορία του βυζαντινού κράτους.
Τη βυζαντινή ιστορία του τη συνέγραψε σε ηλικία 35 ετών και τη δημοσίευσε σε ηλικία 38 ετών. Ο W. Otto, διευθυντής της σειράς Handbuch der Alterumswissenshaft, του ανέθεσε να συγγράψει τη βυζαντινή ιστορία το 1935 κι εκείνος την είχε ετοιμάσει εντός δύο ετών. Το 1940 και το 1952 κυκλοφόρησαν οι δύο πρώτες εκδόσεις της στα γερμανικά και το 1956 οι πρώτες στα γαλλικά και στα αγγλικά, ενώ το 1959 στα σερβοκροάτικα, το 1961 στα σλοβένικα. Έχοντας γνωρίσει συνολικά δεκαπέντε εκδόσεις, χαρακτηρίστηκε ως έργο κλασικό στο είδος του και ως το πιο διαδεδομένο εγχειρίδιο βυζαντινής ιστορίας

</doc>
<doc id="47671" url="https://el.wikipedia.org/wiki?curid=47671" title="Σκαθάρι">
Σκαθάρι

 &lt;ns&gt;0&lt;/ns&gt;
 &lt;revision&gt;
 &lt;parentid&gt;4860286&lt;/parentid&gt;
 &lt;timestamp&gt;2017-02-12T15:55:21Z&lt;/timestamp&gt;
 &lt;contributor&gt;
 &lt;username&gt;V-astro&lt;/username&gt;
 &lt;/contributor&gt;
 &lt;comment&gt;+ σημαντική προσθήκη, επιμέλεια&lt;/comment&gt;
 &lt;model&gt;wikitext&lt;/model&gt;
 &lt;format&gt;text/x-wiki&lt;/format&gt;
Η λέξη σκαθάρι μπορεί να αναφέρεται σε κάποιο από τα παρακάτω:

</doc>
<doc id="47674" url="https://el.wikipedia.org/wiki?curid=47674" title="Γκέρχαρντ Ποντσκάλσκυ">
Γκέρχαρντ Ποντσκάλσκυ

Ο Γκέρ(χ)αρντ Ποντσκάλσκυ ανήκει στο τάγμα των Ιησουϊτών. Γεννήθηκε στο Σααρμπρύκεν της Γερμανίας το 1937. Το 1956 εντάχθηκε στο τάγμα των Ιησουϊτών. Το διάστημα 1958-1961 σπούδασε φιλοσοφία στο Πούλλαχ και το 1963-67 θεολογία στη Φιλοσοφική και Θεολογική Σχολή Sankt Georgen της Φρανκφούρτης. Το 1971 αναγορεύτηκε διδάκτορας Θεολογίας και Φιλοσοφίας του Πανεπιστημίου του Μονάχου με θέμα την εσχατολογία της Βυζαντινής Αυτοκρατορίας. Από το 1981 διδάσκει ως τακτικός καθηγητής στο "Sankt Georgen" της Φρανκφούρτης. Επίσης από το 1978 διδάσκει ως επισκέπτης καθηγητής στο Ποντιφικό Ινστιτούτο Ανατολικών Σπουδών. Έχει συγγράψει πλήθος μελετών με θέμα τη Βυζαντινή θεολογία, φιλοσοφία και πατρολογία, επίσης θεωρείται ειδικός στην Ορθόδοξη σλαβική γραμματεία.
Τα γνωστότερα έργα του είναι τα εξής:

</doc>
<doc id="47679" url="https://el.wikipedia.org/wiki?curid=47679" title="Ζιοβάννι">
Ζιοβάννι



</doc>
<doc id="47680" url="https://el.wikipedia.org/wiki?curid=47680" title="Νικόλαος Στράτος">
Νικόλαος Στράτος

Ο Νικόλαος Στράτος (16 Μαΐου 1872 - 15 Νοεμβρίου 1922) ήταν Έλληνας πολιτικός, που έγινε πρωθυπουργός της Ελλάδας το 1922 για έξι ημέρες. Στις 31 Οκτωβρίου δικάστηκε ως ένας από τους υπευθύνους για την Μικρασιατική καταστροφή στη δίκη των έξι, καταδικάστηκε και εκτελέστηκε στις 15 Νοεμβρίου στο Γουδή.
Βιογραφία.
Καταγόταν από το Λουτρό Αιτωλοακαρνανίας και σπούδασε νομικά. Εξελέγη βουλευτής για πρώτη φορά το 1902. Μετά το Κίνημα στο Γουδί χρημάτισε υπουργός Εσωτερικών στην κυβέρνηση του Δημητρίου Ράλλη και το 1912 υπουργός Ναυτικών στην κυβέρνηση Βενιζέλου. Το 1910 προσχώρησε στο κόμμα των Φιλελευθέρων. Το 1911 εξελέγη πρόεδρος της Β' διπλής Αναθεωρητικής Βουλής. Δύο χρόνια αργότερα εντάχθηκε στους αντιβενιζελικούς. Το 1915 διορίστηκε υπουργός Ναυτικών στην κυβέρνηση Γούναρη. 
Το 1916 ίδρυσε το «Εθνικό Συντηρητικό Κόμμα» και υποστήριξε πολιτική ουδετερότητας στον Α' Παγκόσμιο Πόλεμο. Το 1922 διετέλεσε υπουργός Εσωτερικών στην κυβέρνηση Πρωτοπαπαδάκη. Τον Μάιο του 1922 σχημάτισε κυβέρνηση (Κυβέρνηση Νικολάου Στράτου 1922) όπου ανέλαβε και το χαρτοφυλάκιο του Υπουργείου Εξωτερικών αλλά παραιτήθηκε λίγες μέρες αργότερα.
Τέλος συνελήφθη από τους κινηματίες στρατιωτικούς της Μικρασιατικής εκστρατείας και προσήχθη σε δίκη, γνωστή και ως δίκη των έξι. Το στρατοδικείο τον έκρινε ένοχο για έσχατη προδοσία και τον καταδίκασε σε θάνατο. Τουφεκίστηκε στο Γουδή. Το 2010, μετά από αίτηση του Μιχάλη Πρωτοπαπαδάκη που είχε υποβάλει από το 2008, εγγονού του πρώην πρωθυπουργού Πέτρου Πρωτοπαπαδάκη, παύθηκε οριστικά από τον Άρειο Πάγο η δίωξη των έξι (ανάμεσά τους και του Νικόλαου Στράτου) λόγω παραγραφής.
Ήταν παντρεμένος με τη Μαρία Κορομηλά, κόρη του συγγραφέα Δημητρίου Κορομηλά, και είχε δύο παιδιά, την Δόρα, χορεύτρια και τιμημένη με το "παγκόσμιο βραβείο Θεάτρου" και τον Ανδρέα, βουλευτή.

</doc>
<doc id="47682" url="https://el.wikipedia.org/wiki?curid=47682" title="Τζιοβάννι Σίλβα ντε Ολιβέιρα">
Τζιοβάννι Σίλβα ντε Ολιβέιρα



</doc>
<doc id="47683" url="https://el.wikipedia.org/wiki?curid=47683" title="Επιδημιολογία">
Επιδημιολογία

Επιδημιολογία είναι η μελέτη της κατανομής και της εξέλιξης διαφόρων νοσημάτων στον ανθρώπινο πληθυσμό (περιγραφική επιδημιολογία) και των παραγόντων που τις διαμορφώνουν ή μπορούν να τις επηρεάσουν (αναλυτική επιδημιολογία). 
Ο ενεργός επιδημιολόγος που εργάζεται σε τομείς η θεματολογία των οποίων εκτείνεται από πρακτικά ζητήματα, όπως η διερεύνηση μίας επιδημίας, μία περιβαλλοντική έκθεση και η αγωγή υγείας, μέχρι πιο θεωρητικά, όπως η ανάπτυξη στατιστικών, μαθηματικών, φιλοσοφικών, βιολογικών και ψυχοκοινωνικών θεωριών. Έτσι, οι επιδημιολόγοι ασχολούνται σε μία σειρά τύπων επιστημονικής μελέτης –από μελέτες παρατήρησης έως πειραματικές μελέτες- με σκοπό τον προσδιορισμό αμερόληπτων σχέσεων μεταξύ εκθέσεων, όπως η διατροφή, οι βιολογικοί παράγοντες, το άγχος , και του αποτελέσματος, όπως π.χ. μία ασθένεια, η υγεία κ.τ.λ. Στη σύγχρονη επιδημιολογία, χρησιμοποιούνται μέθοδοι και τεχνικές από την Πληροφορική της Υγείας.
Οι επιδημιολόγοι εργάζονται σε ένα εύρος περιβαλλόντων. Μερικοί εργάζονται στο «πεδίο», δηλαδή στην κοινότητα, συχνά σε μία υπηρεσία Δημόσιας υγείας και αποτελούν συχνά τον ακρογωνιαίο λίθο στη διερεύνηση επιδημιών/επιδημικών εξάρσεων. Άλλοι εργάζονται σε εθνικά κέντρα Δημόσιας Υγείας ή σε μη κερδοσκοπικά ινστιτούτα/ιδρύματα. Στην Ελλάδα, δραστηριοποιούνται ο Εθνικός Οργανισμός Δημόσιας Υγείας (πρώην Κέντρο Ελέγχου και Πρόληψης Νοσημάτων, ΚΕ.ΕΛ.Π.ΝΟ.,) και η Εθνική Σχολή Δημόσιας Υγείας (Ε.Σ.Δ.Υ.).Ο όρος «τρίγωνο της επιδημιολογίας» χρησιμοποιείται για την περιγραφή του τριγώνου «παράγοντας», «περιβάλλον» και «υποδόχο».
Είδη Επιδημιολογικής Μελέτης.
Υπάρχουν πολλά είδη μελέτης στο τομέα της επιδημιολογίας.
&gt;Αναλυτική: Συγκριτική μελέτη που αποσκοπεί στην αναγνώριση και ποσοστικοποίηση σχέσεων, τον έλεγχο υποθέσεων και την αναγνώριση αιτιών.
&gt;Ελέγχου Περιπτώσεων: Είδος παρατηριτικής αναλυτικής μελέτης βασισμένη στην παρουσία και απουσία ασθένειας.
&gt;Λόγου: Είδος παρατηριτικής αναλυτικής μελέτης βασισμένη σε χαρακτηριστικά έκθεσης ή μελών σε μια ομάδα. Ασθένεια, θάνατος ή άλλα σχετικά με την υγεία αποτελέσματα τίθενται υπό σύγκριση.
&gt;Πειραματική: Ο ερευνητής προσδιορίζει την κατηγορία έκθεσης για κάθε άτομο (κλινική δοκιμή) ή κοινότητα (κοινοτική δοκιμή), και μετά ακολουθούν η μελέτη των ατόμων ή της κοινότητας για να εντοπιστούν οι επιπτώσεις της έκθεσης.
&gt;Παρατηριτική: Επιδημιολογική μελέτη σε καταστάσεις όπου η φύση μπορεί να πάρει την πορεία της. Αλλαγές 'η διαφορές σε ένα χαρακτηριστικό μελετώνται σε σχέση με αλλαγές ή διαφορές σε άλλους, χωρίς την παρέμβαση του ερευνητή.
Ετυμολογία.
Η ετυμολογία της λέξης ‘επιδημιολογία’ (ελληνική λέξη "επί" + "δήμος") υποδηλώνει ότι χρησιμοποιείται για ανθρώπινους πληθυσμούς μόνο. Η αντίστοιχη λέξη της «επιδημίας» για ζωικούς πληθυσμούς είναι η επιζωοτία και, της «επιδημιολογίας», επιζωοτιολογία.

</doc>
<doc id="47684" url="https://el.wikipedia.org/wiki?curid=47684" title="Κάρολος Α΄ Τόκκος">
Κάρολος Α΄ Τόκκος

Ο Κάρολος Α΄ Τόκκος (1372 - 4 Ιουλίου 1429) ήταν κόμης παλατινός Κεφαλληνίας, Ζακύνθου (περίπου 1376-1429), δούκας Λευκάδας, Δεσπότης Ηπείρου (1411-1429) και βαρώνος της Βοστίτσας.
Βιογραφία.
Ο Κάρολος γεννήθηκε περίπου το 1372. Διαδέχθηκε τον πατέρα του Λεονάρδο Α΄ Τόκκο παλατινό κόμη Κεφαλληνίας, Ζακύνθου &amp; Λευκάδας, μετά τον θάνατό του. Άνδρας φιλόδοξος, επέκτεινε την κυριαρχία του στις ηγεμονίες Άρτας, Ακαρνανίας, Ιωαννίνων, νότιας Αλβανίας και διαφόρων τμημάτων της Ηλείας στην Πελοπόννησο.
Νυμφεύτηκε τη Φραγκίσκα Ατσαγιόλι, θυγατέρα του Δούκα των Αθηνών Νέριου Α΄, η οποία είχε τον τίτλο της Βασίλισσας των Ρωμαίων, και του δόθηκε προίκα η Βαρωνία της Βοστίτσας (Αιγίου). Μετά τον θάνατο τού πεθερού του έστειλε τον αδελφό του Λεονάρδο Β΄ και κατέλαβε με την βία την Κόρινθο και τα Μέγαρα το 1395, που ανήκαν στο Δουκάτο των Αθηνών.
Κυβερνούσε τις κτήσεις του με Αρμοστές και έγινε ένας από τους ισχυρότερους Φράγκους δυνάστες στην Ελλάδα, πετυχαίνοντας από τον Βασιλιά της Νάπολης, στον οποίο ήταν υποτελής, την κατάργηση, ύστερα από 170 χρόνια, των φεουδαλικών δεσμών της Κομητείας του με το Πριγκιπάτο της Αχαΐας.
Στη διαμάχη του με τους Παλαιολόγους για τις κτήσεις του στην Πελοπόννησο, λύση έδωσε η μεσολάβηση του ιστορικού Φραντζή και σαν επισφράγισμα της συμφωνίας ο Κάρολος έδωσε την ανιψιά του Μαγδαληνή Τόκκο, θυγατέρα του αδελφού του Λεονάρδου Β΄, σαν σύζυγο στον δεσπότη του Μωρέως και μετέπειτα τελευταίο Βυζαντινό Αυτοκράτορα Κωνσταντίνο Παλαιολόγο.
Το 1399 ανέθεσε την διακυβέρνηση της Ζακύνθου σαν κληρονομική κτήση στον αδελφό του Λεονάρδο Β΄, ο οποίος το 1407 κατέλαβε και λεηλάτησε με τον στρατό του το κάστρο Χλεμούτσι στην απέναντι ακτή της Πελοποννήσου. 
Το 1411 προσκλήθηκε στα Ιωάννινα ως διάδοχος του αποθανόντα θείου του Ησαϋ Μπουοντελμόντι, παρά την αντίδραση του Μαυρίκιου Μπούα ηγεμόνα της Άρτας. Σε μάχη που έγινε το 1414 ο Μαυρίκιος σκοτώθηκε και ο Κάρολος πολιόρκησε την Άρτα και την κατέλαβε. Έτσι, σύμφωνα με το χρονικό των Τόκκων, η Ήπειρος μαζί με ορισμένα από τα Ιόνια νησιά αποτέλεσαν και πάλι ενιαία πολιτική οντότητα. Ο Κάρολος αυτοαναγορεύτηκε Δεσπότης της Άρτας και των Ιωαννίνων. Υπερηφανευόταν ο ίδιος, σύμφωνα με τoυς χρονικογράφους, που υιοθέτησε αυτό τον τίτλο και επιδείκνυε την ελληνικότητά του, υπογράφοντας τις αποφάσεις και τα έγγραφά του σε ελληνική γλώσσα με κόκκινο μελάνι, με το οποίο υπέγραφαν οι βυζαντινοί δεσπότες.
Επειδή δεν είχε δικά του νόμιμα παιδιά στη ζωή, υιοθέτησε τα παιδιά του αδελφού του Λεονάρδου Β΄ την ίδια χρονιά. Το 1415 ο Βυζαντινός Αυτοκράτορας Μανουήλ Β΄ Παλαιολόγος απονέμει στον Κάρολο τον τίτλο του Δεσπότη, καθώς οι Τόκκοι εξουσίαζαν πλέον τις μεγαλύτερες πόλεις της Ηπείρου. Πέθανε στα Ιωάννινα στις 4 Ιουλίου 1429 και τον διαδέχθηκε ο ανεψιός του Κάρολος Β΄ Τόκκος.
Οικογένεια.
Ο Κάρολος Α΄ απέκτησε από την σύζυγό του Φραγκίσκα Ατζιαϊόλι, κόρη του Νέριου Α' δούκα των Αθηνών, τρία νόμιμα παιδιά: τον Κάρολο, την Μαγδαληνή και την Κρέουσα, τα οποία όμως απεβίωσαν λίγο μετά το 1414. Είχε όμως πέντε νόθους γιους: τον Μέμνονα, τον Ηρακλή, τον Τύρνο, τον Αντώνιο και τον Ορλάντο.
Το Χρονικό των Τόκκων.
Σημαντικές πληροφορίες για την εποχή του Καρόλου Α΄ περιέχονται στο Χρονικό των Τόκκων, ένα έμμετρο χρονικό αγνώστου συγγραφέα, που περιγράφει τα γεγονότα της χρονικής περιόδου 1375-1425.
Βιβλιογραφία.
Λεωνίδας Χ. Ζώης Ιστορία της Ζακύνθου, Αθήνα 1955, σελ.104-105

</doc>
<doc id="47686" url="https://el.wikipedia.org/wiki?curid=47686" title="ΠΑΟΚ (Γυναίκες ποδόσφαιρο)">
ΠΑΟΚ (Γυναίκες ποδόσφαιρο)



</doc>
<doc id="47687" url="https://el.wikipedia.org/wiki?curid=47687" title="Παγκύπριο πρωτάθλημα ποδοσφαίρου γυναικών">
Παγκύπριο πρωτάθλημα ποδοσφαίρου γυναικών

Το Παγκύπριο πρωτάθλημα ποδοσφαίρου γυναικών είναι πρωτάθλημα γυναικείου ποδοσφαίρου της Κύπρου. Διοργανώνεται από την Κυπριακή Ομοσπονδία Ποδοσφαίρου (Κ.Ο.Π.). Από το πρωτάθλημα αυτό ανακηρύσσεται ο πρωταθλητής Κύπρου, ο οποίος αποκτά το δικαίωμα συμμετοχής στο Τσάμπιονς Λιγκ.
Πολυνίκης της διοργάνωσης είναι οι Apollon Ladies με 10 κατακτήσεις.
Οι πρωταθλήτριες ομάδες.
Στον πίνακα που ακολουθεί παρουσιάζονται οι πρωταθλήτριες ομάδες κάθε περιόδου. Το πρωτάθλημα της περιόδου 2019-20 διακόπηκε λόγω της πανδημίας του κορωνοιού.
Κατακτήσεις ανά ομάδα.
Ο πίνακας που ακολουθεί παρουσιάζει τις συνολικές κατακτήσεις πρωταθλημάτων ανά ομάδα.

</doc>
<doc id="47689" url="https://el.wikipedia.org/wiki?curid=47689" title="Μαρία Κιουρί">
Μαρία Κιουρί

Η Μαρία Σαλώμη Σκουοντόφσκα-Κιουρί ("Maria Salomea Skłodowska-Curie", 7 Νοεμβρίου 1867 ) ήταν Πολωνή φυσικός και χημικός. Σε συνεργασία με τον σύζυγό της, Πιερ Κιουρί, ανακάλυψε το ράδιο και μελέτησε τα φαινόμενα της ραδιενέργειας. Ανακάλυψε επίσης το πολώνιο και υπήρξε η πρώτη γυναίκα που έγινε καθηγήτρια στο πανεπιστήμιο της Σορβόνης, ενώ τιμήθηκε δυο φορές με το Βραβείο Νόμπελ στη Φυσική (1903) και τη Χημεία (1911). Υπήρξε η πιο φημισμένη γυναίκα επιστήμων της εποχής της, γνωστή επίσης ως Μαντάμ Κιουρί.
Βιογραφία.
Νεανικά χρόνια.
Η Μαρία Σκουοντόφσκα γεννήθηκε το 1867 στη Βαρσοβία και ήταν το πέμπτο παιδί ευκατάστατης οικογένειας. Ο πατέρας της, Βουαντίσουαφ Σκουοντόφσκι ("Władysław Skłodowski"), ήταν καθηγητής φυσικής και μαθηματικών και υποδιευθυντής σε Λύκειο θηλέων της Βαρσοβίας ενώ η μητέρα της, Μαρία, η οποία ανήκε σε αριστοκρατική οικογένεια χωρίς όμως οικονομική άνεση, ήταν καθηγήτρια σε σχολή της ίδιας πόλης. Οι γονείς της τής είχαν δώσει τρία υποκοριστικά: Μάνια, Μανιούσια, Αντσιουπέτσιο. Η Μαρία Σκουοντόφσκα μαζί με τα τέσσερα αδέλφια της μεγάλωσε σε δύσκολη εποχή για την Πολωνία, αφού δεν είχαν περάσει πολλά χρόνια από την αποτυχημένη επανάσταση του 1863. Από μικρή ξεχώριζε στο σχολείο για τις ικανότητες της, κυρίως στην φυσική και στα μαθηματικά. Η δυστυχία όμως δεν άργησε να χτυπήσει την πόρτα της οικογένειάς της. Το 1874 ήταν δύσκολη χρονιά, καθώς η μητέρα της πήγε στη Νίκαια για θεραπεία από φυματίωση και τον ίδιο χρόνο ο πατέρας της έπεσε σε κυβερνητική δυσμένεια, με αποτέλεσμα να μειωθεί ο μισθός του και να του αφαιρεθεί το διαμέρισμα που του είχε παραχωρηθεί. Δύο χρόνια αργότερα η αδελφή της, Σοφία, πέθανε από τύφο, ενώ το 1878 η μητέρα της, Μαρία, απεβίωσε. Παρ' όλες τις κακουχίες, η Μαρία Σκουοντόφσκα συνέχισε τις σπουδές της σε κρατικό γυμνάσιο και αποφοίτησε με επιτυχία. Εκείνη την εποχή δεν επιτρεπόταν η φοίτηση γυναικών στα πολωνικά πανεπιστήμια, με αποτέλεσμα να πρέπει να μετακομίσει στο εξωτερικό. Όμως η φτώχεια της οικογένειας την ανάγκασε να αναζητήσει εργασία ως γκουβερνάντα και δασκάλα σε πλούσιες οικογένειες, ενώ ταυτόχρονα, μαζί με τη φίλη της Μαρία Ρακόφσκα και τις δύο αδελφές της, παρακολούθησε μαθήματα στο παράνομο «Ιπτάμενο Πανεπιστήμιο». Εκείνη την περίοδο μεγάλο μέρος του μισθού της το έστελνε στην αδελφή της, Μπρονισουάβα, που σπούδαζε ιατρική στο Παρίσι.
Στην οικογένεια όπου εργαζόταν γνώρισε και ερωτεύτηκε τον Καζίμιεζ Μπουοντίφσκι, αλλά ύστερα από παρέμβαση των γονέων του το ειδύλλιο διαλύθηκε.
Σπουδές.
Το 1891, σε ηλικία 24 ετών, μετακόμισε στο σπίτι τής μεγαλύτερης αδελφής της, Μπρονισουάβα, στο Παρίσι για να παρακολουθήσει μαθήματα στη σχολή Θετικών επιστημών του πανεπιστημίου της Σορβόνης. Τα φοιτητικά της χρόνια ήταν δύσκολα λόγω των οικονομικών δυσκολιών που αντιμετώπιζε. Μάλιστα κατά τη διάρκεια της διαμονής της στο Καρτιέ Λατέν περιόρισε σε τόσο μεγάλο βαθμό τα γεύματα της, ώστε λιποθύμησε και αναγκάστηκε να επιστρέψει, ύστερα από πιέσεις του γαμπρού της, Καζίμιερζ Ντουούσκι, στο σπίτι της αδελφής της. Αφού ανέρρωσε, επέστρεψε στο δικό της διαμέρισμα. Σημαντική οικονομική ενίσχυση για τη συνέχιση των σπουδών της έλαβε από ένα πολωνικό ίδρυμα, το οποίο της παραχώρησε υποτροφία 600 ρουβλίων. Η καθημερινή της ζωή περιελάμβανε διάβασμα και λίγες ώρες ύπνου, ενώ απέφευγε να κάνει παρέα με Γάλλους και διατηρούσε επαφές μόνο με λιγοστούς Πολωνούς φοιτητές και επιστήμονες. Τελικά η Μαρία Σκουοντόφσκα αποφοίτησε από το πανεπιστήμιο της Σορβόνης με τα πτυχία των μαθηματικών, της χημείας και της φυσικής.
Η γνωριμία της με τον Πιερ Κιουρί.
Η Μαρία Σκουοντόφσκα συνάντησε για πρώτη φορά τον Πιερ Κιουρί τον Φεβρουάριο του 1894. Γνωρίστηκαν μέσω του καθηγητή Φυσικής του Πανεπιστημίου Φριμπούρ της Πολωνίας Μ. Κοβάλσκι. Ο Πιερ Κιουρί είχε σπουδάσει Φυσική στη Σορβόνη και ήταν μερικά χρόνια μεγαλύτερος της. Στην αρχή της γνωριμίας τους αναπτύχθηκε αμοιβαίος αλληλοσεβασμός που εξελίχθηκε σε βαθύτερο αίσθημα. Η χαρά και ο ενθουσιασμός της Μαρίας δεν περιγραφόταν όταν ο Πιερ της χάρισε το βιβλίο του «Περί της συμμετρίας στα φυσικά φαινόμενα. Συμμετρία μεταξύ ηλεκτρικού πεδίου και μαγνητικού πεδίου» με αφιέρωση που έγραφε: "«Στη δεσποινίδα Σκουοντόφσκα με τον σεβασμό και τη φιλία του συγγραφέα Πιερ Κιουρί»". Τον Μάιο του 1894 ο Πιερ έκανε πρόταση γάμου στη Μαρία Σκουοντόφσκα, αλλά εκείνη απάντησε αρνητικά λόγω της προοπτικής να εγκαταλείψει για πάντα τη Βαρσοβία και τον πατέρα της. Τελικά, μετά από ένα χρόνο, η Μαρία αποδέχθηκε την πρόταση του Πιερ και παντρεύτηκαν με πολιτικό γάμο στο δημαρχείο του Παρισιού. Στον γάμο δεν είχαν καν δαχτυλίδια, επειδή ο Πιερ Κιουρί δήλωνε άθεος. Ο μήνας του μέλιτος που ακολούθησε ήταν μάλλον ασυνήθιστος, αφού πραγματοποίησαν τον γύρο της Γαλλίας με ποδήλατα. Από τότε η Μαρία Σκουοντόφσκα απέκτησε το επώνυμο "Κιουρί", με το οποίο έγινε ευρέως γνωστή. Στις 12 Σεπτεμβρίου του 1897 απέκτησαν την κόρη τους Ειρήνη και το 1904 τη δεύτερη κόρη τους, Εύα. Η Εύα πέθανε σε ηλικία 103 ετών στις 22 Οκτωβρίου του 2007.
Μετά τον γάμο της με τον Πιερ Κιουρί, η Μαρία συνέχισε τις επιστημονικές έρευνές της. Στην ανατροφή των δύο παιδιών τους βοήθησε ο πατέρας του Πιερ, ο οποίος ήταν χήρος. Χαρακτηριστικό στην ανατροφή που έδωσε στις κόρες της είναι ότι δεν τις ώθησε σε καμία θρησκεία, αφήνοντας αυτές να επιλέξουν ποια προτιμούν. Τα παιδιά της Κιουρί ακολούθησαν την εξής πορεία στη ζωή τους: η Εύα Κιουρί-Λαμπουίς έγινε συγγραφέας και έγραψε τη βιογραφία της μητέρας της με τίτλο "«Μαντάμ Κιουρί»", ενώ η Ιρέν Ζολιό-Κιουρί παντρεύτηκε τον μαθητή της μητέρας της και φυσικό Φρεντερίκ Ζολιό, σπούδασε φυσικός και βραβεύτηκε με το Νομπέλ Χημείας.
Το 1906 ο Πιερ Κιουρί, ενώ διέσχιζε τον δρόμο, σε μια στιγμή αφηρημάδας παρασύρθηκε από άμαξα και σκοτώθηκε. Αμέσως μετά τον θάνατό του, χιλιάδες μηνύματα συμπαράστασης έφτασαν στο σπίτι τους από πολιτικούς, επιστήμονες και αγνώστους. Η κηδεία έγινε στο νεκροταφείο του Σο, όπου η Μαρία συνοδευόταν από τον πεθερό της. Τον επικήδειο εκφώνησε ο φίλος του Πιερ, Ανρί Πουανκαρέ.
Τελευταία χρόνια.
Μερικά χρόνια μετά τον θάνατο του Πιερ Κιουρί, το 1910, η Μαρία σύναψε σχέση με τον Πολ Λανζεβάν, πέντε χρόνια μικρότερό της και πατέρα τεσσάρων παιδιών, πρώην μαθητή του συζύγου της και εν διαστάσει παντρεμένο. Στο άκουσμα της είδησης από τον γαλλικό τύπο, η γαλλική κοινωνία κατέκρινε τη Μαρία Κιουρί, με αποτέλεσμα σε συνδυασμό με μια αρρώστια που την ταλαιπωρούσε, να κινδυνεύσει σοβαρά η υγεία της. Ενδεικτική περίπτωση της στάσης που κράτησε ο γαλλικός τύπος απέναντί της είναι η αποσιώπηση της απονομής του Νομπέλ Χημείας στη Μαρία Κιουρί το 1911. Σχεδόν καμία εφημερίδα δεν έγραψε σχετικά με τη διάκριση της Κιουρί. Παρ' όλα αυτά, εκείνη δεν σταμάτησε ποτέ να αποκαλεί τη Γαλλία δεύτερη πατρίδα της.
Σημαντική είναι η προσφορά της στον Α' Παγκόσμιο Πόλεμο, στη διάρκεια του οποίου εφοδίασε με δικά της έξοδα πολλά πολεμικά νοσοκομεία με συσκευές ακτίνων Χ, έτσι ώστε να εντοπίζονται τα θραύσματα και οι σφαίρες που ήταν καρφωμένες στα σώματα των στρατιωτών. Υπολογίζεται ότι η ίδια, με τα χρήματα που είχε συγκεντρώσει από τα δύο βραβεία Νομπέλ, έστησε περίπου 250 ακτινολογικούς θαλάμους στα πολεμικά μέτωπα.
Το 1912 η Μαρία Κιουρί χειρουργήθηκε στα νεφρά. Από το 1933 η υγεία της είχε κλονιστεί σημαντικά λόγω της έκθεσής της στη ραδιενέργεια (έπασχε από λευχαιμία). Έτσι, στις 4 Ιουλίου του 1934 απεβίωσε, αφήνοντας πίσω της πραγματικά μεγάλο έργο. Ενταφιάστηκε δίπλα στον άντρα της στο κοιμητήριο του Σο. Το 1995 τα οστά της μεταφέρθηκαν στο Πάνθεον, το μαυσωλείο στο οποίο βρίσκονται θαμμένοι οι «μεγάλοι άνδρες» της Γαλλίας. Η Μαρία Κιουρί θεωρείται από τον καθηγητή της Ιατρικής Πιερ Ρεγκό ένα από τα πρώτα θύματα της ραδιενέργειας.
Επιστημονικό έργο.
Η Μαρία Κιουρί έγινε γνωστή για την ανακάλυψη του ραδίου και τις μελέτες για τη ραδιενέργεια. Από το 1891 μελετούσε τις εργασίες του Μπεκερέλ με κύριο θέμα τις ακτινοβολίες που εξέπεμπαν τα άλατα του ουρανίου με αποτέλεσμα, ύστερα από παρότρυνση του ίδιου του Μπεκερέλ, να διαλέξει για θέμα της διατριβής της αυτά τα φαινόμενα. Για την πρόοδο των ερευνών της, το πανεπιστήμιο της Σορβόνης τής παραχώρησε μια υπόγεια αποθήκη με στοιχειώδη εξοπλισμό. Παρ' όλες τις κακές συνθήκες που επικρατούσαν στο εργαστήριο, η Μαρία Κιουρί απέδειξε ότι η εκπομπή των ακτίνων ήταν μια ιδιότητα των ατόμων του ουρανίου και ότι η ένταση της ακτινοβολίας που παραγόταν από το ουράνιο ήταν ανάλογη της ποσότητας. Επίσης, διαπίστωσε ότι η εκπομπή των ακτίνων δεν επηρεαζόταν από τις εξωτερικές μεταβολές, καθώς και ότι, εκτός από το ουράνιο, κάποιες ενώσεις του στοιχείου του θορίου εξέπεμπαν επίσης ακτινοβολία. Ύστερα από αυτές τις πρώτες ανακαλύψεις, η Μαρία Κιουρί πρότεινε την αλλαγή του ονόματος από «ακτίνες ουρανίου» σε «ραδιενέργεια», η οποία περιγράφει γενικά την ιδιότητα της εκπομπής ακτινοβολιών. Η πιο σημαντική όμως παρατήρηση ήταν ότι μερικά ορυκτά ουρανίου παρουσίαζαν πολύ πιο ισχυρή ραδιενέργεια από το ουράνιο. Η συγκεκριμένη παρατήρηση συνάρπασε τον Πιέρ Κιουρί, που αποφάσισε να εγκαταλείψει τις έρευνές του στους κρυστάλλους για να βοηθήσει τη Μαρία στο δύσκολο έργο της.
Στις 18 Ιουλίου του 1898 οι Κιουρί ανακοινώνουν στην επιστημονική κοινότητα την ανακάλυψη ενός νέου στοιχείου, του πολωνίου, που ονομάστηκε έτσι προς τιμήν της πατρίδας της Μαρίας Κιουρί. Στις 26 Δεκεμβρίου του ίδιου έτους αναγγέλλεται από το ζεύγος Κιουρί η ανακάλυψη του ραδίου. Τα συγκεκριμένα στοιχεία είχαν ανιχνευθεί με τη βοήθεια της ραδιενέργειας. Προσπάθησαν να απομονώσουν τα δύο νέα στοιχεία. Για τέσσερα χρόνια εξέταζαν τύπους ορυκτών που προμηθεύονταν από ορυχείο της Βοημίας. Τον διαχωρισμό του ραδίου τον πέτυχαν με κλασματική κρυστάλλωση, εκμεταλλευόμενοι τη μικρότερη διαλυτότητα του χλωριούχου ραδίου σε σχέση με το χλωριούχο βάριο. Τελικά το 1902 κατάφεραν και απομόνωσαν 1/10 του γραμμαρίου καθαρό ράδιο και 1/20 καθαρό πολώνιο. Επιπλέον προσδιόρισαν τα ατομικά τους βάρη. Έτσι, ύστερα από μερικές έρευνες των επιστημόνων, τα δύο νέα στοιχεία αναγνωρίστηκαν επισήμως από την επιστημονική κοινότητα.
Εντύπωση προκαλεί ότι δεν κατοχύρωσαν τις μεθόδους τους για την απομόνωση των στοιχείων, επειδή δεν συμβάδιζε με το επιστημονικό πνεύμα. Οι Κιουρί ανακάλυψαν ότι η ακτινοβολία του ραδίου κατέστρεφε τους καρκινικούς όγκους (Ραδιοθεραπεία). Η μέθοδος της ραδιοθεραπείας τελειοποιήθηκε το 1906 από τη Μαρία Κιουρί, όταν υπολόγισε τις σωστές δόσεις για θεραπεία με ράδιο. Το 1910 δημοσίευσε το θεμελιώδες έργο της "«Μελέτη επί της ραδιενέργειας»", ενώ τον επόμενο χρόνο κατάφερε να απομονώσει το μεταλλικό ράδιο. Μετά τον θάνατό της εκδόθηκε από το Ινστιτούτο Ραδίου στο Παρίσι ένα έργο της με τίτλο: «Ραδιενέργεια, συγγραφέν υπό της Μαρίας Κιουρί, καθηγήτριας του Πανεπιστημίου της Σορβόνης, κατόχου βραβείων Νομπέλ Φυσικής και Χημείας».
Τίτλοι και διακρίσεις.
Το 1903 η Μαρία Κιουρί έλαβε τον τίτλο του διδάκτορα του Πανεπιστημίου της Σορβόνης με βαθμό "Άριστα". Τον ίδιο χρόνο το ζεύγος Κιουρί βραβεύθηκε με το Νομπέλ Φυσικής, το οποίο μοιράστηκαν με τον Ανρί Μπεκερέλ. Επίσης το 1903 βραβεύθηκαν από τη Βασιλική Εταιρεία του Λονδίνου με το βραβείο Ντέιβι. Τον επόμενο χρόνο έλαβαν το βραβείο Ματεούτσι. Το 1906 η Μαρία Κιουρί γινόταν η πρώτη γυναίκα στη Γαλλία που της δινόταν έδρα πανεπιστημίου, ενώ ήταν επίσης η πρώτη γυναίκα που έδωσε διάλεξη στο πανεπιστήμιο της Σορβόνης. Το 1911 βραβεύθηκε με το Νομπέλ Χημείας από τη Σουηδική Ακαδημία Επιστημών, παρ' όλο που λίγους μήνες νωρίτερα η Ακαδημία Επιστημών της Γαλλίας είχε αρνηθεί να τη δεχτεί ως μέλος της. Είναι η πρώτη γυναίκα που κέρδισε βραβείο Νόμπελ, ο πρώτος άνθρωπος που κέρδισε δύο βραβεία Νόμπελ, και ο πρώτος άνθρωπος που κέρδισε βραβεία Νόμπελ σε δύο διαφορετικές επιστήμες. Το 1921 επισκέφθηκε τις Η.Π.Α. και προσκλήθηκε σε επίσημο δείπνο από τον πρόεδρο των Η.Π.Α. Ουόρεν Χάρντινγκ, που της δώρισε ένα γραμμάριο ραδίου αξίας 200.000 δολαρίων, το οποίο με τη σειρά της δώρισε στο Ινστιτούτο Ραδίου του Παρισιού. Τον ίδιο χρόνο αναγορεύεται επίτιμη διδάκτωρ σχεδόν σε όλα τα πανεπιστήμια των Η.Π.Α., ενώ γίνεται και επίτιμη δημότης της Νέας Υόρκης. Τον Φεβρουάριο του 1922 η Μαρία Κιουρί εκλέγεται από την Ιατρική Ακαδημία του Παρισιού «ελεύθερος εταίρος» της.
Μερικούς μήνες αργότερα εκλέγεται από το συμβούλιο της Κοινωνίας των Εθνών μέλος της διεθνούς επιτροπής πνευματικής συνεργασίας. Το 1929 ξαναεπισκέφθηκε τον Λευκό Οίκο, προσκεκλημένη του προέδρου των Η.Π.Α. Χέρμπερτ Χούβερ. Πρωτοστάτησε στην ίδρυση του Ινστιτούτου Ραδίου στην Βαρσοβία, το οποίο εγκαινίασε το 1932, παρουσία του προέδρου της Πολωνικής Δημοκρατίας. Το 1944 ονομάστηκε προς τιμήν της το Πολωνικό πανεπιστήμιο Μαρία Σκλοντόφσκα-Κιουρί. Τέλος, η επιστημονική κοινότητα, σε ένδειξη σεβασμού προς τη Μαρία Κιουρί, έδωσε το όνομά της σε μονάδα μέτρησης της ραδιενέργειας (το "κιουρί" ή Ci) και στο τεχνητό χημικό στοιχείο με ατομικό αριθμό 96 (το κιούριο). Επίσης, η Μαρία Κιουρί απεικονιζόταν σε χαρτονομίσματα στη Γαλλία (σε χαρτονόμισμα 500 φράγκων) και στην Πολωνία (σε χαρτονόμισμα 20.000 ζουότι, το 1989).
Θάνατος.
Η Κιουρί επισκέφτηκε την Πολωνία για τελευταία φορά στις αρχές του 1934. Λίγους μήνες αργότερα, στις 4 Ιουλίου 1934, πέθανε στο σανατόριο στο Πασί, στην Άνω Σαβοΐα, από απλαστική αναιμία που πιστευόταν ότι είχε προκληθεί από τη μακρόχρονη έκθεσή της στην ακτινοβολία. Οι βλαβερές επιπτώσεις της ιονίζουσας ακτινοβολίας ήταν άγνωστες την περίοδο της εργασίας της, η οποία διεξαγόταν χωρίς να λαμβάνονται υπόψη οι παράμετροι ασφάλειας που αναπτύχθηκαν αργότερα. Συχνά μετέφερε δοκιμαστικούς σωλήνες που περιείχαν ισότοπα στην τσέπη της και τους αποθήκευε στο συρτάρι του γραφείου της, παρατηρώντας στο αχνό φως ό,τι εκλυόταν από τις ουσίες στο σκοτάδι. Η Κιουρί επιπλέον ήταν εκτεθειμένη σε ακτίνες Χ χωρίς προστατευτικό εξοπλισμό ενόσω υπηρετούσε ως ακτινολόγος σε διάφορα νοσοκομεία στη διάρκεια του πολέμου. Παρ' όλο που βρισκόταν σε συνεχή έκθεση για δεκαετίες στην ακτινοβολία, ποτέ της δεν συνειδητοποίησε τα προβλήματα υγείας που θα μπορούσε να είχε από την έκθεσή της στην ακτινοβολία.

</doc>
<doc id="47690" url="https://el.wikipedia.org/wiki?curid=47690" title="Στέλιος Τσιτσιμελής">
Στέλιος Τσιτσιμελής

Ο Στέλιος Τσιτσιμελής του Λάμπρου (1928 – 11 Ιουνίου 1997) ήταν δήμαρχος Αγρινίου, ο πρώτος εκλεγμένος μετά τη μεταπολίτευση.
Υπήρξε στέλεχος της ΕΔΑ και διετέλεσε δήμαρχος για 3 συνεχόμενες θητείες, το διάστημα 1975 έως 1986, υποστηριζόμενος από κόμματα της αριστεράς και το ΠΑΣΟΚ. Έδωσε βάρος στον πολιτισμό και επί των ημερών του ιδρύθηκε το 1981 το δημοτικό θέατρο της πόλης, το οποίο ήταν το πρώτο στην Ελλάδα, και που αργότερα εντάχθηκε στο θεσμό των ΔΗ.ΠΕ.ΘΕ (Δημοτικά Περιφερειακά Θέατρα).
Εξελέγη βουλευτής Αιτωλοακαρνανίας του ΠΑΣΟΚ στις εκλογές που διεξήχθησαν τον Ιούνιο του 1989 και επανεξελέγη στις επόμενες εκλογές του Νοεμβρίου του 1989. Διετέλεσε Περιφερειάρχης Ηπείρου (την περίοδο από τις 13 Οκτωβρίου 1993 ως τις 16 Οκτωβρίου 1996).
Τον Ιούνιο του 2008 ο δήμος Αγρινίου έδωσε το όνομά του στο Πνευματικό Κέντρο της πόλης.

</doc>
<doc id="47691" url="https://el.wikipedia.org/wiki?curid=47691" title="Ιωάννης Παπαδιαμαντόπουλος">
Ιωάννης Παπαδιαμαντόπουλος

Το ονοματεπώνυμο Ιωάννης Παπαδιαμαντόπουλος μπορεί να αναφέρεται στους:

</doc>
<doc id="47692" url="https://el.wikipedia.org/wiki?curid=47692" title="Α.Ε. Αίγινας">
Α.Ε. Αίγινας

Η Αθλητική Ένωση Αίγινας είναι γυναικείος ποδοσφαιρικός σύλλογος της Αίγινας.
Ιστορία.
Ιδρύθηκε το 1988 με χρώματα το κίτρινο και μπλε.
Έδρα έχει το Δημοτικό Στάδιο Αίγινας.
Τίτλοι.
&lt;br&gt;

</doc>
<doc id="47694" url="https://el.wikipedia.org/wiki?curid=47694" title="Γ.Ο. Ολυμπιάδα 96 Θεσσαλονίκης">
Γ.Ο. Ολυμπιάδα 96 Θεσσαλονίκης

Η Ολυμπιάδα 96 ήταν γυναικείος ποδοσφαιρικός σύλλογος της Θεσσαλονίκης.
Ιστορία.
Ιδρύθηκε το 1996 από παίκτριες που αποχώρησαν από την Ηλιούπολη Θεσσαλονίκης.
Το "96" σηματοδοτεί τη χρονιά που ιδρύθηκε. Μπήκε στο όνομα, γιατί την ίδια εποχή στη Θεσσαλονίκη υπήρχε και άλλη ομάδα ποδοσφαίρου: η ΑΕ Ολυμπιάδα 80 Θεσσαλονίκης.
Το 2001 η ομάδα βρέθηκε στα πρόθυρα διάλυσης και ενσωματώθηκε στα αθλητικά τμήματα του ΠΑΟΚ . Ουσιαστικά η ομάδα έπαψε να υπάρχει.

</doc>
<doc id="47696" url="https://el.wikipedia.org/wiki?curid=47696" title="Α.Ο. Καβάλα 86">
Α.Ο. Καβάλα 86

Ο Αθλητικός Ομιλος Καβάλα 86 είναι γυναικείος ποδοσφαιρικός σύλλογος με έδρα την Καβάλα. Ιδρύθηκε το 1986 και διεξάγει τους εντός έδρας αγώνες στο Δημοτικό Στάδιο Ανθή Καραγιάννη.
Ιστορία.
Το γυναικείο ποδόσφαιρο άρχισε να οργανώνεται στην περιοχή το 1984, με την ίδρυση του αθλητικού σωματείου «Αλκυονίδες Καβάλας». Ο Α.Ο. Καβάλα 86 ιδρύθηκε το 1986. Κύρια χρώματα της ομάδας αποτελούν το άσπρο και το μπλε, ενώ σε πιο σπάνιες περιπτώσεις χρησιμοποιεί και το κόκκινο.
Η ομάδα έχει κατακτήσει δύο Πρωταθλήματα Ελλάδος το 1993 και το 2001, όπως και ένα Κύπελλο Ελλάδος το 2001, χρονιά κατά την οποία πραγματοποίησε το λεγόμενο "νταμπλ". Επίσης, έχει κερδίσει τρία Περιφερειακά Πρωταθλήματα το 1997, το 1998 και το 2011.
Την περίοδο 2001–02 αγωνίστηκε στο νεοϊδρυθέν τότε Τσάμπιονς Λιγκ Γυναικών, μετέχοντας σε προκριματικό όμιλο που φιλοξενήθηκε στο Άμστερνταμ.

</doc>
<doc id="47697" url="https://el.wikipedia.org/wiki?curid=47697" title="Μ.Ε.Α.Ο. Φιλυριακός Φλώρινας">
Μ.Ε.Α.Ο. Φιλυριακός Φλώρινας

Ο Μορφωτικός Εκπολιτιστικός Αθλητικός Όμιλος Φιλυριακός είναι ποδοσφαιρικός σύλλογος της Φλώρινας.
Ιστορία.
Ο «ΜΕΑΟ Φιλυριακός» ιδρύθηκε το 1991 με πρωτοβουλία του καθηγητή φυσικής αγωγής Δημήτρη Ποζατσίδη, ο οποίος μέχρι σήμερα είναι πρόεδρος και προπονητής του συλλόγου. Έχει αντρικό και γυναικείο τμήμα ποδοσφαίρου και χρώματα το πορτοκαλί, το λευκό και το πράσινο.
Από το καλοκαίρι του 2002 αγωνίζεται σε ιδιόκτητη έδρα, το «Ποζατσίδειο Αθλητικό Κέντρο», το οποίο δημιούργησε ο πρόεδρος και οι αθλητές του σωματείου στο Αμμοχώρι Φλώρινας. Είναι ένα μοντέρνο αθλητικό κέντρο, ίσως το καλύτερο στη Δυτική Μακεδονία και ένα από τα καλύτερα στην Ελλάδα.
Τμήματα.
Ανδρών.
Η ανδρική ομάδα αγωνίζεται στην Β΄ κατηγορία της Ε.Π.Σ. Φλώρινας.
Γυναικών.
Το γυναικείο τμήμα ιδρύθηκε το 1992. Την περίοδο 1992-93 συμετείχε για πρώτη φορά στο Περιφερειακό πρωτάθλημα ποδοσφαίρου γυναικών. Πήρε το πρωτάθλημα στον όμιλό του και ανέβηκε στην Α΄ Εθνική, όπου παίζει μέχρι σήμερα με ιδιαίτερη επιτυχία. Το 2000 κατέκτησε το πρωτάθλημα Ελλάδος ενώ άλλες δυο φορές έφτασε ως τον τελικό του πρωταθλήματος.
Υποδομής.
Το 1998 ο Δ. Ποζατσίδης ίδρυσε και δεύτερη γυναικεία ομάδα ποδοσφαίρου στη Φλώρινα, το Μ.Α.Σ. Φιλυρηίς, που λειτουργεί ως Ακαδημία Ποδοσφαίρου για τα μικρότερα σε ηλικία κορίτσια και αποτελεί το προστάδιο του Φιλυριακού.Λειτουργούν επίσης τμήματα υποδομής μικρών ηλικιών.

</doc>
<doc id="47698" url="https://el.wikipedia.org/wiki?curid=47698" title="Κατάλογος πλοίου">
Κατάλογος πλοίου

Γενικά στα πλοία χρησιμοποιούνται πολλοί πίνακες (λίστες) σε μορφή καταλόγου.&lt;br&gt;
Σημαντικότεροι τέτοιοι Κατάλογοι πλοίου (ship's list) είναι:
Στη πράξη χρησιμοποιούνται επίσης και άλλοι πίνακες μικρότερης σημασίας, συνήθως ειδών απογραφής.

</doc>
<doc id="47700" url="https://el.wikipedia.org/wiki?curid=47700" title="Πάπας Φορμόζος">
Πάπας Φορμόζος

Ο Πάπας Φορμόζος ("Papa Formoso", 816 - 4 Απριλίου 896) διαδέχθηκε τον Πάπα Στέφανο Ε΄. Η σύντομη αρχιερατεία του υπήρξε ταραχώδης. Μετά τον θάνατό του, έγινε εκταφή των λειψάνων του και δικάστηκε κατά τη διάρκεια μιας μακάβριας συνόδου.
Βιογραφία.
Έγινε καρδινάλιος του Πόρτο της Ρώμης το 864. Ανέλαβε διπλωματικές αποστολές στη Βουλγαρία (866) και τη Γαλλία (869 και 872) και έπεισε τον Κάρολο το Φαλακρό, βασιλιά της Γαλλίας να στεφθεί από τον Πάπα. 
Ήδη από το 872 ήταν υποψήφιος για το παπικό αξίωμα, αναγκάστηκε όμως για πολιτικούς λόγους να εγκαταλείψει τη Ρώμη και την αυλή του Πάπα Ιωάννη Η΄. Ο Ιωάννης τον κατηγόρησε ότι εποφθαλμιούσε τη θέση του Αρχιεπισκόπου της Βουλγαρίας και τον Αποστολικό Θρόνο, ότι αντιπολιτευόταν τον Αυτοκράτορα και είχε εγκαταλείψει τη θέση του χωρίς παπική άδεια και τον καλούσε να επιστρέψει για να δικαστεί από Σύνοδο, διαφορετικά θα αφοριζόταν. Η καταδίκη του Φορμόζου ανακοινώθηκε τον Ιούλιο του 872. Το 878 η ποινή του αφορισμού αποσύρθηκε, αφού πρώτα υποσχέθηκε ότι δεν θα επιστρέψει ποτέ στη Ρώμη και δεν θα ασκήσει ιερατικά καθήκοντα.
Ο διάδοχος του Ιωάννη, Πάπας Μαρίνος Α΄ τον αποκατέστησε στην επισκοπή του Πόρτο το 883. Ακολούθησαν οι Πάπες Αδριανός Γ΄ (884–885) και Στέφανος Ε΄ (885–891). Ο Φορμόζος εξελέγη Πάπας στις 6 Οκτωβρίου του 891.
Ο Φορμόζος εξαναγκάστηκε να στέψει ως Ρωμαίο Αυτοκράτορα τον Δούκα Γκουίδο Γ΄ του Σπολέτο τον Απρίλιο του 892. Άλλα σύγχρονα γεγονότα ήταν η απομάκρυνση του Φώτιου από τον πατριαρχικό θρόνο της Κωνσταντινούπολης και η αντικατάστασή του από τον Στέφανο, γιο του αυτοκράτορα Βασίλειου Α'. Υπήρχε επίσης και μια διαμάχη μεταξύ των αρχιεπισκόπων της Κολωνίας και του Αμβούργου σχετικά με την επισκοπή της Βρέμης. Στη διαμάχη μεταξύ του Όδωνος, κόμη του Παρισιού και του Καρόλου του Απλού για το γαλλικό θρόνο, ο πάπας υποστήριξε τον Κάρολο.
Ο Φορμόζος έπεισε τον Αρνούλφο της Καρινθίας να βαδίσει προς τη Ρώμη και να ελευθερώσει την Ιταλία. Το 894 ο Αρνούλφος υπέταξε όλη την περιοχή βόρεια του ποταμού Πάδου. Ο Γκουίδος πέθανε το Δεκέμβριο αφήνοντας διάδοχο το γιο του Λαμβέρτο με την φροντίδα της μητέρας του Αγιλτρούδης, αντιπάλου της Καρολίγγειας δυναστείας. Το φθινόπωρο του 895, ο Αρνούλφος ξεκίνησε τη δεύτερη Ιταλική εκστρατεία του και το 896 στέφθηκε από τον πάπα στη Ρώμη. Ο νέος αυτοκράτορας κινήθηκε εναντίον του Σπολέτο αλλά έπαθε παράλυση καθ'οδόν και δεν μπόρεσε να συνεχίσει την εκστρατεία του.
Στις 4 Απριλίου 896, ο Φορμόζος πέθανε. Τον διαδέχτηκε ο Πάπας Βονιφάτιος ΣΤ΄.
Η μεταθανάτια δίκη.
Ο διάδοχος του Βονιφάτιου Πάπας Στέφανος ΣΤ΄ υπό την επιρροή του Λαμβέρτου και της Αγιλτρούδης, ξέθαψε το πτώμα του Φορμόζου και το υπέβαλε σε μεταθανάτια κρίση το 897 στη σύνοδο της Ρώμης. Η σορός του εκταφιάστηκε, ντύθηκε με παπικά ενδύματα και κάθισε σε θρόνο για να αντιμετωπίσει τις κατηγορίες που είχε απαγγείλει στο παρελθόν εναντίον του Φορμόζου ο Ιωάννης Η΄. Ο νεκρός καταδικάστηκε ως ανάξιος του παπικού αξιώματος, του έσκισαν τα παπικά ενδύματα, του απέκοψαν τα τρία δάκτυλα που χρησιμοποιούσε για να ευλογεί και κατόπιν το νεκρό σώμα ρίχτηκε στον ποταμό Τίβερη. Αργότερα ανασύρθηκε από ένα μοναχό.
Μετά το θάνατο του Στέφανου ΣΤ΄ το σώμα ενταφιάστηκε ξανά στη Βασιλική του Αγίου Πέτρου και οι δίκες αυτού του είδους εναντίον νεκρών απαγορεύτηκαν. Ωστόσο ο Πάπας Σέργιος Γ΄ (904-911) επανέφερε σε ισχύ την καταδίκη του Φορμόζου. Ο Σέργιος απαίτησε μάλιστα να ακυρωθούν και όλες οι χειροτονίες επισκόπων που είχαν τελεστεί από τον Φορμόζο, πράξη που συμπαρέσυρε και τις χειροτονίες που είχαν εκείνοι τελέσει με τη σειρά τους και δημιούργησε τεράστια σύγχυση. Αργότερα αποκαταστάθηκε η εγκυρότητα των πράξεων του Φορμόζου. Η απόφαση του Σέργιου συνεπώς αγνοήθηκε από την εκκλησία.

</doc>
<doc id="47702" url="https://el.wikipedia.org/wiki?curid=47702" title="Πράσινος αναρχισμός">
Πράσινος αναρχισμός

Ο πράσινος αναρχισμός δεν είναι μια συγκεκριμένη πολιτική θεωρία, αλλά ένα σύνολο διαφόρων φιλοσοφικών, οικολογικών και κοινωνικών κινημάτων με πολλά κοινά και κάποιες, όμως, διαφορές. Αν τον εξετάσουμε έτσι, μπορούμε να ισχυριστούμε ότι είναι ένα κράμα από: κοινωνικούς οικολόγους, φεμινιστές, καταστασιακούς, αναρχοπρωτογονιστές, οικοαναρχικούς, υποστηρικτές του αντιβιομηχανισμού και μετααριστερούς.
Η κριτική των πράσινων αναρχικών επικεντρώνεται κυρίως στους «οργανισμούς της εξουσίας» μέσα στην κοινωνία. Τέτοιοι οργανισμοί, για παράδειγμα, είναι: το κράτος, ο καπιταλισμός, η παγκοσμιοποίηση, η κτηνοτροφία, η πατριαρχία, η τεχνολογία ή / και η εργασία. Αυτοί οι οργανισμοί, σύμφωνα με τους πράσινους αναρχικούς, είναι εγγενώς καταστροφικοί και εκμεταλλευτικοί (στους ανθρώπους και στο περιβάλλον) οπότε δεν μπορούν να μεταρρυθμιστούν. Δηλαδή το κίνημα αυτό, γενικά, απορρίπτει την αντίδραση μέσα από τις υπάρχουσες πολιτικές δομές (ρεφορμισμός). Συνήθως υποστηρίζει την άμεση δράση, το σαμποτάζ, την εξέγερση, την επανασύνδεση με τη φύση και ιδίως τη βιοπεριοχή, ώστε να δημιουργηθεί σημαντική και πραγματική αλλαγή.
Οι πράσινοι αναρχικοί ασκούν συχνά κριτική πάνω σε δύο θέματα: τον πολιτισμό και την τεχνολογία. Ένα μεγάλο μέρος τους δέχεται ότι η ίδια η φύση του πολιτισμού είναι η αιτία της εξουσίας και άρα θα πρέπει να διαλυθεί. Εντούτοις τονίζεται διαρκώς από όλους τους πράσινους αναρχικούς ότι δεν είναι όλοι τους πρωτογονιστές. Έτσι δεν είναι όλοι οι πράσινοι αναρχικοί ενάντια στην τεχνολογία. Ένα μέρος των πράσινων αναρχικών πιστεύει ότι η τεχνολογία, αν κατευθυνθεί προς τη μεριά της βιωσιμότητας και σταματήσει να έχει το «κίνητρο του κέρδους» μπορεί να παίξει κάποιο θετικό ρόλο.
Ο πολιτισμός.
Ο Τζων Σερζάν (John Zerzan) ασκεί τη μεγαλύτερη επιρροή στο χώρο της πράσινης αναρχίας. Και ενώ δεν είναι όλοι οι πράσινοι αναρχικοί πρωτογονιστές όπως αυτός, οι ιδέες του δεν παύουν να εξετάζονται σοβαρά από όλο το χώρο των πράσινων αναρχικών. Υποστηρίζει πως αιτία για την οικολογική καταστροφή είναι ο ίδιος ο πολιτισμός που είναι από τη φύση του εκμεταλλευτικός και καταστροφικός. Σύμφωνα με τον Σερζάν ο πολιτισμός οριοθετήθηκε από την εξημέρωση των φυτών, των ζώων αλλά και του ίδιου του ανθρώπου. Το σύστημα ουσιαστικά «καλλιεργεί» τους ανθρώπους για την «υπερ-μηχανή».
Όλα ξεκίνησαν από την απαρχή της γεωργίας. Η γεωργία δημιούργησε ένα πλεόνασμα το οποίο προκάλεσε τις συνθήκες για την άνθηση των οργανισμών της εξουσίας. Πριν από τη γεωργία οι άνθρωποι ζούσαν σε ομάδες κυνηγών-τροφοσυλλεκτών χωρίς αρχηγεία, εξουσία, κατατμηματισμό της εργασίας, οργανωμένη βία, φυσική καταστροφή, κ.ο.κ. Στην ουσία ο τροφοσυλλέκτης-κυνηγός είναι για αυτόν μέρος της αναρχικής προϊστορίας, αφού όλοι οι άνθρωποι εξασκούσαν αυτόν τον τρόπο ζωής για πάνω από δύο εκατομμύρια χρόνια. Ο πολιτισμός δεν είναι κάτι ζωντανό και δεν συνδέεται με τους ανθρώπους, αφού τους τοποθετεί πάνω και έξω από το φυσικό κόσμο. Για να σταματήσει η καταστροφή της φύσης πρέπει ο άνθρωπος να σταματήσει να δικαιολογεί στον εαυτό του ότι είναι κάτι ξένο ή υπεράνω της φύσης. Και το πρώτο βήμα για να συμβεί αυτό, καταλήγει ο Σερζάν, είναι με την διάλυση του πολιτισμού και την κατανόηση της σχέσης ανθρώπου-φύσης.
Η τεχνολογία.
Η τεχνολογία είναι το δεύτερο σημείο έντονης συζήτησης στους κόλπους των πράσινων αναρχικών. Ένα μέρος τους δεν πιστεύει στη πλήρη άρνηση της τεχνολογίας, αλλά επικεντρώνει την κριτική του στο «κίνητρο του κέρδους». Πιστεύει ότι αν η τεχνολογία σταματήσει να υπακούει την εξουσία και το κεφάλαιο με μοναδικό της κίνητρο την κερδοσκοπία, μπορεί να χρησιμοποιηθεί τελικά για όφελος του ανθρώπου. Πολλοί, όμως, πράσινοι αναρχικοί και πρωτογονιστές αρνούνται εντελώς την τεχνολογία. Υποστηρίζουν ότι απαιτεί την εκμετάλλευση του περιβάλλοντος, μέσα από τη εξαγωγή των πλουτοπαραγωγικών πηγών και την εκμετάλλευση των ανθρώπων μέσα από την εργασία, τη δουλεία, τον βιομηχανισμό, την εξειδίκευση και την κατηγοριοποίηση της εργασίας. Δεν υπάρχει, για αυτούς, «ουδέτερη» μορφή της τεχνολογίας αφού τα αντικείμενα δημιουργούνται πάντα με κάποιο συγκεκριμένο σκοπό και επιτελούν κάποια συγκεκριμένη λειτουργία. Η πράσινη τεχνολογία συχνά απορρίπτεται γιατί συνεχίζει το ίδιο εκμεταλλευτικό σύστημα και απλά αλλάζει στην επιφάνεια ώστε να δείχνει φιλικότερη στο περιβάλλον. 
Μέσα και στόχοι.
Οι πράσινοι αναρχικοί προτάσσουν μία από τις πιο ριζοσπαστικές θεωρίες. Δεν υποστηρίζουν την επιστροφή στη λίθινη εποχή ή την αναβίωση του τροφοσυλλέκτη-κυνηγού. Επιθυμούν η ανθρωπότητα να αρχίσει να αναρωτιέται βαθιά για την πραγματικότητα η οποία της δόθηκε και να αρχίσει να εξετάζει ζητήματα που θεωρεί δεδομένα. Για την επίτευξη αυτού του στόχου δρουν με δύο, κυρίως, μέσα: Δημιουργία νέων κοινοτήτων σύμφωνα με τις ιδέες τους και αντίσταση στους θεσμούς των οργανισμών της εξουσίας.
Σχετική βιβλιογραφία.
Καραγεωργάκης, Σταύρος (επ.), "Αναρχισμός και Οικολογία, Η οικοαναρχική θεωρία και δράση από τον 19ο αιώνα μέχρι σήμερα", Ευτοπία, Αθήνα, 2015.

</doc>
<doc id="47705" url="https://el.wikipedia.org/wiki?curid=47705" title="Βιωσιμότητα">
Βιωσιμότητα

Βιωσιμότητα (ή "αειφορία") είναι ένα πρότυπο παραγωγής το οποίο στοχεύει στο καλύτερο οικονομικό αποτέλεσμα τόσο για τον Άνθρωπο όσο και για το φυσικό περιβάλλον, τόσο στο παρόν όσο και στο αόριστο μέλλον. Βασικό της στοιχείο είναι η ισορροπία μεταξύ παραγωγής αγαθών και πρώτης ύλης (που δαπανήθηκε για να επιτευχθεί η παραγωγή). Στόχος των βιώσιμων διαδικασιών είναι να επιτύχουν περισσότερη παραγωγή με μικρότερη δαπάνη πρώτης ύλης, γι' αυτό η βιωσιμότητα αναφέρεται μαζί με την ανακύκλωση, τις ανανεώσιμες πηγές ενέργειας και τον βιοκλιματικό σχεδιασμό. Η βιωσιμότητα υπονοεί ότι οι φυσικοί πόροι υφίστανται εκμετάλλευση με ρυθμό μικρότερο από αυτόν με τον οποίον ανανεώνονται, διαφορετικά λαμβάνει χώρα περιβαλλοντική υποβάθμιση. Θεωρητικά, το μακροπρόθεσμο αποτέλεσμα της περιβαλλοντικής υποβάθμισης είναι η ανικανότητα του γήινου οικοσυστήματος να υποστηρίξει την ανθρώπινη ζωή (οικολογική κρίση).
Κατ' επέκταση, στο πολιτικό πεδίο, ο όρος βιωσιμότητα μπορεί να σχετίζεται με τη διατήρηση της κοινωνικής συνοχής, τόσο στο παρόν όσο και στο αόριστο μέλλον. Η έννοια της βιωσιμότητας επομένως, στο πλαίσιο μίας αναλυτικότερης προσέγγισης, μπορεί να υποδιαιρεθεί σε «περιβαλλοντική βιωσιμότητα», «οικονομική βιωσιμότητα» και «πολιτικοκοινωνική βιωσιμότητα». Οι τρεις αυτές κατηγορίες βιωσιμότητας αλληλεπιδρούν αλλά δεν ταυτίζονται απαραιτήτως ως αντικειμενικοί στόχοι. Για περισσότερα στοιχεία δείτε το άρθρο βιώσιμη ανάπτυξη.
Βιώσιμη μόδα.
Η βιώσιμη μόδα ή αλλιώς "«"αργή μόδα"»" είναι ένα κίνημα και μια διαδικασία προώθησης της αλλαγής στα προϊόντα μόδας και το σύστημα μόδας προς μεγαλύτερη οικολογική ακεραιότητα και κοινωνική δικαιοσύνη και αφορά το σχεδιασμό, την παραγωγή και την αγορά προϊόντων μόδας με πιο συνειδητό και βιώσιμο τρόπο. Εχθρός της βιώσιμης μόδας είναι η "«γρήγορη μόδα» ή «fast fashion», η οποία ορίζεται ως η «προσέγγιση στο design, τη δημιουργία, και το marketing των ρούχων που εστιάζει στην προσπάθεια οι τάσεις της μόδας να γίνονται γρήγορα και φθηνά διαθέσιμες στους καταναλωτές.»" Η Stella McCartney είναι από τους πρώτους σχεδιαστές που συμμετέχουν ενεργά στο κίνημα για βιώσιμη και ηθική μόδα. 
Κατά την έρευνα Fashion Research 2019, μία καταγραφή της Ελληνικής online αγοράς μόδας που υλοποιείται με έρευνες σε τακτά χρονικά διαστήματα από τη μηχανή αναζήτησης μόδας GLAMI, οι Έλληνες καταναλωτές ενδιαφέρονται για τα προϊόντα βιώσιμης μόδας και είναι διατεθειμένοι να πληρώσουν ακριβότερα. Ωστόσο, αυτό που τους λείπει είναι η σαφής και ολοκληρωμένη πληροφόρηση, η κατανόηση της έννοιας της βιωσιμότητας και τι εκπροσωπεί και η ξεκάθαρη ενημέρωση για τα brand που μπορούν να θεωρηθούν βιώσιμα. Προχωρούν όμως σε πιο συνειδητές και ηθικές αγορές. Το 55% των ερυτώμενων αγοράζει προϊόντα καλύτερης ποιότητας και το 41% δεν αγοράζει πλαστικές σακούλες και ψωνίζει από e-shops που προσφέρουν συσκευασίες φιλικές προς το περιβάλλον. 

</doc>
<doc id="47708" url="https://el.wikipedia.org/wiki?curid=47708" title="Πάπας Φόρμοζος">
Πάπας Φόρμοζος



</doc>
<doc id="47709" url="https://el.wikipedia.org/wiki?curid=47709" title="Ζαν Μορεάς">
Ζαν Μορεάς

Ο Ιωάννης Παπαδιαμαντόπουλος ή γνωστότερος με το καλλιτεχνικό ψευδώνυμο Ζαν Μορεάς -Jean Moréas-, (15 Απριλίου 1856-Παρίσι 30 Μαρτίου 1910) ήταν Έλληνας ποιητής και λογοτέχνης. Έγραψε ποιήματα στα ελληνικά και τα γαλλικά αλλά είναι περισσότερο γνωστός για τη συνεισφορά του στα γαλλικά γράμματα με το ψευδώνυμο Ζαν Μορεάς. 
Βίος.
Ο «Ζαν Μορεάς» γεννήθηκε στην Αθήνα και ήταν γιος του Αδαμάντιου Παπαδιαμαντόπουλου, από την Πάτρα και διατελέσαντος εισαγγελέως του Αρείου Πάγου, και της Σκεύως Γιουρδή, εγγονής του ναυάρχου Εμμανουήλ Τομπάζη και της Ξανθής Σαχίνη. Σπούδασε νομικά στη Γερμανία και τη Γαλλία. Ήδη νέος από τα χρόνια των σπουδών του στο Παρίσι, το 1880 είχε ενταχθεί στους λογοτεχνικούς κύκλους της πόλης και ξεκίνησε να γράφει στα γαλλικά με το ψευδώνυμο Ζαν Μορέας. Όταν επέστρεψε στην Αθήνα συμμετείχε έντονα στην πνευματική ζωή: ενεπλάκη στην «Εμμανουήλ Ροΐδης» διαμάχη με τον Άγγελο Βλάχο - φιλολογική διαμάχη Ροΐδη-Βλάχου - και το 1878 δημοσίευσε τη μοναδική ελληνόφωνη ποιητική του συλλογή «Τρυγόνες και Έχιδναι» με την οποία ήταν κατά την έκφραση του Παλαμά σαν να αποχαιρετούσε «κάτι που έσβηνε». Αυτό ήταν η ρομαντική ποίηση του αθηναϊκού λογιοτατισμού την οποία και θα παραμέριζε η λογοτεχνική γενιά της δεκαετίας του 1880. Το 1880 εγκαταστάθηκε οριστικά στο Παρίσι και σταδιοδρόμησε στα γαλλικά γράμματα ως εκπρόσωπος και επικεφαλής του συμβολισμού και την υπεράσπισή του από την ονομασία του «παρακμάζουν», ενώ ο ίδιος δημοσίευσε και το μανιφέστο του συμβολισμού του στις 18 Σεπτεμβρίου του 1886 στο λογοτεχνικό συμπλήρωμα του Figaro, με το οποίο και δικαιολογεί τις καινοτομίες του νέου σχολείου όπως η φυσική ανάπτυξη του μετρικής της Mallarme [Μαλάρμε] και της Verlaine [Βερλαίν] ενώ πήγε και αυτός για να αποκηρύξει την άδεια που ισχυρίστηκαν οι συμβολισμοί. Έγινε ο ηγέτης ενός παρακλαδιού από το κύριο σώμα γνωστό ως the'etole Romane [Κλεμμένα μυθιστορήματα], τα κύρια μέλη της οποίας είναι Raymond de la Tailhede [Ρέϊμοντ Ντε Λα Τάϊλχέντε ή Τάιλχεντέ], Maurice du Plessys [Μαουρίτς Ντου Πλέσσίς], Ernest Raynaud [Έρνεστ Ρέϊναντ], και ο κριτικός Charles Maurras [Τσάρλς Μάουρας ή Μούρας].
Και οι νέοι οπαδοί του επέστρεψαν στην παραδοσιακή σοβαρότητα της γαλλικής στιχουργίας, και στην κλασσική και αντίκα παράδοση. Τα κυριότερα ποιήματά του στα γαλλικά ήταν οι 6 τόμοι με τίτλο «Στροφές» ("Stances") τα οποία και έγραψε με βάση τις νέες αισθητικές αρχές του και υποστηρίζοντας μια χαλάρωση των αυστηρών κανόνων που διέπουν τον γαλλικό στίχο και που του εξασφάλισε μια πάρα πολύ σημαντική θέση στην Γαλλική ποίηση. Μέσα σε αυτό μετέφερε τις εντυπώσεις, τις απογοητεύσεις, την λατρεία του στην ποίηση και την στωική μελαγχολία. Στα σύντομα αυτά ποιήματα ο Μορέας επιδίωξε την μορφική τελειότητα και υπέβαλλε την ευαισθησία του σε μια αυστηρή πειθαρχία. Η Ελλάδα είναι στο έργο αυτό παρούσα με πολλούς στίχους που τους διαπνέει μια βαθιά νοσταλγία. Η Ελλάδα είναι παρούσα με πολλούς στίχους τους οποίους και διαπνέει μια πολλή βαθιά νοσταλγία. Όμως και μέσα στην αποσταγμένη λεπτότητα των συμβολιστικών ποιημάτων του ο Μορέας διατήρησε την αίσθηση της πλαστικής ελληνικής γλώσσας και της κλασικής ομορφιάς και για αυτό και το 1891 ίδρυσε την Ρωμανική Σχολή {Ecole Romane) η οποία και εκδηλώθηκε κατά της σκοτεινότητας του συμβολισμού. Πέθανε στο Παρίσι το 1910.
Έργα.
Ποιήματα
Δοκίμια

</doc>
<doc id="47713" url="https://el.wikipedia.org/wiki?curid=47713" title="Συνειδητή κοινότητα">
Συνειδητή κοινότητα

Συνειδητή κοινότητα (ή κοινότητα από πρόθεση) είναι μία σχεδιασμένη οικιστική κοινότητα με σκοπό να προσφέρει ένα πολύ υψηλότερο βαθμό κοινωνικής αλληλεπίδρασης στα μέλη της σε σχέση με άλλες κοινότητες. Τα μέλη μιας συνειδητής κοινότητας συχνά μοιράζονται ένα κοινό κοινωνικό, πολιτικό ή πνευματικό όραμα και μοιράζουν μεταξύ τους ευθύνες και πρώτες ύλες.
Ο όρος "συνειδητή κοινότητα" χρησιμοποιήθηκε επίσημα έπειτα από μια συνάντηση το 1948 στις ΗΠΑ ατόμων που ενδιαφέρονταν για την ίδρυση εναλλακτικών κοινοτήτων. Ο όρος «Συνειδητή» εκφράζει τη συνειδητή θέληση των ατόμων να βρεθούν μεταξύ τους. Η FIC (Fellowship for Intentional Community), που γεννήθηκε τότε, διέκρινε τις εξής κατηγορίες Συνειδητών Κοινοτήτων: οικοδομικοί συνεταιρισμοί, κοινοπραξίες γης (land trusts), κομμούνες, κιμπούτς, άσραμς, κοοπερατίβες σπιτιών και οικοκοινότητες.
Χαρακτηριστικά.
Οι σκοποί ποικίλουν για κάθε συνειδητή κοινότητα. Αυτοί περιλαμβάνουν τη συλλογική ιδιοκτησία και διαχείριση των πόρων (κομμούνες ή κολεκτίβες), δημιουργία γειτονιών για οικογένειας (οικοδομικοί συνεταιρισμοί) ή οικολογική διαβίωση σε οικοκοινότητες με σκοπό τη βιωσιμότητα. Μερικές κοινότητες είναι κοσμικές, άλλες έχουν πνευματική / θρησκευτική βάση. Συνήθως όλες δίνουν βάρος στην ηθική αξία της ισονομίας. Άλλα κοινά θέματα είναι η εθελοντική απλότητα, η ομαδική και ατομική ανάπτυξη και η αυτονομία. Μερικές κοινότητες δημιουργούνται για να προσφέρουν βοήθεια σε μη-ικανά άτομα, όπως για παράδειγμα μετανάστες, άστεγους, ανθρώπους με κινητικά προβλήματα. Μερικές κοινότητες διατηρούν κέντρα εκμάθησης ή υγείας.

</doc>
<doc id="47714" url="https://el.wikipedia.org/wiki?curid=47714" title="Νίκος Σηφουνάκης">
Νίκος Σηφουνάκης

Ο Νίκος Σηφουνάκης (21 Δεκεμβρίου 1949) είναι Έλληνας αρχιτέκτονας και πολιτικός. Έχει διατελέσει βουλευτής και υπουργός με το ΠΑΣΟΚ, καθώς και ευρωβουλευτής. Συμμετείχε ενεργά στην αντίσταση κατά της χούντας των συνταγματαρχών, ως στενός συνεργάτης του Αλέξανδρου Παναγούλη.
Βιογραφικά Στοιχεία.
Ο "Νίκος Σηφουνάκης, αρχιτέκτονας,"  γεννήθηκε στο Ρέθυμνο στις 21 Δεκεμβρίου 1949, τελείωσε το Γυμνάσιο και το Λύκειο στην Αθήνα, σπούδασε Αρχιτεκτονική στην "Genova" της Ιταλίας και διετέλεσε επιμελητής στην Έδρα Αρχιτεκτονικής Περιβάλλοντος – "Architettura Ambientale" - στην Αρχιτεκτονική Σχολή "του Palermo".
Μετεκπαιδεύτηκε στον τομέα της αναστήλωσης Μνημείων, στο "Istitutto Di Restauro της UNESCO στην Βενετία (Abbazia Di Misericordia)."
Ο πατέρας του Αντισυνταγματάρχης "Οδυσσέας Σηφουνάκης", υπήρξε στενός συνεργάτης του Στρατηγού και Πρωθυπουργού "Νικολάου Πλαστήρα", ο οποίος υπήρξε και ανάδοχος του Νίκου Σηφουνάκη.
Στα χρόνια της δικτατορίας 1967-1974 δραστηριοποιήθηκε ενάντια στο καθεστώς των Συνταγματαρχών στην Ιταλία που έζησε, και συνδέθηκε ιδιαίτερα με τους  "Αλέκο Παναγούλη, Αμαλία Φλέμινγκ, καθώς και Ανδρέα Παπανδρέου, Μελίνα Μερκούρη, Αντώνη Μπριλλάκη".
Υποδέχθηκε με άλλους εξόριστου Έλληνες "στην Ιταλία" τον "Πλοίαρχο Νίκο Παππά" και τους "Αξιωματικούς" της Ανταρσίας του  "Αντιτορπιλικού ‘’ΒΕΛΟΣ’’" , και συνδέθηκε μαζί τους.
Για την αντιδικτατορική του δράση, η Χούντα του αφαίρεσε το διαβατήριο, συνέλαβε τον αδερφό του και τη μητέρα του η οποία υπέστη εγκεφαλικό επεισόδιο στο Αστυνομικό Τμήμα Μοσχάτου. 
Μετά την πτώση της δικτατορίας, συμμετείχε στο Πολιτικό Συμβούλιο της Νεολαίας ΕΔΗΝ με Γραμματέα τον Αλέκο Παναγούλη, και τιμήθηκε:
-Από την "Ελληνική Πολιτεία  "για τη συνεισφορά του στην αποκατάσταση της Δημοκρατίας.
-Από το "Ναύαρχο Νίκο Παππά" και το Σύλλογο του "Αντιτορπιλικού  ‘’ΒΕΛΟΣ’’", για τη συμπαράσταση του στον αγώνα τους στα χρόνια της εξορίας τους.
―    1981-1983: Συνεργάτης της "Μελίνας Μερκούρη" στο Υπουργείο Πολιτισμού.
―    1983-1986: Νομάρχης Λέσβου, υπήρξε ο πρώτος επίσημος Έλληνας που επισκέφθηκε τα Νησιά  Ίμβρο και Τένεδο μετά το 1974 και τους μεγάλους διωγμούς των Ελλήνων, οπότε και συνέγγραψε το βιβλίο:  ‘’Ίμβρος- Τενέδος οι τελευταίες Ελληνικές Μέρες‘’.
―    1986-1988: Γενικός Διευθυντής της ΕΡΤ, με Πρόεδρο του Διοικητικού Συμβουλίου τον "Ιάκωβο Καμπανέλη."
―    1989-2015: Βουλευτής- Ευρωβουλευτής, συμμετέχει επιτυχώς σε δέκα εκλογικές αναμετρήσεις στον Ν. Λέσβου, και διετέλεσε συνολικά  είκοσι έξι (26 )έτη Βουλευτής και Ευρωβουλευτής.
―    2004-2007: Ευρωβουλευτής,  εκλέχθηκε Πρόεδρος της Επιτροπής Πολιτισμού και Παιδείας, διαδεχόμενος  στην Προεδρία τον "Michel Rocard", πρώην Πρωθυπουργό  της Γαλλίας. 
Συνέταξε εκθέσεις που ψηφίστηκαν απο το Ευρωπαικό Κοινοβούλιο  μεταξύ των οποίων  ‘"’Η Προστασία της Ευρωπαϊκής Αρχιτεκτονικής και Πολιτιστικής Κληρονομιάς της Υπαίθρου και των Νησιωτικών περιοχών της Ευρώπης’’", και για "‘’Την Προστασία της Πολιτιστικής Κληρονομιάς της Κύπρου’’".
―    1993-1996: Υφυπουργός Πολιτισμού και Υπουργός Τουρισμού, δρομολόγησε, τη σύνταξη του πρώτου σχεδίου για το Νέο Αρχαιολογικό Νόμο, ιδρύθηκε ο Οργανισμός Ενοποίησης των Αρχαιολογικών Χώρων Αθήνας  ‘’Ο.Ε.Α.Χ.Α.’΄ και  δρομολογήθηκαν  οι μεγάλες πεζοδρομήσεις στις οδούς : "Διονυσίου Αρεοπαγίτου, Αποστόλου Παύλου, Αδριανού κ.α". Δυστυχώς ο Οργανισμός  καταργήθηκε από την  Κυβέρνηση  το 2012.
Ιδρύθηκαν  Νέες Εφορίες Βυζαντινών και Νεώτερων Μνημείων, ψηφίστηκε ο Νόμος για την ίδρυση του  Μουσείου της Ακρόπολης,  Θεμελιώθηκε το νέο "Βυζαντινό Μουσείο της Αθήνας," και εγκαινιάστηκαν τα "Βυζαντινά Μουσεία Θεσσαλονίκης, Ιωαννίνων , το Αρχαιολογικό Μουσείο Λέσβου."
Ανατέθηκαν οι  μελέτες για τα νέα αρχαιολογικά Μουσεία σε: "Πάτρα, Λάρισα, Θήρα,  και οι  ανακαινίσεις- επεκτάσεις,  στα Μουσεία  Δελφών, Ολυμπίας, Ηρακλείου Κρήτης".
Συντάχθηκε το νέο Θεσμικό πλαίσιο για τον Ελληνικό Τουρισμό.
―    1998:  Βουλευτής, συνέταξε και κατέθεσε  με άλλους 52 Βουλευτές Τροπολογία στην Επιτροπή Αναθεώρησης Συντάγματος με την οποία προτεινόταν η κατάργηση του Θρησκευτικού  Όρκου, οποτε και συνέγραψε το βιβλίο ‘’Κατατεθειμένες Προτάσεις’’ "(Εκδόσεις Λιβάνη)" με κεντρικό θέμα τον διαχωρισμό Εκκλησίας- Κράτους.
―     2000-2004: Υπουργός Αιγαίου, Δημιουργήθηκαν οι Υπηρεσίες Προστασίας Αρχιτεκτονικής Φυσιογνωμίας στις Πρωτεύουσες των Νομών του Αιγαίου, και στις Έδρες των Επαρχείων . Εκδόθηκαν  Ειδικά Προεδρικά Διατάγματα Προστασίας της Αρχιτεκτονικής και  του Περιβάλλοντος, για τα περισσότερα Νησιά του Αιγαίου, επιβάλοντας όρους και περιορισμούς δόμησης. 
Χρηματοδοτήθηκαν οι Αρχαιολογικές Υπηρεσίες  του Αιγαίου, για έργα ανασκαφής, και στερέωσης Μνημείων, και αναστηλώθηκαν: Ο Αρχαίος Ναός στο  "Σαγκρί Νάξου, το Αρχαίο Θέατρο Ηφαιστίας Λήμνου,  ο Ναός των Μέσων Λέσβου, ο Οικισμός Ανάβατος Χίου κ.α." 
"Ιδρύθηκε το Μουσείο Φυσικής Ιστορίας- Απολιθωμένου Δάσους Λέσβου, και α"ναστηλώθηκαν Ελαιοτριβεία, Σαπωνοποιεία, Ταμπακαριά, τα οποια λειτουργούν ως  Μουσεία της Βιομηχανικής Κληρονομιάς. 
Εκπονήθηκαν οι μελέτες για την διάσωση  του Κτηριακού Συγκροτήματος  Φυλακών  της Νήσου "Γυάρου". 
Εισηγήθηκε, και ψηφίστηκε  στη Βουλή ο Νόμος 3201/2003 περί ‘"’Απόσυρσης Κτηρίων’’  στα νησιά του Αιγαίου για την κατεδάφιση κάκιστων κτηρίων που οικοδομήθηκαν τη δεκαετία του 1960-1970 ."
Αντιτάχθηκε στον θρησκευτικό φανατισμό, και στην Πολιτικοποίηση της Εκκλησίας την οποία επιχείρησε ο τότε "Αρχιεπίσκοπος", οπότε και ξεκίνησε η μεγάλη καμπάνια εναντίον του με κεντρικό σύνθημα των εκκλησιαστικών και παραεκκλησιαστικών οργανώσεων για τη "‘’Μη Εκλογή στη Βουλή του Άθεου και Γραικύλου’’," δέχτηκε προπηλακισμούς, του απαγορεύτηκε η είσοδος στις εκκλησίες.
―  2009-2012: Αναπληρωτής Υπουργός ΥΠΕΚΑ και ΥΠΕΧΩΔΕ, συντάχθηκαν και ψηφίστηκαν οι Νόμοι:
- ‘"’Νέος  τρόπος  έκδοσης οικοδομικών αδειών’’ (Ν.4030/2011),"  (άλλαξε μετά από 80 χρόνια)
"-‘’Νέος Οικοδομικός Κανονισμός- ΝΟΚ’’ (Ν. 4014/2012)."
-Εκδόθηκαν Προεδρικά Διατάγματα για τον Περιορισμό της Δόμησης σε Οικισμούς και Νησιά.  Ανατέθηκαν μελέτες γα την αναγνώριση της Αρχιτεκτονικής Φυσιογνωμίας σε κάθε Δήμο της Χώρας, και συντάχθηκαν τα Ρυθμιστικά Σχέδια Αττικής,  Θεσσαλονίκης, Ιωαννίνων.
-Ανατέθηκε η μελέτη Ανάπλασης του Φαληρικού  Όρμου στον διάσημο αρχιτέκτονα Renzo Piano ("ο Νίκος Σηφουνάκης υπήρξε φοιτητής του στο Πολυτεχνείο της Γένοβας"), προκειται για τη μεγαλύτερτη ανάπλαση που έχει πραγματοποιηθεί στο λεκανοπέδιο Αττικής.
-Εργάστηκε για την αποκάλυψη του Μεγάλου Σκανδάλου της Marfin Bank την πενταετία 2010-2015, το οποίο οδήγησε στην κατάρρευση της Κυπριακής Οικονομίας, και τραυμάτισε θανάσιμα το τραπεζικοπιστωτικό  σύστημα της Ελλάδας. Αποκαλύφθηκε η  σχέση ηγετικού στελέχους της παράταξης του με τη συμμορία της Marfin Bank, κατήγγηλε τη δοσοληψία, και αντιμετώπισε στις αίθουσες των δικαστηρίων τις αγωγές του Α. Βγενόπουλου.
―    2012-2015: Βουλευτής "(Κυβέρνηση Α. Σαμαρά)." Αντιτάχθηκε στα βίαια Οικονομικά μέτρα καταψηφίζοντας στη Βουλή το Νομοσχέδιο για τον ΕΝΦΙΑ, και δε συμμετείχε στις γενικές εκλογες που ακολούθησαν.
Έκτοτε, δραστηριοποιείται στην Πολιτιστική "‘’ΕΤΑΙΡΕΙΑ ΑΡΧΙΠΕΛΑΓΟΣ’"’ που συνίδρυσε το 1997 με "τους Νίκο Κούνδουρο, Ζυλ Ντασέν, Λευτέρη Παπαδόπουλο, Άγγελο Δεληβορριά", κ.α οπότε και αναστηλώθηκε το "Ελαιοτριβείο- Βρανά της Λέσβου", δημιούργημα στα 1887 του παππού του Νομπελίστα ποιητή Οδυσσέα Ελύτη, και μετατράπηκε σε Μουσείο.
―    Από τον Απρίλιο του 2017, Είναι Πρόεδρος του Διοικητικού Συμβουλίου του Φορέα "του ‘’Μουσείου- Ελαιοτριβείου Βρανά’’", διαδεχόμενος μετά το θάνατό του τον "Νίκο Κούνδουρο", ο οποίος υπήρξε Πρόεδρος του την εικοσαετία 1997-2017.
Στη Διάρκεια της Σταδιοδρομίας του:
―    Εκπόνησε αρχιτεκτονικές μελέτες συντήρησης και αναστήλωσης Κτηρίων και  Μνημείων σε πολλές περιοχές της Ελλάδας: "Αθήνα, Πύλο, Ρέθυμνο, Σύρο, Σίφνο, Τήνο, Μάνη, Λέσβο, Λήμνο κ.α."
―    Διετέλεσε ‘"’Μέλος της Διευθυντικής επιτροπής για την Αρχιτεκτονική Κληρονομιά’’" στο Συμβούλιο της Ευρώπης (1978-1982) ("Membre de Comite pour le Patrimoine Architecturale)."
―    Το 1987 βραβεύτηκε από την "EUROPANOSTRA" σε Εκδήλωση στις Βρυξέλλες παρουσία του Προέδρου του Ελληνικού Τμήματος "Κωνσταντίνου Καρρά," για τη συνεισφορά του στη διάσωση της Αρχιτεκτονικής κληρονομιάς.
―    Το 2003 ανακηρύχτηκε από τον υπουργό πολιτισμού της Γαλλίας"  ‘’officier de l'ordre des arts et des lettres"’’  για τη συνεισφορά του στον Πολιτισμό.
Έχει εκδώσει δέκα βιβλία, έχει αρθρογραφήσει για την αρχιτεκτονική, το περιβάλλον, την ιστορία, την πολιτική.
Ιστορικά &amp; Πολιτικά  βιβλία:
-Κατατεθειμένες προτάσεις (Εκδόσεις Νέα Σύνορα Α.Α. ΛΙΒΑΝΗ) 
-Πολιτική - Σχεδιασμός και πράξη. Η εμπειρία της περιόδου 2000- 2004 (Εκδόσεις Καστανιώτη)
-Στα βήματα της Ευρώπης (Εκδόσεις Καστανιώτη)
- Ίμβρος - Τένεδος, οι τελευταίες ελληνικές μέρες (Εκδόσεις ΝΕΑ ΣΥΝΟΡΑ  Α.Α. ΛΙΒΑΝΗ 2016) (1η Έκδοση 1996)
Αρχιτεκτονικά βιβλία:
-Τα λιθόστρωτα της Λέσβου (Εκδόσεις Πολύτυπο 1984)
-Βιομηχανικά κτίρια στη Λέσβο: Ελαιοτριβεία - Σαπωνοποιεία, 19ος &amp; αρχές 20ου αιώνα ( Εκδόσεις Καστανιώτη)  "(Στο βιβλίο αυτό βασίστηκε το ντοκιμαντέρ «ΕΛΑΙΑΣ ΑΙΓΛΗ» του Μενέλαου Καραμαγκιώλη, που βραβεύτηκε με το 1ο Ευρωπαϊκό  Βραβείο Περιβάλλοντος το 1987)"
-Οι Μάντρες στη Λήμνο και στα άλλα νησιά του Βορειοανατολικού  Αιγαίου (Εκδόσεις Καστανιώτη)
-Τα Λιθόστρωτα: Αιγαιοπελαγίτικα και στεριανά (Εκδόσεις Καστανιώτη)
-Ναοί και Εξωκλήσια της Λήμνου. Η Αρχιτεκτονική και η Διακόσμησή τους, 18ος αρχές 20ου αιώνα "(με ομάδα συνεργατών)" (Εκδόσεις ΝΕΑ ΣΥΝΟΡΑ Α.Α. ΛΙΒΑΝΗ)
-Ενθύμιον Σαπωνοποιίας Λέσβου "(με ομάδα συνεργατών)" (Εκδόσεις ΝΕΑ ΣΥΝΟΡΑ Α.Α. ΛΙΒΑΝΗ)
Τέλος, ορισμένες από τις δημοσιεύσεις του είναι:
- Η οχυρωματική αρχιτεκτονική στη Μάνη
-Ένα λαϊκό σπίτι στην Πλάκα
- Ο καστρόπυργος του καπετάν Γιωργάκη Καπετανάκη στη Μάνη
- Η Βιομηχανική αρχαιολογία
-Η Ενετική Κατοικία DAPIACENZA στην Κρήτη.

</doc>
<doc id="47718" url="https://el.wikipedia.org/wiki?curid=47718" title="Φλέβολαντ">
Φλέβολαντ

Το Φλέβολαντ ή Φλεβολάνδη είναι η 12η και νεότερη επαρχία της Ολλανδίας και αποτελείται από το Νόορντοοστπολντερ, το Όοστελαϊκ και το Νότιο Φλέβολαντ. Και τα τρία αυτά πόλντερ δημιουργήθηκαν όταν οι Ολλανδοί "διεκδίκησαν" ξηρά από τη θάλασσα κατά τη διάρκεια του 20ού αιώνα. Η απόφαση για την ανακήρυξη του Φλέβολαντ ως ξεχωριστής επαρχίας ήρθε στις 27 Ιουνίου 1985 και κυρώθηκε την 1 Ιανουαρίου 1986, οπότε και η περιοχή κατέστη η 12η και νεαρότερη επαρχία της χώρας.
Ιστορία.
Στις 14 Ιουνίου 1918 αποφασίστηκε η μετατροπή του Ζάουντερζεε σε πόλντερ. Αυτό θα επιτυγχανόταν μέσω μιας στροφής της κοινής γνώμης μετά τις καταστροφικές πλημμύρες του 1916. Το όλο εγχείρημα διήρκεσε περίπου 3/4 του αιώνα:

</doc>
<doc id="47721" url="https://el.wikipedia.org/wiki?curid=47721" title="Επαρχίες της Ολλανδίας">
Επαρχίες της Ολλανδίας

&lt;br&gt;
Η επαρχία στην Ολλανδία αντιπροσωπεύει το διοικητικό επίπεδο μεταξύ της κεντρικής κυβέρνησης και των τοπικών δήμων και κοινοτήτων, ενώ έχει εξουσία αναφορικά με περιφερειακά και τοπικά θέματα. Η διοίκηση κάθε επαρχίας έχει τρία βασικά επίπεδα. Το επαρχιακό συμβούλιο, το οποίο εκλέγεται κάθε τέσσερα χρόνια, αποτελεί το νομοθετικό όργανο της επαρχίας και εκλέγει ένα είδος εκτελεστικής επιτροπής, στο οποίο προεδρεύει ο επίτροπος της επαρχίας, ο οποίος διορίζεται από το στέμμα της Ολλανδίας.
Η Ολλανδία έχει 12 επαρχίες:
Εξωτερικοί δεσμοί.
&lt;br&gt;

</doc>
<doc id="47722" url="https://el.wikipedia.org/wiki?curid=47722" title="Ουτρέχτη">
Ουτρέχτη



</doc>
<doc id="47723" url="https://el.wikipedia.org/wiki?curid=47723" title="Αλέξια (τραγουδίστρια)">
Αλέξια (τραγουδίστρια)

Η Αλέξια Βασιλείου (Αμμόχωστος, 5 Φεβρουαρίου 1964), γνωστή και ως Αλέξια, είναι Ελληνοκύπρια τραγουδίστρια, συνθέτης, στιχουργός, ακτιβίστρια, με ιδιαίτερη σχέση προς την τζαζ μουσική, αλλά και γενικότερα με τον φωνητικό αυτοσχεδιασμό, με πολλούς χρυσούς και πλατινένιους δίσκους στο ενεργητικό της και με μεγάλες επιτυχίες στη δεκαετία του '80 και '90.
Έχει ασχοληθεί με πολλά μουσικά είδη: τζαζ, ποπ, γκόσπελ, φολκ και αβάν-γκάρντ σε μουσική για ταινίες με κλασσικές ορχήστρες, τζαζ κουαρτέτα, ένα πιάνο, μόνο φωνή.
Βιογραφία.
Γεννήθηκε στην Αμμόχωστο της Κύπρου όπου και έζησε τα πρώτα παιδικά της χρόνια ως τον Αύγουστο του 1974, όταν η τουρκική εισβολή ανάγκασε την οικογένεια της να φύγουν ως πρόσφυγες.
Γιουροβίζιον, σπουδές και σταδιοδρομία στο εξωτερικό.
Συμμετείχε 2 φορές στον διαγωνισμό της Eurovision εκπροσωπώντας την Κύπρο. Την πρώτη φορά, το 1981, εμφανίστηκε ως μέλος του συγκροτήματος Island και κατάφερε να κερδίσει την 6η θέση με το τραγούδι «Μόνικα» σε μουσική Δώρου Γεωργιάδη και στίχους Σταύρου Σιδερά.
Το 1982 πήγε για σπουδές τζαζ στη Βοστώνη στο Μουσικό Κολέγιο Μπέρκλεϊ, από το οποίο και αποφοίτησε το 1985. Κατά την διάρκεια των σπουδών της ήταν μέλος της Γκόσπελ Χορωδίας, ενώ κατά τη διάρκεια του τελευταίου της έτους, προτάθηκε από το πανεπιστήμιο και συμμετείχε σε 2 συναυλίες του Τσικ Κορία μαζί με την Γκέιλ Μοράν ως η κύρια τραγουδίστρια, ερμηνεύοντας το 15λεπτο μουσικό έργο του "Hello Brazil".
Αργότερα, μετακομίζει στην Νέα Υόρκη και συμμετέχει σε διάφορα μουσικά γκρουπ κάνοντας ζωντανές εμφανίσεις. Είναι ενεργό μέλος 5 συγκροτημάτων και τραγουδάει σε τζαζ κουαρτέτα, αλλά και σε ποπ και ροκ μπάντες. Σταδιακά, γίνεται η κύρια φωνή σε τέσσερα τζαζ και φιούζιον συγκροτήματα. Ένα από αυτά ήταν οι Axiom. 
Μαζί με τα συγκροτήματά της, η Αλέξια εμφανίζεται στην περιοχή του Μανχάταν και συνεργάζεται με μπάντες του Φρέντι Τζάκσον και της Ρομπέρτα Φλακ. Την ίδια περίοδο, σε μια από τις συναυλίες της στο club «Jason’s» στο Μανχάταν, έχει την ευκαιρία να γνωρίσει από κοντά τον Λάιονελ Χάμπτον και τον Γουέιν Σόρτερ.
Το πρώτο της single στην Αμερική «I Am Siam» (CBS) ανέβηκε στα charts Top 100 της Αμερικής. 
Τα τελευταία χρόνια ζει και εργάζεται στο Λος Άντζελες.
Σταδιοδρομία στην Ελλάδα.
Ποπ.
Το 1987, συμμετέχει στη Γιουροβίζιον εκπροσωπώντας την Κύπρο με το τραγούδι «Άσπρο-μαύρο», του Άντρου και της Μαρίας Παπαπαύλου κερδίζοντας την 7η θέση. Το τραγούδι ξεπερνά τις 250.000 πωλήσεις στις χώρες της Σκανδιναβίας και αυτό είναι η κύρια αιτία που μετακομίζει στην Ελλάδα και κάνει τον πρώτο της προσωπικό δίσκο με τίτλο «Αλέξια» σε μουσική Κώστα Χαριτοδιπλωμένου και στίχους Γιώργου Μίτσιγκα. Το άλμπουμ έχει ρεκόρ πωλήσεων για πρωτοεμφανιζόμενο καλλιτέχνη (300.000 αντίτυπα) και η Αλέξια δημιουργεί μια νέα μοντέρνα ποπ σκηνή στην Ελλάδα. Τα τραγούδια «Τα κορίτσια ξενυχτάνε», «Σταλιά σταλιά», «Το ξέρω το ξέρω», «Αγάπη καλοκαιρινή», «Γράμματα», «Θα σε περιμένω», «Κανένας δεν μας σταματά» έγιναν τεράστιες επιτυχίες. 
Εκείνη τη χρονιά ξεκίνησαν και οι εμφανίσεις της μαζί με τον Πασχάλη στο "Lady M" και συνεχίστηκαν στο "Οn the Rocks". Το 1988, ηχογραφούνται και κυκλοφορεί ένα τριπλό άλμπουμ με τίτλο "Party Οn the Rocks", με πωλήσεις και πάλι οι οποίες ξεπερνούν τα 300.000 αντίτυπα. Το 1989 κυκλοφορεί το δεύτερο άλμπουμ με τίτλο «Ένα δύο τρία», έναν ποπ δίσκο με πρωτότυπο ευρωπαϊκό ήχο και τα τραγούδια έχουν την υπογραφή του Κρίστιαν Λάιμπλ, του Θοδωρή Παπαδόπουλου, και της Βίλλυς Σανιάνου. Ξεχώρισαν οι επιτυχίες: «Έλα έλα», «Ερωτευμένη», «Όλοι θέλουνε να ξεχωρίζουν», «Χρόνια πολλά», «Κοίταξέ με», «Ένα δυο τρία». Ο δίσκος έγινε πολύ σύντομα χρυσός. Τα Χριστούγεννα της ίδιας χρονιάς κυκλοφόρησε σε maxi-single διασκευή του γνωστού τραγουδιού «Last Christmas» του George Michael, με τον ελληνικό τίτλο «Οι καμπάνες χτυπούν».
Το 1990 κυκλοφορεί τον δίσκο «Έλα μια νύχτα» σε μουσική Κώστα Χαριτοδιπλωμένου και στίχους Γιώργου Μίτσιγκα και πάλι. Το άλμπουμ κυκλοφόρησε τον Οκτώβριο και ξεχώρισαν τα τραγούδια «Ορκίσου», «Δίλημμα», «Αλλάξαμε θέση», «Παίζω και χάνω», «Καλημέρα», «Ψεύτικος κόσμος», που είχε θέμα τα ναρκωτικά. Την επόμενη χρονιά, η Αλέξια ξεκινά μια καμπάνια κατά των ναρκωτικών με συναυλίες σε όλη την Ελλάδα και σε πολλά από τα σχολεία της χώρας. Την πλαισίωναν οι Μπλα Μπλα και οι Πυξ Λαξ. Το 1991 παίρνει το πρώτο βραβείο για την Ελλάδα στο Φεστιβάλ Eurosong που έγινε στην Κέρκυρα, με το τραγούδι «Έλα». Η μουσική είναι του Μίμη Πλέσσα και οι στίχοι της Λουκίλας Καρέρ, ενώ διευθυντής ορχήστρας είναι ο Μίμης Πλέσσας. Τον διαγωνισμό τον παρουσίασε η Κέλλυ Σακάκου. 
Το 1991, οι τίτλοι αρχής της εκπομπής "Πρωινός καφές" (1991-2009) με το στριφογυριστό φλυτζάνι καφέ αποτελούσαν ένα από τα χαρακτηριστικά μουσικά σήματα της ελληνικής τηλεόρασης. Η μουσική τίτλων είναι του Κώστα Χαριτοδιπλωμένου από το τραγούδι "Καλημέρα" που έγινε γνωστό το 1990 από την Αλέξια μέσα από την δισκογραφική δουλεία της "Έλα Μια Νύχτα".
Το 1992, πρωταγωνιστεί σε διαφημιστικό κλιπ για το αναψυκτικό ΗΒΗ. Το τραγούδι που ακούγεται στη διαφήμιση είναι το «Ξυπνάει ο άλλος μου εαυτός», μια σύνθεση του Γιώργου Αλκαίου και της Αναστασίας Μουτσάτσου. Τον Σεπτέμβριο κυκλοφορεί το τέταρτο άλμπουμ της με τίτλο «Νερομπογιές». Στο δίσκο αυτό η Αλέξια ωριμάζει και ερμηνευτικά και σε επιλογή τραγουδιών και ταυτόχρονα τολμά και προτείνει ένα αλλιώτικο ρεπερτόριο για το είδος, που είχε ταυτιστεί στο ξεκίνημά της. Τη μία πλευρά του δίσκου έγραψαν ο Σπύρος Πάζιος και η Τασούλα Θωμαΐδου («Μάτια μου», «Νερομπογιές», «Τρυφερά», «Έχω μια αγάπη»), ενώ την άλλη πλευρά ο Κώστας Τουρνάς και ο Σταύρος Λάντσιας («Μπορεί», «Όσο θα λείπεις», «Είσαι το καλυτερό μου», «Σπίτι σου ή σπίτι μου» και το «Η δική μου η πατρίδα» που είναι αφιερωμένο στην Κύπρο).
Κλασικά.
Το 1993, η Αλέξια ερμηνεύει τα "Κλασικά" σε ένα διπλό δίσκο, με περιεχόμενο παλιά τραγούδια που έχουν γραφτεί από το 1939 ως το 1968 με την υπογραφή μεγάλων δημιουργών, όπως ο Γιώργος Μουζάκης (Σκλάβα), ο Τάκης Μωράκης (Τι είν᾽αυτό που το λένε αγάπη) κ.ά. Η ενορχήστρωση ανήκει στον Κώστα Καπνίση, ενώ οι ηχογραφήσεις έγιναν στην Βουλγαρία με την Συμφωνική της Βουλγαρίας.
Τα τραγούδια έχουν έντονο το στοιχείο της τζαζ και ειδικά της Big Band μουσικής του παλιού Χόλιγουντ. Η ἐρευνα για την επιλογή των τραγουδιών και η όλη προετοιμασία πήρε 9 μήνες. Στο δίσκο συμμετέχουν σε ντουέτα με την Αλέξια η Ρένα Βλαχοπούλου στο «Πρώτο ραντεβού», ο Βλάσσης Μπονάτσος στον «Πειρασμό» και η Ζωή Κουρούκλη στον «Διπλό γλυκό καημό». Ο δίσκος ἐγινε τρεις φορές πλατινένιος. Η παραγωγή του δίσκου είναι του Μάκη Δελαπόρτα.
Μιούζικαλ.
Το 1994 ανεβαίνει στη Κύπρο το Μιούζικαλ «Φρανκ και Στάιν» με πρωταγωνίστρια την Αλέξια σε μουσική Γιώργου Χατζηνάσιου και λιμπρέτο Σταύρου Σιδερά. Την ίδια χρονιά κυκλοφορεί ο δίσκος «Κεκλεισμένων των θυρών» με τα τραγούδια του μιούζικαλ με την συμμετοχή των Στέφανου Κορκολή και Γιάννη Μπέζου σε δυο κομμάτια.
Μούσα του Μίκη Θεοδωράκη.
Το Σεπτέμβριο του 1995 πραγματοποιείται συναυλία στο Καλλιμάρμαρο για τα 70χρονα του Μίκη Θεοδωράκη. Η Αλέξια ανοίγει τη συναυλία-αφιέρωμα ερμηνεύοντας το τραγούδι «Φαίδρα / Αγάπη μου», ύστερα από κάλεσμα του ίδιου του συνθέτη. Μετά από αυτή τη συμμετοχή, της προτείνεται να γίνει μία από τις 4 κύριες φωνές της Λαϊκής Ορχήστρας Μίκης Θεοδωράκης, η οποία συνεργασία διαρκεί πολλά χρόνια. Με τη Λαϊκή Ορχήστρα και με την παρουσία και συμμετοχή του ίδιου του Μίκη Θεοδωράκη, ταξιδεύουν σε πολλά μέρη του κόσμου και της Ελλάδας καθώς και εμφανίσεις σε μουσικές σκηνές της Αθήνας και της Θεσσαλονίκης. Σε πολλές από τις συναυλίες η Αλέξια τραγουδάει μαζί με την Μαρία Φαραντούρη, τον Γιώργο Νταλάρα, τον Βασίλη Λέκκα, τον Πέτρο Γαϊτάνο, τον Μάριο Φραγκούλη, τον Παναγιώτη Καραδημήτρη, τον Αλκίνοο Ιωαννίδη, τον Γιάννη Κότσιρα, τον Λάκη Λαζόπουλο κ.ά.
Το 1998, κυκλοφορεί ο δίσκος «Αλέξια – Μίκης Θεοδωράκης», ένα διπλό άλμπουμ με 26 τραγούδια του Μίκη Θεοδωράκη, με εμφανείς τζαζ επιρροές. Περιλαμβάνεται το ντουέτο της Αλέξιας με την Μίλβα στο «Περιγιάλι», η συμμετοχή του Ελβετού αρπίστα Αντρέα Βολεμβάιντερ στα τραγούδια «Μαρίνα» και «Κοιμήσου αγγελούδι μου», ενώ ακούγονται οι αυθεντικοί στίχοι του Ιρλανδού ποιητή Μπρένταν Μπίαν στο «Γελαστό παιδί» ως νέο τραγούδι υπό τον τίτλο «On the 18th of November».
Τζαζ.
Το 1996, εμφανίστηκε στα Εξάρχεια στο DADA με το κουιντέτο της και τραγούδησε τζαζ. Την ίδια χρονιά, επιστρέφει στην δισκογραφία με τον τζαζ δίσκο «Alexia in a JAZZ mood», στον οποίο συμμετέχουν ορισμένοι από τους σημαντικότερους εκπροσώπους του είδους διεθνώς: ο Τσικ Κορία, ο μπασίστας Τζον Πατιτούτσι και ο ντράμερ Γκάρι Νόβακ. Μέρος του δίσκου ηχογραφήθηκε στο Λος Άντζελες, στο τότε στούντιο του Τσικ Κορία. Άλλα τραγούδια ηχογραφήθηκαν στην Σόφια της Βουλγαρίας σε ενορχηστρώσεις του πιανίστα και ενορχηστρωτή Αντόνι Ντόντσεφ.
Ο δίσκος περιέχει και το «Ξημερώνει» του Μίκη Θεοδωράκη σε στίχους Κώστα Τριπολίτη και το «Χάρτινο το φεγγαράκι» (Μάνου Χατζιδάκι, Νίκου Γκάτσου). Ο δίσκος θεωρείται ο πιο εμπορικός τζαζ δίσκος στην Ελλάδα.
Μουσική για ταινίες και θέατρο.
Το 1999, η Αλέξια συνεργάζεται με τον συνθέτη Αριστείδη Μυταρά στο δίσκο «Η κυρία με τις καμέλιες» για την ομώνυμη μουσική παράσταση «Η Κυρία με τις Καμέλιες – 150 χρόνια μετά», με το Χοροθέτρο ΟΚΤΑΝΑ του Κωνσταντίνου Ρήγου. 
Το βίντεοκλιπ του τραγουδιού "Woman in White", σκηνοθέτησε ο Γιώργος Λάνθιμος.
Το 2000, τεράστια εμπορική επιτυχία αποτελεί η ταινία Safe Sex, καθώς και το soundtrack, στο οποίο τραγουδάει η Αλέξια με το τραγούδι "Put the Blame on Mame", γνωστό από την Ρίτα Χέιγουορθ στην ταινία "Τζίλντα". Την ίδια χρονιά, η Αλέξια τραγούδησε δύο τραγούδια του Κώστα Κακογιάννη για την ταινία «The Road to Ithaca» (Ο δρόμος για την Ιθάκη), σκηνοθετημένη από τον Κώστα Δημητρίου. Επίσης, συμμετέχει σε μια συναυλία στο Μέγαρο Μουσικής Αθηνών για το έργο του Μίμη Πλέσσα. Την συναυλία διευθύνει ο ίδιος ο συνθέτης. 
Δίσκοι και συναυλίες για την Κύπρο.
Το 1996 κυκλοφορεί το άλμπουμ «Αχαιών Ακτή», αφιερωμένο στην Κύπρο, soundtrack της Κυπριακής τηλεοπτικής σειράς «Οδός Δεν Ξεχνώ» .Περιέχει 5 τραγούδια σε μουσική Χρήστου Φιλίππου και στίχους Αντρέα Παράσχου και Κώστα Φασουλά. Στο ρεμπέτικο 'Όμορφη θλιμμένη κόρη" συμμετέχει σε ντουέτο με την Αλέξια ένας από τους κυριότερους εκπροσώπους του είδους, ο ρεμπέτης Τάκης Μπίνης, ενώ ξεχώρισε και το τραγούδι "Αμάραντος". 
Το 1997 κυκλοφορεί το άλμπουμ "Λεμονανθούσα μου κυρά Αμμόχωστος" σε δύο διαφορετικές εκδοχές. Το άλμπουμ είναι αφιερωμένο στην γενέτειρα της Αλέξιας και των δημιουργών. Κυκλοφόρησε αρχικά στην Κύπρο με απαγγελίες της ηθοποιού Άννας Συνοδινού, ενώ στη δεύτερη έκδοση, που κυκλοφόρησε επίσημα στην Ελλάδα το 1997, συμμετείχαν πολλοί καταξιωμένοι ηθοποιοί όπως ο Κώστας Καζάκος, ο Δημήτρης Ποταμίτης, η Θέμις Μπαζάκα, η Δέσποινα Μπεμπεδέλη και η Ελένη Χατζηαργύρη. Η ποίηση είναι της τέως Υπουργού Παιδείας και Πολιτισμού της Κύπρου Κλαίρης Αγγελίδου και η μουσική του συνθέτη Μάριου Μελετίου.
Τον Οκτώβριο του 1997, η Αλέξια δίνει μία συναυλία προς τιμήν της Αμμοχώστου στο Ηρώδειο, πλαισιωμένη από την Συμφωνική Ορχήστρα της ΕΡΤ και την πολυμελή χορωδία του Θωμά Κοντογιώργη υπό την διεύθυνση του ιδίου σε σκηνοθεσία του Δημήτρη Ποταμίτη. Στη συναυλία συμμετέχουν οι ηθοποιοί: Δημήτρης Ποταμίτης, Κώστας Καζάκος, Θέμις Μπαζάκα, Ελένη Χατζηαργύρη. Η συναυλία ήταν υπό την αιγίδα της Κυπριακής Κυβέρνησης.
Λος Άντζελες.
Το 2009, η Αλέξια επιστρέφει στην Αμερική και την τζαζ και την μουσική για τον κινηματογράφο, με συνθέσεις δικές της αλλά και με συνεργασίες με αξιόλογους συνθέτες του είδους. Το 2010, δανείζει την φωνή της, σε φωνητικούς αυτοσχεδιασμούς και γράφει την μουσική μαζί με τον συνεργάτη της Βασίλη Στεργίου στην θεατρική παράσταση "Water", που ανέβηκε επιτυχώς στο θέατρο ῎The Lounge῎ στο Χόλυγουντ. Κυκλοφόρησε cd της παράστασης σε παραγωγή της Αλέξιας.
Φιλμ Νουάρ.
Το 2010, η Αλέξια πρωταγωνιστεί σε 2 ταινίες νουάρ μικρού μήκους, σε σκηνοθεσία, σενάριο, παραγωγή και μοντάζ του Κύπριου σκηνοθέτη Κωνσταντίνου Ησαΐα. 
Στην πρώτη ταινία "As a last resort", η Αλέξια υποδύεται την Νόρμα Μπέρνερ στην δεκαετία του '50. Το δεύτερο φιλμ, το "Sacred Whispers", είναι μια ταινία με αντιρατσιστικά μηνύματα, που διαδραματίζεται στην Αμερική στις δεκαετίες '40 και '60. Στην ιστορία της ταινίας συναντάμε τον Τόμας Σμιθ (Ντέιβιντ Χάρντι), ένα βαθιά θρησκευόμενο άτομο. Η Μπέτι Τζόουνς (Αλέξια), είδωλο των παιδικών του χρόνων, επανέρχεται στην ζωή του, μια διάσημη τραγουδίστρια μπλουζ, η οποία πηγαίνει κόντρα στην ρατσιστική τάση της εποχής.
Εμφανίσεις.
Μεταξύ 2010 και 2012, πραγματοποιεί εμφανίσεις στο Ελληνικό Κινηματογραφικό Φεστιβάλ του Λος Άντζελες, στον ιστορικό αφροαμερικάνικο πολιτιστικό χώρο The World Stage, στο Bardot, τμήμα του ιστορικού Θεάτρου Άβαλον στο Χόλυγουντ, στο φεστιβάλ LACMA Jazz series, μαζί με τον Στίβι Γουόντερ και την Τσάκα Χαν σε συναυλία στο Λος Άντζελες για την παγκόσμια ειρήνη με τίτλο «Νever Again» και σε φιλανθρωπική εκδήλωση για ντοκιμαντέρ μεγάλου μήκους με τη φωνή της βραβευμένης με Όσκαρ Ελληνοαμερικανίδας ηθοποιού Ολυμπίας Δουκάκη.
Το 2011, εμφανίστηκε στο Μέγαρο Μουσικής στη συναυλία της Μαντλέν Πεϊρού και στο Θέατρο Ουνέσκο στο Παρίσι στα πλαίσια παραστάσεων της UNESCO σε συνεργασία με την Κυπριακή πρεσβεία, καθώς και στο Φεστιβάλ Τζαζ της Λεμεσού.
Άλλα καλλιτεχνικά είδη.
Το 2001, η Αλέξια, θέλοντας να συνεχίσει εκείνο που είχε αρχίσει στην Βοστώνη και στην Νέα Υόρκη, το να συνθέτει μουσική, ξαναρχίζει να γράφει μουσική και τραγούδια. Παρακολουθεί μαθήματα δημιουργικής γραφής στο εργαστήριο της Χριστιάνας Λαμπρινίδη. Γράφει πεζά και ποιήματα κι έτσι αρχίζει να δημιουργεί το τριπλό άλμπουμ ῎Re-bE῎ σε μουσική και στίχους δικούς της, με αυτοσχεδιασμούς, ορχηστρικά, πειραματισμούς σε πεζά κτλ.
Τον Δεκέμβριο του 2010 κυκλοφορεί το άλμπουμ, που ηχογραφήθηκε στο Λονδίνο, στη Βουλγαρία, στη Μπρατισλάβα, στο Μανχάταν, στην Αθήνα και στη Θεσσαλονίκη. Συμμετέχει η Συμφωνική Ορχήστρα της Μπρατισλάβας. Το 2011, το παρουσιάζει στο Ίδρυμα Μιχάλης Κακογιάννης, παρουσία και του ιδίου του σκηνοθέτη.
Η Αλέξια δραστηριοποιείται σε πολλούς τομείς της τέχνης. Συνεργάζεται με 2 εικαστικούς, την Ανίσα Ασκάρ από την Παλαιστίνη και τον Τζόζεφ Νταντούν από το Ισραήλ, και παρουσιάζει τα 2 αυτόνομα έργα τους, με την επιμέλεια της Δρ. Σάνιας Παπά στην έκθεση ῎Αγάπη καθαρή῎. Το project "Αγάπη καθαρή" αποτελείται από δύο μέρη. Στο πρώτο μέρος βλέπουμε την περφόρμανς «In a blink of an eye», μια ανατροπή του μύθου της Μέδουσας. Εδώ, η Αλέξια έχει το ρόλο της θεάς Αθηνάς, τραγουδάει και απαγγέλει πεζά από το "Re-bE", ενώ ο χορευτής Μιχάλης Ελπιδοφόρου αναλαμβάνει το ρόλο του Περσέα. Το δεύτερο μέρος αποτελείται από το φιλμ του Joseph Dadoune «Bunker Buster», το οποίο γυρίστηκε στο Πολεμικό Μουσείο Αθηνών, στο οποίο η Αλέξια συμμετέχει σαν ηθοποιός και σε φωνητικούς αυτοσχεδιασμούς.

</doc>
<doc id="47724" url="https://el.wikipedia.org/wiki?curid=47724" title="Κατάστρωμα">
Κατάστρωμα

Κατάστρωμα (deck) ή κουβέρτα πλοίου (στη κοινή ναυτική γλώσσα) ονομάζεται στο πλοίο, κάθε συνεχής οριζόντια επιφάνεια που μπορεί να εκτείνεται σε όλο το μήκος του πλοίου ή να περιορίζεται σε μέρος αυτού.
Ο αριθμός των καταστρωμάτων ενός πλοίου εξαρτάται από τον τύπο ναυπήγησης και το μέγεθός του. Συνήθως διακρίνουμε στα φορτηγά πλοία, (από κάτω προς τα επάνω): 
Εκτός των παραπάνω βασικών ονομασιών καταστρωμάτων διακρίνονται ιδιαίτερα και το "κατάστρωμα γεφύρας" (bridge deck), όπου βρίσκεται η Γέφυρα (πλοίου), το "κατάστρωμα εξάλων" (freeboard deck), που μπορεί να συμπίπτει με το "κύριο κατάστρωμα" και τα καταστρώματα υπερκατασκευών (superstucture deck), (πάνω από το κύριο κατάστρωμα), τόσο στο πρόστεγο που λέγεται "πρωραίο κατάστρωμα" (fore deck), όσο και στο επίστεγο που λέγεται "πρυμναίο κατάστρωμα" (aft deck).&lt;br&gt;
Στα επιβατηγά πλοία διακρίνουμε το "κατάστρωμα επιβατών" (passenger deck) που συνήθως συμπίπτει με το κύριο κατάστρωμα και πλείστα άλλα που ονομάζονται συνήθως "όροφοι" (floors).
Το κατάστρωμα μπορεί να είναι σιδερένιο (iron deck), ξύλινο (wood deck) ή συνθετικό (fiberglass deck), επίσης και συνεχές (continnuous deck) όταν εκτείνεται σε όλο το μήκος του πλοίου, ή να φέρει γερανούς (deck cranes). Όσα υλικά και εφόδια φέρονται μόνιμα σε κατάστρωμα ή γίνεται η χρήση τους σ΄ αυτά ονομάζονται "εφόδια καταστρώματος" (deck stores).
Ναυπηγική.
Από ναυπηγική άποψη το κατάστρωμα αποτελεί το επάνω επίπεδο (πέλμα) της δοκού (καρίνας) του πλοίου συμβάλλοντας έτσι στη διαμήκη αντοχή της αφενός και αφετέρου στην ενίσχυση στήριξης των πλευρικών ελασμάτων, (πλευρών του πλοίου), εξασφαλίζοντας με τις διαμήκεις και εγκάρσιες φρακτές (διαφράγματα), την στεγανότητα των εσωτερικών χώρων του πλοίου, αλλά και την στήριξη αυτών των διαφραγμάτων.&lt;br&gt;
Το κύριο κατάστρωμα δέχεται διάφορες φορτίσεις που αυξάνουν από κάτω προς τα επάνω όταν μεταφέρεται υγρό φορτίο. Για τον λόγο αυτό στα δεξαμενόπλοια (tankers) η κατασκευή του καταστρώματος πρέπει να πληροί ιδιαίτερες προϋποθέσεις.
Ιστορία - λαογραφία.
Παλαιότερα στην εποχή των Ιστιοφόρων το κατάστρωμα λεγόταν κουβέρτα επειδή ακριβώς σκέπαζε, έκλεινε, το πάνω μέρος του σκαριού ή ακόμη και κουβερτάδα. Τότε τα "τρίκροτα ιστιοφόρα", όπως λέγονταν τα μεγάλα πολεμικά που έφεραν πλευρικά κανόνια σε τρία διαφορετικά ύψη, είχαν εξ ανάγκης τρία καταστρώματα. Αυτά τα πλοία όταν έπλεαν στις ελληνικές θάλασσες οι Έλληνες τότε ναυτικοί τ΄ αποκαλούσαν είτε ουτς αμπαρλί (εκ της τουρκικής γλώσσας), είτε τριπόντηδες (εκ της ιταλικής) που όμως οι όροι αυτοί σιγά - σιγά εκτοπίστηκαν από την ελληνική ονομασία τρικούβερτα (δηλαδή πλοία με τρία καταστρώματα), όρος που άρχισε να γενικεύεται στην έννοια του πολύ μεγάλου και μάλιστα σε εκφράσεις τελείως διάφορες, όπως: τρικούβερτο γλέντι, τρικούβερτος καβγάς, τρικούβερτη φουρτούνα κ.λπ.

</doc>
<doc id="47725" url="https://el.wikipedia.org/wiki?curid=47725" title="Κουβέρτα πλοίου">
Κουβέρτα πλοίου



</doc>
<doc id="47726" url="https://el.wikipedia.org/wiki?curid=47726" title="Μαλιακός κόλπος">
Μαλιακός κόλπος

Ο Μαλιακός Κόλπος είναι ο κόλπος του Αιγαίου Πελάγους στην Ανατολική Στερεά Ελλάδα, που εισχωρεί στο Νομό Φθιώτιδας από ανατολικά προς δυτικά κατά 15 ως 22 χλμ., ανάλογα με τον καθορισμό των εξωτερικών του ορίων. Η ακριβέστερη οριοθέτηση τοποθετεί τα όριά του στα ακρωτήρια Χιλιομίλι (νοτιοανατολικά) και Καραβοφάναρα (βορειοανατολικά). Στην περίπτωση αυτή έχει άνοιγμα 2,8 χλμ. και είσδυση 15. Το μέγιστο βάθος του είναι 27 μέτρα. Πρακτικά το μοναδικό λιμάνι του Μαλιακού Κόλπου είναι η Στυλίδα στη βόρεια ακτή του, αλλά και αυτό ακόμα απαίτησε την εκβάθυνση με τη δημιουργία διαύλου, εξαιτίας του αβαθούς της θάλασσας. Η Στυλίδα είναι το επίνειο της Λαμίας.
Μέσα στον Μαλιακό Κόλπο δημιουργούνται μικροί όρμοι, όπως της Αγίας Τριάδας (νότια ακτή) και της Στυλίδας. Ο μοναδικός ποταμός που χύνεται στο Μαλιακό Κόλπο είναι ο Σπερχειός, ο οποίος με τις προσχώσεις του μειώνει τις τελευταίες δεκάδες χιλιάδες χρόνια αργά αλλά συνεχώς την έκταση του κόλπου. Επίσης υπάρχει ο χείμαρρος Δριστελόρρεμα, που πηγάζει από την Όθρυ και μερικοί άλλοι.
Η Αγία Τριάδα είναι ο μοναδικός παράλιος οικισμός στη νότια ακτή του Μαλιακού, αν θεωρήσουμε το Χιλιομίλι ως όριό του. Στη βόρεια ακτή έχουμε, από δυτικά προς ανατολικά, την Αγία Μαρίνα, τη Στυλίδα, τα Μελίσσια, τους Πεταράδες και το Πανόραμα.
Η ονομασία του Μαλιακού Κόλπου οφείλεται στους Μαλιείς, αρχαίους κατοίκους της Μαλίδος. Κατά τα μέσα του περασμένου αιώνα συνηθιζόταν και το όνομα Λαμιακός Κόλπος ή Κόλπος της Λαμίας για το εσωτερικό του τμήμα. Η πόλη της Λαμίας απέχει 8,5 χιλιόμετρα σε ευθεία γραμμή από το εγγύτατο σημείο της ακτής του κόλπου.
Η Εθνική οδός Αθηνών-Θεσσαλονίκης, η οποία διατρέχει τον Μαλιακό Κόλπο, διέθετε για αρκετές δεκαετίες μία μόνο λωρίδα κυκλοφορίας ανά κατεύθυνση, καθιστώντας επικίνδυνη την οδήγηση και προκαλώντας πλήθος τροχαίων δυστυχημάτων που έχουν στοιχίσει τη ζωή εκατοντάδων ανθρώπων. Το συγκεκριμένο τμήμα της διαδρομής του αυτοκινητοδρόμου, που θεωρούνταν για δεκαετίες ένα από τα πιο επικίνδυνα σημεία του εθνικού οδικού δικτύου, έχει ονομαστεί πέταλο του Μαλιακού, λόγω του χαρακτηριστικού του σχήματος.

</doc>
<doc id="47728" url="https://el.wikipedia.org/wiki?curid=47728" title="Διάφραγμα πλοίου">
Διάφραγμα πλοίου



</doc>
<doc id="47730" url="https://el.wikipedia.org/wiki?curid=47730" title="Πρόεδρος της Ελβετικής Συνομοσπονδίας">
Πρόεδρος της Ελβετικής Συνομοσπονδίας

Ο Πρόεδρος της Ελβετικής Συνομοσπονδίας (ιταλ. "Presidente della Confederazione", γαλλ. "Président de la Confédération", γερμ. "Bundespräsident") είναι μέλος του επταμελούς Ελβετικού Ομοσπονδιακού Συμβουλίου. Εκλέγεται για έναν χρόνο από την Ομοσπονδιακή Συνέλευση , έχει τυπικό και αντιπροσωπευτικό ρόλο και θεωρείται πρώτος μεταξύ ίσων ("primus inter pares") μεταξύ των μελών του Συμβουλίου. Κατά παράδοση, οι Πρόεδροι εκλέγονται κατά σειρά αρχαιότητας και ο Αντιπρόεδρος της μιας χρονιάς γίνεται Πρόεδρος την επόμενη.
Πρόεδρος για το 2021 είναι ο Γκι Παρμελέν.

</doc>
<doc id="47731" url="https://el.wikipedia.org/wiki?curid=47731" title="Τζοακίνο Γκρέκο">
Τζοακίνο Γκρέκο

Ο Τζοακίνο Γκρέκο (ιταλικά: "Gioachino Greco", λατινικά: "Joachimus Graecus", περ. 1600 – περ. 1634) ήταν Ιταλός σκακιστής και συγγραφέας. Υπήρξε ίσως ο σημαντικότερος γκρανμαίτρ του 17ου αιώνα και ένας από τους σπουδαιότερους παίκτες στην ιστορία του παιχνιδιού. 
Η ζωή του.
Γεννήθηκε στο Τσέλικο κοντά στην Κοζέντσα της Καλαβρίας στην Ιταλία και ήταν γνωστός και ως "Il Calabrese" ("ο Καλαβρέζος"). Η Καλαβρία είχε ήδη σημαντική παράδοση στο σκάκι. Ήδη από το 1619 κρατούσε σημειώσεις από τακτικές και ιδιαιτέρως έξυπνα παιχνίδια που έπαιζε και πούλαγε αντίγραφά τους. Στη Ρώμη πολλοί διάσημοι φρόντισαν να αποκτήσουν αντίγραφα τών παιχνιδιών του. Παρόλο που ήταν πολύ δημοφιλής στη Ρώμη, ταξίδεψε για να αγωνιστεί και με τους ισχυρούς σκακιστές της υπόλοιπης Ευρώπης.
Στο Παρίσι έπαιξε με τους ισχυρότερους σκακιστές και θα πρέπει να ήταν πολύ επιτυχημένος αφού στο ταξίδι του προς την Αγγλία τον λήστεψαν αποσπώντας του 5000 σκούδα (ή κορώνες), ένα πολύ μεγάλο ποσό, που είχε βγάλει παίζοντας σκάκι. Στο Λονδίνο νίκησε όλους τους ισχυρούς παίκτες. Εκεί ανέπτυξε και την ιδέα της καταγραφής ολόκληρων των παρτίδων και όχι απλώς θέσεων. Επέστρεψε στο Παρίσι, όπου έγραψε και για τις καινούργιες του ιδέες. Μετά ταξίδεψε στην Ισπανία, όπου επίσης νίκησε τους ισχυρότερους σκακιστές. Επέστρεψε στην Ιταλία, όπου πείστηκε από έναν Ισπανό ευγενή να ταξιδέψει στην Αμερική. Πέθανε αρκετά νέος στις Αντίλλες, μάλλον από κάποια αρρώστια, δωρίζοντας την περιουσία του στους Ιησουΐτες. 
Το έργο του.
Οι παρτίδες που έχει παραδώσει δεν φαίνεται πουθενά να αμφισβητήθηκαν, έτσι θεωρείται ότι παίχτηκαν πραγματικά, αλλά στο "The Oxford Companion to Chess" αναφέρεται η πιθανότητα οι παρτίδες του να ήταν πλαστές (κατασκευασμένες). Οι παρτίδες του, στις οποίες πάντως δεν αναφέρονται τα ονόματα των αντιπάλων του, είναι γενικά αρκετά πιθανό να συμβούν στην πράξη (και πολύ συχνά έχουν επαναληφθεί), ο ίδιος ήταν σίγουρα ικανός να τις παίξει. Η μελέτη τους θεωρείται ιδιαιτέρως χρήσιμη ακόμα και σήμερα, ενώ επηρέασαν την τέχνη του σκακιού σε μεγάλο βαθμό για τους επόμενους αιώνες. Ο Γκρέκο ήταν πολύ ισχυρότερος παίκτης από οποιονδήποτε άλλον στην εποχή του, επίτευγμα που πολύ λίγοι (όπως ο Φιλιντόρ) κατέχουν.
Ο Γκρέκο ασχολήθηκε πολύ με την ιταλική παρτίδα (ίσως το δημοφιλέστερο άνοιγμα της εποχής) ενώ ο ίδιος αγαπούσε πολύ την σικελική άμυνα. 
Στο "The Oxford Companion to Chess" αναφέρεται ότι το όνομα της θυσίας ενός αξιωματικού στο αντίπαλο ροκέ (πάνω στο πιόνι θ7) είναι "ελληνικό δώρο" και ότι αυτό οφείλεται μάλλον στην χρήση του από τον Γκρέκο παρά στον δούρειο ίππο.

</doc>
<doc id="47732" url="https://el.wikipedia.org/wiki?curid=47732" title="Προσωπικό πλοίου">
Προσωπικό πλοίου

Το Προσωπικό των εμπορικών πλοίων (personnel) διακρίνεται στις επί μέρους κατηγορίες:
Το προσωπικό των πολεμικών πλοίων κατανέμεται περίπου το ίδιο σε "Διευθύνσεις" και "Επιστασίες" αντί υπηρεσίες των εμπορικών πλοίων. Οι δε Αξιωματικοί διακρίνονται σε Μάχιμους, Μηχανικούς και Γενικών Υπηρεσιών, προερχόμενοι οι τελευταίοι εξ Υπαξιωματικών.

</doc>
<doc id="47733" url="https://el.wikipedia.org/wiki?curid=47733" title="Τζοακίνο Γρέκο">
Τζοακίνο Γρέκο



</doc>
<doc id="47734" url="https://el.wikipedia.org/wiki?curid=47734" title="Προσωπικό πλοίων">
Προσωπικό πλοίων



</doc>
<doc id="47735" url="https://el.wikipedia.org/wiki?curid=47735" title="Αναρχοπρωτογονισμός">
Αναρχοπρωτογονισμός

Ο πριμιτιβισμός (αναφέρεται και ως πρωτογονισμός) είναι ένας κλάδος του πράσινου αναρχισμού και μία τάση του οικολογικού κινήματος. Εστιάζει στη μετάβαση από τις πρώιμες τροφοσυλλεκτικές και θηρευτικές κοινωνίες στις αγροτικές κοινότητες, ως αιτία της ανάδυσης ιεραρχικών κοινωνιών, της αλλοτρίωσης των ανθρώπων και της καταστροφής του φυσικού περιβάλλοντος.
Από τους υποστηρικτές της θεωρίας αυτής προτείνεται η επιστροφή σε «μη-πολιτισμένους» τρόπους ζωής μέσω της αποβιομηχάνισης, της κατάργησης του καταμερισμού της εργασίας και της εξειδίκευσης, και εγκατάλειψη της τεχνολογίας. Η επιστήμη, όπως και η τεχνολογία, θεωρείται ως μη ουδέτερη, και πιστεύεται ότι πάντα ενσωματώνει τις αξίες και τους σκοπούς όσων την παράγουν και την ελέγχουν.
Ο αναρχοπρωτογονισμός (όπως παλαιότερα ονομαζόταν) ασκεί κριτική κυρίως σε δύο ζητήματα: Τον πολιτισμό και την τεχνολογία. Έπειτα από διάφορες διενέξεις, το πρόθεμα «αναρχο-» αφαιρέθηκε και ονομάζεται πλέον πρωτογονισμός ή πριμιτιβισμός.
Πηγή έμπνευσης για τον πριμιτιβισμό αποτελούν οι λουδίτες. Γνωστότερος θεωρητικός του είναι ο Τζων Σερζάν.

</doc>
<doc id="47736" url="https://el.wikipedia.org/wiki?curid=47736" title="Τετραγωνικό μέτρο">
Τετραγωνικό μέτρο

Το τετραγωνικό μέτρο αποτελεί μονάδα μέτρησης επιφάνειας. Ουσιαστικά πρόκειται για ένα τέλειο τετράγωνο, με πλευρά ένα μέτρο. Το σύμβολό του διεθνώς είναι m². Πολλαπλάσιά του είναι το στρέμμα (1 στρέμμα = 1000 τ.μ.) και το τετραγωνικό χιλιόμετρο (km², 1 τετραγωνικό χιλιόμετρο = 1.000.000 τ.μ.). Βασικές υποδιαιρέσεις του τετραγωνικού μέτρου είναι η τετραγωνική παλάμη ή τετραγωνικό δεκατόμετρο (dm², 1 τ.μ. = 100 τετραγωνικές παλάμες), το τετραγωνικό εκατοστόμετρο (cm², 1 τ.μ. = 10.000 τετραγωνικά εκατοστόμετρα) και το τετραγωνικό χιλιοστόμετρο (mm², 1 τ.μ. = 1.000.000 τετρ. χιλιοστόμετρο).

</doc>
<doc id="47739" url="https://el.wikipedia.org/wiki?curid=47739" title="Τηλεπικοινωνιακός δορυφόρος">
Τηλεπικοινωνιακός δορυφόρος

Τηλεπικοινωνιακός δορυφόρος ονομάζεται ο μη επανδρωμένος τεχνητός δορυφόρος ("unmanned artificial satellite"), μέσω του οποίου παρέχονται υπηρεσίες μεγάλων αποστάσεων, όπως τηλεοπτικής και ραδιοφωνικής μετάδοσης, τηλεφωνικών επικοινωνιών και συνδέσεων ηλεκτρονικών υπολογιστών.
Οι δορυφόροι έχουν τη μοναδική δυνατότητα να παρέχουν κάλυψη μεγάλων γεωγραφικών περιοχών και να διασυνδέουν μακρινούς και δυσπρόσιτους τηλεπικοινωνιακούς κόμβους και γι' αυτό τα δορυφορικά δίκτυα αποτελούν σήμερα αναπόσπαστο τμήμα των περισσότερων τηλεπικοινωνιακών συστημάτων. Τις τελευταίες δεκαετίες η τεχνολογία των δορυφορικών συστημάτων συνεχώς προοδεύει και η χρήση γεωσύγχρονων δορυφόρων για επικοινωνίες μεγάλων αποστάσεων αναπτύσσεται ταχύτατα.
Σήμερα, η εξοικείωση των ηλεκτρονικών μηχανικών με τη δορυφορική τεχνολογία, τις δορυφορικές επικοινωνίες και τις δορυφορικές ζεύξεις καθίσταται αναγκαία, καθώς οι δορυφορικές τηλεπικοινωνίες αναμένεται να παίζουν συνεχώς μεγαλύτερο ρόλο στα σύγχρονα τηλεπικοινωνιακά συστήματα. Οι δορυφόροι έχουν προωθήσει σημαντικά την επικοινωνία με την δημιουργία παγκόσμιων τηλεφωνικών συνδέσεων, ενώ χάρη σε αυτούς γίνονται εφικτές ραδιοφωνικές και τηλεοπτικές μεταδόσεις σε πραγματικό χρόνο. Ένας δορυφόρος λαμβάνει σήμα μικροκυμάτων από έναν επίγειο σταθμό ("uplink"), κατόπιν ενισχύει και αναμεταδίδει το σήμα σε έναν σταθμό λήψης στη γη σε διαφορετική συχνότητα (η κατιούσα σύνδεση). Ένας δορυφόρος επικοινωνίας τοποθετείται σε γεωσύγχρονη τροχιά, πράγμα που σημαίνει ότι τίθεται σε τροχιά με την ίδια ταχύτητα με την οποία περιστρέφεται η Γη. Ο δορυφόρος μένει στην ίδια θέση σχετικά με την επιφάνεια της Γης, έτσι ώστε ο σταθμός αναμετάδοσης δεν θα χάσει ποτέ την επαφή με τον δέκτη.
Η ιστορία των τηλεπικοινωνιακών δορυφόρων.
Μερικοί από τους πρώτους δορυφόρους επικοινωνιών σχεδιάστηκαν για να λειτουργήσουν με παθητικό τρόπο. Αντί να μεταδώσουν ενεργά τα ραδιοσήματα, χρησίμευσαν μόνο για να απεικονίσουν τα σήματα που εκπέμφθηκαν σε αυτούς με τη μετάδοση των σταθμών στο έδαφος. Τα σήματα απεικονίστηκαν σε όλες τις κατευθύνσεις, έτσι θα μπορούσαν να ληφθούν από τους σταθμούς λήψης σε όλο τον κόσμο. Ο «Echo 1», που εκτοξεύθηκε από τις Ηνωμένες Πολιτείες το 1960, κατασκευάστηκε από επαργυρωμένο πλαστικό μπαλόνι διαμέτρου 30 μ. Το 1964 ακολούθησε ο «Echo 2» με 41 μ. διάμετρο. Η ικανότητα τέτοιων συστημάτων περιορίστηκε σοβαρά από την ανάγκη για τις ισχυρές συσκευές αποστολής σημάτων και τις απαιτούμενες μεγάλες επίγειες κεραίες.
Δορυφόροι Echo 1 και 2.
Οι Echo 1 και 2 ήταν πρώιμοι δορυφόροι επικοινωνιών που εκτοξεύτηκαν από τις Ηνωμένες Πολιτείες στις αρχές της δεκαετίας του '60. Τα μεγάλα αυτά μπαλόνια μετέδιδαν τα ραδιοσήματα πίσω στη γη. Οι δορυφόροι Echo προετοίμασαν το έδαφος για τους πιο πρόσφατους και πιο περίπλοκους δορυφόρους επικοινωνιών.
Δορυφόρος Telstar.
Ο Telstar ήταν ένας από τους πρώτους ενεργούς δορυφόρους επικοινωνιών. Εκτοξεύτηκε από τις Ηνωμένες Πολιτείες το 1962. Μετέδωσε τις πρώτες ζωντανές τηλεοπτικές εικόνες μεταξύ των Ηνωμένων Πολιτειών και της Ευρώπης, και θα μπορούσε επίσης να μεταδώσει τηλεφωνικές κλήσεις.
Δορυφόρος Syncom 4.
Ο δορυφόρος επικοινωνιών Syncom 4 εκτοξεύτηκε από διαστημικό λεωφορείο. Οι σύγχρονοι δορυφόροι επικοινωνιών λαμβάνουν, ενισχύουν και αναμεταδίδουν τις πληροφορίες πίσω στη Γη, που παρέχει την τηλεόραση, το φαξ, το τηλέφωνο, το ραδιόφωνο, και τις συνδέσεις ψηφιακών στοιχείων σε όλο τον κόσμο. Ο Syncom 4 ακολουθεί μια γεωσύγχρονη τροχιά που έχει την ίδια ταχύτητα με της γήινης περιστροφής, ώστε να παραμένει ο δορυφόρο σε μια σταθερή θέση σε σχέση με τη Γη. Αυτός ο τύπος τροχιάς επιτρέπει τις συνεχείς συνδέσεις επικοινωνίας μεταξύ των επίγειων σταθμών.
Εμπορικοί τηλεπικοινωνιακοί δορυφόροι.
Οι εμπορικοί δορυφόροι παρέχουν ένα ευρύ φάσμα των υπηρεσιών επικοινωνιών. Τα τηλεοπτικά προγράμματα αναμεταδίδονται διεθνώς, προκαλώντας το φαινόμενο γνωστό ως «παγκόσμιο χωριό». Οι δορυφόροι αναμεταδίδουν, επίσης, προγράμματα στα συστήματα καλωδιακών τηλεοράσεων καθώς επίσης και στα σπίτια που εξοπλίζονται με δορυφορικές κεραίες (πιάτα). Επιπλέον, τα πολύ μικρά τερματικά (VSATs) αναμεταδίδουν τα ψηφιακά στοιχεία για ένα πλήθος επιχειρησιακών υπηρεσιών. Οι δορυφόροι INTELSAT διαθέτουν 100.000 τηλεφωνικά κυκλώματα, με την αυξανόμενη χρήση της ψηφιακής μετάδοσης. Οι ψηφιακές μέθοδοι κωδικοποίησης πηγής έχουν οδηγήσει σε δεκαπλάσια μείωση του ποσοστού μετάδοσης που απαιτείται για να μεταφερθεί ένα κανάλι φωνής, ενισχύοντας, κατά συνέπεια, την ικανότητα των υπαρχουσών εγκαταστάσεων και μειώνοντας το μέγεθος των επίγειων σταθμών που παρέχουν την τηλεφωνική υπηρεσία.
Ο διεθνής κινητός δορυφορικός οργανισμός (INMARSAT), που ιδρύεται το 1979, είναι κινητό δίκτυο τηλεπικοινωνιών, που παρέχει τις συνδέσεις ψηφιακών στοιχείων, το τηλέφωνο, και τη μετάδοση αντιγράφων, ή με φαξ, την υπηρεσία μεταξύ των σκαφών, τις παράκτιες εγκαταστάσεις, και τους με βάση την παράκτια περιοχή σταθμούς σε όλο τον κόσμο. Επίσης, επεξέτεινε τις δορυφορικές συνδέσεις για την φωνή και τη μετάδοση φαξ στα αεροσκάφη στις διεθνείς διαδρομές.
Πρόσφατες τεχνικές πρόοδοι.
Τα συστήματα δορυφόρων επικοινωνιών έχουν εισαγάγει μια περίοδο μετάβασης από σημείο σε σημείο μεγάλης χωρητικότητας επικοινωνίες κορμών μεταξύ των μεγάλων, δαπανηρών επίγειων τερματικών στις πολυσημειακές επικοινωνίες μεταξύ των μικρών, χαμηλού κόστους σταθμών. Η ανάπτυξη των πολλαπλάσιων μεθόδων προσπέλασης έχει επιταχύνει και έχει διευκολύνει αυτήν την μετάβαση. Με TDMA, σε κάθε επίγειο σταθμό ορίζεται μια χρονική αυλάκωση στο ίδιο κανάλι για τη χρήση στη διαβίβαση των επικοινωνιών του όλοι οι άλλοι σταθμοί ελέγχουν αυτές τις αυλακώσεις και επιλέγουν τις επικοινωνίες που κατευθύνονται σε αυτές. Με την ενίσχυση μιας ενιαίας συχνότητας μεταφορέων σε κάθε δορυφορικό επαναλήπτη, το TDMA εξασφαλίζει την αποδοτικότερη χρήση της εν πλω παροχής ηλεκτρικού ρεύματος του δορυφόρου.
Μια τεχνική αποκαλούμενη επαναχρησιμοποίηση συχνότητας επιτρέπει στους δορυφόρους για να επικοινωνήσουν με διάφορους επίγειους σταθμούς χρησιμοποιώντας την ίδια συχνότητα με τη διαβίβαση στις στενές ακτίνες που μεταφέρονται προς κάθε ενός από τους σταθμούς. Τα πλάτη ακτίνων μπορούν να προσαρμοστούν στις περιοχές κάλυψης τόσο μεγάλες όσο οι ολόκληρες Ηνωμένες Πολιτείες ή τόσο μικρές όσο μια πολιτεία, όπως το Μέριλαντ. Δύο σταθμοί αρκετά μακριά μπορούν να λάβουν τα διαφορετικά μηνύματα που διαβιβάζονται στην ίδια συχνότητα. Οι δορυφορικές κεραίες έχουν σχεδιαστεί για να διαβιβάσουν διάφορες ακτίνες στις διαφορετικές κατευθύνσεις, χρησιμοποιώντας τον ίδιο ανακλαστήρα.
Οι ακτίνες λέιζερ μπορούν επίσης να χρησιμοποιηθούν για να διαβιβάσουν τα σήματα μεταξύ ενός δορυφόρου και της γης, αλλά το ποσοστό μετάδοσης είναι περιορισμένο λόγω της απορρόφησης και διασπορά από την ατμόσφαιρα. Τα λέιζερ που λειτουργούν στο γαλαζοπράσινο μήκος κύματος, που διαπερνά το ύδωρ, έχουν χρησιμοποιηθεί για την επικοινωνία μεταξύ των δορυφόρων και των υποβρυχίων.
Η πιο πρόσφατη ανάπτυξη στους δορυφόρους είναι η χρήση των δικτύων των μικρών δορυφόρων στη χαμηλή γήινη τροχιά (2.000 χλμ. ή λιγότεροι) για να παρέχει την παγκόσμια τηλεφωνική επικοινωνία. Το σύστημα ιριδίου χρησιμοποιεί 66 δορυφόρους στη χαμηλή γήινη τροχιά, ενώ άλλες ομάδες έχουν ή αναπτύσσουν παρόμοια συστήματα. Τα ειδικά τηλέφωνα που επικοινωνούν με αυτούς τους δορυφόρους επιτρέπουν στους χρήστες για να έχουν πρόσβαση στο κανονικό τηλεφωνικό δίκτυο και να πραγματοποιήσουν κλήσεις από οποιοδήποτε σημείο στη Γη. Οι προσδοκώμενοι πελάτες αυτών των συστημάτων περιλαμβάνουν τους διεθνείς επιχειρησιακούς ταξιδιώτες και τους ανθρώπους που ζουν ή που εργάζονται σε απομακρυσμένες περιοχές.
Επικοινωνίες μέσω δορυφόρων.
Επικοινωνίες ξεκίνησαν με τον πρώτο δορυφόρο που εκτοξεύθηκε από τις ΗΠΑ το 1958 ενώ η πρώτη μορφή εμπορικής εκμετάλλευσης εμφανίζεται με τον Early Bird, δορυφόρο που ετέθη σε τροχιά στις 6 Απριλίου 1965. Τα πρώτα δορυφορικά συστήματα δεν ήταν και τόσο βιώσιμα καθώς η σχετικά μικρή ισχύς των πυραύλων που εκτόξευαν τους δορυφόρους τους έθεταν σε τροχιά όχι μακρύτερη των 10 χλμ από την Γη. Η χαμηλή τροχιά είχε σαν αποτέλεσμα ο δορυφόρος να κινείται ταχύτερα από την περιστροφή της Γης πράγμα που επηρέαζε την κατασκευή την γήινων σταθμών καθώς έπρεπε να περιστρέφονται συνεχώς για να παρακολουθούν τους δορυφόρους.
Στην εξέλιξη των συστημάτων αυτών κατασκευάστηκαν οι γεωστατικοί δορυφόροι που τίθενται σε τροχιά 35.786χλμ με ταχύτητα 11.040 χλμ/ώρα, ώστε να μένουν σταθεροί πάνω από το ίδιο σημείο της γης. Η ταχύτητα αυτή είναι ίση με την γωνιακή ταχύτητα περιστροφής της γης και έτσι οι επίγειοι σταθμοί δεν περιστρέφονται, καθώς βλέπουν μόνιμα στο ίδιο σημείο.
Ο επικοινωνιακός δορυφόρος λειτουργεί απλά σαν καθρέφτης που επανεκπέμπει προς τη γη το λαμβανόμενο μικροκυματικό σήμα. Κάθε γεωστατικός δορυφόρος καλύπτει έναν ορίζοντα 120 μοιρών έτσι που με τρεις τέτοιους δορυφόρους καλύπτεται όλη η γη.
Συγκρίνοντας τα δορυφορικά συστήματα με τα άλλα μέσα παρατηρούμε τα εξής: 
Οι επικοινωνιακοί δορυφόροι χρησιμοποιούνται κυρίως για τηλεφωνία τηλεόραση και μετάδοση δεδομένων.
Πρωτόκολλα για δορυφορικές επικοινωνίες στο επίπεδο ζεύξης δεδομένων.
Είναι γεγονός ότι για την επίτευξη της επικοινωνίας μέσω δορυφορικού δικτύου υπάρχει ανάγκη για την χρησιμοποίηση και τη δημιουργία διαφόρων προτύπων και πρωτοκόλλων. Πρέπει να θυμίσουμε ότι η επικοινωνία μέσω δορυφόρου γίνεται με τους transponders οι οποίοι εκπέμπουν μια δέσμη που καλύπτει την επικοινωνία για συγκεκριμένη περιοχή της γης. Ο χρόνος που η συγκεκριμένη δέσμη βλέπει την ίδια περιοχή λέγεται dwell time. Είναι ο χρόνος που οι γήινοι σταθμοί της συγκεκριμένης περιοχής μπορούν να στείλουν σήματα στον δορυφόρο.
Η επικοινωνία υφίσταται με τον παρακάτω τρόπο. Από τους επίγειους σταθμούς εκπέμπονται πλαίσια δεδομένων τα οποία μετατρέπονται σε σήματα (συγκεκριμένης συχνότητας) που φτάνουν στον transponder. Από εκεί ο δορυφόρος τα εκπέμπει στη γη σε άλλη συχνότητα και στον επίγειο σταθμό/ους (δέκτη/ες) μετατρέπονται σε πλαίσια δεδομένων.
Το πρόβλημα που υπάρχει και το οποίο αντιμετωπίζουν τα πρωτόκολλα είναι ο τρόπος με τον οποίο θα γίνει ο καταμερισμός των σημάτων που εκπέμπονται στα κανάλια επικοινωνίας που διαθέτει ο δορυφόρος (κάθε κανάλι υφίσταται μέσω transponder). Είναι γεγονός ότι κατά την επικοινωνία αν η καθυστέρηση διάδοσης του σήματος μεταξύ σταθμού και δορυφόρου είναι μεγαλύτερη των 270 msec (κάτι που είναι γεγονός στις δορυφορικές συνδέσεις) τότε υπάρχει πρόβλημα στην επικοινωνία και γι` αυτό πρωτόκολλα όπως το CSMA/CD (τα οποία απαιτούν στο χρόνο μετάδοσης λίγων bits αναγνώριση πιθανών συγκρούσεων δεδομένων) δε μπορούν να χρησιμοποιηθούν σε δορυφορικές συνδέσεις.
Πέρα από το καταμερισμό των σημάτων σε κανάλια, υπάρχουν και άλλα είδη προβλημάτων που σχετίζονται με την καθυστέρηση στη μετάδοση του σήματος λόγω της απόστασης, με το μικρό εύρος συχνοτήτων και με τη δημιουργία θορύβου λόγω της αδύναμης πολλές φορές εκπομπής. Αυτά όλα προσπαθούν να αντιμετωπίσουν τα πρωτόκολλα στο επίπεδο ζεύξης δεδομένων (Data Link Layer).
Έτσι στο 2ο επίπεδο του OSI μοντέλου (Data Link Layer) και πιο συγκεκριμένα στο υποεπίπεδο MAC (Media Access Sublayer, Media Access Control) εξαιτίας της μετάδοσης των σημάτων από τον δορυφόρο με εκπομπή, είναι απαραίτητη η ύπαρξη πρωτοκόλλων διαμοιρασμού της επικοινωνίας και των σημάτων. Τα περισσότερα από αυτά συνήθως χρησιμοποιούν μοναδιαία είτε κανάλια είτε συχνότητες για κάθε χρήστη την ώρα της επικοινωνίας. Και αυτό γιατί η διερεύνηση και επίλυση των διαφόρων συγκρούσεων δεδομένων γίνεται με καθυστέρηση κατά διάρκεια της μετάδοσης.
Υπάρχουν πέντε τρόποι επίτευξης επικοινωνίας: Polling, ALOHA, FDMA (Frequency Division Multiple Access), ΤDMA (Time Division Multiple Access) και CDMA (Code Division Multiple Access)
Ζώνες δορυφορικών συχνοτήτων.
Οι σημερινοί δορυφόροι επικοινωνιών που καλύπτουν την Ασία, την Αυστραλία και τη Μέση Ανατολή διαβιβάζουν τις εκατοντάδες των δορυφορικών σημάτων TV εντούτοις, όλες αυτές οι δορυφορικές ραδιοφωνικές μεταδόσεις TV δεν είναι δημιουργημένοι ίσοι. Το ακόλουθο υλικό εξηγεί πώς οι δορυφόροι αρμόζουν στο ηλεκτρομαγνητικό σχέδιο των πραγμάτων, γιατί ορισμένοι δορυφορικοί εκφωνητές έχουν μια ανώτερη δυνατότητα να παραδώσουν τα κρυστάλλινα προγράμματα TV με ένα ελάχιστο των muss ή της αναστάτωσης, και πώς να προσαρμόσουν τα μεγάλα δορυφορικά πιάτα ανοιγμάτων για να λάβουν τις πιο πρώην direct-to-home (DTH) δορυφορικές υπηρεσίες TV. 
Η διεθνής ένωση τηλεπικοινωνιών, μια αντιπροσωπεία των Ηνωμένων Εθνών, έχει θέσει κατά μέρος το διάστημα στις έξοχες ζώνες υψηλής συχνότητας (shf) που βρίσκονται μεταξύ 2,5 και 22 GHz για τις δορυφορικές μεταδόσεις. Σε αυτές τις συχνότητες, το μήκος κυμάτων κάθε κύκλου είναι τόσο σύντομο που τα σήματα καλούνται μικροκύματα. 
Οι επιστήμονες που ανέπτυξαν τα πρώτα συστήματα ραντάρ μικροκυμάτων κατά τη διάρκεια του παγκόσμιου πολέμου ΙΙ όρισαν έναν προσδιορισμό επιστολών σε κάθε ζώνη συχνότητας μικροκυμάτων. Παραδείγματος χάριν, το 800 MHz στο φάσμα συχνότητας 2 GHz κλήθηκε ζώνη λ, 2 έως 3 GHz: η ζώνη του s 3 έως 6 GHz: η ζώνη γ 7 έως 9 GHz: η ζώνη Χ 10 έως 17 GHz: η ζώνη Ku και 18 έως 22 GHz: η ζώνη Κα.
Ιστορικό εξέλιξης των ζωνών.
Στην αυγή της δορυφορικής ηλικίας κατά τη διάρκεια στα μέσα της δεκαετίας του '60, οι μηχανικοί μικροκυμάτων αποφάσισαν να μεταφέρουν την υπάρχουσα ορολογία ραντάρ και να την εφαρμόσουν στις ζώνες δορυφόρων επικοινωνιών επίσης. Τα παγκόσμια πρώτα εμπορικά δορυφορικά συστήματα χρησιμοποίησαν το φάσμα συχνότητας ζωνών γ 3,7 έως 4,2 GHz. Οι πρώτοι εμπορικοί δορυφόροι ζωνών Ku έκαναν την εμφάνισή τους προς το τέλος της δεκαετίας του '70 και της πρόωρης δεκαετίας του '80 Σχετικά λίγα επίγεια δίκτυα επικοινωνιών ορίστηκαν για να χρησιμοποιήσουν αυτήν την ζώνη συχνότητας. 
Μέσα στα προηγούμενα λίγα έτη, οι δορυφορικοί χειριστές έχουν αρχίσει το γενναίο νέο κόσμο σε 20 GHz. Μόνο μερικοί δορυφόροι Κα-ταινιών είναι αυτήν την περίοδο στην τροχιά: ACTS (ΗΠΑ) Superbird και N-STAR (Ιαπωνία), DFS Kopernikus (Γερμανία), και Italsat (Ιταλία). Εντούτοις, αναμένεται η χρήση αυτής της ζώνης υψηλότερης συχνότητας για να αυξηθεί εντυπωσιακά κατά τη διάρκεια της πρώτης δεκαετίας του 21ου αιώνα.
Δορυφορική TV κu-ταινιών.
Οι δορυφόροι γ-ταινιών διαβιβάζουν χαρακτηριστικά τα επίπεδα των σημάτων που κυμαίνονται από 33 έως 38 dBW. Τα ισχυρότερα σήματα εμπίπτουν στο κέντρο της ακτίνας κάλυψης κάθε δορυφόρου, με την ένταση σημάτων που μειώνεται εξωτερικά από εκεί. Οι σημερινοί δορυφόροι κu-ταινιών διαβιβάζουν τα ονομαστικά επίπεδα σημάτων που κυμαίνονται από 47 έως 52 dBW, μια αύξηση 14 dBW στη δύναμη, πέρα από αυτά που οι περισσότεροι δορυφόροι γ-ταινιών μπορούν να παραδώσουν. Αυτό σημαίνει ότι χρειάζεται φθηνότερος εξοπλισμός για να ληφθούν δορυφορικά σήματα. 
Μειονεκτήματα.
Υπάρχει ένα σημαντικό μειονέκτημα στους δορυφόρους που τα σήματα στις συχνότητες είναι μεγαλύτερες από 10 gigahertz: το μήκος αυτών των μικροκυμάτων είναι τόσο σύντομο που η βροχή, το χιόνι ή ακόμα και τα γεμισμένα σύννεφα που περνούν από πάνω μπορούν να μειώσουν την ένταση των εισερχόμενων σημάτων.
Οι σχεδιαστές συστημάτων κu-ταινιών χρησιμοποιούν χαρακτηριστικά μια μεγαλύτερη κεραία. Αυτή η αύξηση στο άνοιγμα κεραιών δίνει στο σύστημα διάφορα DB του περιθωρίου έτσι ώστε το λαμβάνον σύστημα που θα συνεχίσει να λειτουργεί στο φως για να συγκρατήσει τις θύελλες της βροχής.
Ζώνη S.
Αν και η διεθνής ένωση τηλεπικοινωνιών έχει ορίσει το φάσμα συχνότητας S-Band για τις direct-to-home μεταδόσεις TV, λίγες οργανώσεις έχουν εκλέξει μέχρι τώρα να χρησιμοποιήσουν αυτό το φάσμα για τη δορυφορική μετάδοση. Ένας περιοριστικός παράγοντας είναι το εύρος ζώνης διαθέσιμο: ακριβώς 100 MHz του φάσματος από 2,5 έως 2,6 gigahertz. Η Ινδία και Arabsat έχουν περιλάβει τους αναμεταδότες S-Band στους δορυφόρους γ-ταινιών τους για να το καταστήσουν οικονομικώς αποδοτικό, να προωθήσουν τα ωφέλιμα φορτία S-Band στη γεωστατική τροχιά. Το 1997, η Ινδονησία προώθησε Indostar 1, ο δορυφόρος παγκόσμιων πρώτος αφιερωμένος S-Band (που φέρνει έναν αναμεταδότη που διαβιβάζει 70 Watt της δύναμης) σε μια τροχιακή ανάθεση 107,7 βαθμών ανατολικού γεωγραφικού μήκους. Η ψηφιακή τηλεοπτική συμπίεση θα το καταστήσει τεχνικά και οικονομικά εφικτό για Indostar να μεταδοθεί ραδιοφωνικά μια πολυδιαυλική συσκευασία TV στους συνδρομητές στην Ινδονησία. 
Η S-Band προσφέρει το πλεονέκτημα της ελάχιστης βροχής και εξασθενίζει τα προβλήματα, μια σημαντική εκτίμηση για τους δορυφορικούς εκφωνητές στην περιοχή ποσοστού παγκόσμιας υψηλότερη βροχής. Αλλά από την άποψη της πραγματοποίησης των σφαιρικών αναγκών δορυφορικών επικοινωνιών στον επόμενο αιώνα, η συμβολή της S-Band θα είναι ελάχιστη.
Το δορυφορικό κανάλι και τα χαρακτηριστικά του.
Τα δορυφορικά χαρακτηριστικά καναλιών εισαγωγής μπορούν να έχουν μια επίδραση στα πρωτόκολλα μεταφορών τρόπων, όπως το πρωτόκολλο ελέγχου μετάδοσης (TCP) [ Pos81 ]. Όταν τα πρωτόκολλα, όπως το TCP, αποδίδουν κακώς, η διοχέτευση στη χρησιμοποίηση είναι χαμηλή. Ενώ η απόδοση ενός πρωτοκόλλου μεταφορών είναι σημαντική, δεν είναι η μόνη εκτίμηση κατά την κατασκευή ενός δικτύου που περιέχει τις δορυφορικές συνδέσεις. Παραδείγματος χάριν, το πρωτόκολλο συνδέσεων στοιχείων, το πρωτόκολλο εφαρμογής, το μέγεθος απομονωτών δρομολογητών, η πειθαρχία αναμονής και η θέση πληρεξούσιου είναι μερικές από τις εκτιμήσεις που πρέπει να ληφθούν υπόψη.
Εντούτοις, το παρόν άρθρο εστιάζει στη βελτίωση του TCP στο δορυφορικό περιβάλλον και οι εκτιμήσεις μη-TCP αφήνονται για ένα άλλο άρθρο. Τέλος, έχουν υπάρξει πολλοί δορυφορικοί μετριασμοί που προτείνονται και που μελετώνται από την ερευνητική κοινότητα. Ενώ αυτοί οι μετριασμοί μπορούν να αποδειχθούν χρήσιμοι και ασφαλείς για τα κοινά δίκτυα στο μέλλον, το παρόν άρθρο εξετάζει μόνο τους μηχανισμούς TCP που αυτήν την περίοδο καλά γίνονται κατανοητοί και στη διαδρομή προτύπων IETF (ή είναι υποχωρητικός με τα πρότυπα IETF).
Ακολουθούν τα εξής μέρη: Η επόμενη παράγραφος (Ανάλυση) παρέχει μια συνοπτική περίληψη των χαρακτηριστικών των δορυφορικών δικτύων. Ακολουθεί η περιγραφή δύο μηχανισμών μη-TCP που επιτρέπουν στο TCP για να χρησιμοποιήσουν αποτελεσματικότερα το διαθέσιμο εύρος ζώνης. Στη συνέχεια περιγράφονται οι μηχανισμοί TCP που καθορίζονται από το IETF που μπορεί να ωφελήσει τα δορυφορικά δίκτυα και τέλος δίνεται μια περίληψη αυτού που οι σύγχρονες εφαρμογές TCP πρέπει να περιλάβουν για να θεωρηθούν "δορυφορικά φιλικές".
Καθυστέρηση διάδοσης.
Στα χαρακτηριστικά των δορυφορικών δικτύων υπάρχει μια έμφυτη καθυστέρηση στην παράδοση ενός μηνύματος πέρα από μια δορυφορική σύνδεση λόγω στην πεπερασμένη ταχύτητα του φωτός και το ύψος των δορυφόρων επικοινωνιών. Πολλοί δορυφόροι επικοινωνιών βρίσκονται στη γεωστατική τροχιά (GSO) με ένα ύψος περίπου 35.786 χλμ. [ Sta94 ]. Σε αυτό το ύψος η περίοδος τροχιάς είναι η ίδια με την περίοδο γήινης περιστροφής. Επομένως, κάθε επίγειος σταθμός είναι πάντα ικανός "να δει" βάζοντας σε τροχιά δορυφόρο στην ίδια θέση στον ουρανό. Ο χρόνος διάδοσης για ένα ραδιοσήμα στο ταξίδι είναι δύο φορές ότι η απόσταση (που αντιστοιχεί σε έναν επίγειο σταθμό άμεσα κάτω από το δορυφόρο) είναι 239,6 χιλιοστά του δευτερολέπτου (msec). Για τους επίγειους σταθμούς στην άκρη της περιοχής άποψης του δορυφόρου, η απόσταση που διανύεται είναι 2 X 41.756 χλμ για μια συνολική καθυστέρηση διάδοσης της είναι 279,0 [ Mar78 ]. Αυτές οι καθυστερήσεις είναι για μια κανονική διαδρομή δορυφορικών σταθμών (ή "το λυκίσκο"). Επομένως, η καθυστέρηση διάδοσης για ένα μήνυμα και την αντίστοιχη απάντηση (ένα μετ' επιστροφής χρόνος ή RTT) θα μπορούσε να είναι τουλάχιστον 558. Το RTT δεν είναι βασισμένο απλώς στο δορυφορικό χρόνο διάδοσης. Το RTT θα αυξηθεί από άλλους παράγοντες στο δίκτυο, όπως ο χρόνος μετάδοσης και ο χρόνος διάδοσης άλλων συνδέσεων στην πορεία δικτύων και της καθυστέρησης αναμονής στις πύλες. Επιπλέον, η δορυφορική καθυστέρηση διάδοσης θα είναι πιο μακροχρόνια εάν η σύνδεση περιλαμβάνει τους πολλαπλάσιους λυκίσκους ή εάν χρησιμοποιούνται διαδορυφορικές συνδέσεις. Δεδομένου ότι οι δορυφόροι γίνονται πιο σύνθετοι και περιλαμβάνουν την επί του σκάφους επεξεργασία των σημάτων, η πρόσθετη καθυστέρηση μπορεί να προστεθεί. Άλλες τροχιές είναι δυνατές προς χρήση από τους δορυφόρους επικοινωνιών συμπεριλαμβανομένης της χαμηλής γήινης τροχιάς (LEO) [ Stu95 ] [ Mon98 ] και μέση γήινη τροχιά (MEO). Οι χαμηλότερες τροχιές απαιτούν τη χρήση των αστερισμών των δορυφόρων για τη σταθερή κάλυψη. Με άλλα λόγια, δεδομένου ότι ένας δορυφόρος αφήνει τη θέα του επίγειου σταθμού, ένας άλλος δορυφόρος εμφανίζεται στον ορίζοντα και το κανάλι αλλάζει.
Η καθυστέρηση διάδοσης σε μια τροχιά LEO κυμαίνεται από αρκετά χιλιοστά του δευτερολέπτου κατά την επικοινωνία με έναν δορυφόρο άμεσα υπερυψωμένο, σε τουλάχιστον σε 80 όταν είναι ο δορυφόρος στον ορίζοντα. Αυτά τα συστήματα είναι πιθανότερο να χρησιμοποιήσουν διαδορυφορικά τις συνδέσεις και να έχουν τη μεταβλητή καθυστέρηση πορειών ανάλογα με τη δρομολόγηση μέσω του δικτύου.
Χαρακτηριστικά.
Τα δορυφορικά κανάλια διαθέτουν δύο θεμελιώδη χαρακτηριστικά: 
Τα δορυφορικά κανάλια έχουν διάφορα χαρακτηριστικά που διαφέρουν από τα περισσότερα επίγεια κανάλια. Αυτά τα χαρακτηριστικά μπορούν να υποβιβάσουν την απόδοση του TCP και περιλαμβάνουν: 
Μηχανισμοί μη TCP.
Οι χαμηλότεροι μετριασμοί επιπέδων αυτό συστήνονται ότι εκείνοι που χρησιμοποιούν τα δορυφορικά κανάλια στα δίκτυά τους πρέπει να χρησιμοποιήσουν τους ακόλουθους δύο μηχανισμούς μη-TCP που μπορούν να αυξήσουν την απόδοση TCP. Αυτοί οι μηχανισμοί είναι ανακάλυψη πορειών MTU και μπροστινή διόρθωση λάθους (FEC) και περιγράφονται στα εξής δύο τμήματα. Το πρωτόκολλο στρώματος συνδέσεων στοιχείων που χρησιμοποιείται πέρα από ένα δορυφορικό κανάλι μπορεί να ασκήσει μεγάλη επίδραση στην απόδοση των υψηλότερων πρωτοκόλλων στρώματος. Ενώ πέρα από το πεδίο του παρόντος εγγράφου, εκείνοι που κατασκευάζουν τα δορυφορικά δίκτυα πρέπει να συντονίσουν αυτά τα πρωτόκολλα κατά τρόπο κατάλληλο για να εξασφαλίσουν ότι το πρωτόκολλο συνδέσεων στοιχείων δεν περιορίζει την απόδοση TCP. Ειδικότερα, τα πρωτόκολλα στρώματος συνδέσεων στοιχείων εφαρμόζουν συχνά τους μηχανισμούς ροής ελέγχου παραθύρων και αναμετάδοσης. Όταν το μέγεθος παραθύρων επιπέδων συνδέσεων είναι πάρα πολύ μικρό, η απόδοση θα υποφέρει ακριβώς όπως όταν το μέγεθος παραθύρων TCP είναι πάρα πολύ μικρό. Επίδραση που οι αναμεταδόσεις επιπέδων συνδέσεων ασκούν στις μεταφορές TCP αυτήν την περίοδο καλά δεν γίνεται κατανοητή. Η αλληλεπίδραση μεταξύ των αναμεταδόσεων TCP και των αναμεταδόσεων επιπέδων συνδέσεων είναι ένα θέμα για την περαιτέρω έρευνα. 
3.1. Η ανακάλυψη πορειών MTU ανακαλύψεων πορειών MTU [ MD90 ] χρησιμοποιείται για να καθορίσει το μέγιστο μέγεθος πακέτων που μια σύνδεση μπορεί να χρησιμοποιήσει σε μια δεδομένη πορεία δικτύων χωρίς υποβολή στον τεμαχισμό IP. Ο αποστολέας διαβιβάζει ένα πακέτο που είναι το κατάλληλο μέγεθος για το τοπικό δίκτυο στο οποίο συνδέεται (π.χ., 1500 ψηφιολέξεις σε ένα Ethernet) και θέτει την IP "δεν τεμαχίζει" το κομμάτι (DF). Εάν το πακέτο είναι πάρα πολύ μεγάλο για να διαβιβαστεί χωρίς τεμαχισμό σε ένα δεδομένο κανάλι κατά μήκος της πορείας δικτύων, η πύλη που θα τεμάχιζε κανονικά το πακέτο και θα διαβίβαζε τα τεμάχια θα επιστρέψει αντ’ αυτού ένα μήνυμα ICMP στο δημιουργό του πακέτου. Το μήνυμα ICMP θα δείξει ότι το αρχικό τμήμα δεν θα μπορούσε να διαβιβαστεί χωρίς τεμαχισμό και περιέχει επίσης το μέγεθος του μεγαλύτερου πακέτου που μπορεί να διαβιβαστεί από την πύλη. Οι πρόσθετες πληροφορίες από το IESG σχετικά με την ανακάλυψη πορειών MTU είναι διαθέσιμες μέσα [ Kno93 ]. Η ανακάλυψη πορειών MTU επιτρέπει στο TCP για να χρησιμοποιήσει το μεγαλύτερο πιθανό μέγεθος πακέτων, χωρίς ανάληψη του κόστους του τεμαχισμού και της επανασυναρμολόγησης. Τα μεγάλα πακέτα μειώνουν τα γενικά έξοδα πακέτων με την αποστολή περισσότερων ψηφιολέξεων στοιχείων ανά υπερυψωμένη ψηφιολέξη. Σύμφωνα με την παράγραφο 4, το αυξανόμενο παράθυρο συμφόρησης του TCP είναι τμήμα που βασίζεται, παρά την ψηφιολέξη που βασίζεται και επομένως, τα μεγαλύτερα τμήματα επιτρέπουν στους αποστολείς TCP για να αυξήσουν το παράθυρο συμφόρησης γρηγορότερα, από την άποψη των ψηφιολέξεων, από τα μικρότερα τμήματα. Το μειονέκτημα της ανακάλυψης πορειών MTU είναι ότι μπορεί να προκαλέσει μια καθυστέρηση προτού να είσαι σε θέση να αρχίσει το TCP τα στοιχεία. Παραδείγματος χάριν, υποθέστε ότι ένα πακέτο στέλνεται με το df σύνολο κομματιών και μια από τις πύλες να επέμβει (G1) και επιστρέφει ένα μήνυμα ICMP που δείχνει ότι δεν μπορεί να διαβιβάσει το τμήμα. Σε αυτό το σημείο, ο οικοδεσπότης μειώνει το μέγεθος πακέτων ανά μήνυμα ICMP που επιστρέφεται από G1 και στέλνει ένα άλλο πακέτο με το df σύνολο κομματιών. Το πακέτο θα διαβιβαστεί από G1, εντούτοις αυτό δεν εξασφαλίζει ότι όλες οι επόμενες πύλες στην πορεία δικτύων θα είναι σε θέση να διαβιβάσουν το τμήμα. Εάν μια δεύτερη πύλη (G2) μην μπορέσει να διαβιβάσει το τμήμα θα επιστρέψει ένα μήνυμα ICMP στο διαβιβάζοντας οικοδεσπότη και η διαδικασία θα επαναληφθεί. Επομένως, η ανακάλυψη πορειών MTU μπορεί να ξοδέψει ένα μεγάλο χρονικό διάστημα που καθορίζει το μέγιστο επιτρεπόμενο μέγεθος πακέτων στην πορεία δικτύων μεταξύ του αποστολέα και του δέκτη. Οι δορυφορικές καθυστερήσεις μπορούν να επιδεινώσουν αυτό το πρόβλημα. Εντούτοις, στην πράξη, η ανακάλυψη πορειών MTU δεν καταναλώνει ένα μεγάλο χρονικό διάστημα λόγω στην ευρεία υποστήριξη των κοινών τιμών MTU. Επιπλέον, οι εναποθηκεύοντας τιμές MTU μπορούν να είναι σε θέση να αποβάλουν το χρόνο ανακαλύψεων σε πολλές περιπτώσεις, αν και η ακριβής εφαρμογή αυτού και της γήρανσης των εναποθηκευμένων τιμών παραμένει ένα ανοικτό πρόβλημα. Η σχέση μεταξύ των ΤΖΙΤΖΙΦΩΝ και του μεγέθους τμήματος είναι πιθανόν να ποικίλει ανάλογα με τα χαρακτηριστικά λάθους του δεδομένου καναλιού. Ενώ η ακριβής μέθοδος για το καλύτερο MTU για μια δορυφορική σύνδεση είναι έξω από το πεδίο ότι του παρόντος εγγράφου, η χρήση της ανακάλυψης πορειών MTU συστήνεται για να επιτρέψει στο TCP για να χρησιμοποιήσει το μεγαλύτερο πιθανό MTU πέρα από το δορυφορικό κανάλι. 
3.2. Το μπροστινό γεγονός απώλειας διορθώσεων Α λάθους στο TCP ερμηνεύεται πάντα ως ένδειξη της συμφόρησης και αναγκάζει πάντα το TCP για να μειώσει το μέγεθος παραθύρων συμφόρησής του. Από τη συμφόρηση το παράθυρο γίνεται βασισμένο στις αναγνωρίσεις επιστροφής, το TCP ξοδεύει έναν μακροχρόνιο χρόνο που ανακτεί από την απώλεια κατά λειτουργία στα δορυφορικά δίκτυα. Όταν η απώλεια πακέτων οφείλεται στη δωροδοκία, παρά τη συμφόρηση, το TCP δεν πρέπει να μειώσει το μέγεθος παραθύρων συμφόρησής του. Εντούτοις, αυτή την περίοδο να ανιχνεύσει την απώλεια δωροδοκίας είναι ένα ερευνητικό ζήτημα. Επομένως, για το TCP για να λειτουργήσει αποτελεσματικά, τα χαρακτηριστικά καναλιών πρέπει να είναι τέτοια που σχεδόν όλη η απώλεια οφείλεται στη συμφόρηση δικτύων. Η χρήση της μπροστινής κωδικοποίησης διορθώσεων λάθους (FEC) σε μια δορυφορική σύνδεση πρέπει να χρησιμοποιηθεί για να βελτιώσει το ποσοστό κομμάτι-λάθους (ΤΖΊΤΖΙΦΑ) του δορυφορικού καναλιού. Η μείωση των ΤΖΙΤΖΙΦΩΝ είναι όχι πάντα δυνατή στα δορυφορικά περιβάλλοντα. Εντούτοις, δεδομένου ότι το TCP παίρνει έναν μακροχρόνιο χρόνο να ανακτήσει από τα χαμένα πακέτα επειδή η μακροχρόνια καθυστέρηση διάδοσης που επιβάλλεται από μια δορυφορική ανατροφοδότηση καθυστερήσεων συνδέσεων από το δέκτη [ PS97 ], η σύνδεση πρέπει να γίνει όσο το δυνατόν καθαρότερη να αποτρέψει τις συνδέσεις TCP από τη λήψη των ψεύτικων σημάτων συμφόρησης. Το παρόν έγγραφο δεν υποβάλλει μια συγκεκριμένη σύσταση ΤΖΙΤΖΙΦΩΝ γιατί το TCP εκτός φυσικά πρέπει να είναι όσο το δυνατόν χαμηλότερο. Το FEC δεν πρέπει να αναμένεται για να καθορίσει όλα τα προβλήματα που συνδέονται με τις θορυβώδεις δορυφορικές συνδέσεις. Υπάρχουν μερικές καταστάσεις όπου FEC δεν μπορεί να αναμένεται για να λύσει το πρόβλημα θορύβου (όπως το στρατιωτικό μπλοκάρισμα, οι βαθιές διαστημικές αποστολές, θόρυβος που προκαλείται από τη βροχή εξασθενίζουν, κ.λπ.). Επιπλέον, οι διακοπές λειτουργίας συνδέσεων μπορούν επίσης να προκαλέσουν τα προβλήματα στα δορυφορικά συστήματα που δεν εμφανίζονται όπως συχνά στα επίγεια δίκτυα. Τέλος, FEC δεν είναι χωρίς κόστος. FEC απαιτεί το πρόσθετο υλικό και χρησιμοποιεί μερικά από το διαθέσιμο εύρος ζώνης. Μπορεί να προσθέσει την καθυστέρηση και το συγχρονισμό jitter που οφείλεται στο χρόνο επεξεργασίας του κωδικοποιητή /του αποκωδικοποιητή. Η περαιτέρω έρευνα απαιτείται στους μηχανισμούς που επιτρέπουν ότι το TCP για να διαφοροποιήσει μεταξύ της συμφόρησης προκάλεσε τις πτώσεις και εκείνοι που προκλήθηκαν από τη δωροδοκία. Ένας τέτοιος μηχανισμός θα επέτρεπε στο TCP για να αποκριθεί στη συμφόρηση κατά τρόπο κατάλληλο, καθώς επίσης και επισκευάζοντας τη δωροδοκία, απώλεια χωρίς μείωση του ποσοστού μετάδοσης. Εντούτοις, έλλειψη ενός τέτοιου πακέτου μηχανισμών η απώλεια πρέπει να υποτίθεται ότι έδειξε τη συμφόρηση για να συντηρήσει τη σταθερότητα δικτύων. Ανακριβώς να ερμηνεύσουν την απώλεια όπως προκαλείται από τη δωροδοκία και η μη μείωση του ποσοστού μετάδοσης μπορούν αναλόγως να οδηγήσουν στη συμφορητική κατάρρευση [ Jac88 ] [ FF98 ].
Απαραίτητοι μηχανισμοί TCP.
Οι τυποποιημένοι μηχανισμοί TCP αυτό το τμήμα περιγράφουν τους μηχανισμούς TCP που μπορούν να είναι απαραίτητοι στα δορυφορικά ή υβριδικά δορυφορικά / επίγεια δίκτυα για να χρησιμοποιήσουν καλύτερα τη διαθέσιμη ικανότητα της σύνδεσης. Αυτοί οι μηχανισμοί μπορούν επίσης να απαιτηθούν για να χρησιμοποιήσουν πλήρως τα γρήγορα επίγεια κανάλια. Επιπλέον, αυτοί οι μηχανισμοί δεν βλάπτουν πλήρως την απόδοση σε ένα κοινό επίγειο δίκτυο. Κάθε ένα από τα εξής τμήματα περιγράφει έναν μηχανισμό και γιατί εκείνος ο μηχανισμός μπορεί να απαιτηθεί. 4.1. Ο έλεγχος συμφόρησης για να αποφύγει ένα ακατάλληλο ποσό κυκλοφορίας δικτύων για τους τρέχοντες όρους δικτύων, κατά τη διάρκεια ενός TCP σύνδεσης χρησιμοποιεί τέσσερις μηχανισμούς ελέγχου συμφόρησης [ Jac88 ] [ Jac90 ] [ Ste97 ]. Αυτοί οι αλγόριθμοι είναι αργή έναρξη, αποφυγή συμφόρησης, αναμετάδοση γρήγορη και γρήγορη αποκατάσταση. Αυτοί οι αλγόριθμοι χρησιμοποιούνται για να ρυθμίσουν το ποσό μη αναγνωρισμένων στοιχείων που μπορούν να μεταδοθούν στο δίκτυο και να αναμεταδώσουν τα τμήματα από το δίκτυο που πέφτουν. Οι αποστολείς TCP χρησιμοποιούν δύο κρατικές μεταβλητές για να ολοκληρώσουν τον έλεγχο συμφόρησης. Η πρώτη μεταβλητή είναι το παράθυρο συμφόρησης (cwnd). Αυτό είναι ένας ανώτερος που δεσμεύεται στο ποσά στοιχεία που ο αποστολέας μπορεί να μεταδώσει στο δίκτυο πριν λάβει μια αναγνώριση (ack). Η αξία του cwnd περιορίζεται στο διαφημισμένο παράθυρο του δέκτη. Το παράθυρο συμφόρησης αυξάνεται ή μειώνεται κατά τη διάρκεια της μεταφοράς βασισμένης στο προκύψαντα ποσό συμφόρησης στο παρόν δίκτυο. Η δεύτερη μεταβλητή είναι το αργό κατώτατο όριο έναρξης (ssthresh). Αυτή η μεταβλητή καθορίζει ποιος αλγόριθμος χρησιμοποιείται για να αυξήσει την αξία του cwnd. Εάν cwnd είναι ssthresh λιγότερο, ο αργός αλγόριθμος έναρξης χρησιμοποιείται για να αυξήσει την αξία του cwnd. Εντούτοις, εάν cwnd είναι μεγαλύτερο ή ίσο (ή ακριβώς μεγαλύτερος απ' ό,τι σε μερικές εφαρμογές TCP) ssthresh ο αλγόριθμος αποφυγής συμφόρησης χρησιμοποιείται. Η αρχική αξία του ssthresh είναι το διαφημισμένο μέγεθος παραθύρων του δέκτη. Επιπλέον, η τιμή του ssthresh τίθεται όταν ανιχνεύεται η συμφόρηση. Οι τέσσερις αλγόριθμοι ελέγχου συμφόρησης περιγράφονται κατωτέρω, ακολουθούμενος από μια συνοπτική συζήτηση του αντίκτυπου των δορυφορικών περιβαλλόντων σε αυτούς τους αλγορίθμους. 
4.1.1. Η αργή αποφυγή έναρξης και συμφόρησης όταν αρχίζει ένας οικοδεσπότης στα στοιχεία όσον αφορά μια σύνδεση TCP τον οικοδεσπότη δεν έχει καμία γνώση της τρέχουσας κατάστασης του δικτύου μεταξύ του και του δέκτη στοιχείων. Προκειμένου να αποφύγει μια άπρεπα μεγάλη έκρηξη της κυκλοφορίας, ο αποστολέας στοιχείων πρέπει για να χρησιμοποιήσει τον αργό αλγόριθμο έναρξης στην αρχή μιας μεταφοράς. Η αργή έναρξη αρχίζει με τη μονογραφή cwnd σε 1 τμήμα (αν και ένας πειραματικός μηχανισμός IETF θα αύξανε το μέγεθος του αρχικού παραθύρου σε κατά προσέγγιση 4 Kbytes [ AFP98 ]) και ssthresh στο διαφημισμένο παράθυρο του δέκτη. Αυτό αναγκάζει το TCP για να διαβιβάσει ένα τμήμα και να περιμένει το αντίστοιχο ack. Για κάθε ack που παραλαμβάνεται κατά τη διάρκεια της αργής έναρξης, η αξία του cwnd αυξάνεται από 1 τμήμα. Παραδείγματος χάριν, αφότου παραλαμβάνεται το πρώτο ack cwnd θα είναι 2 τμήματα και ο αποστολέας έχει την άδεια για να διαβιβάσει 2 πακέτα στοιχείων. Αυτό συνεχίζεται έως ότου cwnd συναντιέται ή υπερβαίνει ssthresh (ή, σε μερικές εφαρμογές όταν cwnd είναι ίσος με ssthresh), ή απώλεια ανιχνεύεται. Όταν η αξία του cwnd είναι μεγαλύτερο ή ίσο (ή ίσος σε ορισμένες εφαρμογές) ssthresh ο αλγόριθμος αποφυγής συμφόρησης χρησιμοποιείται για να αυξηθεί cwnd [ Jac88 ] [ Bra89 ] [ Ste97 ]. Αυτός ο αλγόριθμος αυξάνει το μέγεθος του cwnd πιο αργά από να επιβραδύνει την έναρξη. Η αποφυγή συμφόρησης χρησιμοποιείται για να εξετάσει αργά το δίκτυο για την πρόσθετη ικανότητα. Κατά τη διάρκεια της συμφόρησης η αποφυγή, cwnd αυξάνεται από τον 1/cwnd για κάθε εισερχόμενο ack. Επομένως, εάν ένα ack παραλαμβάνεται για κάθε τμήμα στοιχείων, cwnd θα αυξηθεί κατά προσέγγιση 1 τμήμα ανά μετ' επιστροφής χρόνου (RTT). Οι αργοί αλγόριθμοι ελέγχου έναρξης και συμφόρησης μπορούν να αναγκάσουν τη φτωχή χρησιμοποίηση του διαθέσιμου εύρους ζώνης καναλιών κατά χρησιμοποίηση των long-delay δορυφορικών δικτύων [ All97 ]. Παραδείγματος χάριν, η μετάδοση αρχίζει με τη μετάδοση ενός τμήματος. Αφότου διαβιβάζεται το πρώτο τμήμα ο αποστολέας στοιχείων αναγκάζεται να περιμένει το αντίστοιχο ack. Κατά χρησιμοποίηση ενός δορυφόρου GSO αυτό οδηγεί σε έναν μη χρόνο απασχόλησης κατά προσέγγιση 500, όταν δεν ολοκληρώνεται καμία χρήσιμη εργασία. Επομένως, η αργή έναρξη παίρνει περισσότερο πραγματικό χρόνο πέρα από τους δορυφόρους GSO απ' ό,τι στα χαρακτηριστικά επίγεια κανάλια. Αυτό ισχύει για την αποφυγή συμφόρησης, επίσης [ All97 ]. Αυτό είναι ακριβώς γιατί η ανακάλυψη πορειών MTU είναι ένας σημαντικός αλγόριθμος. Ενώ ο αριθμός τμημάτων που διαβιβάζουμε καθορίζεται από τους αλγορίθμους ελέγχου συμφόρησης, το μέγεθος αυτών των τμημάτων δεν είναι. Επομένως, η χρησιμοποίηση των μεγαλύτερων πακέτων θα επιτρέψει στο TCP για να στείλει περισσότερα στοιχεία ανά τμήμα που παράγει την καλύτερη χρησιμοποίηση καναλιών. 
4.1.2. Γρήγορη αναμετάδοση και ο μηχανισμός προεπιλογής του γρήγορου TCP αποκατάστασης για να ανιχνεύσει τα πεταγμένα τμήματα, είναι ένα διάλειμμα [ Pos81 ]. Με άλλα λόγια, εάν ο αποστολέας δεν λαμβάνει ένα ack για ένα δεδομένο πακέτο μέσα στο αναμενόμενο χρονικό διάστημα το τμήμα θα αναμεταδοθεί. Το διάλειμμα αναμετάδοσης (RTO) είναι βασισμένο στις παρατηρήσεις του RTT. Εκτός από την αναμετάδοση ενός τμήματος όταν λήγει το RTO, το TCP χρησιμοποιεί επίσης το χαμένο τμήμα ως ένδειξη της συμφόρησης στο δίκτυο. Σε απάντηση στη συμφόρηση, η αξία του ssthresh τίθεται κατά το ήμισυ του cwnd και η αξία του cwnd μειώνεται έπειτα σε 1 τμήμα. Αυτό προκαλεί τη χρήση του αργού αλγορίθμου έναρξης για να αυξηθεί cwnd έως ότου φθάνει η αξία του cwnd στη μισή από την αξία της όταν ανιχνεύθηκε η συμφόρηση. Μετά από την αργή φάση έναρξης, ο αλγόριθμος αποφυγής συμφόρησης χρησιμοποιείται για να εξετάσει το δίκτυο για την πρόσθετη ικανότητα. Το TCP ACKs αναγνωρίζει πάντα το υψηλότερο τμήμα-ΔΙΑΤΑΓΉΣ που έχει φθάσει. Επομένως ένα ack για το τμήμα Χ επίσης αποτελεσματικά ACKs όλα τα τμήματα.
Δορυφορικά κανάλια.
Ο συνοπτικός πίνακας 1 μετριασμού συνοψίζει τους μηχανισμούς που έχουν συζητηθεί στο παρόν έγγραφο. Εκείνοι οι μηχανισμοί που δείχνονται "συστημένος" είναι μηχανισμοί διαδρομής προτύπων IETF που συστήνονται από τους συντάκτες για τη χρήση στα δίκτυα που περιέχουν τα δορυφορικά κανάλια. Εκείνοι οι μηχανισμοί που χαρακτηρίζονται "απαιτημένος" έχουν καθοριστεί από το IETF όπως απαιτείται για τους οικοδεσπότες χρησιμοποιώντας το κοινό Διαδίκτυο [ Bra89 ]. Μαζί με το τμήμα του παρόντος εγγράφου που περιέχει τη συζήτηση κάθε μηχανισμού, σημειώνουμε όπου ο μηχανισμός πρέπει να εφαρμοστεί. Οι κώδικες που απαριθμούνται στην τελευταία στήλη καθορίζονται ως εξής: "S" για τον αποστολέα στοιχείων, "R" για το δέκτη στοιχείων και "L" για τη δορυφορική σύνδεση.
 Μηχανισμός Χρήση Τμήμα Όπου
 | Πορεία- Mtu ανακάλυψη | Συστημένος | 3.1 | S |
 | FEC | Συστημένος | 3.2 | L |
 | Έλεγχος συμφόρησης TCP | | | |
 | Αργή έναρξη | Απαιτημένος |4.1.1 | S |
 | Αποφυγή συμφόρησης | Απαιτημένος |4.1.1 | S |
 | Γρήγορη αναμετάδοση | Συστημένος |4.1.2 | S |
 | Γρήγορη αποκατάσταση | Συστημένος |4.1.2 | S |
 | Μεγάλα παράθυρα TCP | | | |
 | Ξελέπιασμα παραθύρων | Συστημένος | 4.2 | S,R |
 | PAWS | Συστημένος | 4.2 | S,R |
 | RTTM | Συστημένος | 4.2 | S,R |
 | TCP SACKs | Συστημένος | 4.4 | S,R |
 Πίνακας 1 
Οι δορυφορικοί χρήστες πρέπει να ελέγξουν ότι με τους προμηθευτές TCP (εφαρμοστές) για να εξασφαλίσουν ότι οι συνιστώμενοι μηχανισμοί υποστηρίζονται από τη σημερινή και/ ή τις μελλοντικές εκδόσεις. Εναλλακτικά, το κέντρο υπερυπολογιστών του Πίτσμπουργκ ακολουθεί τις εφαρμογές TCP και που επεκτάσεις που υποστηρίζουν, καθώς επίσης και παρέχοντας τις οδηγίες σχετικά με εφαρμογές TCP συντονισμού τις διάφορες [ PSC ]. Η έρευνα στη βελτίωση της αποδοτικότητας του TCP πέρα από τα δορυφορικά κανάλια βρίσκεται σε εξέλιξη και θα συνοψιστεί σε ένα προγραμματισμένο υπόμνημα μαζί με άλλες εκτιμήσεις, όπως οι δορυφορικές δικτυακές αρχιτεκτονικές.
Δορυφορικό διαδίκτυο.
Η παροχή ευρυζωνικών υπηρεσιών (broadband) με υψηλές ταχύτητες επιτυγχάνεται μέσω του Δορυφορικού Internet (Internet over Satellite). Το Δορυφορικό Διαδίκτυο (Internet) απευθύνεται κυρίως σε επαγγελματίες, μικρομεσαίες επιχειρήσεις ή άλλους χρήστες οι οποίοι χρησιμοποιούν το Διαδίκτυο ως μέσο λήψης και εκπομπής μεγάλου όγκου δεδομένων μέσω web ή όπου η επίγεια υποδομή δε μπορεί να ικανοποιήσει τις ανάγκες τους για υψηλές ταχύτητες και νέα τεχνολογικά δεδομένα λόγω της τοπολογίας του εδάφους!
Η χρήση του δορυφορικού διαδικτύου μπορεί να γίνει με δυο τρόπους:

</doc>
<doc id="47740" url="https://el.wikipedia.org/wiki?curid=47740" title="Πρόεδρος της Ελβετίας">
Πρόεδρος της Ελβετίας



</doc>
<doc id="47742" url="https://el.wikipedia.org/wiki?curid=47742" title="Μόνιμη καλλιέργεια">
Μόνιμη καλλιέργεια

Μόνιμη καλλιέργεια (ταυτόχρονα σημαίνει και μόνιμος πολιτισμός, αγγλ: "permaculture") είναι ένα σχεδιαστικό σύστημα που στοχεύει στη δημιουργία βιώσιμων ανθρώπινων οικισμών συμβατών με τα σχέδια της φύσης.
Η αγγλική λέξη «Permaculture», που χρησιμοποιείται διεθνώς, πλάστηκε από τους Αυστραλούς Bill Mollison και David Holmgren τη δεκαετία του '70 ως σύντμηση των εννοιών «μόνιμη καλλιέργεια» (permanent agriculture)και «μόνιμος πολιτισμός» (permanent culture). Στα ελληνικά δεν μπορεί να αποδοθεί το ίδιο λογοπαίγνιο, οπότε χρησιμοποιούνται και οι δύο λέξεις: «μόνιμη καλλιέργεια και πολιτισμός», αλλά συνήθως για απλότητα το «και πολιτισμός» παραλείπεται. Παρ'όλα αυτά, η λέξη καλλιέργεια στα ελληνικά σημαίνει επίσης την ενασχόληση με μια επιστήμης ή μια τέχνη. Επομένως η ονομασία "μόνιμη καλλιέργεια" μπορεί να έχει την διττή σημασία που αποδίδει και ο αγγλικός όρος permaculture.
Οι υποστηρικτές της μόνιμης καλλιέργειας πιστεύουν ότι πειραματίζονται με κάτι το οποίο είναι ιδιαίτερα σημαντικό για το μέλλον του πλανήτη. Η permaculture είναι ένα σύστημα για παραγωγή τροφής και χρήση της γης, καθώς και για σχεδιασμό κοινοτήτων. Έχει ολιστικό τρόπο σκέψης. Έτσι, σύμφωνα με αυτήν, μια κοινότητα ανθρώπων που επιθυμεί να γίνει βιώσιμη πρέπει να συνδυάσει πολλά στοιχεία. Μερικά από αυτά είναι: οικολογία, τοπογραφία, βιολογική καλλιέργεια, αρχιτεκτονική, δασολογία, πράσινη οικονομία και κοινωνικά συστήματα. Η εστίασή της είναι περισσότερο στις σχέσεις μεταξύ αυτών, παρά στο κάθε στοιχείο ξεχωριστά. Μια κεντρική πρακτική της μόνιμης καλλιέργειας είναι η "παρατήρηση". Παρατηρώντας ένα μέρος, λένε οι υποστηρικτές της, μπορείς να μάθεις πολλά όχι μονάχα για τον κύκλο της φύσης και του συγκεκριμένου φυσικού συστήματος, αλλά και γενικές πληροφορίες που θα μπορούσαν να χρησιμοποιηθούν και σε άλλα μέρη του πλανήτη.
Κεντρική ιδέα.
Η κεντρική ιδέα της μόνιμης καλλιέργειας είναι ότι δεν υπάρχει αυτόνομη διαδικασία στη φύση, ούτε καν μεταξύ ολόκληρων οικοσυστημάτων. Ξεκινώντας από τον ήλιο και τη διαδικασία της φωτοσύνθεσης στα φυτά μέχρι τη μέλισσα και το μανιτάρι, υπάρχει ένας δίκτυο αλληλεπίδρασης της ζωής στη φύση. Το στοίχημα της μόνιμης καλλιέργειας είναι η δημιουργία οικισμών όπου αυτός ο κύκλος θα συνεχίζεται, χωρίς την παρέμβαση του ανθρώπου, αλλά παράλληλα θα μπορεί να προσφέρει φαγητό και στέγη στον άνθρωπο.
Για παράδειγμα, μπορούμε σε ένα θερμοκήπιο να βάλουμε κότες και φυτά. Οι κότες παράγουν θερμότητα και διατηρούν το θερμοκήπιο ζεστό, χωρίς μηχανήματα. Κάποια φυτά προσφέρουν στις κότες τροφή. Το μόνο που χρειάζεται για να πετύχει αυτό είναι να μπουν, απλά, τα φυτά σε κάποιο ύψος.
Ζώνες της μόνιμης καλλιέργειας.
Η ιδέα των "ζωνών" είναι από τις πιο σημαντικές της μόνιμης καλλιέργειας. Οι ζώνες είναι «τρισδιάστατες περιοχές» οι οποίες διακρίνονται σε συνάρτηση με την ανθρώπινη προσοχή και φροντίδα που χρειάζονται για να είναι βιώσιμες.
"Σημείωση": Δεν είναι ανάγκη οι ζώνες να είναι πάντα ίδιες.
Κριτική.
Κάποιοι, όπως ο John Robin, ασκούν έντονη κριτική στην μόνιμη καλλιέργεια. Υποστηρίζει ότι δεν δέχεται τη διάκριση που κάνουν όλοι οι αγρότες, μεταξύ ζιζανίων και φυτών και έτσι έχει μια τάση να παράγει ζιζάνια. Επίσης υποστηρίζει ότι δεν ταιριάζει στα ψυχρά κλίματα, αλλά περισσότερο σε Τροπικά ή Μεσογειακά κλίματα.
Ο ιδρυτής της μόνιμης καλλιέργειας, Bill Mollison, προσπάθησε κάποια στιγμή να πάρει εμπορικό σήμα (trademark) αλλά απέτυχε. Ο ίδιος υποστηρίζει ότι το έκανε αυτό για να μην υποστηρίζουν κάποια άτομα ότι εξασκούν μόνιμη καλλιέργεια έπειτα από ένα ή δύο μαθήματα.
Ο Greg Williams υποστηρίζει ότι η μόνιμη καλλιέργεια δίνει βάρος στα δέντρα και στη δενδροφύτευση. Ο ίδιος πιστεύει ότι αυτό οδηγεί στη μείωση της παραγωγής χρήσιμων φυτών γιατί το οικοσύστημα φθίνει καθώς τα δέντρα μεγαλώνουν.
Παραδείγματα.
Παραδείγματα μόνιμης καλλιέργειας υπάρχουν πάρα πολλά στον πλανήτη. Επειδή η θεωρία της αναμιγνύει την ανθρώπινη κατοικία και τη γεωργική παραγωγική έκταση στο ίδιο μέρος, έχει αποτελέσει το μοντέλο για πολλές οικοκοινότητες τα τελευταία χρόνια. Είναι συγκριτικά ιδιαίτερα δημοφιλής στη Μεγάλη Βρετανία, όπου και τα τελευταία χρόνια έχει συνδεθεί στενά με το όλο και πιο ραγδαία αναπτυσσόμενο Κίνημα Μετάβασης που εγκαινιάστηκε το 2005 από τον Rob Hopkins.
Στην Ελλάδα υπάρχει η περίπτωση της "Νέας Γουινέας" που βασίζεται στις αρχές της μόνιμης καλλιέργειας.

</doc>
<doc id="47743" url="https://el.wikipedia.org/wiki?curid=47743" title="Δορυφορικες επικοινωνιες">
Δορυφορικες επικοινωνιες



</doc>
<doc id="47750" url="https://el.wikipedia.org/wiki?curid=47750" title="Έφη Θώδη">
Έφη Θώδη

Η Έφη Θώδη (Βραγκιανά Καρδίτσας, 18 Ιανουαρίου 1964) είναι Ελληνίδα τραγουδίστρια παραδοσιακών και δημοτικών τραγουδιών.
Βιογραφία.
Γεννήθηκε στα Βραγκιανά Καρδίτσας το 1964 και τραγουδά από το 1984. Το 1983 γνωρίζεται με τον μεγάλο κλαρινίστα Γιώργο Δημητρόπουλο και μαζί αρχίζουν να οργώνουν την ελληνική επαρχία. Το 1985 κυκλοφορούν το πρώτο τους δίσκο 'Μεγάλες Επιτυχίες' ο οποίος σπάει ρεκόρ πωλήσεων. Έχουν χαρακτηριστεί οι δυό τους ως 'Αχτύπητο Δίδυμο'. Το 1988 ηχογραφεί το τραγούδι Γλύκα - Γλύκα που γίνεται το σήμα κατατεθέν των εμφανίσεων της. Ακολουθούν πολλές μεγάλες επιτυχίες όπως: Που να ναι τέτοια ώρα, Θέλω άπονη καρδιά ( Καρδιολόγος ), Ξανθέ μου άγγελε, Είσαι νινί ακόμα, Και σ αγαπώ, Σαν την άδικη κατάρα, Αισθηματάκι μου, Σώπα - σώπα μη μιλάς, Άσπρη Βαμβακιά, Έκανες κομμάτια την καρδιά μου, Μάλωσα με την καρδιά μου, Πρέπει να συναντηθούμε, Όσο γλυκιά είναι η ζωή και πολλά ακόμη. Τα τελευταία χρόνια έγινε ευρύτερα γνωστή και λόγο των αρκετών εμφανίσεων της σε τηλεοπτικές εκπομπές. 
Το 2006 τραγούδησε στα αγγλικά το επιτυχημένο ποπ τραγούδι Can't Take My Eyes off You ("I Love You Babe") και το A Far L' amore Comincia Tu της Ραφαέλα Καρά, καθώς και άλλα ξενόγλωσσα τραγούδια.
Έχει έναν γιο τον Αποστόλη Πιτσίλη.

</doc>
<doc id="47751" url="https://el.wikipedia.org/wiki?curid=47751" title="Στο Παραπέντε">
Στο Παραπέντε



</doc>
<doc id="47759" url="https://el.wikipedia.org/wiki?curid=47759" title="Ούγο Τσάβες">
Ούγο Τσάβες



</doc>
<doc id="47765" url="https://el.wikipedia.org/wiki?curid=47765" title="Άσραμ">
Άσραμ

Τα άσραμ ήταν ερημητήρια Ινδουιστών σοφών στην αρχαία Ινδία, οι οποίοι κατέφευγαν εκεί για να βρουν γαλήνη, με στόχο την περισυλλογή. Τα "άσραμ" λειτουργούσαν και ως σχολεία. Οι μαθητές έμεναν μέσα στο χώρο του "άσραμ", συμμετείχαν στις εργασίες και εξασκούνταν σωματικές και πνευματικές ασκήσεις. Τέτοιου είδους ασκήσεις αποτελούν, για παράδειγμα, η Γιόγκα και ο Διαλογισμός. Ο δάσκαλος στα σανσκριτικά ονομάζεται Γκουρού (ή Γκούρου).
Σημερινή εποχή.
Στη σημερινή εποχή λειτουργούν "άσραμ" στην Ινδία ως ομάδες που έχουν σχηματιστεί με σκοπό την πνευματική ανύψωση των μελών τους. Σε μερικά από αυτά γίνεται χρήση και της αγγλικής γλώσσας, αφού γεμίζουν με διάφορα άτομα από τη Δύση. Φαίνεται πως υπάρχει μια συνεχόμενη και συνεχιζόμενη τάση προς την πνευματική παράδοση της Ινδίας στο Δυτικό κόσμο. Ένας από τους σημαντικότερους παράγοντες για αυτή την τάση, η οποία ξεκίνησε από το φιλοσοφική θρησκεία της Θεοσοφίας τον 19ο αιώνα, θεωρείται ότι ήταν και το κίνημα των χίπηδων.

</doc>
<doc id="47771" url="https://el.wikipedia.org/wiki?curid=47771" title="Μαρίσκα Βέρες">
Μαρίσκα Βέρες

Η Μαρίσκα Βέρες ("Mariska Veres", 1 Οκτωβρίου 1947- 2 Δεκεμβρίου 2006) ήταν Ολλανδή τραγουδίστρια, η οποία έγινε περισσότερο γνωστή ως επικεφαλής του συγκροτήματος της ποπ "Shocking Blue". 
Κόρη βιολονίστα, γεννήθηκε στη Χάγη και ξεκίνησε τη μουσική της καριέρα το 1964 με το συγκρότημα Les Mysteres, στη συνέχεια με τους Blue Fighters το 1966, τους Bumble Bees, τους Danny and his Favorites το 1967 και τους Motowns . Το 1968 έγινε μέλος των Shocking Blue και το 1969-1970 έκανε διεθνή επιτυχία με το τραγούδι «Venus».
Οι Shocking Blue διαλύθηκαν την 1 Ιουνίου 1974 και η Veres έκανε σόλο καριέρα μέχρι την επανασύνδεση του συγκροτήματος, το 1984. Ωστόσο, ένα από τα αρχικά μέλη του συγκροτήματος, ο Robbie van Leeuwen, έφυγε από το συγκρότημα, επειδή οι Bananarama με τη διασκευή του «Venus» σημείωσαν τεράστια επιτυχία. Η Veres έγινε μέλος του τζαζ συγκροτήματος The Shocking Jazz Quintet το 1993 και το 1993-2006 τραγουδούσε σε μια ακόμη μετενσάρκωση των Shocking Blue, ενώ ηχογράφησε και ένα album με τον Andrei Serban το 2003. Απεβίωσε από καρκίνο το 2006.

</doc>
<doc id="47780" url="https://el.wikipedia.org/wiki?curid=47780" title="Μάμμαρι">
Μάμμαρι

Το Μάμμαρι είναι κοινότητα της επαρχίας Λευκωσίας στην Κύπρο.
Ο οικισμός βρίσκεται εντός της Νεκρής Ζώνης. Επιπλέον, κατά τη διάρκεια της τουρκικής εισβολής του 1974, ο τουρκικός στρατός κατέβαλε μέρος της διοικητικής έκτασης του χωριού. Το έδαφος αυτό ανήκει εκ του νόμου (de jure) στην Κυπριακή Δημοκρατία, ενώ εκ των πραγμάτων (de facto) ανήκει στο μη αναγνωρισμένο κράτος της Τουρκικής Δημοκρατίας Βορείου Κύπρου.
Εισαγωγή.
Το Μάμμαρι βρίσκεται 16 χιλιόμετρα δυτικά της Λευκωσίας, δίπλα στην Πράσινη Γραμμή. Συνορεύει με την Κοκκινοτριμιθιά που είναι στα νότια του χωριού, τη Δένεια στα δυτικά και τον κατεχόμενο Γερόλακκο στα ανατολικά. Το χωριό είναι στη νεκρή ζώνη. Βόρεια του χωριού είναι η κατεχόμενη από τα τουρκικά στρατεύματα περιοχή. Παρά το γεγονός ότι η γεωργική του γη συρρικνώθηκε σημαντικά, οι κάτοικοί του δεν το εγκατέλειψαν. Το Μάμμαρι βρίσκεται στο πάνω τμήμα της κοιλάδας του ποταμού Οβγού, κατά μήκος του οποίου είχαν αναπτυχθεί αρκετοί αρχαίοι οικισμοί. Φαίνεται ότι κατά την αρχαιότητα η περιοχή είχε κατοικηθεί, όμως δεν έγιναν συστηματικές ανασκαφές και έτσι δεν υπάρχουν αρκετές πληροφορίες για αυτόν τον αρχαιολογικό χώρο.
Σε ένα μεγάλο κοίλωμα βρίσκεται ο οικισμός με τα πλινθόκτιστα σπίτια με τις καμάρες και τα χαρακτηριστικά στοιχεία του κυπριακού αγροτόσπιτου, σε αντίθεση με τα μοντέρνα σπίτια που είναι κτισμένα στη περιφέρεια και πάνω ψηλά στις παρυφές του χωριού. Στην ανατολική πλευρά του χωριού εντυπωσιάζει η εκκλησία του Αγίου Γεωργίου του Τροπαιοφόρου και το Αγίασμα, που ανάβλυζε μέχρι τις αρχές της δεκαετίας του 1990. Στο κέντρο του χωριού βρίσκεται το άγαλμα του Σάββα Ροτσίδη, που σκοτώθηκε κατά τη διάρκεια του απελευθερωτικού αγώνα του 1955-59. Στους αντικρινούς λόφους φαίνονται τα τουρκικά φυλάκια.
Έχει διανοιχτεί νέος αυτοκινητόδρομος που περνά δίπλα από τα τελευταία σπίτια της κοινότητας, πάνω στο ύψωμα.
Πληθυσμός.
Ο πίνακας που ακολουθεί παρουσιάζει τον πληθυσμό του χωριού όπως καταγράφηκε στις απογραφές πληθυσμού που έγιναν στην Κύπρο.
Ιστορία.
Το Μάμμαρι πρωτοκτίστηκε κατά τα μεσαιωνικά χρόνια. Πολλοί αναζητούν το όνομα κάποιου φεουδάρχη για να συνδέσουν το όνομα του χωριού. Μια εκδοχή αναφέρει ότι το όνομά του πιθανώς να το οφείλει στο επώνυμο της οικογένειας των ευγενών που το κατείχαν κατά την περίοδο της Φραγκοκρατίας.Ο οίκος των ευγενών αυτών περιλαμβάνεται στον κατάλογο ευγενών της Κύπρου ως Mammares (γαλλικά) ή Μammari (ιταλικά). Αναφορά στο όνομα του Μάμμαρι κάνει και ο Κυπριανός, ενώ ο Μας Λατρί αναφέρει τον P. Cazagnia Mamari. Ο Σακελλάριος υπαινίσσεται ότι ίσως το χωριό να πήρε το όνομα από τα μάρμαρα. «Της Λευκωσίας βορειοδυτικώς ου μακράν κείται κώμη Γερόλακκος, είτα δε κώμη Μάμμαρα, έχουσα 200 κατοίκους. Εν αυτοίς επί λόφων υπάρχουσι πολλοί αρχαίοι τάφοι».
Αρχικά το χωριό λεγόταν από το λαό τα κτήματα του Μάμμαρη. Το χωριό είναι επίσημα καταγραμμένο ως τα Μάμμαρη. Οι κάτοικοι χρησιμοποιούν την ονομασία Μάμμαρι. Το σπίτι του Κόμη ντε Μάμμαρη βρισκόταν στο κέντρο του χωριού. Η οδός μπροστά από το σπίτι φέρει το όνομα του Κόμη.
Λατομείο Βούναρος και πουρόπετρα.
Το Μάμμαρι ήταν γνωστό για την «πουρόπετρά» του. Λειτουργούσαν στο χωριό λατομεία γνωστά ως «σπηλιές» ή «ελληνόσπηλιοι», με σημαντικό βάθος και τετράγωνη δομή. Πολλά σπίτια της Λευκωσίας, εκκλησίες και καμπαναριά κτίστηκαν με την «πέτρα» του Μάμμαρι και του Γερόλακκου. Η μισή εκκλησία του Αγίου Γεωργίου και το καμπαναριό του είναι κτισμένα με μαμμαρίτικη «πουρόπετρα».
Το λατομείο Βούναρος, που βρίσκεται δυτικά του χωριού έβγαζε πέτρα από το 1920 μέχρι το 1970. Το 1963 η ΕΛΔΥΚ χρησιμοποίησε το λατομείο ως αποθήκη πυρομαχικών. Σήμερα πουρόχωμα βγαίνει μόνο από ένα λατομείο, στην τοποθεσία Παλλουρόκαμπος.
Σημαντικά κτήρια- μνημεία.
Σημαντικά κτήρια στο Μάμμαρι είναι η Κοινοτική Βιβλιοθήκη, η Εκκλησία του Αγίου Γεωργίου, ο ανδριάντας του ήρωα του χωριού Σάββα Ροτσίδη, ο Βρεφοκομικός Σταθμός, το κτήριο του Σωματείου Ένωσης Νέων ΡΟΤΣΙΔΗ Μάμμαρι, το Βυρσοδεψείο (που λειτουργούσε μέχρι το 1981), το Μπακάλικο (από το 1940), το Καφενείο, το Σινεμά (που λειτουργούσε μέχρι το 1970).
Ο ήρωας του χωριού, Σάββας Ροτσίδης.
Ο Σάββας Ροτσίδης ήταν ο τελευταίος νεκρός του απελευθερωτικού αγώνα των Κυπρίων κατά των Άγγλων. Πολέμισε στα βουνά του Μαχαιρά. Είχε το ψευδώνυμο Πάλβης. Γεννημένος στο χωριό Μάμμαρι, σπούδασε αργότερα στην Εμπορική Σχολή Σαμουήλ. Εργαζόταν στην Ελληνική Μεταλλευτική Εταιρεία ως λογιστής και μετά ως αποθηκάριος στο μεταλλείο Μιτσερού. Ύστερα ενώθηκε με την ΕΟΚΑ και είχε ιδιαίτερη δράση. Αργότερα συλλήφθηκε και βασανίστηκε από τους Άγγλους. Όταν ήταν στο βουνό, κατέγραψε ένα ερασιτεχνικό θεατρικό έργο που παρουσίαζε τις διάφορες πτυχές του Αγώνα. Στις 24 Νοεμβρίου του 1958 έπεσε μαζί με ένα σύντροφό του σε ενέδρα Άγγλων και σκοτώθηκε σε ηλικία 22 ετών.
Εκκλησίες.
Στην ανατολική πλευρά του χωριού βρίσκεται η παλιά εκκλησία. Είναι αφιερωμένη στον Άγιο Γεώργιο τον Τροπαιοφόρο, που όπως η παράδοση αναφέρει επισκέφθηκε το χωριό καβάλα στο άλογο του. Ο Άγιος σύμφωνα με την παράδοση αυτή δίψασε, αλλά λόγω της ανομβρίας που επικρατούσε δεν έβρισκε πηγή για να πιεί νερό. Τότε το άλογο του Αγίου χτύπησε τα πόδια του πάνω σε έναν βράχο και από εκεί άρχισε να τρέχει νερό. Από τον βράχο αυτό ανέβλυζε νερό μέχρι τις αρχές της δεκαετίας του 90.
Το 2002 ξεκίνησαν οι εργασίες για ανέγερση νέας μεγαλύτερης εκκλησίας σε χώρο δίπλα από την παλιά. Η εκκλησία ολοκληρώθηκε το 2006 και είναι και αυτή αφιερωμένη στον Άγιο Γεώργιο.
Αθλητισμός.
Η Εθνική Ένωση Νέων Ροτσίδης Μάμμαρι είναι αθλητικό σωματείο στο Μάμμαρι, που ιδρύθηκε το 1961.

</doc>
<doc id="47781" url="https://el.wikipedia.org/wiki?curid=47781" title="Πανέθημος Χανίων">
Πανέθημος Χανίων

Η Πανέθημος είναι ενα ημιορεινό χωρίο του νομού Χανίων. Απέχει 44 χιλιόμετρα από την πόλη των Χανίων και 14 περίπου χιλιόμετρα από το Κολυμβάρι, στο δήμο του οποίου και ανήκει. Σήμα κατατεθέν του η πλατεία του χωριού περιστοιχισμένη απο πλατάνια και άλλα δέντρα. Στην ίδια πλατεία υπάρχει και μία παραδοσιακή πηγή με τρεχούμενο νερό, ενώ δίπλα απο την πλατεία βρίσκεται ένα ρυάκι με ένα μικρό καταρράχτη. Όλα αυτά σε συνδυασμό με την στέρνα και το πλυσταριό που διασώζονται σε άριστη κατάσταση αποτελούσαν το επίκεντρο της ζωής για την καθημερινότητα των κατοίκων.
Η Πανέθημος στο παρελθόν ήταν πρωτεύουσα ομώνυμου δήμου. Το χωριό αποτελείται από γειτονιές που επικοινωνούν μεταξύ τους με σοκάκια. 
Το 1999 ιδρύθηκε ο Πολιτιστικός Σύλλογος Πανεθήμου από τους κατοίκους του χωριού, με σκοπό την πολιτιστική και ιστορική ανάδειξη του χωριού και την προβολή της φυσικής ομορφιάς του.
Ονομασία.
Στην Πανέθημο, σύμφωνα με ιστορικά στοιχεία, υπήρχε ναός ή μοναστήρι αφιερωμένο στην Παναγία με το προσωνύμιο Παναγία η Πανεύφημος. Ήταν ένα προσκύνημα πολύ γνωστό, με μεγάλη επισκεψιμότητα και είχε παντού καλή φήμη. Από εκεί προέρχεται και το επίθετο "Πανεύφημος", από το οποίο προέρχεται παραφθαρμένο και το όνομα του χωριού, Πανέθημος. 
Το όνομα του χωριού συναντάται είτε ως Πανέθυμος είτε ως Πανέθημος.
Οι απογραφές που έγιναν στην περίοδο της Ενετοκρατίας αναφέρουν το τοπωνύμιο Πανέυφημος, και μάλιστα το 1583 με 129 κατοίκους.. Η απογραφή των ναών και των μονών της Περιοχής Χανίων του έτους 1637 αναφέρει:
Εκκλησίες.
Κατά την αρχαιότητα ο χώρος που βρίσκεται ο ναός της Παναγίας σήμερα πρέπει να ήταν αρχαίο ιερό. Στα ερείπια του ναού κτίσθηκε τα πρώτα Βυζαντινά χρόνια παλαιοχριστιανική Βασιλική με ψηφιδωτές παραστάσεις. Στη θέση της κτίσθηκε ο δεύτερος δίκλιτος Ναός αφιερωμένος στην Κοίμηση της Θεοτόκου και στον Άγιο Γεώργιο και πάνω του το 1958 κτίσθηκε ο τρίτος ναός που υπάρχει σήμερα.
Στην Πανέθημο επίσης υπάρχουν τέσσερις εκκλησίες οι οποίες σχηματίζουν το σχήμα του σταυρού:
Από αυτές οι δυο τελευταίες αναστηλώθηκαν πρόσφατα.

</doc>
<doc id="47788" url="https://el.wikipedia.org/wiki?curid=47788" title="Βριλήσσια">
Βριλήσσια

Τα Βριλήσσια είναι αστική περιοχή και δήμος στην περιφέρεια του Βορείου Τομέως Αθηνών της Περιφέρειας Αττικής. Καταλαμβάνουν έκταση 3,8 τ.χμ., έχουν πληθυσμό 30.741 κατοίκους, σύμφωνα με την απογραφή του 2011 και αναπτύσσονται σε υψόμετρο κέντρου 295 μ.
Η περιοχή είναι άρρηκτα συνδεδεμένη ιστορικά με το Πεντελικό όρος ενώ η δημιουργία του παραδοσιακού οικισμού ανάγεται στο 1930 στη θέση Πάτημα για την αποκατάσταση ακτημόνων προσφύγων καλλιεργητών, εντασσόμενος στα διοικητικά όρια της τότε Κοινότητος Χαλανδρίου μεταξύ Παλλήνης, Αθήνας και Κηφισιάς.
Πυρήνας του σύγχρονου συνοικισμού είναι ο Ιερός Ναός Αναλήψεως του Κυρίου στην κεντρική πλατεία και καθίσταται προσβάσιμος μέσω του σιδηροδρομικού δικτύου από τους σταθμούς του Μετρό και του Προαστιακού Πεντέλης και Δουκίσσης Πλακεντίας, στους ομώνυμους κόμβους 12 και 13 της Αττικής Οδού.
Με την εφαρμογή της διοικητικής διαίρεσης Καλλικράτης το 2011 ουδεμία μεταβολή επήλθε στο δήμο, αν και συχνά αναπόσπαστο κομμάτι θεωρείται η έκταση του γειτονικού οικισμού της Πλακεντίας, μαζί με την παραρεμάτια ζώνη. Δήμαρχος των Βριλησσίων εξελέγη για το 2014-2019 ο Ξένος Μανιατογιάννης, ο οποίος επανεξελέγη το 2019.
Ταυτότητα περιοχής.
Τοπογραφικά δεδομένα.
Τα Βριλήσσια εντοπίζονται στην καρδιά της αττικής γης, σε θέση ημιορεινή και υψόμετρο κέντρου 273 μέτρων. Η πόλη αναπτύσσεται στους νοτιοδυτικούς πρόποδες του Πεντελικού Όρους, αγγίζοντας σταδιακά τους πρώτους λοφίσκους σε υψόμετρο που φτάνει τα 386 μέτρα στο Πάτημα. Φυσικά σύνορα σχηματίζουν τα πεντελικά Ρέματα Πολυδρόσου και Βριλησσού, ενώ από τη βόρεια πλευρά η πόλη περιβάλλεται από το Περιαστικό Δάσος Άνω Βριλησσίων.
Τα Βριλήσσια εκτείνονται σε κατακόρυφη γραμμή, με κλίση προς τα βορειοανατολικά και πρόσοψη στο λεκανοπέδιο των Αθηνών, καλύπτοντας έκταση 3.856 στρεμμάτων. Είναι οικοδομημένα σε απόσταση 10,5 χιλιομέτρων βορειοανατολικά του κέντρου της Αθήνας, 6 χιλιόμετρα βορειοδυτικά της Παλλήνης και 4,5 χιλιόμετρα νοτιοδυτικά της Κηφισιάς. Στα δυτικά συνορεύουν με το Αμαρούσιο, βόρεια με την Πεντέλη, ανατολικά με το Γέρακα Παλλήνης και νότια με την Αγία Παρασκευή.
Οι συντεταγμένες της περιοχής είναι 38°1′53″N 23°49′40″E.
Γεωμορφολογία.
Το κέντρο της πόλης έχει οικοδομηθεί σε λιμναίους σχηματισμούς από ερυθρούς πηλούς με παρεμβολές κροκαλοπαγών, ψαμμίτες και αργιλοαμμώδη υλικά με ενστρώσεις μαργαϊκών ασβεστολίθων μικρού πάχους. Η παραρεμάτια γειτονιά καλύπτεται από αδρομερείς, ποταμολιμναίους, λατυποπαγείς και κροκαλολατυποπαγείς σχηματισμούς, με ενδιάμεση παρεμβολή ερυθρών πηλών και μαργαϊκών υλικών.
Τα Άνω Βριλήσσια και το Άνω Πάτημα κατατάσσεται στην κατηγορία των περιβόητων ανθεκτικών μαρμάρων της βορειοανατολικής Αττικής του Πεντελικού, που αποτελούν σχηματισμούς από υπόλευκα, ανοιχτότεφρα έως σκοτεινότεφρα χονδροκρυσταλλικά μάρμαρα με έντονη πτύχωση. Το περιαστικό δάσος τοποθετείται επάνω σε σχιστολιθικούς σχηματισμούς (μοσχοβίτικοι, χλωριτικοί, αλβιτικοί, χαλαζιακοί και ανθρακικοί) συναντώμενοι στους ορεινούς όγκους του Πεντελικού.
Χλωρίδα - πανίδα.
Η περιοχή των Βριλησσίων είναι πευκόφυτη με χαρακτηριστική μεσογειακή χλωρίδα (πιο χαρακτηριστικά είδη τα πεύκα και ευκάλυπτοι, καθώς και οπωροφόρα δένδρα, ελαιόδενδρα, πορτοκαλιές, λεμονιές κ.α.), τα άνω και ανατολικά Βριλήσσια της ζώνης Γ έχουν πιο άνυδρα χαρακτηριστικά (φυλλοβόλος βλάστηση-πολύχρωμες φλαμουριές, θαμνώδη φυτά, ερυθρόχρωμη βλάστηση κ.α.), η παραρεμάτια ζώνη χαρακτηρίζεται από βιοποικιλία (με χαρακτηριστικούς ευκαλύπτους στη ζώνη Σισμανογλείου), ενώ στο λόφο Πατήματος υπάρχουν δασόφυτες εκτάσεις, με χαμηλή βλάστηση στα χαμηλά του λόφου και υψηλά δένδρα στο περιαστικό δάσος Θεοκλήτου. Συστάδες κυπαρισσίων άνω των 50 ετών εντοπίζονται στην Οδό Σπάρτης, καθώς και αιωνόβια πεύκα σε Δημητρίου Βερνάρδου, Υμηττού κ.α.
Κλιματολογικά δεδομένα.
Ο πλησιέστερος ιδιωτικός μετεωρολογικός σταθμός εντοπίζεται στη γειτονική πόλη της Αγίας Παρασκευής. Σύμφωνα με τα δεδομένα του σταθμού για το έτος 2007, ψυχρότερος μήνας ήταν ο Φεβρουάριος με μέση ελάχιστη θερμοκρασία που άγγιξε τους 6,9 βαθμούς Κελσίου, ενώ θερμότερος ήταν ο Ιούλιος με μέση μέγιστη 33,1 βαθμούς. Στον πιο υγρό μήνα αναδεικνύεται ο Μάϊος με επίπεδα υετού που ανέρχονται σε 102.4 mm, ενώ πιο ξηροί εμφανίζονται οι θερινοί μήνες.
Ετυμολογία.
Η ονομασία "Βριληττός" συναντάται σε κείμενα του Θουκυδίδη, του Ηροδότου και του Στράβωνος. Πρόκειται για προελληνικό τοπωνύμιο. Το βουνό χαρακτηριζόταν από λευκά πετρώματα και καλαίσθητα μάρμαρα που εξορύσσονταν από αυτό και που χρησιμοποιήθηκαν στην κλασική εποχή για τα μνημεία της Ακροπόλεως (καθώς και για τα μοντέρνα κτήρια του 19ου αιώνα στην Αθήνα). Από το βουνό πηγάζει μεγάλος χείμαρρος που διατρέχει την πόλη, τον οποίο αποκαλούσαν οι Χαλανδραίοι "Βριλησσό Ποταμό", το σημερινό Ρέμα Χαλανδρίου.
Ιστορική εξέλιξη.
Η ιστορία των Βριλησσίων είναι άρρηκτα συνδεδεμένη με την ιστορική εξέλιξη του Πεντελικού. Στο σταυροδρόμι μεταξύ της εύκαρπης γης των Φλυέων και του αρχαίου όρους πραγματοποιείτο η διέλευση των υπέρογκων μαρμάρων έπειτα από εξορύξεις προς την πρωτεύουσα των Αθηναίων. Τα μάρμαρα φαίνεται να μεταφέρονταν από την προέκταση της Οδού Κέας από την παραρεμάτια ζώνη, καθοδικά προς την Οδό Τροίας. Από την ίδια γη διοχετευόταν το υδροδοτικό φορτίο που ενίσχυε το δεύτερο υδραγωγείο στην ιστορία της Αττικής που κατασκευάστηκε από το Θησέα για την ύδρευση των Αθηνών. Κατά μήκος του ίδιου χειμάρου διοχετευόταν το νερό που κατέληγε από την Πεντέλη στο Κολωνάκι και κατά τους ρωμαϊκούς χρόνους του Αδριανού.
Κατά την φραγκοκρατία η περιοχή εμφανιζόταν στους χάρτες ως πευκόφυτη έκταση ανάμεσα στον οικισμό της Φραγκοκκλησιάς και τον Κουφό. Κατά το μεσαίωνα ιδρύθηκε στην Πεντέλη η Ιερά Μονή Κοιμήσεως της Θεοτόκου από τον Άγιο Τιμόθεο, ο οποίος στην προσπάθειά του να προσδώσει οικονομική αυτοτέλεια στη μονή αγόραζε εκτάσεις της ευρύτερης περιοχής, εκτοπίζοντας Κορωπιώτες βοσκούς στη μεσογαία, στον οικισμό των Λαμπρικών.
Την περίοδο της τουρκοκρατίας η πεντελική γη άρχισε να κατοικείται από Σαρακατσαναίους γιδοβοσκούς των κοπαδιών της Μονής στην αρχή, νομάδες που μετακινούνταν το χειμώνα κοντά στα ανατολικά παράλια του Πεντελικού.
Οι κάτοικοι διέμεναν σε παραδοσιακές καλύβες, ενώ τα μαντριά τους ήταν οργανωμένα κατά φαμίλιες. Τα βοσκοτόπια τα μίσθωναν μέσω του Συνεταιρισμού των Γεωκτηνοτρόφων που συνεργαζόταν με την Ιερά Μονή Πεντέλης.
Την ίδια περίοδο άρχισε να γνωρίζει ανάπτυξη και το χωριό των Χαλανδραίων στα βορειοανατολικά της Αθήνας, πλούσιο σε βλάστηση και υδάτινο πλούτο, σε τοποθεσία του αρχαίου δήμου των Φλυέων, τόπο καταγωγής του Ευριπίδη και λοιπών επιφανών Ελλήνων. Βορειοανατολικά του παραδοσιακού κέντρου εκτείνονταν απέραντες καλλιεργήσιμες εκτάσεις οι οποίες χρησιμοποιούνταν από κατοίκους για γεωργία και κτηνοτροφία, στους πιο προσβάσιμους πρόποδες στο "Πάτημα" του βουνού.
Το 1930 γεωργική εταιρεία απαλλοτρίωσε και παραχώρησε με κλήρο οικόπεδα για την αποκατάσταση ακτημόνων προσφύγων καλλιεργητών σε έκταση εντασσόμενη στα διοικητικά όρια της Κοινότητος Χαλανδρίου. Βάσει του ιπποδαμείου πολεοδομικού συστήματος το οποίο συνετάχθη από τους Γερμανοπολωνούς πολιτικούς μηχανικούς Κουρλιάνσκη και Ντογλοπούλωφ, η περιοχή διαχωρίστηκε σε δύο τομείς και σε κληροτεμάχια των 450 και 1.800 τετραγωνικών μέτρων. Κάθε κληρούχος έπαιρνε δύο κληροτεμάχια που είχαν τους ίδιους αριθμούς, ένα από κάθε τομέα, το μικρό για κατοικία και το μεγάλο για καλλιέργεια. Το 1935 ο οικισμός στο Πάτημα κάλυπτε έκταση 670 στρεμμάτων και υπαγόταν σε ολοκληρωμένο ρυμοτομικό σχεδιασμό και οι πρώτοι κάτοικοι ήταν Χαλανδραίοι, Πειραιώτες και Αθηναίοι, ενώ στην περιοχή διατηρούσαν εκτάσεις Λιοπεσιώτες.
Το 1948 έγιναν στη περιοχή οι πρώτες προσπάθειες διάτρησης του εδάφους το οποίο απεδείχθη πλούσιο σε ύδατα με συνέπεια την σταδιακή ανάπτυξη της περιοχής η οποία άρχισε να προσελκύει παραθεριστές λόγω και του υγιεινού κλίματος. Με το Β.Δ. 8/6/49, ο συνοικισμός αποσπάστηκε από το Δήμο Χαλανδρίου και οργανώθηκε ως αυτόνομη κοινότητα μόλις 825 κατοίκων, σύμφωνα με απογραφή του 1951. Το 1949 ο συνοικισμός αναγνωρίστηκε ως αυτόνομη "Κοινότης Βριλησσίων" της Ανατολικής Αττικής και Το όνομα που αποφασίστηκε να δοθεί στη νεοϊδρυθείσα κοινότητα ήταν Βριλήσσια, ονομασία η οποία παρέπεμπε στο ιστορικό όνομα του Πεντελικού, Βριληττός.
Με την 8/1955 απόφαση του Διοικητικού Δικαστηρίου Ορίων Δήμων και Κοινοτήτων του Νομού Αττικής και με τη μετέπειτα 33/1960 απόφασή του πραγματοποιήθηκε επέκταση των διοικητικών ορίων από τα 670 στα 3.876 στρέμματα και στα χρόνια που ακολούθησαν έγιναν σταδιακές επεκτάσεις του σχεδίου πόλεως. Αρκετά ήταν εκείνη την εποχή και τα μαρμαράδικα στη βόρεια πλευρά λόγω της γειτνίασής της περιοχής με το δραστήριο σε εξορύξεις Πεντελικό Όρος, τα οποία προσήλκυαν έμπειρους τεχνίτες από τα κυκλαδονήσια, για να παραχωρήσουν στη συνέχεια τη θέση τους σε μόνιμες κατοικίες. Ο πρώτος μαζικός εποικισμός πραγματοποιήθηκε στο 1961, οπότε και τριπλασιάστηκε ο πληθυσμός της περιοχής με μια αύξηση της τάξεως του 185%.
Στη δεκαετία του 1970, όταν γειτονικές περιοχές άρχισαν να οικοδομούνται με φρενήρεις ρυθμούς τα Βριλήσσια παρέμεναν μια ιδιαιτέρως απομακρυσμένη και αποκομμένη συγκοινωνιακά περιοχή. Στις αρχές της δεκαετίας του 1980 το κέντρο της έως τότε κοινότητος καλυπτόταν κυρίως από εξοχικές κατοικίες και μονοκατοικίες, ενώ το 1986 εντάχθηκαν στο σχέδιο πόλης τα Άνω Βριλήσσια και το 1999 το Πάτημα μεταξύ Ολύμπου και Αναπαύσεως. Οι γεωργικές και κτηνοτροφικές εργασίες άρχισαν να υποχωρούν και πολλοί μικρογαιοκτήμονες αξιοποίησαν τις εκτάσεις τους οι οποίες είχαν αρχίσει να αποκτούν απότομα αξία. Η κοινότητα, μαζί με τις γειτονικές της περιοχές, ενσωματώθηκε στο αθηναϊκό πολεοδομικό συγκρότημα και άρχισε να δέχεται εσωτερική μετανάστευση κατοίκων από την υπόλοιπη Αθήνα.
Στις αρχές του 2000 είχε ολοκληρωθεί η οικιστική ανάπτυξη της περιοχής. Το μεγαλύτερο κομμάτι των οικοδομήσιμων εκτάσεων είχε καλυφθεί και οι πιο απόμακρες γειτονιές άρχισαν να ελκύουν πληθυσμό από τα υψηλά εισοδηματικά στρώματα με τη βοήθεια της πιστωτικής επέκτασης της εποχής.
Το 2004 ήταν έτος έτος καθοριστικό για την ανάπτυξη των Βριλησσίων, καθώς με τη διεξαγωγή των Ολυμπιακών Αγώνων, σε συνδυασμό με κάποιες πολιτικές συγκυρίες, ο δήμος ευνοήθηκε με έργα που επιζητούσε για περισσότερα από 15 χρόνια. Συνδέθηκε με το κέντρο της Αθήνας και τα υπόλοιπα προάστια και την υπόλοιπη Αττική μέσω της Αττικής Οδού, του Μετρό και του προαστιακού σιδηροδρόμου, εγκαινίασε δημοτική συγκοινωνία, βελτίωσε τις λεωφορειογραμμές της και θωρακίστηκε με αντιπλημμυρικά έργα.
Μετά την εφαρμογή του Σχεδίου Καλλικράτης το 2010 και την οργάνωση της περιοχής του Βορείου Τομέως τα Βριλήσσια διατηρήθηκαν ως αυτόνομος δήμος συγκεντρώνοντας περισσότερους από 30.000 κατοίκους. Τα τελευταία χρόνια οι δημοτικές αρχές προσανατολίζονται στην ενδυνάμωση του πληθυσμού μέσα από προγράμματα εκπαίδευσης του Ανοιχτού Πανεπιστημίου αλλά και προσέλκυσης επιχειρήσεων του τριτογενούς τομέως. Σε θέματα υποδομών και ορίων. αναπόσπαστο κομμάτι θεωρούν την έκταση έως το ανατολικό σύνορο της Ηρακλείτου όπου αναπτύχθηκε ο οικισμός των Πλακεντίας, όπως επίσης και το υπόλοιπο της παραρεμάτιας ζώνης μέχρι τον κόμβο των Άνω Βριλησσίων για την ολοκλήρωση του δημοτικού ιστού.
Τα Βριλήσσια άρχισαν να κατοικούνται μαζικά κυρίως στα τέλη της δεκαετίας του '70 και έως τα τέλη του '90 άρχισε ο οικιστικός τους κορεσμός. Στον πίνακα που ακολουθεί διαφαίνεται η πληθυσμιακή εξέλιξη του δήμου Βριλησσίων, βάσει των απογραφών του 1951, 1961, 1981, 1991 και 2001, καθώς και στοιχεία απογραφής του 2011:
πρωτογενείς πηγές: Δήμος Βριλησσίων *η έκταση του δήμου είναι αναπροσαρμοσμένη στα σημερινά επίσημα διοικητικά όρια
Παρατηρώντας το διάγραμμα της πληθυσμιακής διάρθρωσης των Βριλησσιωτών, εξάγονται τα εξής συμπεράσματα:
Στο Δήμο Βριλησσίων κατοικούσαν κατά την απογραφή του 2001 1.244 αλλοδαποί, καταλαμβάνοντας το 4,68% των κατοίκων της απογραφής εκείνης της περιόδου. Μεγάλο ποσοστό καταλάμβαναν τα άτομα αλβανικής ιθαγένειας (28,3% των αλλοδαπών).
Σύμφωνα με τα στοιχεία της ΕΣΥΕ, ο αλλοδαπός πληθυσμός καταλαμβάνει μικρό ποσοστό του βριλησσιώτικου πληθυσμού κατά την απογραφή του 2001, οι αλλοδαπές γυναίκες είναι περισσότερες από τους άνδρες και οι οικονομικά δραστήριες ηλικίες καταλαμβάνουν μεγάλο τμήμα του πληθυσμού, τόσο του αντρικού, όσο και του γυναικείου.
Όσον αφορά την εκπαίδευση των κατοίκων, παρουσιάζονται υψηλοί μορφωτικοί δείκτες σε σύγκριση με τους μέσους όρους της Νομαρχίας Αθηνών. Συγκεκριμένα, το 41,16% του πληθυσμού κατέχει ιδιαίτερα υψηλή μόρφωση σε σχέση με το μέσο όρο του 25,28% του πληθυσμού της Νομαρχίας Αθηνών (ανώτερη και ανώτατη εκπαίδευση), ενώ μεγάλο τμήμα των Βριλησσιωτών έχει μέτριο επίπεδο μόρφωσης. Τα στοιχεία αυτά δείχνουν και τη μετατόπιση του πληθυσμού προς τον τριτογενή τομέα και την αποφυγή χειρωνακτικών εργασιών. Αυτό δικαιολογείται και από το μεγάλο ποσοστό οικιστικής χρήσης της γης σε αντίθεση με το μικρό ποσοστό αγροτικής χρήσης, καθώς και από την έλλειψη βιομηχανικών χώρων και την ανάγκη μετακινήσεων προς τις εταιρίες όμορων περιοχών των Αθηνών (Αττική Οδός, Μετρό, Προαστιακός). Η δράση της δημοτικής αρχής δείχνει να προσανατολίζεται περισσότερο στην ψηφιακή σύγκλιση του πληθυσμού και στη μείωση των ποσοστών του ψηφιακού αναλφαβητισμού.
Σύμφωνα με στοιχεία του 2001, από τους 25.582 κατοίκους οι μισοί ήταν οικονομικά ενεργοί, ήτοι 12.256 άτομα. Από αυτούς που ήταν οικονομικά ενεργοί, το 13,81% ήταν εργοδότες, το 10,96% ελεύθεροι επαγγελματίες και το 71,42% μισθωτοί. Όπως διαφαίνεται στον παρακάτω πίνακα, το μεγαλύτερο ποσοστό του πληθυσμού απασχολείται στον τριτογενή τομέα (ποσοστό 85%). Τα μεγαλύτερα ποσοστά αφορούν χρηματοοικονομικές υπηρεσίες και εμπορικές δραστηριότητες. Η διάρθρωση του οικονομικά ενεργού πληθυσμού ανά οικονομικό κλάδο έχει ως εξής:
Στο Δήμο Βριλησσίων υπολογίζονται το 2001 6.000 βασικές θέσεις εργασίας. Συγκαταλέγεται δε μεταξύ των δήμων με τα χαμηλότερα ποσοστά ανεργίας, σύμφωνα με τις πρακτικές μέτρησης που ακολουθούνται, με ποσοστά που κυμαίνονται γύρω στο 4,45% σε σύγκριση με το 9,02% στη Νομαρχία Αθηνών και το 9,60% της Περιφέρειας Αττικής.
Το 2001 ο Δήμος Βριλησσίων στέγαζε 8.653 νοικοκυριά που απαρτίζονταν κυρίως από 2, 3 ή 4 μέλη. Φαίνεται πως η συγκεκριμένη περιοχή προσελκύει οικογένειες, καθώς κατά την απογραφή του 2001, στα 100 νοικοκυριά τα 28 απαρτίζονταν από 4 μέλη, σε αντίθεση με τη Νομαρχία Αθηνών όπου στα 100 νοικοκυριά τα 28 απαρτίζονταν από 2 μέλη. Αυτό δικαιολογείται και από την αρχιτεκτονική της πόλεως που συνίσταται σε μεγάλα (οροφο)διαμερίσματα. Μάλιστα τα νοικοκυριά απολαμβάνουν μια άνετη διαβίωση, καθώς το 84,59% αυτών διαμένουν σε κατοικίες με 4 και άνω δωμάτια, όταν το αντίστοιχο ποσοστό για την Νομαρχία Αθηνών ανέρχεται στο 61,78%. Το μεγαλύτερο ποσοστό στα Βριλήσσια καταλαμβάνουν οι κατοικίες με 5 δωμάτια, όταν στη νομαρχία πιο συχνά συναντώμενα είναι τα 4. Χαρακτηριστική είναι και η περίπτωση των κατοικιών με 6 και άνω δωμάτια, όπου το ποσοστό στα Βριλήσσια είναι υπερδιπλάσιο της νομαρχίας.
Κατά τα χρόνια της ύφεσης και τη συρρίκνωση του τριτογενούς τομέως και κλάδων ενασχόλησης των κατοίκων δείχνουν να επλήγησαν κυρίως οι νέοι επιστήμονες λόγω περιορισμού των παραγωγικών χρήσεων στην ευρύτερη περιοχή, καθώς και επαγγέλματα που σχετίζονται με την οικοδομή και το εμπόριο εκτός αμυντικών κλάδων. Άτομα που δείχνουν να δέχθηκαν τις μικρότερες πιέσεις συγκαταλέγονται μεταξύ των παραγωγικών ηλικιών και με μεγάλη επαγγελματική εξειδίκευση.
Πολεοδομικά χαρακτηριστικά.
Χρήσεις γης.
Τα Βριλήσσια αρχικά αναπτύχθηκαν ως αγροτικός οικισμός, με τους πρώτους κατοίκους να καλλιεργούν στον αγρόκηπο που τους διανεμήθηκε τα αναγκαία αγαθά. Στα δυτικά της Λεωφόρου Πεντέλης εκτεινόταν η παραρεμάτια ζώνη, παρθένος τόπος φυσιολατρικής εξερεύνησης, ενώ βόρεια της οδού Πίνδου και αργότερα με την επέκταση του σχεδίου της Ολύμπου οριοθετήθηκε η βιοτεχνική και παραγωγική ζώνη έως την Αναπαύσεως, όπου συγκεντρώνονταν οι παραγωγικές χρήσεις για τις ανάγκες του αυξανόμενου πληθυσμού. Στη ζώνη αυτή λειτουργούσαν για αρκετά χρόνια μονάδες παραγωγής ποιοτικών επίπλων, ρουχισμού, αλλά και αρκετά μαρμαράδικα λόγω της λαξευτικής δραστηριότητας παραδοσιακά στο Πεντελικό, ενώ βόρεια της Αναπαύσεως συγκεντρώνονταν νταμάρια.
Εντός του σχεδίου του οικισμού ο οποίος αναπτύχθηκε διαχρονικά ως ζώνη αμιγούς κατοικίας στήθηκαν τοπικές αγορές αμφίπλευρα των παραλλήλων οδών για τα χρειώδη των κατοίκων, όπως η κεντρική αγορά στο δυτικό τμήμα της Αναλήψεως και η ανατολική αγορά στα ανατολικά της οδού Κύπρου. Τα τελευταία χρόνια ωστόσο υπάρχει η τάση κατακερματισμού της αγοράς σε συγκεντρωτικές εστίες στα τέσσερα άκρα του δακτυλίου. Η υπαίθρια αγορά στεγάζεται προσωρινά στην οδό Αναλήψεως μια μέρα την εβδομάδα, αν και έχει δύναται με λιγότερες άδειες να μετατοπιστεί γραμμικά στο νότιο άξονα επί του σκεπαστού της Αττικής Οδού.
Οικονομικά στοιχεία.
Με τα συγκοινωνιακά έργα το 2004 το πολεοδομικό σχέδιο επεκτάθηκε και ανατολικά της Αγίου Αντωνίου, στην περιοχή της Πλακεντίας, με τις οχλούσες χρήσεις να εκτοπίζονται και να συρρικνώνονται στη γραμμική ζώνη Αναπαύσεως-Ηρακλείτου. Στη ζώνη αυτή αναπτύχθηκαν και μικρής κλίμακας επιχειρησιακά κέντρα λόγω και της βελτίωσης του μορφωτικού επιπέδου των κατοίκων και της στροφής τους στο εμπόριο και τις υπηρεσίες. Η ζώνη εστίασης στο βόρειο τμήμα της Λεωφόρου Πεντέλης αξιοποιήθηκε, με τη συγκέντρωση καταστημάτων υγειονομικού ενδιαφέροντος για τις ανάγκες διασκέδασης κατοίκων και επισκεπτών, ενώ η φυσιολατρική ζώνη της Ρεματιάς αναδείχθηκε με έργα καλλωπισμού σε όλο το μήκος από την Πεντέλη μέχρι και το Χαλάνδρι. Τα νταμάρια στο λόφο μετατράπηκαν σε υπαίθριο θερινό θέατρο φέρνοντας επισκέπτες θεατές παραστάσεων στο δήμο, ενώ περιμετρικά του οδικού δακτυλίου που δημιουργήθηκε και στα άκρα των αξόνων συγκεντρώθηκαν αγορές γνωστών αλυσίδων για τις ανάγκες του ευρύτερου πληθυσμού.
Μετά την οργάνωση του πολεοδομικού συγκροτήματος του Βορείου Τομέως με το Σχέδιο Καλλικράτης και τη βελτίωση των συγκοινωνιακών υποδομών σε αυτό, παράλληλα με την οργανωμένη χωροθέτηση των επιχειρηματικών, εμπορικών, βιοτεχνικών και βιομηχανικών χρήσεων και την εύκολη πρόσβαση σε αυτές, τα Βριλήσσια διατήρησαν τη φυσιογνωμία τους ως είχαν.
Ρυμοτομία.
Στο ιστορικό κέντρο των Βριλησσίων εφαρμόστηκε το ιπποδάμειο πελεοδομικό σύστημα ρυμοτόμησης, το οποίος απαρτίζεται από φαρδείς οριζοντίους και στενούς κάθετους δρόμους οι οποίοι διακλαδώνονται σε μικρούς τοπικούς κόμβους, παρέχοντας απρόσκοπτη μετακίνηση των κατοίκων στον εσωτερικό ιστό. Χαρακτηριστικό παράδειγμα αποτελούν οι οριζόντιες οδοί 25ης Μαρτίου, 28ης Οκτωβρίου, Αναλήψεως, Κύπρου και Πάρνηθος και οι κάθετες Φλωρίνης, Δωδεκανήσου, Βερνάρδου και Μαραθώνος. Με τις επεκτάσεις του οικιστικού ιστού πέραν του παραδοσιακού κέντρου σε εκτάσεις διαφορετικών χρήσεων γης έγινε προσπάθεια τήρησης κατά το δυνατόν του γραμμικού σχεδίου, ενώ η ίδια ρυμοτομική φιλοσοφία ακολουθήθηκε κατά την ανάπτυξη του οικισμού της Πλακεντίας αλλά με πιο στενούς δρόμους.
Αρχιτεκτονική.
Τα Βριλησσία αναγνωρίστηκαν ως αυτόνομη κοινότητα μόλις το 1949, ενώ το 1950 αριθμούσαν περί του 825 κατοίκους. Σε αυτούς είχαν διανεμηθεί από αγροτικό συνεταιρισμό κληροτεμάχια γης για κατοικία και καλλιέργεια, με αποτέλεσμα τα οικόπεδα του παραδοσιακού οικισμού να είναι ομοιόμορφα, καλύπτοντας συνήθως έκταση ενός ή και δύο στρεμμάτων, με τα κτίσματα να είναι πανταχώθεν ελεύθερα σε αντίθεση με την ανάπτυξη του ιστορικού κέντρου των αστικών οικισμών. Ιδιαίτερο ενδιαφέρουν παρουσιάζουν πρόχειρες ξύλινες κατασκευές και μετέπειτα πέτρινες παραθεριστικές κατοικίες των Αθηναίων, οι οποίοι περνούσαν το καλοκαίρι στην πευκόφυτη περιοχή στους πρόποδες του Πεντελικού.
Σύντομα, με τον κορεσμό περιοχών γύρω από την Αθήνα και την υπερσυγκέντρωση εμπορικών, παραγωγικών και επιχειρηματικών χρήσεων στην πόλη, οι υποτυπώδεις πέτρινες οικίες αντικαταστάθηκαν από πιο άνετες μονοκατοικίες, παραδοσιακά αρχοντικά σε βουνίσιο στυλ δόμησης με χρήση φυσικών υλικών όπως πέτρα, ξύλο, κεραμίδι. 
Αρκετά ήταν και τα γραφικά κηπόσπιτα με πηγάδι, ενώ στο κέντρο του οικισμού δέσποζε ο υδατόπυργος απ' όπου και προμηθευόταν η κοινότητα νερό. Δεν άργησαν να εμφανιστούν και οι πρώτες αστικές κατοικίες, όχι απαραίτητα των προνομιούχων τάξεων των Αθηνών, αλλά ανθρώπων απλών που ήθελαν να επενδύσουν τις οικονομίες τους σε μια περιοχή που εκείνη την εποχή δεν είχε ιδιαίτερα υψηλή αξία γης. 
Χαρακτηριστικό της περιοχής είναι τα οικογενειακά συγκροτήματα, αλλά και η ποιότητα των κατασκευών που ξεχωρίζει, με σεβασμό σε μεγάλο βαθμό του ύφους του οικισμού και του πολεοδομικού του σχεδίου, στεγάζοντας ολοένα και περισσότερα μέλη της μεσαίας και ανώτερης αστικής τάξης της πρωτεύουσας και της ελληνικής επικράτειας. Λόγω δε της παράδοσης του Χαλανδρίου ως συνοικισμού εμπόρων, τα Βριλήσσια αναπτύχθηκαν ως "μικροπροάστιο" του γειτονικού δήμου, καθώς η Λεωφόρος Πεντέλης εξυπηρετούσε τη μετάβαση στις υπηρεσίες και την αγορά και την εύκολη επιστροφή, όπως επίσης και την εκδρομή στα εξοχικά κέντρα της Πεντέλης και των Άνω Βριλησσίων.
Συγκοινωνιακές υποδομές.
Τα Βριλήσσια τυγχάνουν μιας σύγχρονης και ολοκληρωμένης συγκοινωνιακής υποδομής συνδεόμενα με το σιδηροδρομικό αλλά και το οδικό δίκτυο της Αττικής. Στη δυτική είσοδο καθίστανται προσβάσιμα από το Σταθμό Πεντέλης του Προαστιακού Σιδηροδρόμου και στην ανατολική από το μεγάλο κόμβο Προαστικού-Μετρό Δουκίσσης Πλακεντίας, στις εξόδους 12 και 13 αντίστοιχα της Αττικής Οδού. Το συγκοινωνιακό δίκτυο επιτρέπει την άμεση σύνδεση του συνοικισμού με το συγκρότημα του Βορείου Τομέως στα δυτικά, αλλά και την πρόσβαση στην Παλλήνη στα ανατολικά. Από μελλοντικές επεκτάσεις του Μετρό και του Προαστιακού αναμένεται η περιοχή να ευνοηθεί ακόμα περισσότερο, συνδεόμενη με Ραφήνα και Πειραιά.
Ο εξωτερικός οδικός δακτύλιος των Βριλησσίων σχηματίζεται από τις Λεωφόρους Πεντέλης-Αναπαύσεως-Ηρακλείτου-Αττικής, ενώ στον εσωτερικό ιστό ολοκληρώνεται ο ποδηλατικός δακτύλιος 25ης Μαρτίου-Εθνικής Αντιστάσεως-Μπακογιάννη-Μακεδονίας. Η περιοχή εξυπηρετείται από τις διερχόμενες λεωφορειογραμμές Χαλανδρίου-Πεντέλης του ΟΑΣΑ, αλλά και από το αμαξοστάσιο της Πλακεντίας με γραμμές προς Μεσόγεια και Ανατολική Αττική. Σημαντικοί οδικοί άξονες θεωρούνται επίσης η αναβαθμισμένη Λεωφόρος Σισμανογλείου η οποία παρέχει πρόσβαση στο Σισμανόγλειο Νοσοκομείο, ενώ η Αγίου Αντωνίου αποχαρακτηρίστηκε από δρόμος ταχείας κυκλοφορίας σε τοπική οδό μετά την επέκταση του οικιστικού ιστού των Βριλησσίων στην περιοχή της Πλακεντίας. Με τη διάνοιξη της Λεωφόρου Φραγκοκκλησιάς στον κόμβο της Πεντέλης αναμένεται η εκτροπή της κυκλοφορίας από τη Λεωφόρο Πεντέλης προς την Κηφισίας, αποσυμφορίζοντας το Χαλάνδρι.
Επισκέψιμοι χώροι.
Πέραν του παραδοσιακού πολεοδομικού κέντρου, λοιπούς επισκέψιμους χώρους συνιστούν η Πλατεία Μίκη Θεοδωράκη η Πλατεία Βριλησσού, η Πλατεία Κωνσταντίνου Τσάτσου του Ακαδημαϊκού, το Κέντρο Νεότητος Μάνου Χατζηδάκι, η Πλατεία Κύπρου, Μεταμορφώσεως του Σωτήρος, Σεφέρη, Καλλιανίου, Ανδρόνικου και πολλοί άλλοι μικροί χώροι πρασίνου. Ενδιαφέρον παρουσιάζει και η παραρεμάτια ζώνη των Αμαζόνων επί της ανατολικής ρεματιάς.
Το Άλσος Βριλησσίων Μ. Κάλλας φημίζεται για το ιδιαίτερο φυσικό κάλλος της περιοχής, ενώ το Αττικό Πάρκο Βριλησσίων-Χαλανδρίου και το παρκο της Ρεματιάς αποτελούν τακτικό τόπο συνάντησης και αθλοπαιδιών.
Στα αξιοθέατα της περιοχής συγκαταλέγονται το Υδραγωγείο των Βριλησσίων (έναν από τους δύο υδατοπύργους που υπήρχαν) στην Πλατεία Αγίας Λαύρας και ο Βράχος του Βριλησσού στην Πλατεία Ελευθερίας. Επίσης, η προτομή του Ελευθερίου Βενιζέλου και το Μνημείο Πεσόντων στην Πλατεία Ηρώων, καθώς και η προτομή του Θεοδώρου Κολοκοτρώνη στην Πλατεία Ελευθερίας. Αξιόλογο αρχιτεκτονικό κτίσμα αποτελεί και η πέτρινη κατοικία του αειμνύστου προέδρου Δημητρίου Βερνάρδου, την οποία δώρισε ως κοινοτικό κατάστημα και τιμής ένεκεν δόθηκε το όνομά του στο δρόμο που διέρχεται μπροστά.
Στο Δήμο Βριλησσίων λειτουργούν 7 Δημοτικά Νηπιαγωγεία, 6 Δημοτικά Σχολεία, 3 Γυμνάσια και 2 Λύκεια. Στο χώρο της ιδιωτικής εκπαίδευσης δραστηριοποιούνται 1 Ελληνογερμανικό Δημοτικό Σχολείο, το Δημοτικό σχολείο του Ιερού Ναού Μεταμόρφωσεως του Σωτηρος καθώς και τα Εκπαιδευτήρια Καντά σε επίπεδο πρωτοβάθμιας εκπαίδευσης. Επιπλέον υπάρχει 1 παιδική χαρά ανά κεντρικό δρόμο, καθώς και πολλά κέντρα νεότητος γύρω από τα σχολεία.
Ο κεντρικός Ιερός Ναός των Βριλησσίων είναι ο Ναός Αναλήψεως του Κυρίου, επί της κεντρικής πλατείας Αναλήψεως που οικοδομήθηκε στη δεκαετία του '70 με δωρεές των λιγοστών κατοίκων της τότε κοινότητος. Το δεύτερο ναϋδριο οικοδομήθηκε στο όνομα του Αγίου Αντωνίου στο γειτονικό Πάτημα Χαλανδρίου (όταν τα σύνορα στην ανατολική ζώνη ήταν συγκεχυμένα) ο οποίος αδυνατεί να ανταποκριθεί στις αυξημένες λατρευτικές ανάγκες και πρόκειται να μετεγκατασταθεί σε διπλανό οικόπεδο μετά την ολοκλήρωση των αντιπλυμμηρικών έργων επί της Αγίου Αντωνίου. Ο τρίτος , Μεταμορφώσεως του Σωτήρος, βρίσκεται στο Λόφο Βριλησσίων και οι εργασίες ανάπλασής του ολοκληρώνονται το 2008 και ο τελευταίος που οικοδομείται πρόσφατα είναι των Δώδεκα Αποστόλων στα Άνω Βριλήσσια, του οποίου τα εγκαίνια έγιναν πρωτοστατουντος του Αρχιεπισκοπου Χριστόδουλου. 
Πολιτιστικά δρώμενα.
Ο Δήμος Βριλησσίων διαθέτει τρία βασικά πολιτιστικά καταστήματα. Το πρώτο βρίσκεται επί της οδού Κισάβου στα Άνω Βριλήσσια, το δεύτερο οικοδομήθηκε με δωρεά του Ιδρύματος Νιάρχου στην κεντρική Πλατεία Αναλήψεως και το τρίτο και πιο πρόσφατο εγκαταστάθηκε στο πάρκο "Μίκης Θεοδωράκης", παράλληλα με την ανάπλασή του. Πρόκειται για τελευταίας αρχιτεκτονικής κτίρια με πλήρεις υποδομές καθώς οικοδομήθηκαν πρόσφατα. Το πρόγραμμα περιλαμβάνει πληθώρα καλλιτεχνικών μαθημάτων και εκδηλώσεων με ελεύθερη συμμετοχή όπως θεατρικές παραστάσεις, ζωγραφική, γλυπτική, χορωδία, κουκλοθέατρο κ.α.
Επιπλέον στο δημοτικό θέατρο Νταμάρι Βριλησσίων "Αλίκη Βουγιουκλάκη" στο πάτημα Βριλησσίων φιλοξενούνται θεατρικές παραστάσεις ερασιτεχνικές αλλά και από επαγγελματίες ηθοποιούς οι οποίοι κατά τις θερινές περιοδείες τους επισκέπτονται και δήμους της Αττικής, μεταξύ των οποίων και τον εν λόγω δήμο τα τελευταία από το 1990.
Στις αρχές του Ιουνίου κάθε έτους, με αφορμή τον εορτασμό της Ανάληψης του Κυρίου στήνεται λαϊκό πανηγύρι επί της οδού Εθνικής Αντιστάσεως που καταλήγει στον Ιερό Ναό της Αναλήψεως, με πληθώρα πλανόδιων πωλητών και κινητές εγκαταστάσεις που διαμορφώνουν μια εικόνα θεματικού πάρκου. Τα τελευταία χρόνια καταβάλλονται προσπάθειες από τη δημοτική αρχή ώστε το πανηγύρι να αναβιώσει τις παλιές του δόξες, όταν τα Βριλήσσια ήταν μια μικρή και στενά δεμένη κοινότητα.
Αθλητισμός &amp; φυσιολατρική κίνηση.
Τα Βριλήσσια μέχρι και τη δεκαετία του "'90" δε διέθεταν δημοτικό γήπεδο, καθώς το γήπεδο Χαλανδρίου είχε εγκατασταθεί σε ελεύθερο χώρο στα σύνορα των δύο δήμων, καλύπτοντας τις ανάγκες αμφότερων. Μικροί διάσπαρτοι χώροι δημιουργούνται σταδιακά σε διάφορες γειτονιές, όπως το γήπεδο χειροσφαίρισης επί της οδού Αναλήψεως και το γήπεδο αντισφαίρισης επί της Ολύμπου. Παράλληλα το 1999, εγκαινιάζεται το δημοτικό γήπεδο Βριλησσίων στο τέρμα της οδού Κισάβου με πολλές ελλείψεις σε θέματα υποδομής και επισκεψιμότητας, προς εξυπηρέτηση των κατοίκων στα Άνω Βριλήσσια. Μέσα στο 2007 ολοκληρώνεται η κατασκευή του ιδιωτικού Family Club Βριλησσίων, μετά από πολλές αγωγές των περιοίκων καθότι εγκατεστημένο εντός οικιστικής ζώνης (διασταύρωση οδών Μητροπούλου και Κισάβου). Τελικά, από τον Οκτώβριο του 2016 ο συγκεκριμένος χώρος θα περιέλθει και πάλι στην πλήρη κυριότητα του Δήμου Βριλησσίων, για να καλύψει τις τοπικές ανάγκες, σύμφωνα με τα συμφέροντα των δημοτών.
Ο Α.Ο. Απόλλων Βριλησσίων ιδρύθηκε στο τέλος του 2005 από μια ομάδα Βριλησσιώτων. Το όνομά του προέρχεται από τον επίκουρο Απόλλωνα, ο ναός του οποίου δεσπόζει 12 χιλιόμετρα από την Ανδρίτσαινα στην Πελοπόννησο. Η επιτυχημένη ανοδική πορεία του σωματείου είχε ως αποτέλεσμα να ενταχθεί το 2008 και το ολυμπιακό άθλημα της ξιφασκίας. Ο Α.Σ. Θησέας Βριλησσίων TAE KWON DO ιδρύθηκε το 1993 με σκοπό την ανάπτυξη και την διάδοση του ολυμπιακού αθλήματος TAEKWONDO W.T.F. 
Η ιστορικότερη ίσως ομάδα που δραστηριοποιείται στην περιοχή είναι ο Φ.Ο. Βριλησσίων, στο άθλημα της γυναικείας πετοσφαίρισης. Με έτος επίσημης ίδρυσης το 1985, τη δεκαετία του 1990 και μέχρι τα μέσα του 2000 αποτέλεσε ένα σύλλογο κόσμημα για την πόλη και για το ελληνικό βόλεϊ, ενώ κατέκτησε 5 πρωταθλήματα Ελλάδος, 4 κύπελλα Ελλάδος, ενώ κατέκτησε και την 3η θέση στο F4 του Κυπέλλου Κυπελλούχων στην Προύσα το 1999. 
Το έτερο ομαδικό άθλημα με σημαντικές διακρίσεις είναι η αντρική χειροσφαίριση (HANDBALL). Η ομάδα της περιοχής με όνομα «ΕΚΠΟΛΙΤΙΣΤΙΚΟΣ ΣΥΛΛΟΓΟΣ ΝΕΩΝ ΒΡΙΛΗΣΣΙΩΝ» (Ε.Σ.Ν. Βριλησσίων) ιδρύθηκε το 1978 έχοντας έκτοτε αποκλειστικά αθλητική δραστηριότητα και συμμετέχοντας επί σειρά ετών στην Α1 Εθνική κατηγορία του πρωταθλήματος χειροσφαίρισης (HANDBALL). Τα τελευταία 5 χρόνια αγωνίζεται και πρωταγωνιστεί στην Α2 κατηγορία, πάντα προσβλέποντας την επάνοδο στην Α1. Έχοντας κατά το παρελθόν πρωταγωνιστικό ρόλο με αποκορύφωμα την κατάκτηση του πρωταθλήματος Α1 και του Κυπέλλου Ελλάδος (νταμπλ) το αγωνιστικό έτος 1995- 1996, συμμετέχοντας παράλληλα και για πολλά έτη στις ευρωπαϊκές διοργανώσεις λόγω κατάκτησης της 2ης και 3ης θέσης στο Εθνικό Πρωτάθλημα. Τη χρονιά 2010-2011 συμμετέχει στο Ευρωπαϊκό Κύπελλο Challenge Cup, ενώ την ίδια χρονιά κατακτά το Κύπελλο Ελλάδος νικώντας στο τελικό που διεξήχθη στα Χανιά την ΑΕΚ. Είναι από τα αρχαιότερα αθλητικά σωματεία στον χώρο της χειροσφαίρισης ενώ συγχρόνως αποτελεί παράδειγμα εύρυθμης διοικητικής οργάνωσης με συμμετοχή σε πληθώρα αθλητικών και πολιτιστικών εκδηλώσεων.
Ο Π.Α.Ο. Βριλησσίων Κένταυρος είναι ποδοσφαιρικό σωματείο που ιδρύθηκε το 2003. Τα χρώματά του είναι το κίτρινο και το μπλε, έχει έμβλημα έναν κένταυρο ,και αγωνίζεται στην Ε.Π.Σ. Αθηνών.
Στο Δήμο δραστηριοποιείται από το 1960 το 4ο Σύστημα Προσκόπων με περισσότερα από 100 ενεργά μέλη και επίσης λειτουργεί το Τοπικό Τμήμα Βριλησσίων του Σώματος Ελληνικού Οδηγισμού. Η λέσχη των προσκόπων στεγάζεται σε ειδικό χώρο εντός της Ναυτικής Βάσης Βριλησσίων και επιμελείται κάθε χρόνο της πρωτοχρονιάτικης διακόσμησης με το παραδοσιακό ελληνικό καραβάκι. Ορισμένοι από τους Εξωραϊστικούς Συλλόγους της περιοχής είναι οι "Ωρύθεια" και "Εξωραϊστικός Σύλλογος Άνω Βριλησσίων", ενώ στην πόλη δραστηριοποιούνται οι τοπικοί σύλλογοι "Ένωση Κρητών Βριλησσίων" και "Σύλλογος Αρκάδων".
Έντυπος και ηλεκτρονικός τύπος.
Στα Βριλήσσια κατά καιρούς έχουν κυκλοφορήσει η δημοτική εφημερίδα Βριλήσσια, η πόλη μας, η εφημερίδα της Ένωσης Εμπόρων Βριλήσσια, η αγορά μας, τα Βριλησσιώτικα Νέα, ο Περιηγητής, Εν τύποις, Μάχημο Βήμα και πολλά έντυπα δημοτικών συνδυασμών και συλλόγων, όπως η εφημερίδα της Δράσης, το έντυπο του Αθλητικού Οργανισμού κ.α.
Στον τομέα της ηλεκτρονικής πληροφόρησης δραστηριοποιούνται τα Βριλησσιώτικα Νέα, η Βριλησσιακή, ποικίλα ιστολόγια και ηλεκτρονικά ραδιόφωνα, όπως το Ράδιο Βριλήσσια και το Ραδιόφωνο Άνω Βριλησσίων. Την 1η Νοεμβρίου του 2010 συντελεστές από τα Βριλησσιώτικα Νέα, τη Βριλησσιακή και το Ραδιόφωνο Άνω Βριλησσίων διοργάνωσαν και συντόνισαν το πάνελ του 1ου Debate των Βριλησσίων παρουσία δημοτών στην αίθουσα του Πνευματικού Κέντρου.
Δήμος Βριλησσίων.
Ο δήμος Βριλησσίων βρίσκεται στην Περιφερειακή ενότητα Βορείου Τομέα Αθηνών της Περιφέρειας Αττικής.
Δημοτικοί συνδυασμοί.
Οι δημοτικές παρατάξεις που δραστηριοποιούνται στην περιοχή είναι τα Βριλήσσια Δήμος Δημιουργίας με τον Ξένο Μανιατογιάννη, η Νέα Πνοή για τα Βριλήσσια με τον Κώστα Ιωαννίδη, η Δράση για μια Άλλη Πόλη με το Γιάννη Τσούτσια, η Λαϊκή Συσπείρωση με το Βασίλη Βήττο, η Ανατροπή με τον Κώστα Παπασπηλίου και η Ανοιχτή Πόλη με την Ελένη Σακισλή. Στις εκλογές του 2019 επανεξελέγη ο Ξένος Μανιατογιάννης

</doc>
<doc id="47789" url="https://el.wikipedia.org/wiki?curid=47789" title="Εβραϊκό ημερολόγιο">
Εβραϊκό ημερολόγιο

Το εβραϊκό ή ιουδαϊκό ημερολόγιο () είναι ένας συνδυασμός ηλιακού και σεληνιακού ημερολογίου (ηλιοσεληνιακό). Ακολουθείται, σε διάφορες μορφές, από τους Εβραίους τουλάχιστον από την εποχή της Εξόδου από την Αίγυπτο (κατά τη βιβλική χρονολόγηση, 15ος αιώνας Π.Κ.Χ.). Στην τρέχουσα μορφή του υπάρχει από το 359 μ.Χ. όταν και επεξεργάστηκε από ιερατική επιτροπή υπό τον Ιουδαίο πατριάρχη Χιλέλ Β'. Σήμερα είναι το επίσημο ημερολόγιο του κράτους του Ισραήλ και το θρησκευτικό των απανταχού πιστών του Ιουδαϊσμού σε ολόκληρο τον κόσμο.
Πρωτοχρονιά.
Το Εβραϊκό ημερολόγιο έχει αρκετές διακριτές πρωτοχρονιές για διάφορες περιπτώσεις, που ορίζουν τα πολιτικά ημερολογιακά έτη, τα φορολογικά ή οικονομικά έτη, τα ακαδημαϊκά έτη κ.ά. Η μίσνα ταυτοποιεί τέσσερις ημερομηνίες πρωτοχρονιάς: την 1η Νισάν, την 1η Έλουλ, την 1η Τισρί και η 1η Σεβάτ.
Δύο από αυτές τις ημερομηνίες είναι ιδιαίτερα ξεχωριστές. Συγκεκριμένα, η 1η Νισάν είναι η θρησκευτική πρωτοχρονιά, δηλαδή η ημερομηνία από την οποία αριθμούνται οι μήνες και οι εορτές. Έτσι, το Εβραϊκό Πάσχα, που ξεκινά στις 15 Νισάν, περιγράφεται μέσα στην Τορά ως εορτή του πρώτου μήνα, ενώ το Ρος Ασανά (Rosh Hashana), που ξεκινά την 1η Τισρί, ως εορτή του έβδομου μήνα. Από τη στιγμή που το Πάσχα οφείλει να εορτάζεται την άνοιξη, πρέπει να συμπίπτει περίπου και κανονικά αμέσως μετά την εαρινή ισημερία. Εάν η δωδέκατη πανσέληνος μετά το προηγούμενο Πάσχα έρθει νωρίτερα από την εαρινή ισημερία, ένας εμβόλιμος μήνας προστίθεται ως δέκατος τρίτος στο τέλος του προηγούμενου έτους και πριν τη νέα πρωτοχρονιά. Σύμφωνα με τον κανονιστικό Ιουδαϊσμό, οι δύο πρώτοι στίχοι του 12ου κεφαλαίου της Εξόδου ορίζουν πως οι μήνες καθορίζονται από κατάλληλο συνέδριο, που κατέχει την αρμοδιότητα να αφιερώνει τους μήνες του έτους. Έτσι η τελική απόφαση ανήκει στο συνέδριο αυτό και όχι στην επιστήμη της αστρονομίας.
Στις μέρες μας, ως κοινώς αναφερόμενη πρωτοχρονιά θεωρείται η 1η Τισρί με το Ρος Ασάνα (κυριολεκτικά: αρχή του έτους), έστω και εάν πρόκειται για τον έβδομο στη σειρά μήνα του έτους, και είναι η πολιτική πρωτοχρονιά, στην οποία αλλάζει η αρίθμηση του έτους. Επίσης, ο μήνας Τισρί σηματοδοτεί το τέλος ενός αγροτικού έτους και το ξεκίνημα του επόμενου, έτσι ώστε η 1η Τισρί να θεωρείται η πρωτοχρονιά για τις περισσότερες αγροτικές εντολές, που περιλαμβάνονται στη Τορά.
Δίσεκτα έτη.
Το εβραϊκό ημερολόγιο βασίζεται στον δεκαεννεαετή κύκλο του Μέτωνος, εκ των οποίων τα 12 έτη είναι κοινά (12 μηνών) και 7 έτη είναι δίσεκτα (13 μηνών). Η θέση κάθε έτους μέσα στον κύκλος ευρίσκεται από το υπόλοιπο της διαίρεση της χρονολογίας με το 19, θεωρώντας ότι το μηδενικό υπόλοιπο αντιστοιχεί στο 19ο και τελευταίο έτος του κύκλου. Για παράδειγμα, το Εβραϊκό έτος 5781, όταν διαιρεθεί με τον αριθμό 19, αφήνει υπόλοιπο 5, υποδηλώνοντας ότι πρόκειται για το 5ο έτος του μετωνικού κύκλου.
Τα έτη 3, 6, 8, 11, 14, 17 και 19 του μετωνικού κύκλου λογίζονται ως δίσεκτα. Ως μνημονικό κανόνα αυτής της ακολουθίας, μερικοί άνθρωποι χρησιμοποιούν την εβραϊκή λέξη GUCHADZaT (גוחאדז״ט), όπου τα εβραϊκά γράμματα gimel-vav-het aleph-dalet-zayin-tet χρησιμοποιούνται ως εβραϊκοί αριθμοί ισοδύναμοι με 3, 6, 8, 1, 4, 7, 9. Το κεβιγιά (keviyah) καταγράφει εάν το έτος είναι δίσεκτο ή κοινό: פ για το peshuta (פשוטה), που σημαίνει απλό και υποδηλώνει ένα κοινό έτος και מ, που δηλώνει ένα δίσεκτο έτος (me'uberet, מעוברת).
Ένας απλός κανόνας καθορισμού δίσεκτων ετών δόθηκε παραπάνω, ωστόσο υπάρχει ένας ακόμη κανόνας (χρήσιμος για τη γεωργία), που όχι μόνο διακρίνει τα κοινά από τα δίσεκτα, αλλά δίνει και το κλάσμα του μήνα, κατά τον οποίο το ημερολόγιο υστερεί σύμφωνα με τις εποχές του έτους. Εάν το υπόλοιπο της διαίρεσης (7"n" + 1) με το 19, όπου "n" το εβραϊκό έτος, είναι 6 ή μικρότερο, τότε είναι δίσεκτο έτος, για 7 ή μεγαλύτερο δεν είναι. Για παράδειγμα το έτος 5781 (7x5781+1/19), δίνει υπόλοιπο 17, οπότε δεν είναι δίσκεκτο, ενώ το επόμενο έτος, 5782, (7x5782+1/19) δίνει υπόλοιπο 5 και είναι δίσεκτο. Αυτό ο κανόνας δουλεύει, γιατί καθώς υπάρχουν επτά δίσεκτα έτη σε δεκαεννέα έτη, η διαφορά μεταξύ ηλιακού και σεληνιακού έτους αυξάνεται κατά 7/19 κάθε χρόνο. Όταν η διαφορά ξεπεράσει τα 18/19 του μήνα, τότε αυτό υποδηλώνει δίσεκτο έτος, οπότε μετά την εισαγωγή του εμβόλιμου μήνα, η προαναφερόμενη διαφορά μειώνεται κατά έναν μήνα.
Αναβολή του Ρος Ασάνα.
Για να καθοριστεί η ημέρα του Ρος Ασάνα μιας δεδομένης χρονιάς, είναι απαραίτητο να υπολογιστεί καταρχήν η αναμενόμενη νουμηνία (μολάδ - Molad - מולד), δηλαδή η σεληνιακή σύνοδος ή απλούστερα η νέα σελήνη για τον μήνα Τισρί εκείνου του έτους και κατόπιν να εφαρμοστεί ένα σύνολο κανόνων αναβολής της πρωτοχρονιάς. Η νουμηνία υπολογίζεται πολλαπλασιάζοντας τον αριθμών των μηνών, που παρήλθαν από κάποια προγενέστερη νουμηνία, που συνέπεσε γνωστή μέρα της εβδομάδας, επί τη μέση σεληνιακή διάρκεια ενός (συνοδικού) σεληνιακού μήνα, που ορίζεται στις 29ημ. 12ώρ. και 793 μέρη, όπου τα 1080 μέρη διαρκούν μία ώρα, οπότε το ένα μέρος διαρκεί 3 δευτερόλεπτα. Ως πρώτη νουμηνία (molad tohu) θεωρείται εκείνη, που συνέπεσε το βράδυ της Κυριακής στις 11.11 στην τοπική ώρα της Ιερουσαλήμ (η οποία προηγείται 2ώρ. 20λ. και 56,9δ. του Γκρήνουϊτς) ή 5ώρ. και 204 μέρη της Δευτέρας κατά το Εβραϊκό ωρολόγιο ή στις 20:50:23.1 UTC της 6ης Οκτωβρίου του έτους -3761 του Προληπτικού Ιουλιανού ημερολογίου.
Στον υπολογισμό του αριθμού των μηνών, που παράληθαν από τη γνωστή νουμηνία, που χρησιμοποιεί κάποιος ως αφετηρία, θα πρέπει να συμπεριληφθούν όσοι εμβόλιμοι μήνες έχουν τυχόν παρέλθει στο διάστημα αυτό, σύμφωνα με τον κύκλο των δίσεκτων ετών. Ένας δεκαεννεαετής κύκλος 235 συνοδικών μηνών περιλαμβάνει 991εβδ. 2ημ. 16ώρ. και 595 μέρη. Επίσης, ένα κοινό έτος 12 συνοδικών μηνών περιλαμβάνει 50εβδ. 4ημ. 8ώρ. και 876 μέρη, ενώ ένα δίσεκτο έτος 13 συνοδικών μηνών περιλαμβάνει 54εβδ. 5ημ. 21 ώρ. και 589 μέρη.
Από όλους του μήνες του εβραϊκού μηνολογίου μόνο ο όγδοος Χεσβάν (ή Μαρχεσβάν) και ο ένατος Κισλέφ έχουν μεταβλητή διάρκεια. Οποιαδήποτε προσαρμογή χρειαστεί για την αναβολή του Ρος Ασάνα, πρέπει να γίνει ρυθμίζοντας τη διάρκεια των δύο αυτών μηνών του προηγούμενου έτους.
Μόνο τέσσερις δυνατές συνθήκες λαμβάνονται υπόψη για να καθοριστεί εάν η ημερομηνία του Ρος Ασάνα πρέπει να αναβληθεί. Αυτοί λέγονται και κανόνες αναβολής Ρος Ασάνα (deḥiyyot):
Δύο ακόμη κανόνες εφαρμόζονται πιο σπάνια ώστε να αποτρέπουν απαράδεκτα διαστήματα ετών. Οι ονομασίες των κανόνων αυτών είναι εβραϊκά ακρωνύμια, που αναφέρονται στον τρόπο υπολογισμού τους.
Κατά την καινοτομία των σοφών, το ημερολόγιο είχε διαταχθεί έτσι ώστε να διασφαλιστεί ότι η Ημέρα της Εξιλεώσεως (Γιομ Κιπούρ) δεν θα συμπέσει ημέρα Παρασκευή ή Κυριακή, ενώ το Οσάνα Ραμπά (Hoshana Rabbah, הוֹשַׁעְנָא רַבָּא‎) δεν θα συμπέσει την ημέρα του Σαββάτου. Αυτοί οι κανόνες θεσπίστηκαν επειδή οι απαγορεύσεις του Σαββάτου εφαρμόζονται επίσης και την Ημέρα της Εξιλεώσεως, οπότε εάν η Ημέρα της Εξιλεώσεως συνέπιπτε Παρασκευή, τότε δεν θα μπορούσαν να γίνουν οι απαραίτητες προετοιμασίες για το Σάββατο (όπως για παράδειγμα η αφή των κεριών). Παρόμοια, εάν η Ημέρα του Εξιλασμού συνέπιπτε Κυριακή, τότε δεν θα μπορούσαν να γίνουν οι προετοιμασίες από την προηγούμενη ημέρα, καθότι Σάββατο. Επιπλέον, οι νόμοι του Σαββάτου υπερισχύουν εκείνων του Οσάνα Ραμπά, έτσι ώστε εάν το Οσάνα Ραμπά συνέπιπτε ημέρα Σάββατο, τότε συγκεκριμένες τελετουργίες, που συνδέονται με την ακολουθία του Οσάνα Ραμπά (όπως η μεταφορά ιτέων, που θεωρείται μορφή εργασίας), δεν θα μπορούσαν να πραγματοποιηθούν.
Για να αποτραπεί η ημέρα της Εξιλεώσεως (10 Τισρί) από το να συμπέσει Παρασκευή ή Κυριακή, το Ρος Ασάνα (1 Τισρί) δεν μπορεί να συμπέσει Τετάρτη ή Παρασκευή. Παρόμοια, για να αποτραπεί το Οσάνα Ραμπά (21 Τισρί) από το να πέσει Σάββατο, το Ρος Ασάνα δεν μπορεί να συμπέσει Κυριακή. Επομένως, μόνο τέσσερις ημέρες της εβδομάδες απομένουν, ώστε να συμβεί το Ρος Ασάνα: η Δευτέρα, η Τρίτη, η Πέμπτη και το Σάββατο, οι οποίες αποκαλούνται "τέσσερις πύλες" και καθεμιά συνδέεται με έναν αριθμό, που δηλώνει την θέση της ημέρας μέσα στην εβδομάδα, με την Κυριακή σαν ημέρα 1. Οι αριθμοί στα εβραϊκά εκφράζονται παραδοσιακά με τα εβραϊκά γράμματα. Έτσι, το κεβιγιά χρησιμοποιεί τα γράμματα ה ,ג ,ב και ז (αναπαριστώντας τους αριθμούς 2, 3, 5 και 7 για Δευτέρα, Τρίτη, Πέμπτη και Κυριακή, αντίστοιχα), για υποδηλώσει την εναρκτήρια ημέρα του έτους.
Ελλιπή, κανονικά και πλήρη έτη.
Η αναβολή της πρωτοχρονιάς ενός έτους αντισταθμίζεται προσθέτοντας μία ημέρα στο δεύτερο μήνα ή αφαιρώντας μια ημέρα από τον τρίτο μήνα. Ένα εβραϊκό κοινό έτος μπορεί να έχει μόνο 353, 354 ή 355 ημέρες. Ένα δίσεκτο έτος διαρκεί πάντα πάντα 30 ημέρες περισσότερο και έτσι μπορεί να έχει μόνο 383, 384 ή 385 ημέρες.
Το αν ένα έτος είναι ελλιπές, κανονικό ή πλήρες καθορίζεται από το χρονικό διάστημα μεταξύ δύο διαδοχικών εορτασμών Rosh Hashanah και του δίσεκτου έτους. Ενώ το κεβιγιά είναι αρκετό για να περιγράψει ένα έτος, μια παραλλαγή καθορίζει την ημέρα της εβδομάδας για την πρώτη ημέρα του Πεσάχ (Πάσχα) αντί του μήκους του έτους.
Ένας μετονικός κύκλος ισούται με 235 σεληνιακούς μήνες σε κάθε κύκλο 19 ετών. Αυτό δίνει κατά μέσο όρο 6.939ημ. 16ώρ. και 595 μέρη για κάθε κύκλο. Ωστόσο, λόγω των κανόνων αναβολής του Ρος Ασάνα ένας κύκλος 19 εβραϊκών ετών μπορεί να έχει διάρκεια είτε 6.939, 6.940, 6.941, είτε 6.942 ημέρες. Δεδομένου ότι καμία από αυτές τις τιμές δεν διαιρείται ομοιόμορφα με επτά, το εβραϊκό ημερολόγιο επαναλαμβάνεται ακριβώς μετά από 36.288 μετονικούς κύκλους ή 689.472 εβραϊκά χρόνια. Υπάρχει σχεδόν επανάληψη κάθε 247 χρόνια, εκτός από ένα πλεόνασμα 50λ. και 905 μερών (16 2⁄3 δευτερόλεπτα).
Οι τέσσερις πύλες.
Το ετήσιο ημερολόγιο ενός αριθμημένου εβραϊκού έτους, που εμφανίζεται ως 12 ή 13 μήνες χωρισμένο σε εβδομάδες, μπορεί να προσδιοριστεί με τη βοήθεια του πίνακα των τεσσάρων πυλών, των οποίων οι είσοδοι είναι η θέση του έτους στον δεκαεννεαετή κύκλο και η νουμηνία του Τισρί. Ο προκύπτων τύπος (κεβιγιά) του επιθυμητού έτους στο σώμα του πίνακα είναι μια τριπλέτα που αποτελείται από δύο αριθμούς και ένα γράμμα (γραμμένο αριστερά προς τα δεξιά στα ελληνικά). Ο αριστερός αριθμός κάθε τριπλού είναι η ημέρα της εβδομάδας της 1ης Τισρί, Ρος Ασάνα (και παίρνει τιμές: 2 3 5 7), το γράμμα υποδεικνύει εάν το έτος αυτό είναι ελλιπές (Ε), κανονικό (Κ) ή πλήρες (Π), υποδεικνύοντας τον αριθμό των ημερών του Χεσβάν και του Κισλέφ, ενώ ο δεξιός αριθμός κάθε τριπλέτας είναι η ημέρα της εβδομάδας της 15ης Νισάν, της πρώτης ημέρας του Πεσάχ (και λαμβάνει τιμές: 1 3 5 7), εντός του ίδιου εβραϊκού έτους (ή του επόμενου Ιουλιανού/Γρηγοριανού έτους). Τα κεβιγιά με εβραϊκά γράμματα γράφονται δεξιά προς τα αριστερά, οπότε οι ενδείξεις αντιστρέφονται, ο δεξιός αριθμός για τη 1η Tishrei και ο αριστερός για τις 15 Nisan. Το έτος εντός του κύκλου των 19 ετών καθορίζει μόνο εάν το έτος έχει έναν ή δύο "Αδάρηδες".
Αυτός ο πίνακας αριθμεί τις ημέρες της εβδομάδας και τις ώρες των νουμηνιών του Τισρί με τον εβραϊκό τρόπο ημερολογιακών υπολογισμών, γι' αυτό και τα δύο ξεκινούν το εσπέρας (στις 6 μετά τη μεσημβρία) του Σαββάτου. Έτσι, για παράδειγμα, η 7ημ 18ώρ 0μρ αντιστοιχεί στη μεσημβρία του Σαββάτου. Τα έτη του δεκαεννεαετούς κύκλου οργανώνονται σε τέσσερις ομάδες:
Ο παλαιότερος, διασωζόμενος πίνακας των τεσσάρων πυλών γράφτηκε από τον Σαάντια Γκαόν (892-942). Είναι τόσο ξακουστός, επειδή ταυτοποιεί τις τέσσερις επιτρεπόμενες ημέρες της εβδομάδας στις οποίες μπορεί να συμπέσει η 1η Τισρί.
Συγκρίνοντας τις ημέρες της εβδομάδας της νουμηνίας του Τισρί με εκείνες του κεβιγιά, φαίνεται ότι κατά τη διάρκεια του 39% των ετών, 1η Τισρί δεν αναβάλλεται, αλλά συμπίπτει με την ημέρα της νουμηνίας του Τισρί. Αντίθετα, το 47% των ετών αναβάλλεται μια ημέρα και το 14% αναβάλλεται δύο ημέρες. Αυτός ο πίνακας επίσης ταυτοποιεί τους επτά τύπους των κοινών ετών και τους επτά τύπους των δίσεκτων ετών. Οι περισσότεροι τύποι αναπαρίστανται σε κάθε δεκαεννεαετή κύκλο, με εξαίρεση έναν ή δύο που επεκτείνονται σε γειτονικούς κύκλους. Ο πιο κοινός τύπος έτους είναι ο 5Κ7, που διαρκεί όσο το 18,1% των ετών, ενώ ο τύπος 5Π1 είναι ο πιο απίθανος με ποσοστό 3.3% των ετών. Η ημέρα της εβδομάδας για τις 15 του Νισάν είναι μεταγενέστερη εκείνης της 1ης Τισρί κατά μία, δύο ή τρεις ημέρες για τα κοινά έτη και τρεις, τέσσερις ή πέντε ημέρες για δίσεκτο ελλιπές, κανονικό ή πλήρες έτος, αντίστοιχα.

</doc>
<doc id="47790" url="https://el.wikipedia.org/wiki?curid=47790" title="Βριλήσια">
Βριλήσια



</doc>
<doc id="47791" url="https://el.wikipedia.org/wiki?curid=47791" title="Ακίρα Κουροσάβα">
Ακίρα Κουροσάβα

Ο Ακίρα Κουροσάβα (Kyūjitai: 黒澤 明, Shinjitai: 黒沢 明, 23 Μαρτίου 1910 — 6 Σεπτεμβρίου 1998) ήταν Ιάπωνας σκηνοθέτης ταινιών και σεναριογράφος. Θεωρείται ένας απο τους καλύτερους και πιο σημαντικόυς σκηνοθέτες όλων των εποχών, έχοντας γυρίσει πάνω απο 30 ταινίες και έχοντας επηρεάσει πολλούς γνωστούς σκηνοθέτες. Είναι αναμφίβολα ο γνωστότερος στην Δύση Ιάπωνας σκηνοθέτης. Έλαβε τον Χρυσό Λέοντα για την ταινία "Rashômon", δύο Χρυσούς Φοίνικες για τις ταινίες "Kagemusha" και "Ran" και ένα τιμητικό Όσκαρ το 1990. Το 1999, το CNN τον ονόμασε "Ασιάτη του Αιώνα" στην κατηγορία "Τέχνες, Λογοτεχνία και Κουλτούρα". Ανάμεσα στις πιο αναγνωρισμένες του ταινίες είναι τα "Οι Επτά Σαμουράι" (1954), "Ρασομόν" (1950), "Ραν" (1985)"," "Ikiru" (1952), "Yojimbo" (1961), "High and Low" (1963), "Ο Θρόνος του Αίματος" (1957), "Το Μυστικό Φρούριο" (1958) και "Kagemusha" (1980).
Βιογραφικό.
Τα πρώτα χρόνια.
Ο Ακίρα Κουροσάβα γεννήθηκε στις 23 Μαρτίου του 1910 στην Όμορι (Τόκιο), τελευταίο των οκτώ παιδιών του Ισαμού (Isamu) και της Σίμα (Shima) Κουροσάβα. Αρχικά ήθελε να γίνει ζωγράφος, αλλά δεν έγινε δεκτός στην Ακαδημία Τεχνών. Το 1936 γίνεται βοηθός του σκηνοθέτη Γιαμαμότο Κατζίρο (Yamamoto Kajirô), που δούλευε σε μια γιαπωνέζικη εταιρεία παραγωγής ταινιών. 
Στην εταιρεία αυτή ο Κουροσάβα γυρίζει την πρώτη του ταινία: "Σουγκάτα Σανσίρο" ("Sugata Sanshiirô") (1943), μια ταινία δράσης που σύντομα έγινε δημοφιλής. Στα επόμενα χρόνια ο Κουροσάβα παράγει ταινίες πιο απλές και εμπορικές, όπως η συνέχεια του Σουγκάτα Σανσίρο (1945), οι οποίες γεννιούνται υπό τον έλεγχο της στρατιωτικής κυβέρνησης της Ιαπωνίας, που λογοκρίνει αυστηρά ολόκληρη την πνευματική δημιουργία της εποχής και ευνοεί κυρίως την παραγωγή λογοτεχνικών και κινηματογραφικών έργων με πατριωτικό περιεχόμενο. Η συνέχεια του Σουγκάτα Σανσίρο είναι, εξ' αιτίας αυτής της πίεσης εκ μέρους της κυβέρνησης, μια πατριωτική ταινία που σκοπεύει να δείξει στο κοινό την υπεροχή της γιαπωνέζικης πολεμικής τέχνης (τζούντο) απέναντι σ' εκείνη των εχθρών των Ιαπώνων, των Αμερικανών (μποξ). Για τον Κουροσάβα, που συμπορευόταν με την αριστερά, η οποία στην Ιαπωνία της δεκαετίας του '20 είχε παίξει μεγάλο ρόλο κυρίως για την νέα γενιά, η εμπειρία της αντίδρασης εκ μέρους των συντηρητικών τάξεων και ομάδων της Ιαπωνίας, της έλλειψης ελευθερίας και του πολέμου υπήρξε σημαντικότατη.
Η πρώτη ταινία του μετά τον πόλεμο ήταν το "Δεν λυπόμαστε την νεολαία μας." Το 1948, κυκλοφόρησε το "Μεθυσμένος Άγγελος" , το οποίο γνώρισε μεγάλη κριτική αναγνώριση, και εδραίωσε τον Κουροσάβα ως έναν από τους πιο σημαντικούς νέους σκηνοθέτες της Ιαπωνίας. Στην ταινία πρωταγωνιστούσε ο τότε άγνωστος Τοσίρο Μιφούνε, που έπειτα έγινε ένας από τους πιο γνωστούς και αναγνωρισμένους Ιάπωνες ηθοποιούς, και πρωταγωνίστησε σε 15 ακόμα ταινίες του Κουροσάβα.
Η διεθνής καταξίωση.
Το 1950 κυκλοφόρησε η ταινία που έκανε τον Κουροσάβα γνωστό έξω από την Ιαπωνία, το "Ρασομόν". Η ταινία παρουσιάζει τέσσερις διαφορετικές και αντικρουόμενες εκδοχές του πως εξήχθη μια συγκεκριμένη δολοφονία από την οπτική γωνία τεσσάρων διαφορετικών μαρτύρων. Η ταινία ήταν τεράστια κριτική και εμπορική επιτυχία, και ακόμα και σήμερα θεωρείται μια από τις καλύτερες ταινίες όλων των εποχών. Ήταν ο αναπάντεχος νικητής του Χρυσού Λέοντα στο Φεστιβάλ Κινηματογράφου Βενετίας του 1951 και προτάθηκε για Όσκαρ Καλύτερης Ξένης Ταινίας. Η επιτυχία της ταινίας οδήγησε τις δυτικές κινηματογραφικές αγορές στο να εστιάσουν για πρώτη φορά στα προϊόντα της ιαπωνικής κινηματογραφικής βιομηχανίας, κάτι το οποίο οδήγησε σε διεθνή αναγνώριση για πολλούς άλλους Ιάπωνες σκηνοθέτες.
Στην δεκαετία του 1950 και στις αρχές τις δεκαετίας του 1960, ο Κουροσάβα σκηνοθετούσε περίπου μία ταινία την χρονιά. Σε αυτήν την περίοδο της καριέρας του έφτιαξε μερικές από τις πιο αναγνωρισμένες και σημαντικές του ταινίες. Οι περισσότερες από αυτές τις ταινίες εκτυλίσσονταν στην εποχή των Σαμουράι, και ως αποτέλεσμα, ο Κουροσάβα είναι πλέον γνωστός για τις "jidaigeki" ταινίες του (ο Ιαπωνικός όρος για ταινίες με Σαμουράι). Ανάμεσα σε αυτές τις ταινίες είναι τα: "Γιοτζίμπο" (1961), μια εξαιρετικά δημοφιλής ταινία δράσης η οποία έπειτα αποτέλεσε την βάση για το γουέστερν "Για Μια Χούφτα Δολάρια, Σαντζούρο" (1962), το σίκουελ του Γιοτζίμπο, "Ο Θρόνος του Αίματος" (1957), μια προσαρμογή του Μακβέθ στην εποχή των Σαμουράι, "Ο Κοκκινογένης" (1965), "Το Μυστικό Φρούριο" (1958), το οποίο πολλοί θεωρούν ότι αποτέλεσε την βάση για την ταινία "Star Wars," και "Οι Επτά Σαμουράι" (1954), το οποίο πολλοί θεωρούν ως το αριστούργημα του Κουροσάβα και μια απο τις καλύτερες ταινίες όλων των εποχών. Στην ίδια περίοδο σκηνοθέτησε και ταινίες που εκτυλίσσονταν στο παρών, όπως το φιλμ νουάρ "The Bad Sleep Well" (1960), μια προσαρμογή του Άμλετ στην σημερινή εποχή, το "High and Low" (1963) ένα αστυνομικό δράμα που εξερευνά την Πάλη των Τάξεων και το "Ikiru" (1952), ένα δράμα για έναν άνδρα που μαθαίνει ότι σύντομα θα πεθάνει και καταλαβαίνει ότι δεν έζησε πραγματικά την ζωή του.
Τα τελευταία χρόνια.
Μετά την δεκαετία του 1960, ο Κουροσάβα δεν έφτιαχνε πλέον ταινίες σε τόσο τακτική βάση (έφτιαξε μόνο 8 ταινίες μετά το 1965), μα οι ταινίες που έφτιαξε σε αυτήν την περίοδο της ζωής του συχνά κατατάσσονται ανάμεσα στις καλύτερες του. Σε αντίθεση με τις υπόλοιπες ταινίες του, οι ταινίες του αυτής της περιόδου ήταν έγχρωμες, και ο Κουροσάβα αναγνωρίστηκε για την χρήση του των χρωμάτων. 
Ο χαμηλός αριθμός ταινιών που έφτιαξε σε αυτήν την περίοδο της ζωής του δεν οφειλόταν σε έλλειψη δημιουργικότητας εκ μέρους του Κουροσάβα, άλλα σε ανικανότητα να βρει χρηματοδότηση, παρά το πόσο δημοφιλής και αξιοσέβαστος ήταν ως σκηνοθέτης. Αυτή η αδυναμία να χρηματοδοτήσει τα έργα του και ορισμένα θέματα υγείας οδήγησαν τον Κουροσάβα σε μια απόπειρα αυτοκτονίας στις 22 Δεκεμβρίου 1971. Ο σκηνοθέτης ανάρρωσε γρήγορα αλλά παρέμενε αβέβαιος για το αν θα έφτιαχνε ποτέ ξανά άλλη ταινία. Αυτές οι αμφιβολίες αποδείχθηκαν λανθασμένες όταν το 1973 ένα Σοβιετικό στούντιο προσέγγισε τον Κουροσάβα, προτείνοντας μια συνεργασία. Αυτό οδήγησε στην Σοβιετική ταινία του 1975 "Dersu Uzala," την μόνη μη-Ιαπωνική ταινία που ο Κουροσάβα σκηνοθέτησε. Η ταινία κέρδισε το Όσκαρ Καλύτερης Ξένης Ταινίας και το Χρυσό Βραβείο στο Φεστιβάλ της Μόσχας.
Οι δύο πιο αξιοσημείωτες ταινίες αυτής της περιόδου της φιλμογραφίας του Κουροσάβα ήταν οι τελευταίες επικές ταινίες σαμουράι του, "Καγκεμούσα" (1980) και "Ραν" (1985). Και οι δύο αυτές ταινίες κέρδισαν τον Χρυσό Φοίνικα στο Φεστιβάλ Καννών, προτάθηκαν για Όσκαρ και γνώρισαν διεθνή επιτυχία. Το "Καγκεμούσα" αφηγείται την ιστορία του σωσία ενός ισχυρού άρχοντα σαμουράι, ενώ το "Ραν", το οποίο θεωρείται μια από τις καλύτερες ταινίες του Κουροσάβα και του χάρισε την μοναδική του υποψηφιότητα για το Όσκαρ Καλύτερης Σκηνοθεσίας, είναι μια προσαρμογή του Βασιλιά Ληρ. Το "Καγκεμούσα" χρηματοδοτήθηκε από τους διάσημους Αμερικάνους σκηνοθέτες Φράνσις Φορντ Κόπολα και Τζορτζ Λούκας, οι οποίοι ήταν μεγάλοι θαυμαστές του Κουροσάβα και είχαν επηρεαστεί πολύ από τις παλιότερες ταινίες του. Άλλοι γνωστοί Αμερικάνοι σκηνοθέτες που θαύμαζαν τον Κουροσάβα και τον βοήθησαν στις τελευταίες του ταινίες ήταν οι Στίβεν Σπίλμπεργκ και Μάρτιν Σκορσέζε.
Το 1990, ο Κουροσάβα σκηνοθέτησε το σουρεαλιστικό "Όνειρα", μια προσαρμογή αληθινών του ονείρων για την μεγάλη οθόνη. Το 1991, σκηνοθέτησε το "Ραψωδία τον Αύγουστο" , με πρωταγωνιστή τον Ρίτσαρντ Γκήρ, που εξερευνούσε τις συνέπειες της ατομικής επίθεσης στο Ναγκασάκι. Το 1993 κυκλοφόρησε η τελευταία ταινία του, "Madadayo," που αφηγόταν την ιστορία ενός γηραιού καθηγητή. Ο επικείμενος θάνατος ήταν μεγάλο θέμα της ταινίας.
Ο Κουροσάβα πέθανε στις 6 Σεπτεμβρίου 1998, σε ηλικία 88 ετών, από ένα εγκεφαλικό επεισόδιο.

</doc>
<doc id="47792" url="https://el.wikipedia.org/wiki?curid=47792" title="Αεροακουστική">
Αεροακουστική

Η αεροακουστική ή ατμοσφαιρική ακουστική ("aeroacoustics") αποτελεί κλάδο της ακουστικής που μελετά τον ήχο που παράγεται από αεροδυναμικά φαινόμενα. Έχει ιδιαίτερη εφαρμογή στην αεροναυπηγική και ειδικότερα σε ότι αφορά τον παραγόμενο ήχο από αεριωθούμενα σκάφη, καθώς επίσης και των κρουστικών κυμάτων πίεσης που παράγονται κατά το σπάσιμο της ταχύτητας του ήχου στον αέρα.
Δείτε επίσης.
Αριθμός Μαχ

</doc>
<doc id="47801" url="https://el.wikipedia.org/wiki?curid=47801" title="Προσωπικό καταστρώματος">
Προσωπικό καταστρώματος

Στη κατηγορία Προσωπικό καταστρώματος (deck personnel) του Προσωπικού πλοίων σύμφωνα με το άρθρο 73 του Κ.Δ.Ν.Δ. χορηγούνται γενικά τα εξής "Αποδεικτικά ναυτικής ικανότητας" που αποτελούν και τις επίσημες ειδικότητες του κλάδου:
Σε κάθε πλοίο το Προσωπικό καταστρώματος διακρίνεται σε Αξιωματικούς Καταστρώματος (Deck Officers),σε Υπαξιωματικούς Καταστρώματος (Deck Petty Officers) και σε Πλήρωμα Καταστρώματος (Deck Crew).
Κύρια καθήκοντα.
Οι εργαζόμενοι σε πλοίο, που ανήκουν στο Προσωπικό καταστρώματος, κατά την διάρκεια του πλου εκτελούν τις ακόλουθες εργασίες:&lt;br&gt;
Α. Εργασίες γεφύρας, κατά φυλακές, δηλαδή βάρδιες (συνήθως τετραωρίες) σε κάθε μια των οποίων συμμετέχει ένας Αξιωματικός (Υποπλοίαρχος ή Ανθυποπλοίαρχος), ένας ναύτης πηδαλιούχος και ένας ναύτης οπτήρας.
Ο Οπτήρας εκτελεί παράλληλα και καθήκοντα αγγελιαφόρου.&lt;br&gt;
Β. Γενικές εργασίες του σκάφους. Εκτός των παραπάνω απασχολουμένων οι υπόλοιποι εκτός βαρδιών ασχολούνται με καθαρισμούς, λιπάνσεις, σφυροκρούσεις (ματσακόνι), βαφές, προετοιμασία κυτών για επικείμενη φόρτωση κ.λπ.
Κατά την παραμονή του πλοίου εντός λιμένα ή σε όρμο ή σε αγκυροβόλιο, το προσωπικό καταστρώματος ασχολείται, επίσης κατά βάρδιες, σε γενικές εργασίες, καθώς και με την φύλαξη του σκάφους και τον έλεγχο του περί την αγκυροβολία θαλάσσιου χώρου.

</doc>
<doc id="47804" url="https://el.wikipedia.org/wiki?curid=47804" title="Φολόη">
Φολόη

Το οροπέδιο της Φολόης βρίσκεται στις νοτιοδυτικές κάτω απολήξεις του όρους Ερυμάνθου επί των οροπεδίων Φολόης και Πηνείας. Εμπίπτει διοικητικά στους Δήμους Λασιώνος και Φολόης και στα όρια των Δήμων Λαμπείας και Ωλένης.
Στο οροπέδιο απαντάται ένα από τα μεγαλύτερα δάση βελανιδιών. Καλύπτει μια έκταση 42 χιλιάδων στρεμμάτων και είναι από τα λίγα αμιγώς σπερμοφυή σε ολόκληρη την Ευρώπη. 
Το δάσος της Φολόης ή αλλιώς της Κάπελης βρίσκεται μέσα στις λεκάνες απορροής των ποταμών Ερυμάνθου και Πηνειού. Οι δυσμενείς κλιματικές και εδαφικές συνθήκες προσδίδουν στο δάσος προστατευτικό χαρακτήρα τόσο στο έδαφος όσο στις καλλιέργειες και στα έργα πολιτισμού, από τα οποία διέρχονται οι ποταμοί Αλφειός και Πηνειός. Το δασικό σύμπλεγμα Κάπελης-Φολόης με μέσο ύψος 600 μέτρα είναι ένα πλούσιο οικοσύστημα με πλούσια χλωρίδα και πανίδα. Το κυνήγι επιτρέπεται στην περιοχή από 20 Αυγούστου έως τα τέλη Φεβρουαρίου ύστερα από απόφαση του Υπουργού Γεωργίας, η οποία καθορίζει τα είδη ζώων που επιτρέπεται το κυνήγι τους. Υπάρχουν ζώνες που επιτρέπεται το κυνήγι και σε κάποιες περιοχές που απαγορεύεται για να μπορούν τα ζώα και τα πουλιά να πολλαπλασιάζονται. Τα αναπαραγόμενα είδη είναι ο φιδαετός Circaetus gallicus, ο χρυσαετός Aquila chrysaetos, ο πετρίτης Falco peregrinus, ο μπούφος Bubo bubo, η αλκυόνη Alcedo atthis, ο λευκονώτης Dendrocopos leucotos και ο μουστακοτσιροβάκος Sylvia rueppelli. Τα επιτρεπόμενα είδη κυνηγιού είναι ο λαγός, η ορεινή πέρδικα, τα αγριογούρουνα στην περιοχή του Ερυμάνθου, αποδημητικά πουλιά, αγριοπερίστερα, φάσες μπεκάτσες, τρυγόνια κ.ά. 
Από το δάσος σήμερα καλύπτονται μερικώς οι ατομικές ανάγκες σε καυσόξυλα και οι μικροεπαγγελματικές ανάγκες σε στρογγυλή ξυλεία των κατοίκων της περιοχής Δασαρχείου Πύργου, πλην όμως η ετήσια παραγωγή δεν καλύπτει επαρκώς τις ανάγκες.
Οροπέδιο Φολόη-Κάπελη.
Βρίσκεται στην ορεινή Ηλεία, στα σύνορα Αρκαδίας-Αχαΐας, στους νοτιοδυτικούς πρόποδες του όρους Ερυμάνθου. Διοικητικά ανήκει στους Δήμους Λασιώνος και Φολόης και στα όρια των Δήμων Λαμπείας και Ωλένης σε υψόμετρο 600-630 μέτρων καλύπτοντας έκταση 42.000 στρεμμάτων. Πήρε το όνομά του από την μυθολογία και τον βασιλιά των Κενταύρων Φόλο, φίλο του Ηρακλή.
Σε όλο το οροπέδιο κυριαρχεί η ευθύκορμη βελανιδιά (δρυς), την οποία ο λαός της περιοχής ονόμασε Κάπελη, που σημαίνει πυκνό δάσος ή άφθονο δάσος. Η Κάπελη λέγεται και «μπαλκόνι της Ηλείας». Από τα ψηλότερα βουνά φαίνεται σαν μεγάλο αλώνι με ακτίνα δέκα χιλιομέτρων, ενώ από τα χαμηλότερα σαν δρεπάνι. Είναι ένα από τα σπανιότερα δάση, μοναδικό στα Βαλκάνια. Οι βελανιδιές του είναι ψηλές, άλλες ευθείς σαν κυπαρίσσια και άλλες χοντρές πολύκλωνες. Κάτω από τον ίσκιο τους ευδοκιμεί μόνο η φτερίνα και τα σφερδούκλια.
Η Κάπελη παλαιότερα ήταν όλη ενωμένη. Τώρα πλέον αποτελείται από την λεγόμενη από τούς ντόπιους Αντρωνέικη, την οποία χωρίζει μεγάλη χαράδρα με την Κουμανέικη και την Γιαρμενέικη. Εδώ πηγάζει ο Πηνειός ποταμός ή Πηνειακός Λάδωνας και σχηματίζεται το φαράγγι γύρω από το Αντρώνι, που χαρακτηρίζεται ως οικότοπος μεγάλης ιστορικής και οικολογικής αξίας. Λέγεται ότι εδώ ο Ηρακλής έριξε δίχτυ για να πιάσει τον Ερυμάνθιο Κάπρο. Ο περίπατος στο φαράγγι καθώς και στο δάσος ζωντανεύει τους μύθους για τους Κενταύρους.
Το οροπέδιο Φολόης είναι προστατευόμενος βιότοπος του Natura 2000 κατά μία έκταση 97,49 τ.χλμ.
Χλωρίδα.
Κοντά στις κατοικημένες περιοχές και στις χαράδρες συναντώνται καστανιές, οξιές, πλατάνια, πουρνάρια, αριές, κουμαριές, ρείκια, σπάρτα, καρυδιές, οπωροφόρα δέντρα και ορεινότερα σφάκα. Ωστόσο, μεγάλα κομμάτια του δάσους κόπηκαν και εκχερσώθηκαν από καταπατητές για να γίνουν καλλιεργήσιμες εκτάσεις και για να εκμεταλλευτούν την ξυλεία.
Πανίδα.
Στην πλούσια πανίδα της κατά την αρχαιότητα και μέχρι το 1950, είχε αγριογούρουνα, ζαρκάδια, ελάφια, ρήσους, ικτίνους. Σήμερα συναντάμε λαγούς, κουνάβια, αλεπούδες, τσακάλια, νυφίτσες, σκαντζόχοιρους και χελώνες. Από ορνιθοπανίδα συναντάμε πέρδικες, μπεκάτσες, φάσες, κίσσες, κούκους, τρυγόνια, τσαλαπετεινούς, κορυδαλλούς, δρυοκολάπτες, αετούς, αετομάχια, ξεφτέρια και κουκουβάγιες.
Έχει ποικιλία ζωυφίων και μάλιστα από τις κατώτερες συνομοταξίες των εντόμων και ερπετών όπως οχιές, αστρίτες, δεντρογαλιές, αστριτοχιές, σαΐτες, σαύρες, γαϊδουρομουστέλες και χελώνες.
Κλίμα.
Η Κάπελη είναι άνυδρη και ξηρή το καλοκαίρι. Διατηρείται μόνο από την υγρασία, η οποία συντηρείται στο έδαφος λόγω της πυκνότητας των δέντρων που δεν αφήνουν τον ήλιο να περάσει.
Πολλοί αριθμημένοι δασικοί δρόμοι διασχίζουν την Κάπελη που προσφέρεται για ιππασία και ποδηλατοδρομία. Στην περιοχή «Λάκα-πούσι» δεντροφυτεύτηκε έκταση 100 στρεμμάτων πριν 20 χρόνια ώστε να χρησιμεύσει για παραγωγή νέων φυτών.
Η περιβαλλοντική ποιότητα του δάσους επιβεβαιώνεται από την αξιολόγηση ως σημαντική περιοχή για τα πουλιά της Ελλάδος (ΣΠΠΕ). Έχει απογραφεί με την Οδηγία των Οικοτόπων (92/43/ΕΟΚ) του συμβουλίου της Ευρωπαϊκής Ένωσης για την διατήρηση των φυσικών οικοτόπων της άγριας πανίδας και της αυτοφυούς χλωρίδας και είναι επιλέξιμο να ενταχθεί στο κοινοτικό δίκτυο Natura 2000.
Τοπικά προϊόντα.
Το μεγαλύτερο μέρος του πληθυσμού ασχολείται με την κτηνοτροφία. Από το γάλα των αιγοπροβάτων οι κάτοικοι παράγουν τυρί (φέτα και μυζήθρα) και γιαούρτι και να καλύψουν τις ανάγκες τους σε γαλακτοκομικά. Το κρέας είναι εξαιρετικής ποιότητας. Το έδαφος και οι κλιματολογικές συνθήκες ευνοούν την παραγωγή καρυδιών, κερασιών και κρασιού από τα ντόπια αμπέλια. Επίσης, εξαιρετικής ποιότητας είναι και το μέλι που παράγεται στην περιοχή. Πρόκειται για μέλι από άνθη κυρίως καστανιάς και βελανιδιάς που του δίνουν και το χαρακτηριστικό σκούρο χρώμα του.

</doc>
<doc id="47805" url="https://el.wikipedia.org/wiki?curid=47805" title="Μαρία Σλοτόφσκα">
Μαρία Σλοτόφσκα



</doc>
<doc id="47807" url="https://el.wikipedia.org/wiki?curid=47807" title="Οικο-αναρχισμός">
Οικο-αναρχισμός



</doc>
<doc id="47808" url="https://el.wikipedia.org/wiki?curid=47808" title="Φρανκ Μπαϊνιμαράμα">
Φρανκ Μπαϊνιμαράμα

Ο αρχιπλοίαρχος Φρανκ Μπαϊνιμαράμα ("Josaia Voreqe Bainimarama" ) CF, MSD, OStJ, 27 Απριλίου 1954-) είναι στρατιωτικός από τα νησιά Φίτζι, ο οποίος ηγήθηκε πραξικοπημάτων το 2000 και το 2006.
Στις 22 Σεπτεμβρίου 2014 ορκίστηκε ως πρωθυπουργός των Φίτζι μετά τη νίκη του κόμματός του, Πρώτα τα Φίτζι στις γενικές εκλογές. Στις γενικές εκλογές του 2018 το κόμμα του Πρώτα τα Φίτζι κέρδισε ξανά την αυτοδυναμία και ο ίδιος ορκίστηκε στην πρωθυπουργία για νέα θητεία στις 20 Νοεμβρίου 2018.
Καριέρα.
Γεννήθηκε το 1954. Ακολούθησε στρατιωτική καριέρα στο Ναυτικό. Ήταν αρχηγός προσωρινής στρατιωτικής κυβέρνησης στα νησιά από τις 29 Μάη ως και τις 13 Ιουλίου 2000, έπειτα από την οργάνωση αντιπραξικοπήματος κατά του Τζορτζ Σπέιτ, ο οποίος είχε κάνει πολιτικό πραξικόπημα. Στη συνέχεια παρέδωσε την εξουσία στο Ρατού Τζοζέφα Ιλόιλο.
Στις 31 Οκτωβρίου 2006, ενώ ο Μπαϊνιμαράμα επισκεπτόταν την Αίγυπτο, ο Πρόεδρος των Φίτζι, Ιλόιλο, τον έπαυσε από τα καθήκοντά του και διόρισε στη θέση του τον Μέλι Σαουμπουλιναγιάου (Meli Saubulinayau), ο οποίος όμως αρνήθηκε να αναλάβει καθήκοντα. Οι ανώτατοι στρατιωτικοί υποστήριξαν τον Μπαϊνιμαράμα, ο οποίος ζήτησε αμέσως την παραίτηση της κυβέρνησης. Η Αυστραλία, η Νέα Ζηλανδία, οι ΗΠΑ και οι άλλες δυτικές χώρες συνέστησαν αυτοσυγκράτηση, ωστόσο το νέο πραξικόπημα, τέταρτο μέσα σε 20 χρόνια, επιβεβαιώθηκε στις 5 Δεκεμβρίου 2006, μετά τη λήξη δύο τελεσιγράφων από τον στρατό στην κυβέρνηση. Την ημέρα αυτή ο πρόεδρος Ιλόιλο υπέγραψε διάταγμα για τη διάλυση του Κοινοβουλίου και την ανάθεση της προσωρινής εξουσίας στον Μπαϊνιμαράμα. Ο τελευταίος αποκατέστησε στην προεδρία του νησιωτικού κράτους τον Ιλόιλο, στις 4 Ιανουαρίου 2007. Ο ίδιος έγινε πρωθυπουργός. Τον Σεπτέμβριο του ιδίου έτους επανέφερε τον στρατιωτικό νόμο.
Συνταγματική κρίση 2009 και απανωτές εκλογικές νίκες.
Ο πρόεδρος Ρατού Τζοζέφα Ιλόιλο ανακοίνωσε στις 10 Απριλίου 2009 σε ραδιοφωνικό του μήνυμα προς το έθνος ότι ανέστειλε την ισχύ του Συντάγματος του 1997 και ότι εκδίωξε τους δικαστές του Εφετείου, αναλαμβάνοντας ο ίδιος τη διοίκηση του κράτους, μια μέρα μετά την απόφαση του Εφετείου ότι η κυβέρνηση, που διορίστηκε μετά το πραξικόπημα του 2006, ήταν παράνομη. Με την απόφαση αυτή διαλύθηκε νόμιμα το κοινοβούλιο.
Το Εφετείο στις 9 Απριλίου διέταξε τον Ιλόιλο να διορίσει ένα διακεκριμένο πρόσωπο ως υπηρεσιακό πρωθυπουργό και του απαγόρευσε να διορίσει στο αξίωμα αυτό τον στρατιωτικό Μπαϊνιμαράμα ή τον προκάτοχό του, Λαϊσένια Καράσε. Ο Μπαϊνιμαράμα έπαυσε να είναι πρωθυπουργός και επανήλθε στην προηγούμενή του θέση, δηλαδή αρχηγός του στρατού. Έπειτα από την απόφαση του δικαστηρίου, το υπουργικό συμβούλιο παραιτήθηκε.
Ο πρόεδρος Ιλόιλο, μετά την αναστολή της ισχύος του Συντάγματος ανακοίνωσε ότι θα διεξαχθούν δημοκρατικές εκλογές το αργότερο ως το Σεπτέμβριο του 2014. Υποσχέθηκε επίσης να διορίσει έναν προσωρινό πρωθυπουργό για να αντικαταστήσει τον Μπαϊνιμαράμα.
Μια μέρα μετά, στις 11 Απριλίου, ο Μπαϊνιμαράμα επαναδιορίστηκε στο πρωθυπουργικό αξίωμα από τον πρόεδρο Ιλόιλο ως "νέος" προσωρινός πρωθυπουργός. Λίγο αργότερα ο Μπαϊνιμαράμα επανέφερε όλους τους υπουργούς που είχε στην προηγούμενη κυβέρνηση.
Στις 10 Φεβρουαρίου 2010 ο Μπαϊνιμαράμα ανακοίνωσε ότι θα αποχωρήσει από την εξουσία το έτος 2014. Ωστόσο, στις 22 Σεπτεμβρίου 2014 ορκίστηκε ως πρωθυπουργός, μετά τη νίκη του κόμματός του, Πρώτα τα Φίτζι στις γενικές εκλογές.
Μία τετραετία αργότερα, το κόμμα Πρώτα τα Φίτζι κέρδισε ξανά τις εκλογές του 2018 και ο Μπαϊνιμαράμα ορκίστηκε ξανά πρωθυπουργός τον Νοέμβριο της ίδιας χρονιάς.

</doc>
<doc id="47809" url="https://el.wikipedia.org/wiki?curid=47809" title="Λαϊσένια Καράσε">
Λαϊσένια Καράσε



</doc>
<doc id="47811" url="https://el.wikipedia.org/wiki?curid=47811" title="Σαρακηνός">
Σαρακηνός



</doc>
<doc id="47812" url="https://el.wikipedia.org/wiki?curid=47812" title="Τζαμπρ αλ-Άχμαντ αλ-Τζαμπρ αλ-Σαμπάχ">
Τζαμπρ αλ-Άχμαντ αλ-Τζαμπρ αλ-Σαμπάχ

Ο Τζαμπρ αλ-Αχμάντ αλ-Τζαμπρ αλ-Σαμπάχ (29 Μαΐου 1926 - 15 Ιανουαρίου 2006) ήταν εμίρης του Κουβέιτ από τις 31 Δεκεμβρίου 1977 ως το θάνατό του, το 2006. Διέφυγε στη Σαουδική Αραβία το 1990, όταν το Ιράκ εισέβαλε στο Κουβέιτ και το κυρίευσε. Ξαναγύρισε μετά το τέλος του Πολέμου του Κόλπου. Από το 2001 έως το 2006 ήταν μόνο τυπικά ηγέτης, καθώς είχε υποστεί εγκεφαλική αιμορραγία. Οι περισσότερες εξουσίες του είχαν τότε μεταβιβαστεί στον σεΐχη Σαμπάχ. Ήταν ο 13ος ηγέτης μιας δυναστείας 245 ετών. Με την αναγγελία του θανάτου του, στο Κουβέιτ κηρύχτηκε πένθος σαράντα ημερών.

</doc>
<doc id="47813" url="https://el.wikipedia.org/wiki?curid=47813" title="Γεώργιος Τουπόου Ε΄">
Γεώργιος Τουπόου Ε΄

Ο Γεώργιος Τουπόου Ε΄ (4 Μαΐου 1948 - 18 Μαρτίου 2012) ήταν ο βασιλιάς των Τόνγκα από το 2006 ως το θάνατό του. Γιος του Ταουφααχάου Τουπόου Δ', έγινε Βασιλιάς μετά το θάνατο του πατέρα του, στις 11 Σεπτεμβρίου 2006. 
Βιογραφία.
Στην καθημερινή ζωή, ήταν περισσότερο γνωστός με το όνομα Tupoutoa. Ολοκλήρωσε την πρωτοβάθμια εκπαίδευση στην Ελβετία και τη δευτεροβάθμια στο King's College του Ώκλαντ (Νέα Ζηλανδία). Συνέχισε τις σπουδές του στην Οξφόρδη και στη Βασιλική Ακαδημία του Στρατού στο Σάντχερστ της Αγγλίας.
Είναι παντρεμένος χωρίς νόμιμα παιδιά, ωστόσο έχει ένα εξώγαμο τέκνο, την Ιλίμα Λέι Τόχι. Με βάση το Σύνταγμα, η κόρη του δεν πρόκειται ποτέ να αποκτήσει δικαιώματα επί του θρόνου στο μέλλον.
Προτού γίνει βασιλιάς άσκησε επιχειρηματική δραστηριότητα και βάσει του νόμου έπαυσε να έχει λογαριασμούς από τις επιχειρήσεις του.
Αξιώματα.
Έγινε Διάδοχος του θρόνου στις 4 Μαΐου του 1966. Χρημάτισε υπουργός Εξωτερικών την περίοδο 1979-1998. Ορκίστηκε Βασιλιάς στις 11 Σεπτεμβρίου του 2006. 
Η επίσημη στέψη του έγινε στις 1η Αυγούστου του 2008 . Αρχικά η στέψη προγραμματιζόταν να λάβει χώρα το 2007, αναβλήθηκε όμως καθώς δόθηκε προτεραιότητα στην ανοικοδόμηση της πρωτεύουσας, Νουκουαλόφα, έπειτα από τις ταραχές του 2006.
Τον Ιούλιο του 2008, τρεις ημέρες πριν την επίσημη στέψη του (1η Αυγούστου), ο βασιλιάς ανακοίνωσε ότι θα αφήσει τις περισσότερες εξουσίες του και θα ενεργεί στα περισσότερα ζητήματα με βάση τις οδηγίες του πρωθυπουργού του. Ο πρωθυπουργός επίσης θα είναι αρμόδιος για τα καθημερινά ζητήματα. Ο Τουπόου θα έχει τις εξουσίες του διορισμού δικαστών αλλά και της μετατροπής ποινών. Επιπλέον, ο ίδιος ανακοίνωσε τη διενέργεια εκλογών το 2010 και ανήγγειλε κοινοβουλευτική μεταρρύθμιση.
Θάνατος.
Το 2012 ο Μονάρχης μεταφέρθηκε εσπευσμένα σε νοσοκομείο του Χονγκ Κονγκ, όπου και πέθανε στις 18 Μαρτίου.

</doc>
<doc id="47816" url="https://el.wikipedia.org/wiki?curid=47816" title="Καλίν Ποπέσκου-Ταριτσεάνου">
Καλίν Ποπέσκου-Ταριτσεάνου

Ο Καλίν Ποπέσκου-Ταριτσεάνου (Călin Popescu-Tăriceanu) είναι Ρουμάνος πολιτικός,με ελληνικές ρίζες από την πλευρά της μητέρας του. Υπήρξε πρωθυπουργός από το 2004 ως το 2008.
Καριέρα.
Γεννήθηκε στις 14 Ιανουαρίου 1952. Σπούδασε Μαθηματικά και έγινε αντιπρόεδρος του κόμματος ELDR το 2004.
Έγινε Πρωθυπουργός της Ρουμανίας στις 29 Δεκεμβρίου του 2004. Σήμερα είναι Πρόεδρος του Εθνικού Φιλελεύθερου Κόμματος. Η κυβέρνησή του εγκρίθηκε από το Κοινοβούλιο με 265 υπέρ και 200 κατά. Στις 7 Ιουλίου του 2005 ανακοινώθηκε η παραίτηση της κυβέρνησής του, εξαιτίας συνταγματικού κωλύματος αλλά και εμπλοκής σε οικονομικό σκάνδαλο. Ωστόσο, ο ίδιος ο Ταριτσεάνου ανακάλεσε την παραίτησή του εξαιτίας των σφοδρών πλημμυρών που έπληξαν τη χώρα εκείνη την περίοδο και στοίχισαν τη ζωή σε 66 άτομα..
Τον Απρίλιο του 2006 ο πρόεδρος Μπασέσκου δήλωσε ότι είχε μετανοήσει για το διορισμό του Ταριτσεάνου στην πρωθυπουργία.
Επί πρωθυπουργίας του, την Πρωτοχρονιά του 2007, η Ρουμανία εισήλθε στην ΕΕ.
Την 1η Απριλίου του 2007, ο Ταριτσεάνου απέλυσε όλους τους υπουργούς που ήταν προσκείμενοι στον Μπασέσκου και σχημάτισε κυβέρνηση μειοψηφίας, με τη Δημοκρατική Ένωση των Ούγγρων Η κυβέρνηση εγκρίθηκε από το Κοινοβούλιο στις 3 Απριλίου. με την υποστήριξη του Σοσιαλδημοκρατικού Κόμματος.
Στις 3 Οκτωβρίου του 2007 η κυβέρνηση επέζησε πρότασης μομφής που είχε κατατεθεί από το Σοσιαλδημοκρατικό Κόμμα, εξαιτίας μη συμπλήρωσης των απαιτούμενων 232 ψήφων. Μετά τις εκλογές του 2008, η κυβέρνηση Ταριτσεάνου αποχώρησε. Τον διαδέχθηκε στην πρωθυπουργία, το Δεκέμβριο του 2008, ο Εμίλ Μποκ.

</doc>
<doc id="47824" url="https://el.wikipedia.org/wiki?curid=47824" title="Προσωπικό μηχανής">
Προσωπικό μηχανής

Γενικά.
Στη κατηγορία Προσωπικό μηχανής (engine personnel) του Προσωπικού πλοίων σύμφωνα με το άρθρο 73 του Κ.Δ.Ν.Δ. χορηγούνται γενικά τα εξής "Αποδεικτικά ναυτικής ικανότητας" που αποτελούν και τις επίσημες ειδικότητες του κλάδου:&lt;br&gt;
A. Κατηγορία υπηρεσίας ατμομηχανών
Β. Κατηγορία εργασίας ΜΕΚ (=Μηχανών Εσωτερικής Καύσεως)
Σε κάθε πλοίο το Προσωπικό Μηχανής διακρίνεται σε Αξιωματικούς Μηχανικούς (Engineer Officers),Αξιωματικούς Ηλεκτρολόγους(Electro-Technical Officers) και σε πλήρωμα μηχανής (engine hands).
Κύρια καθήκοντα.
Οι εργαζόμενοι σε πλοίο, που ανήκουν στο Προσωπικό μηχανής, κατά την διάρκεια του πλου ("εν πλω") εκτελούν τις ακόλουθες εργασίες:&lt;br&gt;
Α. Φυλακές μηχανής, δηλαδή βάρδιες (συνήθως τετραωρίες) σε κάθε μια των οποίων συμμετέχει ένας Αξιωματικός μηχανής (Β΄ ή Γ΄ Μηχανικός), ένας Δόκιμος Μηχανικός, ή υπαξιωματικός αρχιθερμαστής και ένας θερμαστής.
Β. Γενικές εργασίες μηχανής. Τέτοιες είναι η συντήρηση, η επισκευή, η αντικατάσταση φθαρμένων υλικών, οι επιδιορθώσεις, οι καθαρισμοί μηχανών σεντινών και άλλων συναφών μηχανημάτων, η παρακολούθηση και επισκευή των δικτύων του πλοίου, μηχανημάτων καταστρώματος, μηχανισμού πηδαλιουχίας κ.ά.
Κατά την παραμονή του πλοίου εντός λιμένα ή σε όρμο ή σε αγκυροβόλιο, το προσωπικό μηχανής ασχολείται, επίσης κατά βάρδιες, σε γενικές εργασίες μηχανής σύμφωνα με ωρολόγιο πρόγραμμα εργασίας και μεριμνούν για την ασφάλεια των μηχανών.

</doc>
<doc id="47832" url="https://el.wikipedia.org/wiki?curid=47832" title="Γλασκόβη">
Γλασκόβη



</doc>
<doc id="47837" url="https://el.wikipedia.org/wiki?curid=47837" title="Μαλάρια">
Μαλάρια



</doc>
<doc id="47838" url="https://el.wikipedia.org/wiki?curid=47838" title="Δανιήλ Δανιήλ">
Δανιήλ Δανιήλ

Ο Δανιήλ Δανιήλ (Τύρναβος, 1914 - Αθήνα, 1988) ήταν Έλληνας ζωγράφος. Το αρχικό επώνυμό του ήταν Αλεξάνδρου, αλλά έγινε γνωστός με το μικρό του όνομα Δανιήλ. Καταγόταν από φτωχή, αγροτική οικογένεια. Σε ηλικία 17 ετών μπήκε στην Ανωτάτη Σχολή Καλών Τεχνών (ΑΣΚΤ), στην Αθήνα, απ' όπου απεφοίτησε στα μέσα της δεκαετίας του ’30. Υπήρξε μαθητής του Βικάτου, ενώ διατήρησε καλλιτεχνική επαφή και με τον Παρθένη.
Το 1940 κέρδισε υποτροφία από την ΑΣΚΤ που όμως η επιστράτευση δεν του επέτρεψε να αξιοποιήσει. Το 1950 πήγε στη Γαλλία και στην Ιταλία για ανώτερες σπουδές. Το 1955 εκλέχθηκε, ύστερα από διαγωνισμό, διευθυντής του παραρτήματος της ΑΣΚΤ του Πανόρμου της Τήνου, όπου και παρέμεινε έως το 1970. Το 1972 εκλέχθηκε καθηγητής του εργαστηρίου γυμνού της παραπάνω Σχολής, όπου παρέμεινε έως το 1977 διδάσκοντας σχέδιο.
Ο Δανιήλ διετέλεσε μέλος κριτικών επιτροπών σε πολλές πανελλήνιες εκθέσεις, ενώ εθεωρείτο εμπειρογνώμων των έργων του Παρθένη. Έργα του παρουσίασε σε 20 ατομικές και 120 ομαδικές εκθέσεις, τέσσερις από τις οποίες στην Ευρώπη και μία στην Αίγυπτο. Πίνακές του βρίσκονται στην Εθνική Πινακοθήκη και σε πολλές ιδιωτικές συλλογές. Επίσης στις δημοτικές πινακοθήκες της Αθήνας, της Ρόδου, του Τυρνάβου, της Καλαμάτας, των Ιωαννίνων, της Χαλκίδας, της Πάτρας και την Πινακοθήκη της Εθνικής Τραπέζης.

</doc>
<doc id="47839" url="https://el.wikipedia.org/wiki?curid=47839" title="Ελονοσία">
Ελονοσία

Η ελονοσία είναι λοιμώδης ασθένεια που προκαλείται από πρωτόζωα (ένα είδος μονοκύτταρων μικροοργανισμών) του γένους Πλασμώδιο ("Plasmodium") που παρασιτούν στα ερυθροκύτταρα των οργανισμών. Το όνομά της προέρχεται από τις λέξεις "έλος" και "νόσος", καθώς είχε παρατηρηθεί ότι η νόσος ήταν ιδιαίτερα διαδεδομένη γύρω από ελώδεις περιοχές. Διεθνώς αποκαλείται μαλάρια ["malaria" (από τις ιταλικές λέξεις: "mal" + "aria" = κακός αέρας)] από την πεποίθηση που επικρατούσε κάποτε ότι η ασθένεια προκαλούνταν από τον "κακό (δύσοσμο) αέρα" κοντά στα έλη. Η ελονοσία προκαλεί συμπτώματα που συνήθως περιλαμβάνουν πυρετό, κούραση, εμετούς και πονοκεφάλους. Σε μερικές περιπτώσεις μπορεί να προκαλέσει ίκτερο, επιληπτικές κρίσεις, κώμα ή θάνατο. Τα συμπτώματα αυτά ξεκινούν δέκα με δεκαπέντε μέρες μετά το τσίμπημα. Σε αυτούς που δεν έχουν θεραπευτεί κατάλληλα, η ασθένεια μπορεί να επανεμφανισθεί μήνες αργότερα. Σε αυτούς που μόλις ξεπέρασαν μια μόλυνση, η επαναμόλυνση συνήθως προκαλεί ηπιότερα συμπτώματα. Αυτή η μερική ανοσία εξαφανίζεται για μήνες έως χρόνια, αν δεν υπάρχει τρέχουσα έκθεση στην ελονοσία.
Κατά κύριο λόγο, η ασθένεια μεταδίδεται στον άνθρωπο από το τσίμπημα ενός θηλυκού κουνουπιού του γένους Ανωφελές ("Anopheles"). Το τσίμπημα εισάγει τα παράσιτα από το σάλιο του κουνουπιού μέσα στο ανθρώπινο αίμα. Τα παράσιτα έπειτα ταξιδεύουν μέχρι το ήπαρ, όπου ωριμάζουν και αναπαράγονται. Πέντε είδη του Πλασμωδίου μπορούν να μολύνουν και να εξαπλωθούν από τους ανθρώπους. Οι περισσότεροι θάνατοι προκαλούνται από το "P. falciparum "καθώς" τα P. vivax, ""P. ovale" και "P. malariae," γενικά, προκαλούν μία ηπιότερη μορφή ελονοσίας. Τα είδη "P. Knowlesi" σπάνια προκαλούν ασθένεια στους ανθρώπους. Η ελονοσία διαγιγνώσκεται συνήθως με μικροσκοπικές εξετάσεις αίματος χρησιμοποιώντας επιχρίσματα αίματος ή με γρήγορα διαγνωστικά τεστ βασισμένα σε αντιγόνα. Έχουν αναπτυχθεί μέθοδοι που χρησιμοποιούν την αλυσιδωτή αντίδραση πολυμεράσης (PCR) για να ανιχνεύουν το DNA των παρασίτων, αλλά δεν είναι ευρέως χρησιμοποιούμενες σε περιοχές όπου εμφανίζεται η ελονοσία, λόγω του κόστους και της πολυπλοκότητάς τους.
Οι κίνδυνοι της ασθένειας μπορούν να μειωθούν προλαμβάνοντας τα τσιμπήματα κουνουπιών χρησιμοποιώντας κουνουπιέρες και εντομοαπωθητικά ή μέτρα ελέγχου των κουνουπιών, ιδίως ψεκάζοντας εντομοκτόνα και αποστραγγίζοντας τα λιμνάζοντα νερά. Μερικά φάρμακα είναι διαθέσιμα για την πρόληψη φορέων ελονοσίας σε περιοχές όπου μαστίζει η ασθένεια. Περιστασιακές δόσεις των φαρμάκων σουλφαδοξίνη/πυριμεθαμίνη προτείνονται σε έμβρυα και μετά το πρώτο τρίμηνο της εγκυμοσύνης σε περιοχές με υψηλά ποσοστά ελονοσίας. Παρά την μεγάλη ανάγκη, κανένα αποτελεσματικό εμβόλιο δεν υπάρχει, παρότι βρίσκονται σε εξέλιξη προσπάθειες για την ανάπτυξη ενός. Η προτεινόμενη θεραπεία για την ελονοσία είναι ο συνδυασμός φαρμάκων κατά της ελονοσίας που περιλαμβάνουν αρτεμισινίνη. Η δεύτερη θεραπεία μπορεί να είναι είτε η μεφλοκίνη, η λουμεφαντρίνη είτε η σουλφαδοξίνη/πυριμεθαμίνη. Κινίνη παράλληλα με δοξυκυκλίνη μπορεί να χρησιμοποιηθεί εάν η αρτεμισινίνη δεν είναι διαθέσιμη. Συνιστάται σε περιοχές όπου η ασθένεια είναι συχνή, η ελονοσία να επιβεβαιώνεται αν είναι δυνατόν πριν ξεκινήσει η θεραπεία λόγω ανησυχιών για την αύξηση αντίστασης στα φάρμακα. Έχει αναπτυχθεί αντίσταση σε μερικά φάρμακα κατά της ελονοσίας· για παράδειγμα, το "P. falciparum" που είναι ανεκτικό στη χλωροκίνη έχει εξαπλωθεί στις περισσότερες ελώδεις περιοχές, και η αντίσταση στην αρτεμισινίνη έχει γίνει πρόβλημα σε μερικά τμήματα της Νοτιοανατολικής Ασίας.
Η ασθένεια είναι διαδεδομένη σε τροπικές και υποτροπικές περιοχές που βρίσκονται σε μία ευρεία ζώνη γύρω από τον ισημερινό. Αυτές περιλαμβάνουν μεγάλο μέρος της υποσαχάριας Αφρικής, της Ασίας και της Λατινικής Αμερικής. Ο Παγκόσμιος Οργανισμός Υγείας εκτιμά ότι το 2012, υπήρξαν 207 εκατομμύρια περιπτώσεις ελονοσίας. Εκείνο το χρόνο, η ασθένεια εκτιμάται ότι οδήγησε στο θάνατο 473.000-789.000 ανθρώπους, πολλοί από τους οποίους ήταν παιδιά στην Αφρική. Η ελονοσία συνήθως συνδέεται με τη φτώχεια και έχει μια πληθώρα αρνητικών επιδράσεων στην οικονομική ανάπτυξη. Στην Αφρική, εκτιμάται ότι θα οδηγήσει σε απώλεια 12 δισεκατομμυρίων δολαρίων ετησίως λόγω του αυξημένου κόστους υγειονομικής περίθαλψης, έλλειψης ικανότητας για εργασία και επιρροών στον τουρισμό.
Συμπτώματα.
Τα συμπτώματα της ελονοσίας αρχίζουν τυπικά 8-25 ημέρες μετά τη μόλυνση. Ωστόσο, τα συμπτώματα μπορεί να εμφανισθούν αργότερα σε όσους έλαβαν ανθελονοσιακά φάρμακα ως μέθοδο πρόληψης. Οι αρχικές εκδηλώσεις της νόσου, κοινές σε όλα τα είδη της ελονοσίας, είναι παρόμοιες με τα συμπτώματα της γρίπης και μπορεί να μοιάζουν με άλλες παθολογικές καταστάσεις, όπως η σηψαιμία, η γαστρεντερίτιδα και ιογενείς παθήσεις. Η κλινική εικόνα μπορεί να περιλαμβάνει πονοκέφαλο, πυρετό, ρίγη, πόνο στις αρθρώσεις, εμέτους, αιμολυτική αναιμία, ίκτερο, αιμοσφαιρίνη στα ούρα, λεύκανση του αμφιβληστροειδούς και σπασμούς.
Κλασικό σύμπτωμα της ελονοσίας είναι η παροξυσμική εμφάνιση των συμπτωμάτων, με κυκλική εμφάνιση αιφνίδιας ψυχρότητας, ακολουθούμενη από ρίγος, πυρετό και εφίδρωση κάθε δύο ημέρες (τριταίος πυρετός) στις λοιμώξεις από τα" P. vivax" και "P. ovale", και κάθε τρεις ημέρες (τεταρταίος πυρετός) στις λοιμώξεις από τα P. "malariae "και "P. falciparum". Ειδικά η μόλυνση από το "P. falciparum" μπορεί να προκαλέσει υποτροπιάζοντα πυρετό κάθε 36-48 ώρες ή λιγότερο έντονο και σχεδόν συνεχή πυρετό.
Συνήθως η βαριά μορφή της ελονοσίας προκαλείται από το "P." "falciparum". Τα συμπτώματα της ελονοσίας από το "P. falciparum "εμφανίζονται 9-30 ημέρες μετά τη μόλυνση. Τα άτομα με εγκεφαλοπάθεια από ελονοσία συχνά εμφανίζουν νευρολογικά συμπτώματα, συμπεριλαμβανομένων της μη φυσιολογικής στάσης του σώματος, του νυσταγμού, της συζυγούς οφθαλμοπληγίας (αδυναμία των οφθαλμών να στραφούν μαζί προς την ίδια κατεύθυνση), του οπισθότονου, των επιληπτικών κρίσεων ή του κώματος.
Επιπλοκές.
Υπάρχουν αρκετές σοβαρές επιπλοκές που συνδέονται με την ελονοσία. Σε αυτές συμπεριλαμβάνεται η εμφάνιση αναπνευστική ανεπάρκειας μέχρι και στο 25% των ενηλίκων και στο 40% των παιδιών με σοβαρή "ελονοσία "από" "το" P. falciparum." Πιθανά αίτια αποτελούν η αναπνευστική αντιρρόπηση λόγω μεταβολικής οξέωσης, το μη καρδιογενές πνευμονικό οίδημα, η συνοδός πνευμονία, και η σοβαρή αναιμία. Αν και σπάνιο σε μικρά παιδιά με βαριά ελονοσία, το σύνδρομο οξείας αναπνευστικής ανεπάρκειας εμφανίζεται στο 5-25% των ενηλίκων και έως  το 29% των εγκύων γυναικών. Ταυτόχρονη μόλυνση από τον ιό του HIV σε ασθενή πάσχοντα από ελονοσία αυξάνει τη θνητότητα. Η νεφρική ανεπάρκεια είναι ένα χαρακτηριστικό του ικτερώδη αιμοσφαιρινουρικού πυρετού, όπου παρατηρείται διαρροή της αιμοσφαιρίνης των αιμολυμένων ερυθρών αιμοσφαιρίων στα ούρα.
Η μόλυνση από το "Ρ." "falciparum" μπορεί να οδηγήσει σε εγκεφαλική ελονοσία, μία βαριάς μορφής ελονοσία που εμφανίζεται με εγκεφαλοπάθεια. Συνδέεται με τη λεύκανση του αμφιβληστροειδούς, ένα κλινικό σύμπτωμα χρήσιμο για τη διάκριση της ελονοσίας από άλλες αιτίες πυρετού. Μπορούν επίσης να παρατηρηθούν σπληνομεγαλία, έντονη κεφαλαλγία, ηπατομεγαλία (διόγκωση του ήπατος), υπογλυκαιμία, και αιμοσφαιρινουρία με νεφρική ανεπάρκεια. Οι επιπλοκές μπορεί να περιλαμβάνουν αυτόματη αιμορραγία και διαταραχή της πηκτικότητας του αίματος. Η ελονοσία μπορεί να προκαλέσει σοκ (παγετώδες στάδιο ελονοσίας).
Η ελονοσία στις έγκυες γυναίκες είναι μια σημαντική αιτία θνησιγένειας, βρεφικής θνησιμότητας, αυτόματων αποβολών και λιποβαρών νεογνών, ιδίως στις περιπτώσεις μόλυνσης από το "P. falciparum, "αλλά και από το "Ρ." "vivax."
Αιτιολογία.
Οι παρασιτικοί μικροοργανισμοί που προκαλούν την ελονοσία ανήκουν στο γένος Πλασμώδιο και φύλο" Apicomplexa". Στον άνθρωπο, η ελονοσία προκαλείται από τα είδη "P. falciparum", "P. malariae", "P. ovale", "P. vivax" και "P. knowlesi". Ανάμεσα στα άτομα που μολύνονται, το "P. falciparum" είναι το είδος που ταυτοποιείται συχνότερα (σε ποσοστό ~75%) ακολουθούμενο από το "P. vivax" (ποσοστό ~20%). Αν και το "P. falciparum" παραδοσιακά ευθύνεται για την πλειονότητα των θανάτων, τα πρόσφατα στοιχεία δείχνουν ότι η "P. vivax" ελονοσία σχετίζεται με δυνητικά απειλητικές για τη ζωή συνθήκες τόσο συχνά όσο και η "P. falciparum" ελονοσία." "Η " P. vivax" αναλογικά είναι πιο συχνή εκτός Αφρικής. Έχουν καταγραφεί ανθρώπινες λοιμώξεις με διάφορα είδη του Πλασμωδίου από ανώτερους πιθήκους· ωστόσο, εκτός από το  "P. knowlesi" (ένα ζωονόσο είδος που προκαλεί ελονοσία σε πιθήκους του γένους "macaque"), οι καταγραφές αυτές είναι ως επί το πλείστον περιορισμένης σημασίας για τη δημόσια υγεία.
Η κλιματική αλλαγή είναι πιθανό να επηρεάζει τη μετάδοση της ελονοσίας αλλά η σοβαρότητα και η γεωγραφική κατανομή τέτοιων επιδράσεων είναι προς το παρόν αβέβαιες.
Κύκλος ζωής.
Στον κύκλο ζωής του Πλασμωδίου, ένα θηλυκό κουνούπι" Anopheles" (ο πρωτεύων ξενιστής) μεταδίδει μία κινητή μολυσματική μορφή (τον σποροζωΐτη) σε ένα σπονδυλωτό ξενιστή, όπως έναν άνθρωπο (ο δευτερεύων ξενιστής), μέσω δήγματος, ενεργώντας έτσι ως φορέας μετάδοσης. Ένας σποροζωΐτης ταξιδεύει μέσω των αιμοφόρων αγγείων στα κύτταρα του ήπατος (ηπατοκύτταρα), όπου αναπαράγεται ασεξουαλικά (σχιζογονία), παράγοντας χιλιάδες μεροζωΐτες. Αυτοί μολύνουν νέα ερυθρά αιμοσφαίρια και ξεκινούν μια σειρά από κύκλους ασεξουαλικής αναπαραγωγής που παράγουν 8 με 24 νέους μολυσματικούς μεροζωΐτες, σημείο στο οποίο τα κύτταρα υφίστανται ρήξη και ο μολυσματικός κύκλος αρχίζει εκ νέου.
Άλλοι μεροζωΐτες αναπτύσσονται σε ανώριμα γαμετοκύτταρα, τα οποία είναι οι πρόδρομοι των αρσενικών και θηλυκών γαμετών. Όταν ένα γονιμοποιημένο κουνούπι δαγκώνει ένα μολυσμένο άτομο, παραλαμβάνονται γαμετοκύτταρα με το αίμα και ωριμάζουν στο έντερο των κουνουπιών. Τα αρσενικά και τα θηλυκά γαμετοκύτταρα τήκονται και σχηματίζουν ένα ωοκινέτη—ένα γονιμοποιημένο, κινητικό ζυγωτό. Οι ωοκινέτες εξελίσσονται σε νέους σποροζωΐτες, οι οποίοι μεταναστεύουν στους σιελογόνους αδένες του εντόμου, έτοιμοι να μολύνουν ένα νέο σπονδυλωτό ξενιστή. Οι σποροζωΐτες εγχέονται στο δέρμα, με το σάλιο, όταν το κουνούπι παίρνει ένα μεταγενέστερο γεύμα αίματος με ένα τσίμπημα.
Μόνο τα θηλυκά κουνούπια τρέφονται με αίμα· τα αρσενικά τρέφονται με το νέκταρ των φυτών και επομένως δεν μεταδίδουν την ασθένεια. Τα θηλυκά κουνούπια του γένους" Anopheles" προτιμούν να τρέφονται το βράδυ. Συνήθως ξεκινούν να αναζητούν γεύμα κατά το σούρουπο και συνεχίζουν καθ' όλη τη διάρκεια της νύχτας μέχρι την ανεύρεση φαγητού. Παράσιτα της ελονοσίας μπορούν επίσης να μεταδοθούν με μεταγγίσεις αίματος, αν και αυτό είναι σπάνιο.
Υποτροπιάζουσα ελονοσία.
Τα συμπτώματα της ελονοσίας μπορεί να επανεμφανιστούν μετά από περιόδους ελεύθερες συμπτωμάτων. Ανάλογα με την αιτία, η επανεμφάνιση μπορεί να χαρακτηριστεί είτε ως επανεμφάνιση, υποτροπή ή επαναμόλυνση. Επανεμφάνιση είναι όταν τα συμπτώματα επιστρέφουν μετά από μια περίοδο, ελεύθερη συμπτωμάτων. Προκαλείται από παράσιτα που επιβιώνουν στο αίμα, ως αποτέλεσμα της ανεπαρκούς ή αναποτελεσματικής θεραπείας. Υποτροπή θεωρείται όταν τα συμπτώματα επανεμφανίζονται, αφού τα παράσιτα έχουν εξαλειφθεί από το αίμα, αλλά εξακολουθούν να υπάρχουν ως αδρανείς υπνοζωϊτες στα ηπατικά κύτταρα. Η υποτροπή εμφανίζεται συνήθως μεταξύ 8-24 εβδομάδων και είναι κοινή με τις "P. vivax" και "P. ovale" λοιμώξεις. Οι περιπτώσεις της "P. vivax" ελονοσίας σε εύκρατες περιοχές συνήθως συνεπάγονται μια «χειμερία νάρκη»  από τους υπνοζωΐτες, με την υποτροπή να ξεκινά ένα χρόνο μετά το τσίμπημα του κουνουπιού. Επαναμόλυνση είναι όταν το παράσιτο που προκάλεσε στο παρελθόν μόλυνση έχει εξαλειφθεί από το σώμα, αλλά ένα νέο παράσιτο έχει εισαχθεί. Η επαναμόλυνση δεν μπορεί εύκολα να διακριθεί από την υποτροπή, αν και επανάληψη της μόλυνσης εντός δύο εβδομάδων από την θεραπεία για την αρχική μόλυνση συνήθως αποδίδεται σε αποτυχία της θεραπείας. Οι άνθρωποι μπορεί να αναπτύξουν ένα είδος ανοσίας όταν εκτίθενται σε συχνές μολύνσεις.
Παθοφυσιολογία.
Η λοίμωξη της ελονοσίας αναπτύσσεται σε δύο φάσεις: μία που περιλαμβάνει το ήπαρ (εξωερυθροκυτταρική φάση), και μια  που περιλαμβάνει τα ερυθρά αιμοσφαίρια ή ερυθροκύτταρα (ερυθροκυτταρική φάση). Όταν ένα μολυσμένο κουνούπι διαπερνά το δέρμα για να ρουφήξει αίμα, σποροζωίδια από το σάλιο του κουνουπιού εισέρχονται  στην κυκλοφορία του αίματος και μεταναστεύουν στο ήπαρ όπου μολύνουν τα  ηπατοκύτταρα πολλαπλασιαζόμενα αγενώς και ασυμπτωματικά για διάστημα 8-30 ημερών. 
Μετά από μια πιθανή λανθάνουσα περίοδο στο ήπαρ, αυτοί οι οργανισμοί διαφοροποιούνται για να δώσουν χιλιάδες μεροζωΐτες οι οποίοι, μετά τη ρήξη των κυττάρων του ξενιστή, διαφεύγουν στο αίμα και μολύνουν  τα ερυθρά αιμοσφαίρια για να ξεκινήσει το ερυθροκυτταρικό στάδιο του κύκλου ζωής. Τα παράσιτα βγαίνουν από το ήπαρ απαρατήρητα καθώς τυλίγονται με την κυτταρική μεμβράνη του μολυσμένου ξενιστή-ηπατοκυττάρου.
Εντός των ερυθρών αιμοσφαιρίων, τα παράσιτα πολλαπλασιάζονται περαιτέρω, πάλι αγενώς, προκαλώντας περιοδικά ρήξη των κυττάρων του ξενιστή για να εισβάλουν σε νέα ερυθρά αιμοσφαίρια. Μερικοί τέτοιοι κύκλοι ενίσχυσης λαμβάνουν χώρα. Έτσι, κλασσικές περιγραφές κυμάτων πυρετού, προκύπτουν με τα ταυτόχρονα κύματα εξόδου των μεροζωϊτών και την μόλυνσης των ερυθροκυττάρων.
Μερικοί σποροζωΐτες" P. vivax" δεν αναπτύσσουν αμέσως μεροζωΐτες στην εξωερυθροκυτταρική φάση, αλλά αντίθετα παράγουν υπνοζωΐτες που παραμένουν αδρανείς για περιόδους που κυμαίνονται από μερικούς μήνες (7-10 μήνες είναι το σύνηθες) έως αρκετά χρόνια. Μετά από μια περίοδο λήθαργου επαναδραστηριοποιούνται και παράγουν μεροζωΐτες. Οι υπνοζωΐτες είναι υπεύθυνοι για το μεγάλο χρόνο επώασης και τις αργές υποτροπές σε "P. vivax" λοιμώξεις. Παρόλα αυτά η ύπαρξή τους στα "P. ovale" είναι ασαφής.
Το παράσιτο είναι σχετικά προστατευμένο από την ανοσοβιολογική απόκριση του ανοσοποιητικού σύστηματος επειδή για το μεγαλύτερο μέρος της  ζωής του εντός του ανθρωπίνου οργανισμού βρίσκεται μέσα στα κύτταρα του ήπατος και του αίματος. Έτσι είναι σχετικά αόρατο στην ανοσολογική επιτήρηση. Ωστόσο, μολυσμένα κύτταρα που κυκλοφορούν στο αίμα καταστρέφονται στο σπλήνα. Για να αποφύγει την καταστροφή του, το "Ρ. falciparum "παράσιτο παρουσιάζει πρωτεΐνες προσκόλλησης στην επιφάνεια των μολυσμένων κυττάρων του αίματος, προκαλώντας την συγκόλληση του στα τοιχώματα των μικρών αιμοφόρων αγγείων, με αποτέλεσμα να αποτρέπεται το πέρασμα του παρασίτου στη γενική κυκλοφορία του αίματος και στον σπλήνα. Στην ελονοσία του πλακούντα παρουσιάζεται απόφραξη των μικρών αγγείων, ενώ τα συσσωρευμένα ερυθρά αιμοσφαίρια διαπερνούν τον αιματοεγκεφαλικό φραγμό και προκαλούν εγκεφαλική ελονοσία. 
Γενετική Ανθεκτικότητα.
Σύμφωνα με μια ανασκόπηση του 2005, η ελονοσία, κυρίως από το "P. falciparum", λόγω των υψηλών επιπέδων θνητότητας και θνησιμότητας, έχει  ασκήσει τη μεγαλύτερη επιλεκτική πίεση στο ανθρώπινο γονιδίωμα στην πρόσφατη ιστορία. Μερικοί γενετικοί παράγοντες παρέχουν μερική ανθεκτικότητα στην προσβολή του παρασίτου, συμπεριλαμβανομένων της ετερόζυγης δρεπανοκυτταρικής αναιμίας, της ετερόζυγης θαλασσαιμίας, της ανεπάρκειας της δεϋδρογονάσης της 6-φωσφορικής της γλυκόζης (G6PD), και της απουσία των "Duffy" αντιγόνων επί των ερυθρών αιμοσφαιρίων.
Η επίδραση της ετερόζυγης δρεπανοκυτταρικής αναιμίας στην ανοσία έναντι της ελονοσίας αποτελεί παράδειγμα εξελικτικού φαινομένου που συμβαίνει λόγω της ενδημικής ελονοσίας. Η ετερόζυγος δρεπανοκυτταρική αναιμία τροποποιεί το μόριο της αιμοσφαιρίνης στο αίμα. Το τροποποιημένο μόριο της αιμορφαιρίνης (αιμοσφαιρίνη S) προκαλεί την αλλαγή του σχήματος του ερυθρού αιμοσφαιρίου σε δρεπανοειδές, αντί του φυσιολογικού αμφίκοιλου. Λόγω του δρεπανοειδούς του σχήματος, το ερυθρό αιμοσφαίριο δεν είναι τόσο αποτελεσματικό στη λήψη του οξυγόνου ή στην απελευθέρωση του στους ιστούς. Η λοίμωξη επιτείνει τη δρεπανοκυττάρωση των ερυθρών αιμοσφαιρίων, με αποτέλεσμα την ταχύτερη απομάκρυνση τους. Έτσι μειώνεται η πιθανότητα ολοκλήρωσης του κύκλου ζωής των παρασίτων της ελονοσίας στο κύτταρο. Τα άτομα που είναι ομόζυγα (με δύο αντίγραφα του μη φυσιολογικού β αλληλομόρφου της αιμοσφαιρίνης S) έχουν δρεπανοκυτταρική αναιμία, ενώ οι ετεροζυγώτες (με ένα παθολογικό και ένα φυσιολογικό αλληλόμορφο) παρουσιάζουν ανθεκτικότητα στην ελονοσία. Παρόλο που η μείωση του προσδόκιμου ζωής στα ομόζυγα άτομα πιθανόν να ανέστελλε την επιβίωση του χαρακτηριστικού, το εξελικτικό πλεονέκτημα της αντίστασης στην ελονοσία στα ετερόζυγα άτομα εξασφαλίζει τη διατήρησή του.
Ηπατική ανεπάρκεια.
Η ηπατική ανεπάρκεια ως αποτέλεσμα της ελονοσίας, είναι ασυνήθης και συνήθως εμφανίζεται μόνο σε εκείνους που πάσχουν από άλλες παθολογικές ηπατικές καταστάσεις, λ.χ. ιογενή ηπατίτιδα ή χρόνια ηπατική νόσο. Το σύνδρομο ονομάζεται μερικές φορές "ηπατίτιδα από ελονοσία." Αν και θεωρείται σπάνιο περιστατικό, η ηπατοπάθεια από ελονοσία παρουσιάζει αύξηση, ιδιαίτερα στη Νοτιοανατολική Ασία και την Ινδία. Η ηπατική βλάβη στους ασθενείς με ελονοσία σχετίζεται με μεγαλύτερη πιθανότητα επιπλοκών και θανάτου.
Διάγνωση.
Λόγω της μη ειδικής φύσης της παρουσίασης των συμπτωμάτων, η διάγνωση της ελονοσίας σε μη ενδημικές περιοχές απαιτεί υψηλό βαθμό υποψίας, η οποία θα μπορούσε να γεννηθεί από οτιδήποτε από τα ακόλουθα: ιστορικό πρόσφατου ταξιδιού, διογκωμένος σπλήνας, πυρετός, μικρός αριθμός αιμοπεταλίων στο αίμα, καθώς και υψηλότερα από το κανονικό επίπεδα της χολερυθρίνης στο αίμα σε συνδυασμό με φυσιολογικό επίπεδο λευκών αιμοσφαιρίων. 
Η ελονοσία συνήθως επιβεβαιώνεται με τη μικροσκοπική εξέταση επιχρίσματος αίματος ή με τα ταχέα διαγνωστικά τεστ ("Rapid Diagnostic Tests-RDTs") που ανιχνεύουν με ανοσοχρωματογραφία ειδικά αντιγόνα. Η μικροσκοπική ανάλυση είναι η πιο συχνά χρησιμοποιούμενη μέθοδος για την ανίχνευση του παρασίτου της ελονοσίας—περίπου 165 εκατομμύρια επιχρίσματα αίματος εξετάστηκαν για την ελονοσία το 2010. Παρά την ευρεία χρήση της, η διάγνωση με μικροσκόπιο έχει δύο βασικά μειονεκτήματα: πολλές περιοχές (κυρίως αγροτικές) δεν είναι εξοπλισμένες για την εκτέλεση της εξέτασης και η ακρίβεια των αποτελεσμάτων εξαρτάται τόσο από την ικανότητα του ατόμου να εξετάζει το επίχρισμα όσο και από τα επίπεδα του παρασίτου στο αίμα. Η ευαισθησία των επιχρισμάτων αίματος κυμαίνεται από 75-90% σε βέλτιστες συνθήκες, μέχρι σχετικά χαμηλό όπως 50%. Τα διαθέσιμα στο εμπόριο τεστ ταχείας διάγνωσης είναι συχνά πιο ακριβή από τα επιχρίσματα αίματος στην πρόβλεψη της παρουσίας των παρασίτων της ελονοσίας, αλλά είναι ευρέως μεταβλητά στη διαγνωστική ευαισθησία και ειδικότητα ανάλογα με τον κατασκευαστή και δεν είναι σε θέση να αναγνωρίσουν το πλήθος των παρασίτων.
Σε περιοχές όπου οι εργαστηριακές εξετάσεις είναι άμεσα διαθέσιμες, η ελονοσία θα πρέπει να υποπτεύεται και να εξετάζεται σε κάθε άτομο που νιώθει αδιαθεσία και έχει βρεθεί σε περιοχή όπου η ελονοσία είναι ενδημική. Σε περιοχές που δεν υπάρχει η οικονομική δυνατότητα εργαστηριακών διαγνωστικών εξετάσεων, έχει καθιερωθεί να χρησιμοποιείται μόνο ένα ιστορικό πυρετού ως την ένδειξη για να δοθεί θεραπευτική αγωγή, ως εκ τούτου και η κοινή διδαχή «πυρετός ίσον ελονοσία, εκτός αν αποδειχθεί το αντίθετο». Ένα μειονέκτημα αυτής της πρακτικής είναι η υπερδιάγνωση της ελονοσίας και η κακή διαχείριση του μη-ελονοσιακού πυρετού, που σπαταλά τους ήδη περιορισμένους πόρους, διαβρώνει την εμπιστοσύνη στο σύστημα υγειονομικής περίθαλψης και συμβάλλει στην αντοχή στα φάρμακα. Μολονότι οι δοκιμασίες που βασίζονται στην αλυσιδωτή αντίδραση πολυμεράσης (PCR) έχουν αναπτυχθεί, δε χρησιμοποιούνται ευρέως στις περιοχές όπου η ελονοσία είναι κοινή από το 2012, λόγω της πολυπλοκότητάς τους.
Ταξινόμηση.
Η ελονοσία κατατάσσεται είτε σε «σοβαρή» είτε σε «ήπια» από τον Παγκόσμιο Οργανισμό Υγείας (ΠΟΥ). Θεωρείται σοβαρή όταν κάποιο από τα ακόλουθα κριτήρια είναι παρόν, αλλιώς θεωρείται ήπια.
Η εγκεφαλική ελονοσία ορίζεται ως μια σοβαρή "P. falciparum" - ελονοσία με νευρολογικά συμπτώματα, όπως κώμα (με κλίμακα Γλασκώβης λιγότερο από 11 ή με κλίμακα "Blantyre" περισσότερο από 3), ή με κώμα που διαρκεί περισσότερο από 30 λεπτά μετά από σπασμό.
Πρόληψη.
Οι μέθοδοι που χρησιμοποιούνται για την πρόληψη της ελονοσίας, περιλαμβάνουν φάρμακα, εξάλειψη των κουνουπιών και πρόληψη των τσιμπημάτων. Δεν υπάρχει εμβόλιο για την ελονοσία. Η παρουσία της ασθένειας σε μια περιοχή απαιτεί συνδυασμό μεγάλης πυκνότητας ανθρώπινου πληθυσμού, μεγάλης πυκνότητας του κουνουπιού "Anopheles" και υψηλά ποσοστά μετάδοσης από τους ανθρώπους στα κουνούπια αλλά και από τα κουνούπια στους ανθρώπους. Εάν κάποιο από αυτά μειωθεί επαρκώς, το παράσιτο τελικά θα εξαφανιστεί από την περιοχή, όπως συνέβη στη Βόρεια Αμερική, την Ευρώπη και τμήματα της Μέσης Ανατολής. Ωστόσο, αν το παράσιτο δεν εξαλειφθεί από όλο τον κόσμο, θα μπορούσε να επανεγκατασταθεί, αν οι συνθήκες επανέλθουν σε έναν συνδυασμό που ευνοεί την αναπαραγωγή των παρασίτων. Επιπρόσθετα, το κατά  κεφαλήν κόστος της εξάλειψης του κουνουπιού "Anopheles" αυξάνεται με τη μείωση της πυκνότητας του πληθυσμού, γεγονός που το καθιστά οικονομικά ανέφικτο σε μερικές περιοχές.
Η πρόληψη της ελονοσίας μπορεί να είναι περισσότερο αποδοτική από τη θεραπεία της ασθένειας μακροπρόθεσμα, αλλά το απαιτούμενο αρχικό κόστος είναι εκτός των οικονομικών δυνατοτήτων των φτωχότερων ανθρώπων του κόσμου. Υπάρχει μια τεράστια διαφορά στο κόστος του ελέγχου (δηλαδή διατήρησης χαμηλής ενδημικότητας) και των προγραμμάτων εξάλειψης μεταξύ των χωρών. Για παράδειγμα, στην Κίνα −της οποίας η κυβέρνηση το 2010 ανακοίνωσε μια στρατηγική για να συνεχίσει την εξάλειψη της ελονοσίας στις κινεζικές επαρχίες− η απαιτούμενη επένδυση είναι μια μικρή αναλογία των δημοσίων δαπανών για την υγεία. Εν αντιθέσει, ένα παρόμοιο πρόγραμμα στην Τανζανία θα κόστιζε, κατ’ εκτίμηση, το ένα πέμπτο του προϋπολογισμού για τη δημόσια υγεία.
Περιορισμός του πληθυσμού των κουνουπιών.
Ο έλεγχος των φορέων αναφέρεται σε μεθόδους που χρησιμοποιούνται για να μειωθεί η ελονοσία  ελαττώνοντας τα επίπεδα μετάδοσης από τα κουνούπια. Για προσωπική προστασία, το πιο αποτελεσματικό εντομοαπωθητικό βασίζεται στο DEEΤ ή στην πικαριδίνη. Επεξεργασμένες με εντομοκτόνο κουνουπιέρες και υπολειμματικό εσωτερικό ψεκασμό φαίνονται να είναι ιδιαίτερα αποτελεσματικές στην πρόληψη της ελονοσίας μεταξύ των παιδιών σε περιοχές όπου η ελονοσία μαστίζει. Έγκαιρη θεραπεία των επιβεβαιωμένων κρουσμάτων με συνδυασμό θεραπειών βασισμένες στην αρτεμισινίνη μπορούν επίσης να μειώσουν την μετάδοση. 
Οι κουνουπιέρες βοηθούν στην αποστασιοποίηση των κουνουπιών από τους ανθρώπους και στη μείωση των ποσοστών μόλυνσης και μετάδοσης της ελονοσίας. Δεν αποτελούν όμως τέλειο φραγμό και συχνά προστίθεται σε αυτές εντομοκτόνο, το οποίο σκοτώνει το κουνούπι πριν προλάβει να διαπεράσει ​​το δίχτυ. Οι επεξεργασμένες με εντομοκτόνο κουνουπιέρες ή "ITNs" (insecticide treated nets) εκτιμάται ότι είναι δύο φορές πιο αποτελεσματικές από τις μη επεξεργασμένες και προσφέρουν μεγαλύτερη από 70% προστασία σε σύγκριση με την απουσία κουνουπιέρας. Μεταξύ του 2000 και του 2008, η χρήση των" ITNs" έσωσε τις ζωές περίπου 250.000 βρεφών στην Υποσαχάρια Αφρική. Περίπου το 13% των νοικοκυριών στις χώρες της Υποσαχάριας Αφρικής διαθέτουν τις "ITNs". Το 2000, 1,7 εκατομμύρια (1,8%) των παιδιών της Αφρικής που ζουν σε περιοχές του κόσμου με συχνή εμφάνιση της ελονοσίας προστατεύονται από μια ειδική κουνουπιέρα "ITN". Ο αριθμός αυτός αυξήθηκε στα 20,3 εκατομμύρια (18,5%) Αφρικανικά παιδιά που χρησιμοποιούσαν τις κουνουπιέρες το 2007, αφήνοντας 89,6 εκατομμύρια παιδιά απροστάτευτα. Ένα αυξανόμενο ποσοστό των αφρικανικών νοικοκυριών (31%) εκτιμάται να έχουν στην ιδιοκτησία τους τουλάχιστον μια "ITN" το 2008. Οι περισσότερες κουνουπιέρες εμποτίζονται με πυρεθροειδή, μία τάξη εντομοκτόνων με χαμηλή τοξικότητα, και είναι πιο αποτελεσματικές όταν χρησιμοποιούνται από το σούρουπο έως την αυγή. Συνιστάται να κρεμιέται μια μεγάλη "κουνουπιέρα κρεβατοκάμαρας" πάνω από το κέντρο του κρεβατιού, με αρκετά μεγάλο μέγεθος ώστε να ακουμπά το έδαφος ή να μπορούν να τοποθετηθούν οι άκρες της κάτω από το στρώμα.
Ο εσωτερικός υπολειμματικός ψεκασμός ή "IRS" (indoor residual spraying) είναι ο ψεκασμός εντομοκτόνων στους τοίχους μέσα σε ένα σπίτι. Μετά τη λήψη αίματος από τον άνθρωπο, πολλά κουνούπια στηρίζονται σε μια κοντινή επιφάνεια καθ' όλη τη διάρκεια της πέψης. Έτσι, αν οι τοίχοι των σπιτιών έχουν επικαλυφθεί με εντομοκτόνα, τα κουνούπια που αναπαύονται μπορούν να θανατωθούν, πριν μπορέσουν να τσιμπήσουν άλλα άτομα και να μεταφέρουν το παράσιτο της ελονοσίας. Από το 2006, ο Παγκόσμιος Οργανισμός Υγείας συστήνει τη χρήση 12 ειδών εντομοκτόνων στους ψεκασμούς "IRS", συμπεριλαμβανομένων του DDT και των πυρεθροειδών συφλουθρίνη και δελταμεθρίνη. Η χρήση μικρών ποσοτήτων "DDT" για τη δημόσια υγεία επιτρέπεται βάσει της Σύμβασης της Στοκχόλμης, η οποία απαγορεύει τη χρήση του στη γεωργία. Ένα πρόβλημα με όλες τις μορφές του IRS είναι η ανθεκτικότητα στα εντομοκτόνα που αποκτούν τα κουνούπια. Καθώς τα κουνούπια που επηρεάζονται και υφίσταντο ερεθισμό από τον IRS ζουν σε εσωτερικούς χώρους, οι απόγονοί τους τείνουν να ζουν στην ύπαιθρο, με αποτέλεσμα να επηρεάζονται λιγότερο από τον" IRS".
Υπάρχουν διάφορες μέθοδοι για τη μείωση των τσιμπημάτων από τα κουνούπια και την επιβράδυνση της εξάπλωσης της ελονοσίας. Οι προσπάθειες για τη μείωση των προνυμφών μέσω της μείωσης της διαθεσιμότητας των στάσιμων νερών στα οποία αναπτύσσονται ή μέσω της προσθήκης ουσιών που δυσκολεύουν την ανάπτυξή τους είναι αποτελεσματική σε ορισμένες περιοχές. Ηλεκτρονικές απωθητικές συσκευές κουνουπιών που παράγουν ήχους πολύ υψηλής συχνότητας και κρατούν τα θηλυκά κουνούπια μακριά, δεν έχουν αποδεδειγμένη αποτελεσματικότητα.
Άλλες μέθοδοι.
Οι στρατηγικές κοινοτικής συμμετοχής και εκπαίδευσης για την υγεία οι οποίες προωθούν την ευαισθητοποίηση για την ελονοσία και η σπουδαιότητα των μέτρων ελέγχου χρησιμοποιήθηκαν επιτυχώς για να μειώσουν την επίπτωση της ελονοσίας σε ορισμένες περιοχές του αναπτυσσόμενου κόσμου. Η αναγνώριση της νόσου στα πρώιμα στάδια μπορεί να την αποτρέψει από το να γίνει θανατηφόρα. Η εκπαίδευση μπορεί επίσης να ενημερώσει τους ανθρώπους να καλύψουν περιοχές με στάσιμο νερό, όπως δεξαμενές νερού, που είναι ιδανικές περιοχές αναπαραγωγής για το παράσιτο και τα κουνούπια, μειώνοντας έτσι τον κίνδυνο της μετάδοσης μεταξύ των ανθρώπων. Αυτό εφαρμόζεται γενικά σε αστικές περιοχές, όπου υπάρχουν μεγάλα κέντρα πληθυσμού σε περιορισμένο χώρο και η μετάδοση είναι πιο πιθανό να συμβεί εκεί. Η διαλείπουσα προληπτική θεραπεία είναι μια άλλη παρέμβαση που έχει χρησιμοποιηθεί με επιτυχία για τον έλεγχο της ελονοσίας στις εγκύους και τα βρέφη, καθώς και σε παιδιά προσχολικής ηλικίας, όπου η μετάδοση είναι εποχιακή.
Φαρμακευτική αγωγή.
Υπάρχουν διάφορα φάρμακα που μπορούν να ληφθούν για την πρόληψη της ασθένειας κατά τη διάρκεια ταξιδιού σε ενδημικές περιοχές. Τα περισσότερα από αυτά μερικές φορές χρησιμοποιούνται και στη θεραπεία. Η χλωροκίνη μπορεί να χρησιμοποιηθεί όταν το παράσιτο είναι ακόμη ευαίσθητο. Επειδή τα περισσότερα πλασμώδια είναι ανθεκτικά σε ένα ή περισσότερα φάρμακα, ένα από τα τρία φάρμακα −μεφλοκίνη ("Lariam"), δοξυκυκλίνη ή ο συνδυασμός ατοβακουίνης και υδροχλωρικής προγουανίλης (Malarone)− είναι συχνά απαραίτητο. Η δοξυκυκλίνη και ο συνδυασμός ατοβακουίνης και προγουανίλης είναι τα περισσότερο ανεκτά. Η μεφλοκίνη συνδέεται με τον θάνατο, την αυτοκτονία, καθώς και νευρολογικά και ψυχιατρικά συμπτώματα.
Η προστατευτική δράση δεν ξεκινά αμέσως, και οι άνθρωποι που επισκέπτονται περιοχές όπου υπάρχει ελονοσία συνήθως αρχίζουν να παίρνουν τα φάρμακα μία με δύο εβδομάδες πριν από την άφιξή τους και συνεχίζουν τη λήψη τους για τέσσερις εβδομάδες μετά την αναχώρηση (εκτός από το συνδυασμό ατοβακουίνης-προγουανίλης που πρέπει να ξεκινήσει δύο ημέρες πριν και να συνεχιστεί για επτά ημέρες μετά). Η χρήση προληπτικών φαρμάκων συχνά δεν είναι πρακτική για αυτούς που ζουν σε περιοχές όπου υπάρχει ελονοσία, έτσι χρησιμοποιούνται συνήθως μόνο σε βραχυπρόθεσμους επισκέπτες και ταξιδιώτες. Αυτό οφείλεται στο κόστος των φαρμάκων, στις παρενέργειες από τη μακροχρόνια χρήση τους και στη δυσκολία στην απόκτηση ανθελονοσιακών φαρμάκων σε χώρες εκτός των πλούσιων εθνών. Η χρήση προληπτικών φαρμάκων σε μέρη που υπάρχουν κουνούπια που φέρουν την ελονοσία μπορεί να ενθαρρύνει την ανάπτυξη μερικής αντοχής. Μια εξαίρεση σε αυτό είναι κατά τη διάρκεια της εγκυμοσύνης, όπου η λήψη φαρμακευτικής αγωγής για την πρόληψη της ελονοσίας έχει βρεθεί ότι βελτιώνει το βάρος του μωρού κατά τη γέννηση και μειώνει τον κίνδυνο αναιμίας στη μητέρα.
Θεραπεία.
Η ελονοσία θεραπεύεται με ανθελονοσιακά φάρμακα· το ένα που χρησιμοποιείται βασίζεται στον τύπο και τη δριμύτητα της νόσου. Ενώ τα αντιπυρετικά φάρμακα είναι ευρέως χρησιμοποιούμενα, τα αποτελέσματα τους δεν είναι σαφή.
Η απλή ελονοσία μπορεί να θεραπευτεί με "από του στόματος" φαρμακευτική αγωγή. Η πιο αποτελεσματική θεραπεία για τη μόλυνση από το" P. Falciparum" είναι η χρήση της αρτεμισινίνης σε συνδυασμό με άλλα ανθελονοσιακά (γνωστή ως θεραπεία συνδυασμού αρτεμισινίνης, ή ACT ), η οποία μειώνει την αντίσταση σε κάθε μεμονωμένο συστατικό του φαρμάκου. Τα επιπρόσθετα αυτά ανθελονοσιακά περιλαμβάνουν την αμοδιακίνη, τη λουμεφαντρίνη, μεφλοκίνη ή σουλφαδοξίνη/πυριμεθαμίνη. Άλλος προτεινόμενος συνδυασμός είναι η διυδροαρτεμισινίνη και η πιπερακίνη. Το "ACT" είναι περίπου 90% αποτελεσματικό, όταν χρησιμοποιείται για να θεραπεύσει την απλή ελονοσία. Για τη θεραπεία της ελονοσίας κατά τη διάρκεια της εγκυμοσύνης, ο ΠΟΥ προτείνει τη χρήση κινίνης συν κλινδαμυκίνης νωρίς στην εγκυμοσύνη (πρώτο τρίμηνο) και το "ACT"  στα τελευταία στάδια (δεύτερο και τρίτο τρίμηνο). Στη δεκαετία του 2000, η ελονοσία με μερική αντοχή στην αρτεμισινίνη εμφανίστηκε στη Νοτιοανατολική Ασία.
Μόλυνση με "P. vivax", "P. ovale" ή "P. malarie" συνήθως θεραπεύεται χωρίς την ανάγκη νοσηλείας σε νοσοκομείο. Η θεραπεία για το "P. vivax" απαιτεί τόσο θεραπεία των σταδίων του αίματος (με χλωροκίνη ή ACT) όσο και κάθαρση των ηπατικών μορφών με πριμακουίνη.
Προτεινόμενη θεραπεία για σοβαρή ελονοσία είναι η ενδοφλέβια χρήση των ανθελονοσιακών φαρμάκων. Για σοβαρή ελονοσία, το αρτεσουνικό είναι πιο ισχυρό από την κινίνη και στα παιδιά και στους ενήλικες. Η θεραπεία για σοβαρή ελονοσία περιλαμβάνει υποστηρικτικά μέτρα τα οποία εφαρμόζονται καλύτερα στη μονάδα εντατικής θεραπείας. Αυτό περιλαμβάνει τη διαχείριση υψηλών πυρετών και τις κρίσεις που μπορεί να προκύψουν από αυτό. Επίσης περιλαμβάνει την παρακολούθηση της προσπάθειας ρηχής αναπνοής, χαμηλά επίπεδα σακχάρου στο αίμα καθώς και χαμηλά επίπεδα καλίου στο αίμα.
Ανθεκτικότητα.
Η αντίσταση στα φάρμακα αποτελεί ένα αυξανόμενο πρόβλημα στη θεραπεία της ελονοσίας του 21ου αιώνα. Η αντοχή είναι πλέον κοινά εναντίον όλων των τάξεων των ανθελονοσιακών φαρμάκων εκτός της αρτεμισινίνης. Η θεραπεία των ανθεκτικών στελεχών έγινε όλο και περισσότερο εξαρτώμενη από αυτή την τάξη φαρμάκων. Το κόστος των αρτεμισινινών περιορίζει τη χρήση τους στον αναπτυσσόμενο κόσμο. Στελέχη της ελονοσίας που βρέθηκαν στα σύνορα Καμπότζης - Ταϊλάνδης είναι ανεκτικά σε συνδυασμούς θεραπειών που περιλαμβάνουν αρτεμισινίνη και μπορεί ως εκ τούτου να μη θεραπεύεται. Έκθεση του πληθυσμού των παρασίτων σε μονοθεραπείες αρτεμισινίνης  σε υποθεραπευτικές δόσεις για περισσότερα από 30 χρόνια και η διαθεσιμότητα των υποβαθμισμένων αρτεμισινινών πιθανόν οδήγησε στην επιλογή του ανθεκτικού φαινοτύπου. Αντοχή στην αρτεμισινίνη έχει ανιχνευθεί στην Καμπότζη, το Μιανμάρ, την Ταϊλάνδη και το Βιετνάμ και υπήρξε εμφάνιση ανθεκτικότητας στο Λάος.
Πρόγνωση.
Όταν χορηγείται η κατάλληλη θεραπεία, συνήθως υπάρχει πλήρης ανάκαμψη στους πάσχοντες από ελονοσία. Ωστόσο, η βαριάς μορφής ελονοσία μπορεί να προχωρήσει πολύ γρήγορα και να προκαλέσει θάνατο μέσα σε λίγες ώρες ή ημέρες. Στις πιο βαριές περιπτώσεις της νόσου, τα ποσοστά θνησιμότητας μπορεί να φτάσουν το 20%, ακόμη και με εντατική φροντίδα. Έχουν παρατηρηθεί μακροπρόθεσμα αναπτυξιακές διαταραχές σε παιδιά που έχουν υποστεί επεισόδια βαριάς ελονοσίας. Χρόνια λοίμωξη χωρίς σοβαρή νόσο μπορεί να εμφανιστεί σε ένα σύνδρομο ανοσολογικής ανεπάρκειας σχετιζόμενο με τη μειωμένη απόκριση στο βακτήριο "Salmonella "και στον ιό "Epstein–Barr".
Κατά τη διάρκεια της παιδικής ηλικίας, η ελονοσία προκαλεί αναιμία κατά τη διάρκεια μιας περιόδου ταχείας ανάπτυξης του εγκεφάλου, καθώς και άμεση εγκεφαλική βλάβη στις περιπτώσεις της εγκεφαλοπάθειας από ελονοσία. Μερικοί επιζώντες από εγκεφαλική ελονοσία έχουν αυξημένο κίνδυνο νευρολογικών και γνωστικών ελλειμμάτων, διαταραχών συμπεριφοράς και επιληψίας. Η προφύλαξη από ελονοσία φάνηκε να βελτιώνει τη γνωστική λειτουργία και τη σχολική επίδοση σε κλινικές δοκιμές σε σύγκριση με τη χορήγηση εικονικού φαρμάκου ("placebo").
Επιδημιολογία.
Η ελονοσία είναι ενδημική στις τροπικές και υποτροπικές ζώνες της Γης, π.χ. στη Κεντρική και Νότια Αμερική, Ωκεανία, Νοτιοανατολική Ασία και Μέση Ανατολή. Η δε υπο-Σαχάριος Αφρική κυριολεκτικά μαστίζεται από τη νόσο. Ο Παγκόσμιος Οργανισμός Υγείας υπολογίζει ότι το 50% περίπου του πληθυσμού της Γης απειλείται από τη νόσο, που αποτελεί αιτία θανάτου για περίπου ένα εκατομμύριο ανθρώπους τον χρόνο. Τα μικρά παιδιά είναι ιδιαιτέρως ευάλωτα στη νόσο. Οι δε έγκυες γυναίκες είναι εξαιρετικά ευάλωτες στην ελονοσία που προκαλείται από το "P. falciparum", γεγονός που οδηγεί σε μεγαλύτερα ποσοστά θνητότητας για τις γυναίκες καθαυτές και σε αύξηση των θνησιγενών και λιποβαρών παιδιών που γεννιούνται από αυτές.
Ο ΠΟY εκτιμά ότι το 2010 υπήρχαν 219 εκατομμύρια κρούσματα ελονοσίας που οδήγησαν σε 660.000 θανάτους. Άλλοι έχουν υπολογίσει 350 με 550 εκατομμύρια κρούσματα ελονοσίας από "P. falciparum" και 1,24 εκατομμύριο θανάτους το 2010, αριθμό που ξεπερνά τους 1 εκατομμύριο θανάτους του 1990. Η πλειονότητα των περιπτώσεων (65%) αφορούν παιδιά κάτω των 15 ετών. Περίπου 125 εκατομμύρια έγκυες γυναίκες διατρέχουν τον κίνδυνο της λοίμωξης κάθε χρόνο, ενώ στην Υποσαχάρια Αφρική, η ελονοσία στις μητέρες συνδέεται με έως και 200.000 θανάτους βρεφών ετησίως. Καταγράφονται  περίπου 10.000 κρούσματα ελονοσίας ετησίως στη Δυτική Ευρώπη, και 1300-1500 στις Ηνωμένες Πολιτείες. Περίπου 900 άτομα υπολογίζεται ότι έχασαν τη ζωή τους από τη νόσο στην Ευρώπη μεταξύ του 1993 και του 2003. Τόσο η παγκόσμια συχνότητα εμφάνισης της νόσου όσο και η θνησιμότητα των πασχόντων έχει μειωθεί τα τελευταία χρόνια. Σύμφωνα με τον ΠΟΥ, οι θάνατοι που οφείλονται στην ελονοσία το 2010 μειώθηκαν κατά το ένα τρίτο σε σχέση με μια εκτίμηση 985.000 θανάτων που έγινε το 2000, κυρίως λόγω της ευρείας χρήσης των επεξεργασμένων με εντομοκτόνο κουνουπιέρων (ITNs) και των συνδυαστικών θεραπειών με βάση την αρτεμισίνη.
Η ελονοσία είναι σήμερα ενδημική σε μια ευρεία ζώνη γύρω από τον ισημερινό, σε περιοχές της Αμερικής, σε πολλά μέρη της Ασίας, καθώς και σε μεγάλο μέρος της Αφρικής· στην Υποσαχάρια Αφρική, εντοπίζεται το 85-90% των θανάτων από ελονοσία. Ένας υπολογισμός για το 2009 ανέφερε ότι οι χώρες με το υψηλότερο ποσοστό θανάτων ανά 100.000 πληθυσμού ήταν η Ακτή του Ελεφαντοστού (86.15), η Ανγκόλα (56.93) και η Μπουρκίνα Φάσο (50.66). Μια εκτίμηση του 2010 έδειξε ότι οι χώρες με τη μεγαλύτερη θνητότητα ανά πληθυσμό ήταν η Μπουρκίνα Φάσο, η Μοζαμβίκη και το Μάλι. Το Πρόγραμμα Ελονοσίας" Atlas" ("Malaria Atlas Project") έχει ως στόχο να χαρτογραφήσει τα παγκόσμια ενδημικά επίπεδα της ελονοσίας, παρέχοντας ένα μέσο με το οποίο θα καθοριστούν τα παγκόσμια χωρικά όρια της νόσου και θα αξιολογηθεί η επιβάρυνσή της. Η προσπάθεια αυτή οδήγησε στη δημοσίευση ενός χάρτη της ενδημικότητας του "P. Falciparum" το 2010. Από το 2010, περίπου 100 χώρες έχουν ενδημική ελονοσία. Κάθε χρόνο, 125 εκατομμύρια διεθνείς ταξιδιώτες επισκέπτονται αυτές τις χώρες, και περισσότερα από 30.000 προσβάλλονται από την ασθένεια.
Η γεωγραφική κατανομή της ελονοσίας μέσα σε μεγάλες περιοχές είναι πολύπλοκη και οι περιοχές που πλήττονται από την ελονοσία με τις μη-ελονοσιακές περιοχές βρίσκονται συχνά κοντά μεταξύ τους. Η ελονοσία είναι διαδεδομένη σε τροπικές και υποτροπικές περιοχές λόγω των βροχοπτώσεων, των σταθερών υψηλών θερμοκρασιών και της υψηλής υγρασίας, σε συνδυασμό με λιμνάζοντα νερά, στα οποία οι προνύμφες κουνουπιών εύκολα ωριμάζουν, αφού αυτό είναι το περιβάλλον που χρειάζονται για τη συνεχή αναπαραγωγή τους. Σε ξηρές περιοχές, κρούσματα ελονοσίας έχουν προβλεφθεί με εύλογη ακρίβεια χάρη στη χαρτογράφηση των βροχοπτώσεων. Η ελονοσία είναι πιο συχνή στις αγροτικές περιοχές από ότι στις πόλεις. Για παράδειγμα, σε αρκετές πόλεις της ευρύτερης υποπεριφέρειας του Μεκόνγκ της Νοτιοανατολικής Ασίας η ελονοσία ουσιαστικά απουσιάζει, αλλά η ασθένεια είναι διαδεδομένη σε πολλές αγροτικές περιοχές, μεταξύ άλλων κατά μήκος των διεθνών συνόρων και των δασικών παρυφών. Αντιθέτως, η ελονοσία στην Αφρική είναι παρούσα και στις αγροτικές και στις αστικές περιοχές, αν και ο κίνδυνος είναι χαμηλότερος στις μεγαλύτερες πόλεις. 
Ιστορία.
Παρά το γεγονός ότι το υπεύθυνο παράσιτο για την ελονοσία "P. falciparum" υπάρχει εδώ και 50.000-100.000 χρόνια, το μέγεθος του πληθυσμού του παρασίτου δεν αυξήθηκε μέχρι περίπου 10.000 χρόνια πριν, ταυτόχρονα με τις εξελίξεις στον τομέα της γεωργίας και την ανάπτυξη των ανθρώπινων οικισμών. Οι στενοί συγγενείς των παρασίτων της ανθρώπινης ελονοσίας παραμένουν κοινοί σε χιμπατζήδες. Ορισμένα στοιχεία δείχνουν ότι η ελονοσία από "P. falciparum" μπορεί να έχει τις ρίζες της στους γορίλες.
Αναφορές στους μοναδικούς περιοδικούς πυρετούς της ελονοσίας βρέθηκαν σε όλη την καταγεγραμμένη ιστορία, αρχής γενομένης το 2700 π.Χ. στην Κίνα. Η ελονοσία μπορεί να έχει συνεισφέρει στην πτώση της Ρωμαϊκής Αυτοκρατορίας, και ήταν τόσο διάχυτη στη Ρώμη που είναι γνωστή σαν «Ρωμαϊκός πυρετός». Μερικές περιοχές στην αρχαία Ρώμη θεωρήθηκαν σε κίνδυνο για την ασθένεια εξαιτίας των ευνοϊκών συνθηκών που υπήρχαν για τους φορείς της ελονοσίας. Αυτό περιλαμβάνει περιοχές όπως η νότια Ιταλία, η νήσος της Σαρδηνίας, τα πόντινα έλη, οι χαμηλότερες περιοχές της παράκτιας Ετρουρίας και η πόλη της Ρώμης κατά μήκος του ποταμού Τίβερη. Η παρουσία στάσιμων νερών σε εκείνα τα μέρη προτιμήθηκε από τα κουνούπια για λόγους αναπαραγωγής. Η άρδευση κήπων, βαλτώδη εδάφη, απορροές από τη γεωργία και τα προβλήματα αποχέτευσης από έργα οδοποιίας οδήγησε στην αύξηση του στάσιμου νερού.
Ο όρος "Μαλάρια" προέρχεται από τις ιταλικές λέξεις:" mala aria"- «κακός αέρας», η ασθένεια ονομαζόταν ελώδης ή βαλτώδης πυρετός λόγω της σχέσης του με τα έλη και τους βάλτους. Η ελονοσία ήταν κάποτε συνήθης στο μεγαλύτερο μέρος της Ευρώπης και της Βόρειας Αμερικής  όπου δεν είναι πλέον ενδημική,  αν και εμφανίζονται εισαγόμενα κρούσματα.
Επιστημονικές μελέτες στην ελονοσία έκαναν την πρώτη τους σημαντική πρόοδο το 1880, όταν ο Σαρλ Λουί Αλφόνς Λαβεράν –ένας Γάλλος στρατιωτικός γιατρός που εργαζόταν στο στρατιωτικό νοσοκομείο της Κωνσταντίνης στην Αλγερία- παρατήρησε παράσιτα μέσα στα ερυθροκύτταρα μολυσμένων ανθρώπων για πρώτη φορά. Ως εκ τούτου, προτείνεται ότι η ελονοσία προκαλείται από αυτόν τον οργανισμό ·πρώτη φορά που ένα πρώτιστο έχει διαπιστωθεί ότι προκαλεί νόσο. Για αυτήν καθώς και για μετέπειτα ανακαλύψεις, του απονεμήθηκε το 1907 το βραβείο Νόμπελ Φυσιολογίας ή Ιατρικής. Ένα χρόνο αργότερα, ο Κάρλος Φινλάι, ένας Κουβανός γιατρός θεραπεύοντας ανθρώπους με κίτρινο πυρετό στην Αβάνα, εξασφάλισε ισχυρές ενδείξεις ότι τα κουνούπια μετέδιδαν ασθένεια προς και από τους ανθρώπους. Το έργο αυτό ακολούθησε προηγούμενες προτάσεις από τον Τζοσάια Νοτ και το έργο του Σερ Πάτρικ Μάνσον, τον «πατέρα της τροπικής ιατρικής», σχετικά με τη διαβίβαση των φιλαριάσεως.
Τον Απρίλιο του 1894, ένας Σκωτσέζος γιατρός, ο Σερ Ρόναλντ Ρος επισκέφτηκε τον Πάτρικ Μάνσον στο σπίτι του στην οδό "Queen Anne", στο Λονδίνο. Η επίσκεψη αυτή ήταν η αρχή από τέσσερα χρόνια συνεργασίας και ένθερμης έρευνας που κορυφώθηκε το 1898, όταν ο Ρος, ο οποίος εργαζόταν στο Γενικό Νοσοκομείο της Προεδρίας στην Καλκούτα, απέδειξε τον πλήρη κύκλο ζωής του παρασίτου της ελονοσίας στα κουνούπια. Απέδειξε έτσι ότι το κουνούπι ήταν ο φορέας για την ελονοσία στον άνθρωπο δείχνοντας ότι ορισμένα είδη κουνουπιών μεταδίδουν την ελονοσία στα πτηνά. Για το έργο αυτό, ο Ρος έλαβε το Βραβείο Νόμπελ Ιατρικής το 1902. Μετά την παραίτηση από την ινδική ιατρική υπηρεσία, ο Ρος εργάστηκε στο νεοσύστατο  "Liverpool School of Tropical Medicine" και έστρεψε τις προσπάθειές ελέγχου της ελονοσίας στην Αίγυπτο, τον Παναμά, την Ελλάδα και τον Μαυρίκιο. Τα ευρήματα των Φίνλαϊ και Ρος επιβεβαιώθηκαν αργότερα από ένα ιατρικό συμβούλιο με επικεφαλής τον Γουόλντερ Ριντ το 1900. Οι συστάσεις του τέθηκαν σε εφαρμογή από τον Γουίλιαμ Γκόργκας στα μέτρα υγείας που λήφθηκαν κατά τη διάρκεια της κατασκευής της Διώρυγας του Παναμά. Το έργο της δημόσιας υγείας έσωσε τις ζωές χιλιάδων εργαζομένων και βοήθησε να αναπτύξει τις μεθόδους που χρησιμοποιούνται σε μελλοντικές εκστρατείες δημόσιας υγείας κατά της νόσου.
Η πρώτη αποτελεσματική θεραπεία για την ελονοσία προήλθε από το φλοιό του δέντρου της κιγχόνης, ο οποίος περιέχει κινίνη. Αυτό το δέντρο ευδοκιμεί στις πλαγιές των Άνδεων, κυρίως στο Περού. Οι αυτόχθονες λαοί του Περού κατασκεύαζαν ένα βάμμα από κιγχόνη για την αντιμετώπιση του πυρετού. Έτσι ανακαλύφθηκε η αποτελεσματικότητά της έναντι της ελονοσίας και οι Ιησουίτες εισήγαγαν την θεραπεία στην Ευρώπη γύρω στο 1640, ενώ μέχρι το 1677 είχε ενταχθεί στη Φαρμακοποιία του Λονδίνου ως θεραπεία κατά της ελονοσίας. Το 1820 η δραστική ουσία κινίνη, εκχυλίστηκε από το φλοιό, απομονώθηκε και ονομάστηκε από τους Γάλλους χημικούς "Πιερ Ζοζέφ Πελετιέ" και "Ζοζέφ Μπιανεμέ Καβεντού". 
Η κινίνη αποτελούσε την κυρίαρχη φαρμακευτική αγωγή κατά της ελονοσίας μέχρι τη δεκαετία του 1920, κατά την οποία άρχισαν να αναπτύσσονται άλλα φάρμακα. Τη δεκαετία του 1940, η χλωροκίνη αντικατέστησε την κινίνη ως μέσο θεραπείας τόσο για την απλή όσο και για την βαριάς μορφής ελονοσία, μέχρι που παρουσιάστηκε ξαφνική ανοσία στο φάρμακο, πρώτα στη Νοτιοανατολική Ασία και τη Νότια Αμερική τη δεκαετία του 1950 και ύστερα σε παγκόσμιο επίπεδο τη δεκαετία του 1980. Η αρτεμισίνη, η οποία απομονώθηκε από το φυτό "Artemisia annua" από την Κινέζα επιστήμονα "Του Γιουγιού" και τους συνεργάτες της τη δεκαετία του 1970, έγινε η συνιστώμενη θεραπεία για την ελονοσία από "P. Falciparum" και για τις βαριές μορφές της νόσου, χορηγούμενη σε συνδυασμό με άλλα ανθελονοσιακά. Η Του Γιουγιού βραβεύτηκε με το Νόμπελ Ιατρικής και Φυσιολογίας για αυτήν την ανακάλυψη το 2015.
Το παράσιτο "Plasmodium vivax "χρησιμοποιήθηκε μεταξύ του 1917 και του 1940 για τη θεραπεία της ελονοσίας, με την εσκεμμένη χορήγησή του μέσω ένεσης με σκοπό την πρόκληση πυρετού. Με αυτό τον τρόπο (τη χορήγηση παρασίτων της ελονοσίας) καταπολεμούνται και άλλες ασθένειες, όπως η τριτοβάθμια σύφιλη (σύφιλη τελικού σταδίου). Το 1917, ο εφευρέτης αυτής της τεχνικής, ο "Γιούλιους Βάγκνερ-Τζάουρεγκ", έλαβε το Βραβείο Νόμπελ Φυσιολογίας και Ιατρικής για τις ανακαλύψεις του. Η τεχνική αυτή ήταν επικίνδυνη, δεδομένου ότι σκότωνε περίπου το 15% των ασθενών, και έτσι δεν εφαρμόζεται πλέον.
Το πρώτο φυτοφάρμακο που χρησιμοποιήθηκε για τον εσωτερικό υπολειμματικό ψεκασμό (IRS) ήταν το DDT. Αν και αρχικά χρησιμοποιήθηκε αποκλειστικά για την καταπολέμηση της ελονοσίας, η χρήση του εξαπλώθηκε γρήγορα και στη γεωργία. Με τον καιρό, η χρήση "DDT" αποσκοπούσε κυρίως στην αντιμετώπιση των παρασίτων στις καλλιέργειες έναντι του περιορισμού της νόσου. Αυτή η μεγάλης κλίμακας γεωργική χρήση οδήγησε στην εμφάνιση εξελιγμένων, ανθεκτικών κουνουπιών σε πολλές περιοχές. Η ανθεκτικότητα στο "DDT" που παρουσίαζαν τα κουνούπια "Anopheles" μπορεί να παρομοιασθεί με την ανθεκτικότητα ορισμένων βακτηρίων στα αντιβιοτικά. Κατά τη διάρκεια της δεκαετίας του 1960 αυξήθηκε η ενημέρωση και η ευαισθητοποίηση για τις αρνητικές συνέπειες της αδιάκριτης χρήσης του "DDT", οδηγώντας τελικά σε απαγορεύσεις για τις γεωργικές εφαρμογές του σε πολλές χώρες στη δεκαετία του 1970. Πριν από το" DDT", η ελονοσία περιοριζόταν ή εξαλειφόταν επιτυχώς σε τροπικές περιοχές, όπως η Βραζιλία και η Αίγυπτος, με την αφαίρεση ή δηλητηρίαση των τόπων αναπαραγωγής των κουνουπιών ή των υδάτινων ενδιαιτημάτων των προνυμφών. Χαρακτηριστικό παράδειγμα αποτελεί η εφαρμογή της εξαιρετικά τοξικής ένωσης του αρσενικού "Paris Green" σε περιοχές με λιμνάζοντα νερά.
Τα εμβόλια κατά της ελονοσίας αποτελούν ένα δύσκολο στόχο της έρευνας, ο οποίος ακόμα δεν έχει πλήρως επιτευχθεί. Οι πρώτες ελπιδοφόρες μελέτες οι οποίες καταδεικνύουν την δυνατότητα ανάπτυξης εμβολίου διεξήχθηκαν το 1967 με την ανοσοποίηση ποντικών με ζωντανά, εξ ακτινοβολίας εξασθενημένα σποροζωίδια. Αυτά παρείχαν σημαντική προστασία στους ποντικούς όταν ακολούθησε ένεση με φυσιολογικά βιώσιμα σποροζωϊδια. Από το 1970, υπάρχει μια σημαντική προσπάθεια ανάπτυξης παρόμοιων στρατηγικών εμβολιασμού σε ανθρώπους.
Κοινωνία και πολιτισμός.
Οικονομικός αντίκτυπος.
Η ελονοσία δεν είναι απλώς μια ασθένεια που συνήθως σχετίζεται με τη φτώχεια: κάποια στοιχεία δείχνουν ότι είναι επίσης μια αιτία της φτώχειας και ένα σημαντικό εμπόδιο στην οικονομική ανάπτυξη. Παρά το γεγονός ότι οι τροπικές περιοχές είναι αυτές που πλήττονται περισσότερο, η πιο μακρινή επιρροή της ελονοσίας φτάνει σε κάποιες εύκρατες ζώνες που χαρακτηρίζονται από ακραίες εποχιακές μεταβολές. Η νόσος έχει συσχετιστεί με σημαντικές αρνητικές οικονομικές επιπτώσεις στις περιοχές όπου είναι ευρέως διαδεδομένη. Κατά τα τέλη του 19ου και αρχές του 20ου αιώνα, ήταν ένας σημαντικός παράγοντας στην αργή οικονομική ανάπτυξη των νότιων πολιτειών της Αμερικής.
Μια σύγκριση του μέσου κατά κεφαλήν ΑΕΠ το 1995, προσαρμοσμένη για την ισοτιμία της αγοραστικής δύναμης, μεταξύ χωρών με ελονοσία και χωρών χωρίς ελονοσία δίνει μια πενταπλάσια διαφορά (1,526 δολάρια έναντι 8.268 δολάρια ΗΠΑ). Κατά την περίοδο 1965-1990, οι χώρες όπου η ελονοσία ήταν διαδεδομένη είχαν αύξηση του μέσου κατά κεφαλήν ΑΕΠ μόνο κατά 0,4% ανά έτος, σε σύγκριση με 2,4% ετησίως σε άλλες χώρες. 
Η φτώχεια μπορεί να αυξήσει τον κίνδυνο της ελονοσίας, καθώς τα άτομα που βρίσκονται σε κατάσταση φτώχειας δεν έχουν τις οικονομικές δυνατότητες για την πρόληψη ή τη θεραπεία της νόσου. Στο σύνολό του, ο οικονομικός αντίκτυπος της ελονοσίας έχει υπολογιστεί ότι κοστίζει στην Αφρική 12000 εκατομμύρια δολάρια κάθε χρόνο. Ο οικονομικός αντίκτυπος περιλαμβάνει το κόστος της υγειονομικής περίθαλψης, τις εργάσιμες ημέρες που χάνονται λόγω ασθένειας, τις ημέρες που χάνονται στην εκπαίδευση, τη μείωση της παραγωγικότητας λόγω εγκεφαλικών βλαβών από εγκεφαλική ελονοσία, και την απώλεια των επενδύσεων και του τουρισμού. Η ασθένεια φέρει βαρύ φορτίο σε ορισμένες χώρες, όπου μπορεί να είναι υπεύθυνη για το 30-50% των εισαγωγών στο νοσοκομείο, μέχρι το 50% των επισκέψεων στα εξωτερικά ιατρεία, και μέχρι το 40% των δαπανών για τη δημόσια υγεία.
Η εγκεφαλική ελονοσία είναι μία από τις κύριες αιτίες νευρολογικών αναπηριών σε παιδιά της Αφρικής. Μελέτες που συγκρίνουν τις γνωστικές λειτουργίες πριν και μετά τη θεραπεία για τη σοβαρή ελονοσία συνέχισαν να δείχνουν σημαντικά μειωμένες σχολικές επιδόσεις και γνωστικές ικανότητες, ακόμη και μετά την ανάρρωση. Κατά συνέπεια, η σοβαρή και η εγκεφαλική ελονοσία έχουν εκτεταμένες κοινωνικοοικονομικές επιπτώσεις που εκτείνονται πέρα από τις άμεσες συνέπειες της νόσου.
Πλαστά και κατώτερης ποιότητας φάρμακα.
Εξελιγμένα πλαστά φάρμακα έχουν βρεθεί σε πολλές ασιατικές χώρες, όπως η Καμπότζη, η Κίνα, η Ινδονησία, το Λάος, την Ταϊλάνδη και το Βιετνάμ, και αποτελούν σημαντική αιτία θανάτου που μπορεί να αποφευχθεί σε αυτές τις χώρες. Ο ΠΟΥ ανέφερε ότι οι μελέτες δείχνουν ότι έως και το 40 % των φάρμακων κατά της ελονοσίας που βασίζονται στο αρτεσουνικό είναι πλαστά, κυρίως στην ευρύτερη περιοχή του Μεκόνγκ και έχουν δημιουργήσει ένα σύστημα έγκαιρης προειδοποίησης για να επιτρέπουν την ανταλλαγή πληροφοριών σχετικά με τα πλαστά φάρμακα ώστε να αναφερθεί ταχέως στις αρμόδιες αρχές των εμπλεκόμενων χωρών. Δεν υπάρχει αξιόπιστος τρόπος για γιατρούς ή λαϊκούς ανθρώπους να εντοπίσουν τα πλαστά φάρμακα χωρίς τη βοήθεια από ένα εργαστήριο. Οι εταιρείες προσπαθούν να καταπολεμήσουν την επιμονή των πλαστών φαρμάκων με τη χρήση νέων τεχνολογιών για την παροχή ασφάλειας από την πηγή προς διανομή.
Μια άλλη ανησυχία κλινική αλλά και για την δημόσια υγεία είναι η διάδοση των υποβαθμισμένων ανθελονοσιακών φάρμακων που προκύπτουν από ακατάλληλη συγκέντρωση των συστατικών, μόλυνση με άλλα φάρμακα ή τοξικές ακαθαρσίες, κακή ποιότητα των συστατικών, κακή σταθερότητα και ανεπαρκή συσκευασία. Μια μελέτη του 2012 έδειξε ότι περίπου το ένα τρίτο των ανθελονοσιακών φαρμάκων στη Νοτιοανατολική Ασία και την Υποσαχάρια Αφρική απέτυχαν στη χημική ανάλυση, ανάλυση συσκευασίας, ή είχαν παραποιηθεί.
Πόλεμος.
Μέσα στην ιστορία, η συρρίκνωση της ελονοσίας έχει διαδραματίσει σημαντικό ρόλο στις τύχες των κυβερνητικών κανόνων, των εθνών-κρατών, του στρατιωτικού προσωπικού, και τις στρατιωτικές ενέργειες. Το 1910, ο νικητής του Βραβείου Νόμπελ Ιατρικής "Ronald Ross" (ο ίδιος επιζών της ελονοσίας), δημοσίευσε ένα βιβλίο με τίτλο "Η πρόληψη της ελονοσίας" που περιλάμβανε ένα κεφάλαιο με τίτλο «Η πρόληψη της ελονοσίας στον πόλεμο». Ο συντάκτης του κεφαλαίου του, ο συνταγματάρχης "C. H. Melville", Καθηγητής Υγιεινής στο "Royal Army Medical College" του Λονδίνου, αναφέρεται στον εξέχοντα ρόλο που η ελονοσία ιστορικά έπαιξε κατά τη διάρκεια των πολέμων :" Η ιστορία της ελονοσίας στον πόλεμο θα μπορούσε σχεδόν να θεωρηθεί ότι  είναι η ίδια, η ιστορία του πολέμου, σίγουρα η ιστορία του πολέμου στη χριστιανική εποχή…Είναι ίσως η υπόθεση ότι πολλά από τα λεγόμενα στρατόπεδα πυρετού, και πιθανώς επίσης, ένα σημαντικό ποσοστό των στρατοπέδων δυσεντερίας, των πολέμων του δέκατου έκτου, έβδομου και δέκατου ένατου αιώνα είχαν ελονοσιακή προέλευση.
Η ελονοσία ήταν ο πιο σημαντικός κίνδυνος για την υγεία που αντιμετώπιζαν τα αμερικανικά στρατεύματα στο Νότιο Ειρηνικό κατά τη διάρκεια του Β 'Παγκοσμίου Πολέμου, όπου μολύνθηκαν περίπου 500.000 άνδρες. Σύμφωνα με τον "Joseph Patrick Byrne", « Εξήντα χιλιάδες Αμερικανοί στρατιώτες έχασαν τη ζωή τους από ελονοσία κατά τη διάρκεια των εκστρατειών στην Αφρικής και το Νότιο Ειρηνικό . »
Έχουν γίνει σημαντικές οικονομικές επενδύσεις για την προμήθεια των προϋπάρχοντων και τη δημιουργία νέων ανθελονοσιακών παραγόντων. Οι ελλιπείς προμήθειες των φυσικών ανθελονοσιακών φαρμάκων (ο φλοιός της κιγχόνης και η κινίνη) κατά τη διάρκεια του Πρώτου και του Δεύτερου Παγκοσμίου Πολέμου, οδήγησαν σε σημαντική χρηματοδότηση της έρευνας και της ανάπτυξης άλλων φαρμάκων και εμβολίων. Αμερικανικές στρατιωτικές οργανώσεις οι οποίες παίρνουν τέτοιου είδους ερευνητικές πρωτοβουλίες περιλαμβάνουν το Πολεμικό Ναυτικό Ιατρικό Κέντρο Ερευνών, το Walter Reed Army Ινστιτούτο Έρευνας, και το Ιατρικό Ερευνητικό Ινστιτούτο Λοιμωδών Νοσημάτων του Στρατού των Ηνωμένων Πολιτειών.
Επιπλέον, έχουν παρθεί πρωτοβουλίες όπως ο Περιορισμός της Ελονοσία στις Περιοχές του Πολέμου ή "MCWA (Malaria Control in War Areas)" που ιδρύθηκε το 1942. Ο διάδοχός του, το Κέντρο Μεταδοτικών Ασθενειών, γνωστό σήμερα ως τα Κέντρα Ελέγχου και Πρόληψης Νοσημάτων ή "CDC (Centers of Disease Control and Prevention)" ιδρύθηκε το 1946. Σύμφωνα με τα CDC, το MCWA "ιδρύθηκε για τον περιορισμό της ελονοσίας γύρω από τις στρατιωτικές βάσεις εκπαίδευσης των νότιων Ηνωμένων Πολιτειών και των εδαφών τους, όπου η ελονοσία αποτελούσε ακόμα πρόβλημα".
Προσπάθειες Εξάλειψης.
Έχουν πραγματοποιηθεί πολλές αξιόλογες προσπάθειες για την εξάλειψη του παρασίτου από διάφορες περιοχές του κόσμου, ή παγκοσμίως. Το 2006, η οργάνωση Όχι πια ελονοσία ("Malaria No More") έθεσε ένα δημόσιο στόχο για την εξάλειψη της ελονοσίας από την Αφρική μέχρι το 2015, και σχεδιάζει να διαλυθεί εάν ο στόχος αυτός επιτευχθεί. Αρκετά εμβόλια κατά της ελονοσίας βρίσκονται στη φάση των κλινικών δοκιμών, και προορίζονται για την παροχή προστασίας στα παιδιά των ενδημικών περιοχών και την μείωση της ταχύτητας μετάδοσης της νόσου. Από το 2012, Το Παγκόσμιο Ταμείο για την Καταπολέμηση του AIDS, της φυματίωσης και της ελονοσίας έχει διανείμει 230 εκατομμύρια κουνουπιέρες επεξεργασμένες με εντομοκτόνο (ITNs) με σκοπό να εμποδιστεί η μετάδοση της ελονοσίας μέσω των κουνουπιών. Το ίδρυμα Clinton στην Αμερική αγωνίζεται για τη διαχείριση της ζήτησης και τη σταθεροποίηση των τιμών στην αγορά της αρτεμισινίνης. Άλλες προσπάθειες, όπως το Πρόγραμμα Ελονοσίας Atlas, δίνουν έμφαση στην ανάλυση του κλίματος και την παροχή πληροφοριών για τον καιρό, απαραίτητων στοιχείων για την ακριβή πρόβλεψη της εξάπλωση της νόσου με βάση τη διαθεσιμότητα των βιότοπων των παρασίτων της ελονοσίας. Η Συμβουλευτική Επιτροπή της Πολιτικής στην Ελονοσία ή MPAC (Malaria Policy Advisory Committee) του ΠΟΥ ιδρύθηκε το 2012, για "να παρέχει στρατηγικές συμβουλές και τεχνικές στον ΠΟΥ όσον αφορά όλες τις πτυχές του αγώνα για τον περιορισμό και την εξάλειψη της ελονοσίας". Τον Νοέμβριο του 2013, ο ΠΟΥ και η ομάδα χρηματοδότησης του εμβολίου κατά της ελονοσίας έθεσε ως στόχο την ανάπτυξη εμβολίων σχεδιασμένα για την διακοπή της μετάδοσης της ελονοσίας και την μακροπρόθεσμη εξάλειψή της.
Η ελονοσία έχει εξαλειφθεί επιτυχώς ή έχει μειωθεί σημαντικά σε ορισμένες περιοχές. Η νόσος ήταν κάποτε κοινή στις Ηνωμένες Πολιτείες και τη Νότια Ευρώπη, αλλά προγράμματα ελέγχου φορέων, σε συνδυασμό με την παρακολούθηση και την θεραπεία των μολυσμένων ανθρώπων, την εξάλειψαν από τις εν λόγω περιοχές. Αρκετοί παράγοντες συνέβαλαν, όπως η αποστράγγιση των υδάτινων περιβαλλόντων αναπαραγωγής για τη γεωργία και άλλες αλλαγές στις πρακτικές διαχείρισης των υδάτων, καθώς και η πρόοδος στον τομέα της υγιεινής, συμπεριλαμβανομένης της μεγαλύτερης χρήσης παραθύρων με τζάμια και σίτες σε κατοικίες. Η ελονοσία είχε εξαλειφθεί από τα περισσότερα μέρη των ΗΠΑ στις αρχές του 20ου αιώνα χάρη σε αυτές τις μεθόδους και η χρήση του pesticideDDT και άλλων μέσων την εξάλειψαν από τις υπόλοιπες περιοχές του Νότου στη δεκαετία του '50(βλέπε Εθνικό Πρόγραμμα Εξάλειψης Ελονοσίας-National Malaria Eradication Program). Στο Σουρινάμ, η ασθένεια έχει εξαλειφθεί από την πρωτεύουσα και τις παράκτιες περιοχές, μέσω μιας προσέγγισης τριών αξόνων που ξεκίνησε από το πρόγραμμα Παγκόσμιας Εξάλειψης Ελονοσίας(Global Malaria Eradication program) το 1955, που αφορούν: τον έλεγχο των φορέων με τη χρήση του DDT και του IRS, την τακτική συλλογή επιχρισμάτων αίματος από τον πληθυσμό για τον εντοπισμό των υφιστάμενων κρουσμάτων ελονοσίας και την παροχή χημειοθεραπείας σε όλα τα προσβεβλημένα άτομα. Το Μπουτάν ακολουθεί μια επιθετική στρατηγική εξάλειψης της ελονοσίας και έχει επιτύχει μια μείωση 98,7% στα μικροσκοπικά επιβεβαιωμένα κρούσματα από το 1994 έως το 2010. Εκτός από τις τεχνικές ελέγχου φορέα όπως IRS σε περιοχές υψηλού κινδύνου και την καλή κατανομή των μακροχρόνιων ITNs, παράγοντες όπως η οικονομική ανάπτυξη και η αύξηση της πρόσβασης στις υπηρεσίες υγείας συνέβαλαν στις επιτυχίες του Μπουτάν στην μείωση της επίπτωσης της ελονοσίας.
Έρευνα.
Ανοσία (ή, ακριβέστερα, ανοχή) στην ελονοσία "P. falciparum" συμβαίνει φυσικά, αλλά μόνο ύστερα από χρόνια επαναλαμβανόμενων μολύνσεων. Ένα άτομο μπορεί να προστατευτεί από μία "P. falciparum" μόλυνση εάν δεχθεί περίπου χίλια τσιμπήματα από κουνούπια τα οποία μεταφέρουν μια μορφή του παρασίτου που έχει καταστεί μη-μολυσματική από μια δόση ακτινοβολίας ακτίνων Χ. Αποτελεσματικό εμβόλιο δεν είναι ακόμα διαθέσιμο για την ελονοσία, αν και πολλά είναι υπό ανάπτυξη. Ο ιδιαίτερα πολυμορφικός χαρακτήρας πολλών πρωτεϊνών του P. falciparum δημιουργεί σημαντικές προκλήσεις στο σχεδιασμό εμβολίων. Υποψήφια εμβόλια που στοχεύουν αντιγόνα σε γαμέτες, ζυγώτες, ή ωοκινέτες στο έντερο του κουνουπιού επιδιώκουν να εμποδίσουν τη μετάδοση της ελονοσίας. Αυτά τα εμβόλια αποκλεισμού μετάδοσης επάγουν την παραγωγή αντισωμάτων στο ανθρώπινο αίμα: όταν ένα κουνούπι παίρνει ένα γεύμα αίματος από ένα προστατευόμενο άτομο, αυτά τα αντισώματα εμποδίζουν το παράσιτο από την ολοκλήρωση της ανάπτυξης του στο κουνούπι. Άλλα υποψήφια εμβόλια, τα οποία στοχεύουν το στάδιο αίματος του κύκλου ζωής του παρασίτου, ήταν ανεπαρκή από μόνα τους. Για παράδειγμα, το SPf66 δοκιμάστηκε εκτενώς σε ενδημικές περιοχές στη δεκαετία του '90, αλλά κλινικές δοκιμές έδειξαν ότι ήταν ανεπαρκώς αποτελεσματικό. Αρκετά πιθανά εμβόλια που στοχεύουν το προ-ερυθροκυτταρικό στάδιο του κύκλου ζωής του παρασίτου αναπτύσσονται, με το RTS,S ως κορυφαίο υποψήφιο που αναμένεται να λάβει άδεια το 2015. Μια εταιρεία βιοτεχνολογίας των ΗΠΑ, η "Sanaria", αναπτύσσει ένα προ-ερυθροκυτταρικό εξασθενημένο εμβόλιο το οποίο ονομάζεται PfSPZ και χρησιμοποιεί ολόκληρους σποροζωΐτες για να προκαλέσει ανοσολογική απόκριση. Το 2006, η Συμβουλευτική Επιτροπή για τα Εμβόλια κατά της Ελονοσίας με τον ΠΟΥ σκιαγράφησε ένα "Χάρτη Πορείας της Τεχνολογίας των Εμβολίων για την Ελονοσία" που έχει ως έναν κύριο στόχο του να «αναπτύξουν και να κατοχυρώσουν ένα εμβόλιο κατά της ελονοσίας πρώτης γενιάς το οποίο έχει μια προστατευτική αποτελεσματικότητα άνω του 50% έναντι της σοβαρής ασθένειας και του θανάτου και διαρκεί περισσότερο από ένα χρόνο» μέχρι το 2015.
Παράσιτα της ελονοσίας περιλαμβάνουν "apicoplasts", οργανίδια που βρίσκονται συνήθως στα φυτά, πλήρης, με τα δικά τους γονιδιώματα. Αυτά πιστεύεται ότι προήλθαν μέσω της ενδοσυμβίωσης των φυκών και διαδραματίζουν καθοριστικό ρόλο σε διάφορες πτυχές του μεταβολισμού του παρασίτου, όπως βιοσύνθεση των λιπαρών οξέων. Πάνω από 400 πρωτεΐνες έχουν βρεθεί ότι παράγονται από τα "apicoplasts" και αυτές τώρα διερευνώνται ως πιθανοί στόχοι για νέα φάρμακα κατά της ελονοσίας .
Με την έναρξη των ανθεκτικών στα φάρμακα παρασίτων Plasmodium, νέες στρατηγικές αναπτύσσονται για την καταπολέμηση της ευρέως διαδεδομένης ασθένειας. Μια τέτοια προσέγγιση έγκειται στην εισαγωγή των συνθετικών προϊόντων προσθήκης  πυριδοξάλ –αμινικού οξέος, τα οποία λαμβάνονται από το παράσιτο και τελικά επηρεάζουν την ικανότητά του να δημιουργεί αρκετές βιταμίνες Β. Τα ανθελονοσιακά φάρμακα που χρησιμοποιούν σύμπλοκα με βάση τα συνθετικά μέταλλα προσελκύουν το ερευνητικό ενδιαφέρον.
Μια μη χημική στρατηγική ελέγχου φορέα περιλαμβάνει γενετική τροποποίηση των κουνουπιών που μεταφέρουν την ελονοσία. Η πρόοδος στην τεχνολογία της γενετικής μηχανικής καθιστά δυνατή την εισαγωγή ξένου DNA στο γονιδίωμα των κουνουπιών, με αποτέλεσμα είτε τη μείωση της διάρκειας ζωής του κουνουπιού, είτε την ανθεκτικότητά του στο παράσιτο της ελονοσίας. Η τεχνική στείρων εντόμων αποτελεί μια μέθοδο γενετικού ελέγχου, σύμφωνα με την οποία ένας μεγάλος αριθμός στείρων αρσενικών κουνουπιών εκτρέφονται και απελευθερώνονται. Έτσι το ζευγάρωμα με τα άγρια ​​θηλυκά μειώνει τον άγριο πληθυσμό της επόμενης γενιάς και επαναλήψεις της μεθόδου οδηγούν τελικά στην εξάλειψη του πληθυσμού-στόχου.
Η γονιδιωματική έχει κεντρική σημασία στην ελονοσία. Με την αλληλούχιση του γονιδιώματος του "Ρ." "falciparum," ενός από τους φορείς του "Anopheles gambiae," και την αλληλούχιση του ανθρώπινου γονιδιώματος έγινε δυνατή η μελέτη της γενετικής και των τριών οργανισμών του κύκλου ζωής της ελονοσίας. Μία άλλη νέα εφαρμογή της γενετικής τεχνολογίας είναι η ικανότητα παραγωγής γενετικά τροποποιημένων κουνουπιών, τα οποία δεν μεταδίδουν την ελονοσία, επιτρέποντας έτσι τον πιθανό περιορισμό της μετάδοσης της ελονοσίας με βιολογικές μεθόδους.
Άλλα ζώα.
Σχεδόν 200 παρασιτικά είδη Πλασμωδίου έχουν εντοπιστεί ότι μολύνουν πουλιά, ερπετά, και άλλα θηλαστικά, και περίπου 30 είδη φυσικά μολύνουν μη-ανθρώπινα πρωτεύοντα. Ορισμένοι παράσιτα της ελονοσίας που επηρεάζουν μη-ανθρώπινα πρωτεύοντα χρησιμεύουν ως οργανισμοί-μοντέλα για τα ανθρώπινα παράσιτα της ελονοσίας, όπως το "Ρ. coatneyi" (ένα μοντέλο για το "P. falciparum") και το "Ρ. cynomolgi" ("P. vivax"). Οι διαγνωστικές τεχνικές που χρησιμοποιούνται για την ανίχνευση παρασίτων στα μη-ανθρώπινα πρωτεύοντα είναι παρόμοιες με εκείνες που χρησιμοποιούνται στον άνθρωπο. Παράσιτα ελονοσίας που μολύνουν τρωκτικά χρησιμοποιούνται ευρέως ως μοντέλα στον τομέα της έρευνας, όπως το "Ρ. berghei". Η γριπώδης ελονοσία πλήττει κυρίως είδη της τάξης των σπουργιτιών και αποτελεί μια σημαντική απειλή για τα πουλιά της Χαβάης, των Γκαλαπάγκος και άλλων αρχιπελάγων. Το παράσιτο "Ρ. relictum" είναι γνωστό ότι συμβάλλει στον περιορισμό της διανομής και της αφθονίας των ενδημικών πτηνών της Χαβάης. Η υπερθέρμανση του πλανήτη αναμένεται να αυξήσει τον επιπολασμό και την παγκόσμια διανομή της γρίπης των ελονοσία, καθώς οι υψηλές θερμοκρασίες παρέχουν ιδανικές συνθήκες για την αναπαραγωγή του παρασίτου.

</doc>
<doc id="47840" url="https://el.wikipedia.org/wiki?curid=47840" title="Αλέξανδρος Τυρναβίτης">
Αλέξανδρος Τυρναβίτης

Ο Αλέξανδρος Τυρναβίτης (1711 – 25 Νοεμβρίου 1761) ήταν Δάσκαλος του Γένους που γεννήθηκε το 1711 στον Τύρναβο. Μορφώθηκε υπό Ιωαννιτών δασκάλων και δίδασκε στη σχολή που ίδρυσε στην πατρίδα του ο Μητροπολίτης Λαρίσης Παρθένιος. Αργότερα προσκλήθηκε στη σχολή του Βουκουρεστίου, όπου και δίδαξε μέχρι του θανάτου του στις 25 Νοεμβρίου 1761.
Ο Τυρναβίτης έγραψε, σε αντίρρηση συγγραφής του θεολόγου Αλοϋσίου Ανδρούτζη από την Κύπρο, έργο από 150 φύλλα, που σώζεται ανέκδοτο στην Εθνική Βιβλιοθήκη της Ελλάδας, με τον τίτλο «"Του σοφωτάτου διδασκάλου κυρίου Αλεξάνδρου του εκ Τυρνάβου Λαρίσης, γυμνασιάρχου του εν Δακία ελληνομουσείου αντίρρησις, προς Αλοϋσιον Ανδρούτζην, Κύπριον λατινόφρονα, περί εκπορεύσεως του Αγίου Πνεύματος"».

</doc>
<doc id="47845" url="https://el.wikipedia.org/wiki?curid=47845" title="Ιωάννης Δημητριάδης-Πέζαρος">
Ιωάννης Δημητριάδης-Πέζαρος

Ο επιφανής του Γένους Δάσκαλος Ιωάννης Δημητριάδης-Πέζαρος έδρασε στον Τύρναβο το 18ο αιώνα. Αρχικά εκπαιδεύτηκε στη σχολή που άκμαζε στην πατρίδα του, κατόπιν στα Γιάννινα και στη συνέχεια στο Άγιο Όρος, όπου και παρακολούθησε μαθήματα της νεότερης φιλοσοφίας. Από εκεί πήγε και δίδαξε, έπειτα από σχετική πρόσκληση, στην Τσαριτσάνη και το 1776 στο Λιβάδι.
Μετά δίδαξε στην περιώνυμη Σχολή του Τυρνάβου κατά την περίοδο από το 1782 μέχρι 1806. Στον Τύρναβο ο Πέζαρος χειροτονήθηκε ιερέας το 1790 και τιμήθηκε με το εκκλησιαστικό οφφίκιο του οικονόμου. Μαθητές του υπήρξαν διαπρεπείς λόγιοι, μεταξύ των οποίων και ο Κωνσταντίνος Κούμας.
Στον Τύρναβο διατηρούσε κοινόβιο για ξένους και φτωχούς μαθητές. Με λιτότητα και οικονομία, χωρίς να λείπουν τα αναγκαία, συζούσαν πάντα δέκα μέχρι δεκαπέντε ξένοι μαθητές. Από το πρωί μέχρι το βράδυ δίδασκε σ' όλες τις τάξεις, που πολλές φορές ανέρχονταν σε επτά. Εξαίρετος ήταν ο χαρακτήρας του, καθώς και ο τρόπος διδασκαλίας του. Η προσωπικότητα του σχολάρχη του Τυρνάβου εκθειάζεται και από πολλούς αξιόλογους λογίους σε επιστολές τους, στις οποίες επισημαίνεται το μέγεθος της ακτινοβολίας του μεγάλου τυρναβίτη δασκάλου.

</doc>
<doc id="47846" url="https://el.wikipedia.org/wiki?curid=47846" title="Επαρχία Αποκορώνου">
Επαρχία Αποκορώνου

Η Επαρχία Αποκορώνου, γνωστή απλά ως Αποκόρωνας, ήταν επαρχία στα ανατολικά του Νομού Χανίων της Κρήτης μέχρι το 1997, οπότε και καταργήθηκε ο θεσμός των επαρχιών στην Ελλάδα με το σχέδιο Καποδίστριας. Ήταν η μικρότερη σε έκταση από τις πέντε επαρχίες του Νομού καλύπτοντας 343 τ.χλμ., κυρίως ορεινό έδαφος και κατά το μεγαλύτερο μέρος καλλιεργήσιμο με βοσκότοπους και δάση. 
Τα όρια της επαρχίας προς τα δυτικά ορίζουν τα υψώματα της Μαλάξας και των Κεραμειών, προς νότο ο ορεινός όγκος των Λευκών Ορέων, προς τα ανατολικά ο ποταμός Μουσέλας και προς βορρά το Κρητικό Πέλαγος (για την ακρίβεια ο Κόλπος Αλμυρού και ο Κόλπος Σούδας). Διοικητικά, δυτικά του Αποκόρωνα βρίσκεται η επαρχία Κυδωνίας, νότια η επαρχία Σφακίων και ανατολικά ο Νομός Ρεθύμνης. 
Η επαρχία αναφέρεται πρώτη φορά στον Στράβωνα, όπου αναφέρεται ως "Ιπποκορώνιον". Ο πληθυσμός της επαρχίας συμμετείχε ενεργά σε όλες τις κινητοποιήσεις και επαναστάσεις των χριστιανών κατά τον 19ο αιώνα, ενώ από αυτήν ξεκίνησε η Κρητική Επανάσταση 1895-1898, η πρώτη φάση της οποίας είναι γνωστή ως Μεταπολιτευτική Επανάσταση. 
Ιστορική έδρα της επαρχίας είναι ο Βάμος, χωριό που αναφέρεται αρκετές φορές σε μητρώα και απογραφές της Βενετοκρατίας (1212-1646), αλλά εκτιμάται ότι θεμελιώθηκε κατά την περίοδο της Αραβοκρατίας (8ος-10ος αι.). Πέρα από έδρα της επαρχίας, ο Βάμος έγινε έδρα και του Νομού Σφακίων το 1867, καθεστώς που διατήρησε μέχρι την κατάργηση του Νομού το 1915. 
Από το 1920 μέχρι τον Β΄ Παγκόσμιος πόλεμο ο πληθυσμός της επαρχίας αυτής παρουσίαζε συνεχή αύξηση και στη συνέχεια ακολούθησε η μείωση. Το 1971 αριθμούσε 13.330 κατοίκους και το 1981 μειώθηκε στους 11.972. Την εποχή της ένωσης της Κρήτης με την Ελλάδα (1913) η επαρχία Αποκορώνου περιελάμβανε 31 δήμους. Μετά την κατάργηση του Νομού Σφακίων, η επαρχία υπάχθηκε στο Νομό Χανίων και οι δήμοι της μετατράπηκαν σε κοινότητες. Μέχρι τελευταία η επαρχία Αποκορώνου περιελάμβανε, εκτός των δήμων, 34 κοινότητες και 70 οικισμούς.
Στην επαρχία Αποκορώνου ανήκαν οι εξής δήμοι: Κρυονερίδας, Φρε, Αρμένων (Χανίων), Βάμου, Γεωργιουπόλεως και η κοινότητα Ασή Γωνιάς

</doc>
<doc id="47848" url="https://el.wikipedia.org/wiki?curid=47848" title="Πανούτσος Νοταράς">
Πανούτσος Νοταράς

Ο Πανούτσος Νοταράς (31 Μαρτίου 1752 - 18 Ιανουαρίου 1849) ήταν Έλληνας πολιτικός. Η έναρξη του κοινοβουλευτικού βίου στην Ελλάδα, το 1843, συνδέθηκε με το όνομα του πρώτου προέδρου της Βουλής, του Πανούτσου Νοταρά. Μετά από την Επανάσταση της 3ης Σεπτεμβρίου, σχηματίστηκε νέα κυβέρνηση υπό τον Ανδρέα Μεταξά και προκηρύχθηκαν εκλογές για τον Οκτώβριο του 1843. Η νέα Εθνική Συνέλευση επιφορτίστηκε και με το καθήκον να καταρτίσει το πρώτο μετεπαναστατικό Σύνταγμα της χώρας. Στις 8 Νοεμβρίου 1843 ξεκίνησαν οι εργασίες της Εθνικής Συνέλευσης υπό την προεδρία του γηραιότερου μέλους του Σώματος, δηλαδή του Κορίνθιου αγωνιστή Πανούτσου Νοταρά, ηλικίας 91 ετών τότε. Στις 18 Νοεμβρίου, ο Νοταράς εξελέγη και οριστικά πρόεδρος του Σώματος με την συντριπτική πλειοψηφία των 216 ψήφων.
Βιογραφικό.
Πρόσωπο καθολικής αποδοχής, ο Πανούτσος Νοταράς είχε διακριθεί για τη μεγάλη του προσφορά στα κοινά. Γόνος μεγάλης οικογένειας με ρίζες στο Βυζάντιο, γεννήθηκε το 1740 ή το 1752 στα Τρίκαλα της Κορινθίας και έλαβε κλασική παιδεία. Πατέρας του ήταν ο Σπυρίδων Νοταράς.
Ο Νοταράς ανέπτυξε έντονη δράση για την απελευθέρωση του έθνους και την ανάπτυξη των δημοκρατικών θεσμών. Πήρε μέρος στην εξέγερση του 1770 (τα λεγόμενα «ορλωφικά»). Μυήθηκε στη Φιλική Εταιρεία το 1818 και, παρά τις αρχικές επιφυλάξεις του, πήρε ενεργό μέρος στην Επανάσταση του 1821. Εξελέγη πληρεξούσιος στην Α' Εθνοσυνέλευση της Επιδαύρου και υπηρέτησε ως μέλος της 12μελούς Επιτροπής που ψήφισε, την 1η Ιανουαρίου 1822, το πρώτο Προσωρινό πολίτευμα της Ελλάδος, το οποίο χαρακτηριζόταν από φιλελεύθερες ιδέες. Αφού υπηρέτησε ως μινίστρος (υπουργός) της Οικονομίας, το 1822, μετείχε στη Β΄ Εθνοσυνέλευση του 1823. Διετέλεσε πρόεδρος της Γ΄ Εθνοσυνέλευσης το 1826, ενώ υπηρέτησε ως πρόεδρος και της Εθνικής Συνέλευσης της Πρόνοιας του Ναυπλίου, το 1832, η οποία επικύρωσε την εκλογή του Όθωνα ως βασιλιά της Ελλάδας. 
Η ανάδειξή του στην προεδρία της Εθνικής Συνέλευσης του 1843-1844 (που άρχισε στις 8 Νοεμβρίου 1843) αντανακλούσε το αυξημένο κύρος του και την ευρύτερη αποδοχή που απολάμβανε μετά από μία μακρά θητεία στα κοινά και ιδιαίτερα στις Εθνοσυνελεύσεις της Επανάστασης. Η Εθνική Συνέλευση κατάρτισε το πρώτο μετεπαναστατικό Σύνταγμα του 1844, το οποίο καθιέρωσε τη Συνταγματική μοναρχία. Στις 18 Μαρτίου 1844, αφού ολοκληρώθηκε η ψήφιση του Συντάγματος, κλήθηκε ο Όθων και ορκίσθηκε ότι θα το τηρεί. Ήταν τα πρώτα βήματα της χώρας στον κοινοβουλευτισμό και τη συνταγματική τάξη. 
Στις 18 Μαρτίου 1844, ο Νοταράς τιμήθηκε για τις υπηρεσίες του προς την πατρίδα με τον Μεγαλόσταυρο. Ο θάνατός του διαψεύστηκε στη Βουλή αρχικά και αποδόθηκε ως απλή λιποθυμία, αλλά επιβεβαιώθηκε στη συνεδρίαση της 22ας Ιανουαρίου του 1849. Ο αιωνόβιος πολιτικός πέθανε ημέρα Τρίτη, στις 18 Ιανουαρίου 1849.

</doc>
<doc id="47851" url="https://el.wikipedia.org/wiki?curid=47851" title="Βιολογική καλλιέργεια">
Βιολογική καλλιέργεια

Η Βιολογική Καλλιέργεια είναι μια μέθοδος καλλιέργειας η οποία ελαχιστοποιεί ή αποφεύγει πλήρως τη χρήση συνθετικών λιπασμάτων και ζιζανιοκτόνων, ρυθμιστών ανάπτυξης των φυτών, ορμονών καθώς και πρόσθετων ουσιών στις ζωοτροφές. Οι βιολογικοί καλλιεργητές βασίζονται σε αμειψισπορά (εναλλαγή φυτών για συγκομιδή), υπολείμματα συγκομιδών, αγρανάπαυση, ζωικά λιπάσματα (κοπριά) και μηχανική καλλιέργεια για τη διατήρηση της παραγωγικότητας του χώματος, τον εμπλουτισμό του με θρεπτικές ουσίες για τα φυτά καθώς και για τον έλεγχο των ζιζανίων, εντόμων και παράσιτων.
Η Βιολογική Καλλιέργεια συχνά συνδέεται με την υποστήριξη αρχών πέρα από την καλλιέργεια, όπως το Δίκαιο Εμπόριο ("Fair Trade") και τη διαχείριση του περιβάλλοντος.
Με μια ματιά.
Η Βιολογική Καλλιέργεια απορρίπτει τη χρήση συνθετικών χημικών ουσιών, όπως τα συνθετικά ζιζανιοκτόνα, λιπάσματα, φυτοφάρμακα και γενετικά τροποποιημένους οργανισμούς (Γ.Τ.Ο.). Σε μερικές χώρες, κυρίως στην Ευρώπη, η βιολογική καλλιέργεια ορίζεται και από το νόμο, ώστε η εμπορική χρήση του όρου «Βιολογικό» να υπόκειται σε έλεγχο από την κυβέρνηση και το κράτος. Κάποιο είδος «διαπίστευσης» προσφέρεται στους αγρότες έναντι αμοιβής, καθιστώντας παράνομη την πώληση προϊόντων με τον τίτλο «Βιολογικό» χωρίς αυτή τη διαπίστευση.
Υποκατηγορίες.
Στη βιολογική καλλιέργεια, ανήκει και η βιοδυναμική καλλιέργεια που βασίζεται στις εσωτερικές διδασκαλίες του Ρούντολφ Στάινερ ("Rudolf Steiner"). Ο Ιάπωνας αγρότης Μασανόμπου Φουκουόκα εφηύρε ένα σύστημα το οποίο αποκάλεσε Φυσική Καλλιέργεια.
Ζητήματα.
Φυτοφάρμακα.
Το κύριο ζήτημα της Βιολογικής Καλλιέργειας είναι η αντικατάσταση συνθετικών χημικών ουσιών με άλλες που βρίσκονται στη φύση. Αντί συνθετικών φυτοφαρμάκων χρησιμοποιούνται οργανικά φυτοφάρμακα όπως για παράδειγμα το πύρεθρο και η ροτενόνη. Οι βιολογικοί καλλιεργητές υποστηρίζουν ότι οι συγκεκριμένες οργανικές ουσίες είναι βιοδιασπώμενες και άρα δεν μένουν στο τελικό προϊόν. Αντίθετα υποστηρίζουν, έχοντας στα χέρια τους έρευνες ανεξάρτητων επιστημόνων, ότι πολλά από τα συνθετικά χημικά παραμένουν αδιάσπαστα στην τροφική αλυσίδα μέχρι τον τελικό καταναλωτή, που είναι ο άνθρωπος. Χαρακτηριστικό παράδειγμα εντομοκτόνου που περνά στην τροφική αλυσίδα αποτελεί το DDT. Οι μεγάλες εταιρίες της αγροβιομηχανίας πραγματοποιούν δικές τους έρευνες που αποδεικνύουν το αντίθετο.
Γενετικά Τροποποιημένοι Οργανισμοί.
Στην Ευρωπαϊκή Ένωση ο νόμος προβλέπει την υποχρεωτική αναγραφή «Γενετικά Τροποποιημένο» σε προϊόντα που περιέχουν έως 0,9% Γ.Τ.Ο. Το κίνημα της Βιολογικής Καλλιέργειας υποστηρίζει ότι ο κανονισμός αυτός δεν τηρείται και αντιδρά έντονα. Πρόσφατα στην Ελλάδα αποκαλύφθηκε και δημιούργησε σκάνδαλο η μη-αναγραφή αυτής της ένδειξης σε προϊόντα Γ.Τ. ρυζιού που προέρχονται από τις ΗΠΑ (εταιρία BALI). Στην χώρα μας γεωργοί που υποστηρίζουν την βιολογική καλλιέργεια άσκησαν και ασκούν έντονες πιέσεις για την απαγόρευση των Γ.Τ.Ο. Αυτή τη στιγμή, η καλλιέργεια Γ.Τ.Ο. απαγορεύεται από το νόμο.
Η βιολογική καλλιέργεια απορρίπτει τους Γ.Τ.Ο. και στέκεται εχθρικά απέναντί τους καθώς και στις εταιρίες που τους κατασκευάζουν. Υποστηρίζει ότι το μεγαλύτερο μέρος της ανθρωπότητας δεν έχει ενημερωθεί για τους κινδύνους που κρύβουν η Γενετική Μηχανική και τα μεταλλαγμένα προϊόντα στην υγεία του ανθρώπου, των φυτών και των υπόλοιπων ζώων. Οι μεγάλες εταιρίες της Αγροβιομηχανίας πραγματοποιούν συνεχώς παρόμοιες μελέτες που, όμως, δείχνουν το αντίθετο. Οι υποστηρικτές της βιολογικής καλλιέργειας αμφισβητούν τις διαβεβαιώσεις των εταιριών, όπως με το ζήτημα της διασταύρωσης γενετικού υλικού, την οποία αρχικά δεν την αποδέχονταν οι εταιρίες.
Γενετική Διασταύρωση.
Γενετική διασταύρωση (ή μόλυνση) είναι η διαφαινόμενη διαδικασία όπου μη-Γ.Τ. φυτά διασταυρώνονται με Γ.Τ. φυτά που καλλιεργούνται σε κοντινά χωράφια ή την ευρύτερη βιοπεριοχή, επιμολύνοντας το γενετικό υλικό τους. Αυτή τη στιγμή πραγματοποιούνται μελέτες πάνω στο τρόπο και στη διαδικασία που συμβαίνει αυτό, αφού ολόκληρη η διαδικασία είναι ακόμη άγνωστη.
Το ζήτημα προέκυψε αρχικά στον Καναδά, έπειτα από αγωγή αποζημίωσης για χρήση Γ.Τ. προϊόντων κατοχυρωμένων με δίπλωμα ευρεσιτεχνίας της εταιρίας Μονσάντο κατά του Καναδού αγρότη Percy Schmeiser, το 1997. Η εταιρία υποστήριξε ότι βρέθηκαν ίχνη Γ.Τ.Ο. στη σοδειά του και ότι είχε χρησιμοποιήσει τους Γ.Τ. σπόρους της χωρίς να έχει λάβει άδεια εκμετάλλευσης από την εταιρεία, που ήταν κάτοχος του διπλώματος ευρεσιτεχνίας στους συγκεκριμένους σπόρους. Ο αγρότης αρνήθηκε κατηγορηματικά ότι κάτι τέτοιο συνέβη εν γνώσει του και υπέδειξε τα διπλανά χωράφια καλλιεργημένα με Γ.Τ. φυτά ή το δρόμο δίπλα στο χωράφι του όπου περνούσαν φορτηγά μεταφέροντας Γ.Τ. σοδειές ως τις δύο πιο πιθανές αιτίες της γενετικής διασταύρωσης. Η περίπτωση έφθασε μέχρι το ανώτατο δικαστήριο, το οποίο τελικά δέχθηκε ευθύνη του αγρότη. Η μαχητικότητα του Schmeiser ενάντια στην πολυεθνική εταιρία τον έκανε είδωλο του κινήματος της Βιολογικής Καλλιέργειας.
Πρόσφατες έρευνες απέδειξαν ότι η γενετική διασταύρωση είναι αναπόφευκτη αν Γ.Τ. φυτά και μη-Γ.Τ. καλλιεργούνται στην ίδια βιοπεριοχή και ότι η απόσταση που μπορεί να ταξιδέψει το γενετικό υλικό μπορεί να φτάσει μέχρι και τα 21 χλμ. μέσω της γύρης και του αέρα.
Τεχνολογία: Εξολοθρευτής.
Η εταιρία Μονσάντο πρώτη δημιούργησε ένα στείρο σπόρο, που δεν παράγει γύρη και άρα δεν μπορεί να παράγει νέους σπόρους. Η εταιρία υποστήριξε ότι κατά αυτό τον τρόπο θα μειώσει τη γενετική διασταύρωση και την γενετική μόλυνση. Ο σπόρος εξολοθρευτής, όμως, έδωσε την αφορμή στους υποστηρικτές της βιολογικής καλλιέργειας, οικοακτιβιστές, κ.α. να οργανώσουν μία κατά μέτωπο επίθεση ενάντια στην εταιρία. Αιτία το ότι κατά αυτό τον τρόπο ο αγρότης θα αναγκάζεται αντί να χρησιμοποιεί σπόρο που παράγει η σοδειά του για να φυτέψει νέα φυτά, όπως γινόταν από την ανακάλυψη της γεωργίας έως σήμερα, να αγοράζει νέο σπόρο από την εταιρία που έχει την πατέντα. Έτσι, φτωχοί αγρότες από χώρες σαν την Ινδία θα καταστρεφόντουσαν οικονομικά, αν έπρεπε να αγοράζουν κάθε χρόνο σπόρο από την εταιρία. Η πολυεθνική Μονσάντο, προσφάτως, ανακοίνωσε ότι εγκαταλείπει την τεχνολογία Εξολοθρευτής.
Πιστοποίηση.
Η πιστοποίηση βιολογικών προιόντων είναι απαραίτητη, μέσα από το νόμο, για τη χρήση του όρου «βιολογικό». Την πιστοποίηση την εφαρμόζουν νομικά πρόσωπα ιδιωτικού δικαίου τα οποία ονομάζονται «Πιστοποιητικοί Οργανισμοί» και υπόκεινται στο Υπουργείο Γεωργίας, έναντι αμοιβής. Το ζήτημα της πιστοποίησης έχει προκαλέσει πολλές συζητήσεις στους κόλπους των βιολογικών καλλιεργητών. Πολλοί πιστεύουν ότι, με τη δημιουργία αυτού του προτύπου, προστατεύεται και ελέγχεται το τελικό προϊόν. Όμως, εκφράζονται φόβοι και ασκείται κριτική από κάποιους άλλους. Επειδή την πιστοποίηση την κάνουν ιδιωτικοί οργανισμοί θέτουν το εξής ερώτημα: «Πώς είναι δυνατόν να διασφαλιστεί η ποιότητα στο πρότυπο όταν δίνει τις πιστοποιήσεις μια ιδιωτική εταιρία, δηλαδή ένας οργανισμός που οφείλει να έχει κέρδος; Μήπως το κερδοσκοπικό κίνητρο που έχει κάθε εταιρία οδηγήσει στον εκφυλισμό της ποιότητας αντί στην εξασφάλισή του;» Μια άλλη κριτική που ασκείται είναι ότι μέσα από το χρηματικό αντίτιμο, που απαιτείται για την απόκτηση της πιστοποίησης, αυξάνει περισσότερο η τιμή των βιολογικών προϊόντων.
Μέλλον.
Η παραγωγή και η κατανάλωση βιολογικών προϊόντων αυξάνει συνεχώς σε όλες τις χώρες του δυτικού κόσμου. Ειδικά στην Ευρώπη έχει παρατηρηθεί μια πολύ απότομη αύξηση στην κατανάλωση προϊόντων βιολογικής καλλιέργειας. Αλλά και στις ΗΠΑ τα έσοδα των πωλήσεων από προϊόντα βιολογικής καλλιέργειας αυξήθηκαν από 1 δις δολάρια το 1994, σε 13 δισ. δολάρια το 2002. Έχουν, επίσης, αναπτυχθεί κινήματα και σε «αναπτυσσόμενες» χώρες όπως η Ινδία. Στην Ελλάδα έχει καθιερωθεί σε μερικές πόλεις ο θεσμός της «λαϊκής αγοράς βιολογικών προϊόντων» παράλληλα με τις παραδοσιακές λαϊκές αγορές.
Όμως πολλοί άνθρωποι αναγνωρίζουν ότι η βιολογική καλλιέργεια, έπειτα από 30 χρόνια ύπαρξης, βρίσκεται αυτό το καιρό σε ένα κρίσιμο κομβικό σημείο: Παρόλη την ανάπτυξη της αγοράς βιολογικών προϊόντων την τελευταία δεκαετία, το μέλλον των μικρών και αυτόνομων αγροτών (βιολογικών ή μη) βρίσκεται σε κίνδυνο. Οι δομές υποστήριξης των μικρών αγροτών έχουν αρχίσει να αποδυναμώνονται σχεδόν σε όλες τις ανεπτυγμένες χώρες. Αντίθετα υποστηρίζονται συστήματα παραγωγής μεγάλου αριθμού προϊόντων, μέσα από μεγάλες εκτάσεις ή/και εργοστασιακή γεωργική ή κτηνοτροφική παραγωγή. Αυτό που ξέρουμε σήμερα ως «βιολογική καλλιέργεια» μπορεί να αλλάξει δραματικά μέσα στα επόμενα χρόνια.

</doc>
<doc id="47855" url="https://el.wikipedia.org/wiki?curid=47855" title="Μπραμ Στόκερ">
Μπραμ Στόκερ

Ο Αβραάμ "Μπραμ" Στόκερ ("Abraham "Bram" Stoker", 8 Νοεμβρίου 1847-20 Απρίλιου 1912) ήταν Ιρλανδός συγγραφέας τρόμου.
Βιογραφία.
Ο Στόκερ γεννήθηκε στις 8 Νοεμβρίου του 1847 στο Κλοντάρφ της Ιρλανδίας. Γονείς του ήταν ο Αβραάμ Στόκερ (1799-1876) και η Σάρλοτ Ματίλντα Μπλέικ Θόρνλεϋ (1818-1901), οι οποίοι παντρεύτηκαν το 1844.
Το 1878 έγραφε κριτικές θεάτρων στην εφημερίδα "The Dublin Mail", που ο ιδιοκτήτης της ήταν ο συγγραφέας τρόμου Τζόσεφ Σέρινταν λε Φανού.
Το 1878 παντρεύτηκε την Φλόρενς Μπάλκομπ, που ήταν πρώην σύζυγος του Όσκαρ Ουάιλντ. Το ζευγάρι μετακόμισε στο Λονδίνο, όπου ο Στόκερ έγινε για 27 χρόνια διευθυντής επιχειρήσεων του Θεάτρου Λυσόμ, ιδιοκτησία του Άγγλου ηθοποιού και φίλου του Στόκερ, Χένρι Ίρβινγκ. Ο Στόκερ απέκτησε ένα παιδί, τον Ίρβινγκ Νοέλ Στόκερ, που γεννήθηκε στις 31 Δεκεμβρίου το 1879.
Ο Στόκερ απεβίωσε στις 20 Απριλίου του 1912 στο Λονδίνο της Αγγλίας.
Εργογραφία.
Ο Μπραμ Στόκερ είναι πιο γνωστός για τη συγγραφή του διάσημου μυθιστορήματος τρόμου "Δράκουλας". Ο Στόκερ, για να γράψει το "Δράκουλας", εμπνεύστηκε από έργα των Έμιλι Γκέραρντ ("Transylvania Superstitions"), Τζον Γουίλιαμ Πολιντόρι ("The Vampyre") και Τζόσεφ Σέρινταν λε Φανού ("Carmilla"). Άλλα του έργα είναι:

</doc>
<doc id="47858" url="https://el.wikipedia.org/wiki?curid=47858" title="Πατριάρχης Δημήτριος Α΄">
Πατριάρχης Δημήτριος Α΄



</doc>
<doc id="47859" url="https://el.wikipedia.org/wiki?curid=47859" title="Χάρακας Ηρακλείου">
Χάρακας Ηρακλείου

Ο Χάρακας είναι ημιορεινή κωμόπολη και έδρα ομώνυμης Κοινότητος του Δήμου Αρχανών-Αστερουσίων στην Περιφεριακή Ενότητα Ηρακλείου της Κρήτης. Ανήκε στην Επαρχία Μονοφατσίου. Βρίσκεται 50 χιλιόμετρα νότια της πόλης του Ηρακλείου, στους πρόποδες των Αστερουσίων. 
Οι κάτοικοι ασχολούνται κυρίως με τη γεωργία και την κτηνοτροφία. Το χωριό είναι έδρα Κέντρου Υγείας και Γυμνασίου-Λυκείου, ενώ υπάρχει επίσης ταχυδρομείο και κέντρο επιμόρφωσης. Εορταστικές εκδηλώσεις πραγματοποιούνται στην επέτειο της Μάχης της Κρήτης (20 Μαΐου) και στην εορτή του Αγίου Παντελεήμονος (27 Ιουλίου) που είναι ο πολιούχος του χωριού και ο μεγαλύτερος ναός με τετραώροφο καμπαναριό. Άλλοι ναοί είναι η Αγία Παρασκευή στα ορεινά, η Παναγία στο παλαιό χωριό, ο Άγιος Νεκτάριος στη βόρεια πλευρά και ο Άγιος Ιωάννης, όπου και το κοιμητήριο.
Κοινότητα Χάρακος.
Εκτός από την έδρα της, η Κοινότητα Χάρακος περιλαμβάνει και τους οικισμούς Αγία Φωτιά και Δωράκι. Η απογραφή του 2011 αναφέρει:
Συνολικά η κοινότητα έχει 870 κατοίκους.
Η Κοινότητα εκπροσωπείται από πενταμελές Συμβούλιο με επικεφαλής τον Πρόεδρο κ. Κωνσταντίνο Κρασσά.
Κοινοτάρχες Χάρακος.
Οι κάτωθι εκλέχθηκαν και υπηρέτησαν (ή υπηρετούν) ως Πρόεδροι της Κοινότητος Χάρακος.
Ιστορικά στοιχεία.
Απογραφές.
Η πρώτη μνεία για το χωριό εντοπίζεται σε συμβόλαιο του 1280. Στις ενετικές απογραφές αναφέρεται από τον Μπαρότσι το 1577 στην επαρχία Μονοφατσίου, από τον Καστροφύλακα το 1583. Στον τελευταίο αναφέρονται δύο οικισμοί: "S. Zuane Characa libero", δηλαδή Άγιος Ιωάννης ο Χάρακας ελεύθερος, με 184 κατοίκους και "S. Zuane Characa conditionato" με 59 κατοίκους και από τον Μπασιλικάτα το 1630. Το condition ήταν κατάστιχο στο οποίο ήσαν εγγεγραμμένα λεπτομερώς τα κτήματα των πολιτών. Στην οθωμανική απογραφή του 1671, αναφέρεται με 82 χαράτσα, ενώ στην αιγυπτιακή του 1834, τον βρίσκουμε να έχει 25 οικογένειες Χριστιανών και 10 Τούρκων. Το 1881, αναφέρεται ως Χάρακας και αποτελεί την έδρα ομώνυμου Δήμου με 321 Χριστιανούς και 17 Τούρκους κατοίκους. Από το 1928 αποτελεί κοινότητα, μέχρι την εφαρμογή του Σχεδίου Καποδίστριας.
Το 1583 αναφέρεται στον Καστροφύλακα και το "Dhorachi" με 192 κατοίκους και η Αγία Φωτιά με το όνομα "Santa Lucia" , δηλαδή Αγία Φωτεινή, και με πληθυσμό 53 κατοίκους την ίδια χρονιά. Το όνομα του οικισμού οφείλεται στον παλιό ναό της Αγίας Φωτεινής, στο νότιο τοίχο του οποίου διατηρούνται τοιχογραφίες αρχαϊκής τεχνοτροπίας. Στο Χάρακα αναφέρεται από την απογραφή του 1881 και ύστερα, όπως και το Δωράκι. To 1881 ο Χάρακας είχε 321 Χριστιανούς κατοίκους και 17 Τούρκους.
Πορεία πληθυσμού σύμφωνα με τις απογραφές:
Ονομασία.
Το ενετικό όνομα του χωριού ήταν Άγιος Ιωάννης, αλλά μετονομάστηκε σε Χάρακα επειδή στα δυτικά του χωριού υπάρχει μεγάλος βράχος, ύψους 35 μέτρων και πλάτους 60 περίπου ("χαράκι"), όπου υπάρχει εκκλησία (ο Αφέντης Χριστός) και κάστρο ενετικής εποχής. Σύμφωνα με το RaulinΟ βράχος είναι προσπελάσιμος μόνο από τα ανατολικά. Πρόκειται για μονολιθικό ύψωμα.

</doc>
<doc id="47861" url="https://el.wikipedia.org/wiki?curid=47861" title="Άλφρεντ Μοϊσιού">
Άλφρεντ Μοϊσιού



</doc>
<doc id="47862" url="https://el.wikipedia.org/wiki?curid=47862" title="Άλφρεντ Μοϊσίου">
Άλφρεντ Μοϊσίου



</doc>
<doc id="47863" url="https://el.wikipedia.org/wiki?curid=47863" title="Ακουστική χώρων">
Ακουστική χώρων

Η ακουστική χώρων ή αρχιτεκτονική ακουστική είναι η εφαρμοσμένη επιστήμη που ασχολείται με τη μελέτη και συμπεριφορά του ήχου σε διάφορους κλειστούς χώρους και την αλληλεπίδραση με τα διάφορα αντικείμενα στο εσωτερικό των χώρων αυτών (αίθουσες συναυλιών, αμφιθέατρα, θέατρα, κινηματογράφοι, όπερες, studios, ναοί, γραφεία, άλλους εργασιακούς χώρους, ακόμη και απλές κατοικίες), με σκοπό τον έλεγχο του παραγόμενου ηχητικού αποτελέσματος και του επιπέδου θορύβου και αντηχήσεων.
Ειδικό θέμα της ακουστικής χώρων αποτελεί η ηχομόνωση και η ηχοπροστασία από το θόρυβο εγκαταστάσεων σε κλειστούς χώρους, με τους αντίστοιχους κανονισμούς, προδιαγραφές και μεθοδολογία υπολογισμών. Σημαντικό ρόλο στον τομέα αυτό, μεταξύ των άλλων παίζουν οι συντελεστές ηχοαπορρόφησης και οι ηχομoνωτικές ιδιότητες των διαφόρων υλικών.
Η μελέτη της ακουστικής των χώρων γίνεται με διάφορα μοντέλα, π.χ. από τα εμπειρικά μοντέλα των Sabine και Eyring που παρέχουν προσεγγιστικές εκτιμήσεις ακρίβειας οκτάβας, μέχρι την κυματική θεωρία με τους κανονικούς ιδιορυθμούς, τα υπολογιστικά μοντέλα των μεθόδων των πεπερασμένων στοιχείων FEM (Finite Element Method), των συνοριακών στοιχείων BEM (Boundary Element Method) και των πεπερασμένων διαφορών στο πεδίο του χρόνου FDTD (Finite Difference Time Domain) έως και τη γεωμετρική θεωρία διάδοσης με ηχητικές ακτίνες (μέθοδοι ακτίνων, ειδώλων, ακουστικών δεσμών). 
Βιβλιογραφία.
Σάγος Γεώργιος Α., "Ακουστική Χώρων", Εκδόσεις Bookstars-Free Publishing, Αθήνα 2012 ISBN 9786185015251

</doc>
<doc id="47865" url="https://el.wikipedia.org/wiki?curid=47865" title="Αφρικανική Ένωση">
Αφρικανική Ένωση

Η Αφρικανική Ένωση (ΑΕ) είναι ένας οργανισμός που αποτελείται από σχεδόν όλα τα 55 αφρικανικά κράτη (αναγνωρισμένα διεθνώς). Μέλος είναι και η Δυτική Σαχάρα, αλλά δεν αναγνωρίζεται διεθνώς. Έδρα του οργανισμού είναι η Αντίς Αμπέμπα, στην Αιθιοπία. Συστάθηκε το 2001 ως διάδοχος δύο οργανισμών που συγχωνεύτηκαν, της "Αφρικανικής Οικονομικής Κοινότητας" (ΑΟΚ) και του "Οργανισμού Αφρικανικής Ενότητας" (ΟΑΕ).
Απώτερος σκοπός της ΑΕ είναι να αποκτήσει ενιαίο νόμισμα και ενιαία αμυντική δύναμη, όπως και άλλους κρατικούς θεσμούς, συμπεριλαμβανομένου και ενός υπουργικού συμβουλίου για τον ηγέτη της ΑΕ. Σκοπός της ένωσης είναι να συνεισφέρει στη διασφάλιση της δημοκρατίας στην Αφρική, των ανθρωπίνων δικαιωμάτων και μιας βιώσιμης οικονομίας, ιδιαίτερα τερματίζοντας τις ενδοαφρικανικές διαμάχες και δημιουργώντας μια λειτουργική κοινή αγορά.
Μέλη της Αφρικανικής Ένωσης.
Η Αφρικανική Ένωση αποτελείται σήμερα από 55 κράτη-μέλη. Περιλαμβάνει όλα τα κράτη της Αφρικής συμπεριλαμβανομένης της (μερικώς αναγνωρισμένης διεθνώς) Δυτικής Σαχάρας.
Κατά καιρούς, η ιδιότητα ορισμένων κρατών ως μέλη της ένωσης έχει ανασταλεί. Η Μαυριτανία ήταν για 2 χρόνια (2005-07) εκτός Οργανισμού, καθώς έγινε το 2005 πραξικόπημα στη χώρα, επανήλθε αλλά το 2008 η εισδοχή της ανεστάλη ξανά εξαιτίας νέου πραξικοπήματος τον Αύγουστο του 2008, για να επανέλθει ξανά στον οργανισμό το 2009. Η Ερυθραία ανακάλεσε «τους πρεσβευτές της από την Αφρικανική Ένωση» στις 20 Νοεμβρίου 2009. Αυτό συνέβη έπειτα από το κάλεσμα της Αφρικανικής Ένωσης προς το Συμβούλιο Ασφαλείας των Ηνωμένων Εθνών για επιβολή κυρώσεων λόγω της φερόμενης υποστήριξης που παρέχει η Ερυθραία προς τους ισλαμιστές αντάρτες της Σομαλίας. Οι τελευταίοι επιδιώκουν την ανατροπή της προσωρινής και αναγνωρισμένης κυβέρνησης της Σομαλίας. Στις 22 Δεκεμβρίου 2009 το Συμβούλιο Ασφαλείας ενέκρινε το ψήφισμα 1907, με το οποίο επιβλήθηκε εμπάργκο όπλων και ταξιδιωτικές απαγορεύσεις για τους ηγέτες της Ερυθραίας, καθώς επίσης και πάγωμα λογαριασμών για τους αξιωματούχους της. Τελικά, τον Ιανουάριο του 2011, η χώρα απέστειλε εκπρόσωπό της ξανά στην Ένωση, τον Tesfa-Alem Tekle. Ο Νίγηρας τέθηκε εκτός Αφρικανικής Ένωσης στις 19 Φεβρουαρίου 2010, έπειτα από το πραξικόπημα που έγινε την προηγούμενη ημέρα και είχε ως αποτέλεσμα την ανατροπή του προέδρου Μαμαντού Ταντζά, ενώ η Ακτή Ελεφαντοστού τέθηκε εκτός οργανισμού στις 9 Δεκεμβρίου 2010, εξαιτίας των αμφισβητούμενων προεδρικών εκλογών του 2010. Σήμερα έχουν επανέλθει και οι δύο χώρες στον οργανισμό, ενώ το ίδιο συνέβη και με την Γουινέα, η οποία τέθηκε εκτός του οργανισμού στις 29 Δεκεμβρίου του 2008, έπειτα από το πραξικόπημα που ακολούθησε το θάνατο του προέδρου Λανσάνα Κοντέ. Έπειτα από την επιστροφή της δημοκρατίας, επανήλθε στον οργανισμό το 2010. Το Μάλι έμεινε εκτός για το διάστημα 23 Μαρτίου 2012- 24 Οκτωβρίου 2012, εξαιτίας πραξικοπήματος. Η Μαδαγασκάρη τέθηκε εκτός οργανισμού στις 20 Μαρτίου του 2009 μετά την την πολιτική κρίση του 2009. Ο οργανισμός έκρινε ως «αντισυνταγματική» την διαδικασία που έφερε στην εξουσία τον πρόεδρο Αντρί Ραζοελίνα. Μετά τη διεξαγωγή των προεδρικών εκλογών το 2013, η νησιωτική χώρα επέστρεψε στον οργανισμό (27 Ιανουαρίου 2014). Για μικρό χρονικό διάστημα εκτός του οργανισμού βρέθηκαν το Τόγκο (25 Φεβρουαρίου - 27 Μαΐου 2005) και η Γουινέα-Μπισσάου (έπειτα από το στρατιωτικό πραξικόπημα του 2012). Το 2013-2014 ανεστάλη η συμμετοχή της Αιγύπτου, ως επακόλουθο της ανατροπής του εκλεγμένου προέδρου Μοχάμεντ Μόρσι από τις αιγυπτιακές ένοπλες δυνάμεις. Η Αίγυπτος επανήλθε στον οργανισμό στις 17 Ιουνίου 2014. Για μικρό χρονικό διάστημα εκτός του οργανισμού βρέθηκε η Μπουρκίνα Φάσο (18 Σεπτεμβρίου 2015 - 26 Σεπτεμβρίου 2015). Η Κεντροαφρικανική Δημοκρατία τέθηκε εκτός οργανισμού στις 25 Μαρτίου του 2013 και επέστρεψε στον οργανισμό στις 7 Απριλίου του 2016.
Το Μαρόκο επανεντάχθηκε στον οργανισμό το 2017. Είχε αποχωρήσει το 1984 από τον Οργανισμό Αφρικανικής Ενότητας, πρόδρομο της ΑΕ, όταν ο Οργανισμός υποστήριξε τη Δυτική Σαχάρα, χώρα που διεκδικεί την απόσχισή της από το Μαρόκο. Η Δυτική Σαχάρα σήμερα αναγνωρίζεται από 43 κράτη στον κόσμο και είναι πλήρες μέλος της ΑΕ.
Τον Φεβρουάριο του 2012, η Αϊτή, η νησιωτική χώρα της Καραϊβικής, αν και ανήκει στην Αμερικανική ήπειρο έκανε αίτηση προς την Αφρικανική Ένωση ώστε να συμπεριληφθεί ως πλήρες μέλος της. Η χώρα έλαβε αρχικά τον τίτλο του Παρατηρητή, ενώ η Ένωση θα συζητήσει την πιθανότητα αναβάθμισης της σχέσης της χώρας τον Ιούνιο του 2013. Σε ένα δελτίο τύπου που εκδόθηκε τον Μάιο του 2016, η Επιτροπή της Αφρικανικής Ένωσης ανακοίνωσε ότι «σύμφωνα με το άρθρο 29.1 της Καταστατικής Πράξης της ΑΕ, μόνο τα αφρικανικά κράτη μπορούν να ενταχθούν στην Αφρικανική Ένωση». Ως εκ τούτου, η «Αϊτή δεν θα γίνει δεκτή ως κράτος μέλος της Αφρικανικής Ένωσης».
Κράτη μέλη.
Τα 55 μέλη της Αφρικανικής Ένωσης είναι, σήμερα, τα ακόλουθα:
Κεντρικά όργανα.
Ο Γενικός Γραμματέας και ο έχων την Προεδρία του Οργανισμού αποτελούν τα κυριότερα διοικητικά όργανα του Οργανισμού. Υπάρχει από το 2004 και το Παναφρικανικό Κοινοβούλιο.
Γενικοί Γραμματείς.
2002) 

</doc>
<doc id="47867" url="https://el.wikipedia.org/wiki?curid=47867" title="Τοίχος κινητός">
Τοίχος κινητός



</doc>
<doc id="47869" url="https://el.wikipedia.org/wiki?curid=47869" title="Φιόρδ">
Φιόρδ

Τα φιόρδ είναι μακρόστενοι θαλάσσιοι όρμοι με απότομες πλάγιες ακτές, που μοιάζουν με πλημμυρισμένα φαράγγια ποταμών και δημιουργήθηκαν πριν χιλιάδες χρόνια κατά το λιώσιμο των πάγων, μετά την τελευταία εποχή των παγετώνων, όταν το νερό της θάλασσας πλημμύρισε τις κοιλάδες που είχαν δημιουργήσει οι παγετώνες. Βρίσκονται κυρίως στις δυτικές ακτές της Νορβηγίας και στις ακτές της Χιλής, Φιόρδ υπάρχουν επίσης στην Αλάσκα, την Ανταρκτική, τον Καναδά, τη Γροιλανδία, τις Νήσους Φερόες, την Ισλανδία, την Καμτσάτκα, τη Νέα Ζηλανδία, τη Σκωτία και αλλού. Η παγετωνική διάβρωση έχει δημιουργήσει πολύπλοκους δαντελωτούς όρμους με μεγάλη εισχώρηση στην ξηρά: Το μήκος μερικών φιόρδ ξεπερνά τα 200 χιλιόμετρα και το βάθος τους τα χίλια μέτρα.

</doc>
<doc id="47871" url="https://el.wikipedia.org/wiki?curid=47871" title="Άρβιντας Ματσιγιάουσκας (καλαθοσφαιριστής)">
Άρβιντας Ματσιγιάουσκας (καλαθοσφαιριστής)

Ο Άρβιντας Ματσιγιάουσκας ("Arvydas Macijauskas", 19 Ιανουαρίου 1980) είναι Λιθουανός πρώην επαγγελματίας διεθνής καλαθοσφαιριστής. Διαθέτοντας ύψος 1,93 μέτρα, αγωνιζόταν στη θέση του σούτινγκ γκαρντ. Γεννήθηκε στην πόλη Κλάιπεντα.
Εθνική Λιθουανίας.
Στη διάρκεια του Ευρωμπάσκετ 2003, όταν η Λιθουανία κατέκτησε το χρυσό μετάλλιο, ο Ματσιγιάουσκας ήταν ο πρώτος σκόρερ της ομάδας του.
Ολυμπιακός.
Στις 20 Ιουλίου 2006 υπέγραψε τετραετές συμβόλαιο με τον Ολυμπιακό, όμως στις 16 Σεπτεμβρίου 2006 τραυματίστηκε στον αχίλλειο τένοντα κατά τη διάρκεια φιλικού αγώνα προετοιμασίας. Έτσι, δεν αγωνίσθηκε ούτε δευτερόλεπτο με τη φανέλα της νέας του ομάδας για έξι μήνες. Επέστρεψε στους αγωνιστικούς χώρους στις 3 Απριλίου 2007, στον εκτός έδρας αγώνα του Ολυμπιακού εναντίον της ισπανικής Τάου Θεράμικα για τα play-offs της Ευρωλίγκα. Αγωνίστηκε για 14 λεπτά, πετυχαίνοντας 2 πόντους από ισάριθμες ελεύθερες βολές. Προηγουμένως είχε αγωνιστεί σε ένα φιλικό παιχνίδι εναντίον του Αιγάλεω, την 1η Απριλίου 2007. Η ομάδα και ο παίκτης οδηγήθηκαν στα δικαστήρια καθώς υπήρχε έντονη διαφορά στο οικονομικό ζήτημα, αναφορικά με το ποσό που ο Ματσιγιάουσκας όφειλε να πάρει από τον Ολυμπιακό ως αποζημίωση για την πρόωρη λύση του συμβολαίου του. Τη δικαστική διαμάχη κέρδισε η ελληνική ομάδα, που κατέβαλε μέρος των χρημάτων που ο παίκτης θα έπαιρνε κανονικά για όλα τα χρόνια του συμβολαίου του, αν φυσικά αγωνιζόταν χωρίς τόσο μεγάλα διαστήματα διακοπών. Ο Ματσιγιάουσκας, αντίθετα, απαιτούσε να του καταβληθεί το σύνολο των απολαβών μέχρι τη λήξη του συμβολαίου, μολονότι δεν επρόκειτο να αγωνιστεί το υπόλοιπο διάστημα στον Ολυμπιακό. Έτσι τον Ιούνιο του 2010 ανακοίνωσε την αποχώρησή του από την ενεργό δράση.
Προπονητική καριέρα.
Στις 19 Ιουνίου 2010 έγινε βοηθός προπονητή στην Perlas Vilnius, όμως τον Αύγουστο ανακοινώθηκε ότι έφυγε από την ομάδα για προσωπικούς λόγους.
Προσωπική ζωή.
Στις 24 Ιουλίου 2010 παντρεύτηκε τη Βικτόρια Μπάντερ στο ναό του Αγίου Ιωάννη στο Βίλνιους.

</doc>
<doc id="47876" url="https://el.wikipedia.org/wiki?curid=47876" title="Αυτοκτονία">
Αυτοκτονία

Η αυτοκτονία (αρχαία ελληνική γλώσσα: αὐτοκτονέω, αὐτός + κτείνω, φονεύω, εκείνος που φονεύει εαυτό) είναι η πράξη τής εκ προθέσεως πρόκλησης θανάτου από το ίδιο το θύμα το οποίο έχει συνείδηση του θανατηφόρου αποτελέσματος της πράξης του. Κατά κανόνα είναι μια απ' τις πιθανές «απαντήσεις» του ατόμου που βιώνει μια κατάσταση απόλυτου αδιέξοδου απέναντι στο οποίο αδυνατεί να βρεί κάποια άλλη διαφυγή. Οι παράγοντες εσφαλμένα αποδίδονται σε ψυχικές ασθένειες, όπως είναι η μείζων καταθλιπτική διαταραχή, η διπολική διαταραχή, η σχιζοφρένεια, διαταραχές προσωπικότητας, ο αλκοολισμός ή η χρήση ναρκωτικών, αφού η «ψυχική αρρώστια» δεν προδιαθέτει την αυτοκτονία περισσότερο από την ψυχική «υγεία». Επιβαρυντικοί παράγοντες όπως οικονομικές δυσκολίες ή προβλήματα στις διαπροσωπικές σχέσεις διαδραματίζουν συχνά αυτόν τον ρόλο. Οι προσπάθειες για την πρόληψη των αυτοκτονιών περιλαμβάνουν τον περιορισμό της πρόσβασης σε πυροβόλα όπλα, τη «θεραπεία ψυχικών ασθενειών» και την κατάχρηση φαρμάκων, καθώς και τη βελτίωση της οικονομικής ανάπτυξης. 
Η περισσότερο χρησιμοποιούμενη μέθοδος αυτοκτονίας ποικίλλει ανά χώρα και συνδέεται εν μέρει με τη διαθεσιμότητα. Στις κοινές μεθόδους περιλαμβάνονται: απαγχονισμός, δηλητηρίαση με φυτοφάρμακα και πυροβόλα όπλα. Περίπου 800.000 με ένα εκατομμύριο άνθρωποι αυτοκτονούν κάθε χρόνο, καθιστώντας την αυτοκτονία την 10η κύρια αιτία θανάτου παγκοσμίως. Τα ποσοστά είναι μεγαλύτερα στους άνδρες απ' ότι στις γυναίκες, με τον αρσενικό πληθυσμό να διατρέχει τρεις με τέσσερις φορές μεγαλύτερες πιθανότητες να διαπράξει αυτοκτονία σε σχέση με τον θηλυκό πληθυσμό. Υπολογίζεται ότι κάθε χρόνο γίνονται 10 με 20 εκατομμύρια μη θανάσιμες απόπειρες αυτοκτονίας. Οι απόπειρες είναι πιο συχνές σε νέους ανθρώπους και σε άτομα θηλυκού γένους.
Οι απόψεις σχετικά με την αυτοκτονία επηρεάστηκαν από ευρείες υπαρξιακές έννοιες όπως η θρησκεία, η τιμή, και το νόημα της ζωής. Οι Αβρααμικές θρησκείες παραδοσιακά θεωρούν την αυτοκτονία ύβρη κατά του Θεού, λόγω της πίστης στην ιερότητα της ζωής. Στην Αρχαία Ελλάδα η αυτοκτονία όπως και η ανθρωποκτονία ήταν μιαρές πράξεις. Στην Κω υπήρχε νόμος κατά τον οποίο οι πολίτες πετούσαν μακρυά το πτώμα και το σχοινί από την κοινότητα ενός ατόμου, που είχε αυτοκτονήσει δια απαγχονισμού. Κατά τη διάρκεια της εποχής των σαμουράι στην Ιαπωνία, το χαρακίρι ήταν σεβαστό ως μέσο εξιλέωσης για την αποτυχία ή ως μορφή διαμαρτυρίας. Η Sati, η απαγορευμένη πλέον πρακτική ενταφιασμού των Ινδουιστών, απαιτούσε από τη χήρα να θυσιάσει τον εαυτό της πάνω στη νεκρική πυρά του συζύγου της, είτε εκούσια είτε υπό την πίεση της οικογένειας και της κοινωνίας.
Η αυτοκτονία και η απόπειρα αυτοκτονίας, ενώ στο παρελθόν συνιστούσαν ποινικά κολάσιμες πράξεις, δεν αντιμετωπίζονται πλέον έτσι στις περισσότερες δυτικές χώρες. Εξακολουθεί όμως να συνιστά ποινικό αδίκημα στις περισσότερες ισλαμικές χώρες. Κατά τον 20ο και 21ο αιώνα, η αυτοκτονία με τη μορφή της αυτοθυσίας έχει χρησιμοποιηθεί ως μέσο διαμαρτυρίας, ενώ καμικάζι και βομβιστικές επιθέσεις αυτοκτονίας έχουν χρησιμοποιηθεί ως στρατιωτικές ή τρομοκρατικές τακτικές.
Ορισμοί.
Η αυτοκτονία, επίσης γνωστή ως "πράξη αυτοκτονίας", είναι η «πράξη κατά την οποία ο ίδιος ο άνθρωπος αφαιρεί τη ζωή του». Ως "απόπειρα αυτοκτονίας" ή η μη θανάσιμη αυτοκτονική συμπεριφορά νοείται ο αυτοτραυματισμός που προκαλείται από την επιθυμία του ατόμου να τερματίσει τη ζωή του, ο οποίος όμως δεν επιφέρει το θάνατο. Η υποβοηθούμενη αυτοκτονία είναι η περίπτωση κατά την οποία ένα άτομο βοηθά έμμεσα ένα άλλο άτομο να τερματίσει τη ζωή του, είτε συμβουλεύοντάς το, είτε δίνοντάς του το μέσο πρόκλησης του θανάτου. Είναι αντίθετη από την ευθανασία, όπου ένα άλλο πρόσωπο αναλαμβάνει έναν πιο ενεργό ρόλο στο θάνατο ενός ατόμου. Ο αυτοκτονικός ιδεασμός είναι η σκέψη κάποιου να δώσει τέλος στη ζωή του.
Παράγοντες κινδύνου.
Στους παράγοντες που αυξάνουν την πιθανότητα για αυτοκτονία περιλαμβάνονται οι ψυχιατρικές διαταραχές, η κατάχρηση φαρμάκων, οι ψυχολογικές καταστάσεις, οι πολιτιστικές, οικογενειακές και κοινωνικές καταστάσεις, και η γενετική προδιάθεση. Η ψυχική ασθένεια και η χρήση παράνομων ουσιών συχνά συνυπάρχουν. Άλλοι παράγοντες κινδύνου είναι οι προηγούμενες απόπειρες αυτοκτονίας, η άμεση διαθεσιμότητα ενός μέσου με το οποίο θα διαπραχθεί η πράξη, το οικογενειακό ιστορικό αυτοκτονίας, ή η παρουσία της τραυματικής εγκεφαλικής βλάβης. Για παράδειγμα, έχει βρεθεί ότι τα ποσοστά αυτοκτονιών είναι μεγαλύτερα σε νοικοκυριά με πυροβόλα όπλα από ότι σε νοικοκυριά τα οποία δεν διαθέτουν όπλα. Κοινωνικοοικονομικοί παράγοντες όπως η ανεργία, η φτώχεια, το φαινόμενο των αστέγων και οι διακρίσεις μπορεί να πυροδοτήσουν αυτοκτονικές σκέψεις. Το 15–40% περίπου των θυμάτων αφήνει ένα σημείωμα αυτοκτονίας. Η γενετική προδιάθεση φαίνεται να αντιπροσωπεύει ποσοστό 38% με 55% των αυτοκτονικών συμπεριφορών. Οι βετεράνοι πολέμου διατρέχουν μεγαλύτερο κίνδυνο να τελέσουν αυτοκτονία, κι αυτό οφείλεται εν μέρει στα υψηλότερα ποσοστά ψυχικών ασθενειών και προβλημάτων σωματικής υγείας που συνδέονται με τον πόλεμο.
Ψυχικές διαταραχές.
Οι ψυχικές διαταραχές συνήθως προϋπάρχουν κατά το χρόνο της αυτοκτονίας, με τα ποσοστά να ξεκινούν από το 27% και να υπερβαίνουν το 90%. Από αυτούς που έχουν εισαχθεί σε ψυχιατρική μονάδα, ο δια βίου κίνδυνος για τέλεση αυτοκτονίας είναι περίπου 8,6%. Το ήμισυ όλων των ατόμων που αυτοκτονούν μπορεί να πάσχει από μείζονα καταθλιπτική διαταραχή, η παρουσία της οποίας ή κάποιας άλλης διαταραχής διάθεσης όπως της διπολικής διαταραχής, αυξάνει 20 φορές τον κίνδυνο αυτοκτονίας. Άλλες καταστάσεις που ενοχοποιούνται είναι η σχιζοφρένεια(14%), η διαταραχή προσωπικότητας (14%), η διπολική διαταραχή, και η διαταραχή μετατραυματικού στρες. Ποσοστό περίπου 5% των ατόμων με σχιζοφρένεια καταλήγουν στο θάνατο διαπράττοντας αυτοκτονία. Οι διατροφικές διαταραχές συνιστούν μια ακόμη κατάσταση υψηλού κινδύνου.
Το ιστορικό των προηγούμενων αποπειρών αυτοκτονίας είναι ο καλύτερος μηχανισμός πρόβλεψης μιας ενδεχόμενης αυτοκτονίας. Στο 20% περίπου των αυτοκτονιών έχει προηγηθεί μια προηγούμενη απόπειρα, ενώ μεταξύ αυτών που αποπειράθηκαν να αυτοκτονήσουν το 1% τέλεσε αυτοκτονία εντός ενός έτους και ποσοστό μεγαλύτερο του 5% τέλεσε αυτοκτονία μετά από 10  χρόνια.ref name=Tint2010/&gt; Ενώ οι πράξεις αυτοτραυματισμού δεν θεωρούνται απόπειρες αυτοκτονίας, η παρουσία αυτοτραυματικής συμπεριφοράς συνδέεται με αυξημένο κίνδυνο αυτοκτονίας. 
Σε ποσοστό περίπου 80% των τετελεσμένων αυτοκτονιών το άτομο έχει επισκεφτεί κάποιο γιατρό εντός του έτους που προηγήθηκε του θανάτου του, και σ' αυτό το ποσοστό περιλαμβάνεται ποσοστό 45% που επισκέφτηκε κάποιο γιατρό τον τελευταίο μήνα πριν από το θάνατό του. Περίπου το 25–40% των ατόμων που έχουν τελέσει αυτοκτονία είχαν επαφή με υπηρεσίες ψυχικής υγείας στη διάρκεια του προηγούμενου έτους.
Χρήση ουσιών.
Η κατάχρηση ουσιών είναι ο δεύτερος συνηθέστερος παράγοντας κινδύνου για αυτοκτονία, μετά τη μείζονα κατάθλιψη και τη διπολική διαταραχή. Τόσο η χρόνια κατάχρηση ουσιών, όπως και η οξεία δηλητηρίαση συνδέονται μεταξύ τους. Όταν συνδυάζονται με ατομική οδύνη, όπως το πένθος, ο κίνδυνος αυξάνεται περαιτέρω. Επιπλέον, η κατάχρηση ουσιών συνδέεται με διαταραχές της ψυχικής υγείας.
Ηρεμιστικά (αιθανόλη, βενζοδιαζεπίνες, οπιοειδή).
Οι περισσότεροι άνθρωποι βρίσκονται υπό την επήρεια ηρεμιστικών-υπνωτικών φαρμάκων (όπως το αλκοόλ ή οι βενζοδιαζεπίνες) όταν διαπράττουν αυτοκτονία, με τον αλκοολισμό να συνυπάρχει στο 15% και 61% περίπου των περιπτώσεων. Επίσης, σε χώρες με υψηλότερα ποσοστά χρήσης αλκοόλ και περισσότερα μπαρ παρουσιάζονται γενικά υψηλότερα ποσοστά αυτοκτονιών, με τον εν λόγω συσχετισμό να συνδέεται κυρίως με χρήση αλκοολούχων ποτών παρά με γενικευμένη χρήση αλκοόλ. Περίπου 2,2–3,4% των ατόμων που σε κάποια στιγμή της ζωής τους έχουν υποβληθεί σε θεραπεία για αλκοολισμό, οδηγούνται στην αυτοκτονία. Οι αλκοολικοί που αποπειρώνται να αυτοκτονήσουν είναι συνήθως άνδρες, είναι μεγαλύτερης ηλικίας, και έχουν αποπειραθεί να αυτοκτονήσουν στο παρελθόν. Ποσοστό από 3 έως 35% των θανάτων σε άτομα που κάνουν χρήση ηρωίνης αποδίδεται σε αυτοκτονία (περίπου 14 φορές περισσότεροι από τους μη χρήστες).
Διεγερτικά.
Η κατάχρηση κοκαΐνης και μεθαμφεταμινών συσχετίζεται σε μεγάλο βαθμό με την αυτοκτονία. Σε όσους κάνουν χρήση κοκαΐνης, ο κίνδυνος είναι μεγαλύτερος κατά τη φάση της απεξάρτησης. Άτομα που έκαναν χρήση εισπνεόμενων ουσιών διατρέχουν επίσης σοβαρό κίνδυνο, με ποσοστό γύρω στο 20% εξ' αυτών να έχει αποπειραθεί να αυτοκτονήσει σε κάποια περίοδο της ζωής του και ποσοστό μεγαλύτερο του 65% να εξετάζει σοβαρά αυτό το ενδεχόμενο. Το κάπνισμα τσιγάρου συνδέεται με τον κίνδυνο αυτοκτονίας. Ελάχιστα στοιχεία υπάρχουν που να εξηγούν αυτόν τον συσχετισμό· ωστόσο, εικάζεται ότι αυτοί που έχουν προδιάθεση για κάπνισμα έχουν επίσης προδιάθεση για αυτοκτονία, ότι το κάπνισμα προκαλεί προβλήματα υγείας, τα οποία στη συνέχεια κάνουν τους ανθρώπους να θέλουν να βάλουν τέλος στη ζωή τους, και ότι το κάπνισμα επηρεάζει τη χημεία του εγκεφάλου προκαλώντας μια τάση για αυτοκτονία. Παρόλα αυτά, η κάνναβη δεν φαίνεται να αυξάνει μεμονωμένα τον κίνδυνο.
Προβληματική συμπεριφορά με τα τυχερά παιχνίδια.
Η προβληματική συμπεριφορά με τα τυχερά παιχνίδια σχετίζεται με αυξημένο αυτοκτονικό ιδεασμό και απόπειρες συγκριτικά με τον γενικό πληθυσμό. Ένα ποσοστό 12 έως 24% των παθολογικών παικτών αποπειράται να αυτοκτονήσει. Το ποσοστό των αυτοκτονιών μεταξύ των συζύγων τους είναι τρεις φορές μεγαλύτερο από εκείνο του γενικού πληθυσμού. Στους παράγοντες που αυξάνουν τον κίνδυνο σε παίκτες με προβληματική συμπεριφορά συγκαταλέγονται η ψυχική ασθένεια, η κατάχρηση αλκοόλ και ναρκωτικών.
Κλινικές περιπτώσεις.
Υπάρχει σύνδεση μεταξύ της αυτοκτονικότητας και των προβλημάτων σωματικής υγείας, όπως: χρόνιος πόνος, τραυματική εγκεφαλική βλάβη, καρκίνος, ασθενείς που υποβάλλονται σε αιμοδιύλιση, HIV, συστημικός ερυθηματώδης λύκος, μεταξύ άλλων. Η διάγνωση καρκίνου σχεδόν διπλασιάζει τον επακόλουθο κίνδυνο αυτοκτονίας. Η επικράτηση της αυξημένης αυτοκτονικότητας συνεχίστηκε και μετά από τη διευθέτηση της ασθένειας της κατάθλιψης και της κατάχρησης αλκοόλ. Σε ανθρώπους με περισσότερες από μία ιατρικές παθήσεις, ο κίνδυνος ήταν ιδιαίτερα υψηλός. Στην Ιαπωνία, τα προβλήματα υγείας αναφέρονται ως το κύριο αίτιο αυτοκτονίας.
Διαταραχές ύπνου όπως η αϋπνία και η υπνική άπνοια αποτελούν παράγοντες κινδύνου για την κατάθλιψη και την αυτοκτονία. Σε ορισμένες περιπτώσεις, οι διαταραχές του ύπνου μπορεί να είναι ένας παράγοντας κινδύνου ανεξαρτήτως της κατάθλιψης. Μια σειρά από άλλες παθήσεις ενδέχεται να παρουσιάσουν συμπτώματα παρόμοια με τις διαταραχές διάθεσης, όπως: υποθυρεοειδισμός, Αλτσχάιμερ, εγκεφαλικός όγκος, συστημικός ερυθηματώδης λύκος και ανεπιθύμητες παρενέργειες αρκετών φαρμάκων (όπως ο β-αναστολέας και τα στεροειδή).
Ψυχοκοινωνικές καταστάσεις.
Μια σειρά από ψυχολογικές καταστάσεις αυξάνουν τον κίνδυνο αυτοκτονίας, όπως οι εξής: απελπισία, απώλεια της ευχαρίστησης στη ζωή, κατάθλιψη και αίσθημα άγχους. Η μειωμένη ικανότητα επίλυσης προβλημάτων, η απώλεια των ικανοτήτων που κάποιος συνήθιζε να έχει και ο μειωμένος έλεγχος των παρορμήσεων παίζουν επίσης ένα ρόλο. Σε ενήλικες μεγαλύτερης ηλικίας, η αντίληψη ότι είναι βάρος για τους άλλους είναι σημαντικός παράγοντας.
Πρόσφατα άγχη, όπως η απώλεια ενός μέλους της οικογένειας ή ενός φίλου, η απώλεια της θέσης εργασίας και η κοινωνική απομόνωση (όπως το να ζει κανείς μόνος) αυξάνει τον κίνδυνο. Εκείνοι που δεν έχουν παντρευτεί ποτέ διατρέχουν επίσης μεγαλύτερο κίνδυνο. Το να είναι κάποιος θρησκευόμενος ενδεχομένως να μειώσει τον κίνδυνο αυτοκτονίας ενός ατόμου. Αυτή η αντίληψη έχει επικρατήσει λόγω της αρνητικής στάσης που διατηρούν πολλές θρησκείες κατά της αυτοκτονίας και της μεγαλύτερης διασύνδεσης που μπορεί να προσφέρει η θρησκεία. Οι μουσουλμάνοι, μεταξύ των θρησκευόμενων, μοιάζει να έχουν χαμηλότερα ποσοστά.
Ορισμένοι ενδέχεται να αυτοκτονούν για να ξεφύγουν από εκφοβισμό ή προκαταλήψεις. Ένα ιστορικό παιδικής σεξουαλικής κακοποίησης και ο χρόνος παραμονής σε ανάδοχες οικογένειες αποτελούν επίσης παράγοντες κινδύνου. Η σεξουαλική κακοποίηση πιστεύεται ότι συμβάλλει περίπου κατά 20% στο συνολικό κίνδυνο. 
Μία εξελικτική ερμηνεία για την αυτοκτονία είναι ότι μπορεί να βελτιώσει την εγκλείουσα αρμοστικότητα. Αυτό μπορεί να συμβεί σε περιπτώσεις όπου το πρόσωπο που διαπράττει αυτοκτονία δεν μπορεί να αποκτήσει περισσότερα παιδιά και καταναλώνει πόρους από συγγενείς μένοντας εν ζωή. Μία ένσταση υποστηρίζει ότι οι θάνατοι από υγιείς εφήβους πιθανόν να μην αυξάνουν την εγκλείουσα αρμοστικότητα. Η προσαρμογή σε ένα πολύ διαφορετικό προγονικό περιβάλλον μπορεί να αποτελέσει πρόβλημα για την προσαρμογή στο τρέχον περιβάλλον.
Η φτώχεια είναι συνδεδεμένη με το κίνδυνο της αυτοκτονίας. Η αύξηση της σχετικής φτώχειας γύρω από ένα άτομο αυξάνει τον κίνδυνο αυτοκτονίας. Πάνω από 200.000 αγρότες στην Ινδία αυτοκτόνησαν αυτοκτονία από το 1997, εν μέρει λόγω χρεών. Στην Κίνα, η αυτοκτονία είναι τρεις φορές πιο πιθανό να συμβεί σε αγροτικές περιφέρειες, από ότι στα αστικά κέντρα, εν μέρει λόγω των οικονομικών δυσκολιών που πιστεύεται ότι υπάρχουν στις συγκεκριμένες περιοχές.
Μέσα μαζικής ενημέρωσης.
Τα μέσα μαζικής ενημέρωσης, που περιλαμβάνουν και το διαδίκτυο, παίζουν σημαντικό ρόλο. Ο τρόπος που παρουσιάζεται η αυτοκτονία μπορεί να έχει αρνητικές επιπτώσεις καθώς ο μεγάλος όγκος, οι επιφανείς, επαναλαμβανόμενες καλύψεις που προσδίδουν δόξα ή εξιδανικεύουν την αυτοκτονία, έχουν τον μεγαλύτερο αντίκτυπο. Όταν προβάλλεται λεπτομερής περιγραφή για το πώς να αυτοκτονήσει κάποιος με έναν συγκεκριμένο τρόπο, η μέθοδος αυτή της αυτοκτονίας μπορεί να αυξηθεί στον συνολικό πληθυσμό. 
Η ενεργοποίηση αυτής της μεταδοτικής αυτοκτονίας ή αλλιώς μιμητική αυτοκτονία είναι γνωστή ως σύνδρομο του Βέρθερου, που πήρε το όνομά του από τον πρωταγωνιστή στο έργο του Γκαίτε "Τα πάθη του νεαρού Βέρθερου" ο οποίος αυτοκτόνησε. Ο κίνδυνος αυτός είναι μεγαλύτερος σε εφήβους που ίσως να εξιδανικεύουν το θάνατο. Φαίνεται ότι, ενώ τα μέσα ενημέρωσης έχουν σημαντική επίδραση, τα μέσα ψυχαγωγίας είναι διφορούμενα. Ο αντίποδας του συνδρόμου του Βέρθερου είναι το λεγόμενο σύνδρομο του Παπαγκένο, κατά το οποίο η κάλυψη των αποτελεσματικών μηχανισμών αντιμετώπισης, μπορεί να έχει προστατευτική επίδραση. Ο όρος βασίζεται σε έναν χαρακτήρα από την όπερα του Μότσαρτ "Ο μαγικός αυλός" ο οποίος φοβούμενος την απώλεια ενός αγαπημένου προσώπου επρόκειτο να αυτοκτονήσει μέχρι να δεχθεί τη βοήθεια φίλων του. Όταν τα μέσα μαζικής ενημέρωσης ακολουθούν κατάλληλες κατευθυντήριες γραμμές αναφοράς του γεγονότος, ο κίνδυνος των αυτοκτονιών μπορεί να μειωθεί. Η αποδοχή αυτού από τη βιομηχανία, ωστόσο, μπορεί να είναι δύσκολη, ιδίως μακροπρόθεσμα.
Ορθολογική.
Ορθολογική αυτοκτονία είναι η αιτιολογημένη αυτοκτονία, παρόλο που μερικοί θεωρούν ότι η αυτοκτονία δεν μπορεί ποτέ να ενέχει λογική. Η πράξη της αυτοκτονίας ενός ατόμου προς όφελος των άλλων είναι γνωστή ως αλτρουιστική αυτοκτονία. Ένα τέτοιο παράδειγμα είναι ένας ηλικιωμένος, ο οποίος βάζει τέλος στη ζωή του για να αφήσει μεγαλύτερες ποσότητες τροφίμων στους νεότερους ανθρώπους της κοινότητας. Σε ορισμένες κοινωνίες Εσκιμώων αυτό έχει θεωρηθεί ως μια πράξη σεβασμού, θάρρους, ή σοφίας.
Μια επίθεση αυτοκτονίας αποτελεί πολιτική πράξη όπου ένας επιτιθέμενος διαπράττει βία έναντι άλλων αντιλαμβανόμενος ότι αυτό θα οδηγήσει και στον θάνατο του ιδίου. Μερικοί βομβιστές αυτοκτονίας το πράττουν σε μια προσπάθεια να αποκτήσουν καθεστώς μαρτυρικού θανάτου. Αποστολές καμικάζι διενεργούνται στο πλαίσιο του καθήκοντος ενώπιον του ανώτερου ή ως ηθική υποχρέωση. Η δολοφονία - αυτοκτονία είναι μια ενέργεια ανθρωποκτονίας την οποία, εντός μιας εβδομάδας, ακολουθεί η αυτοκτονία του ατόμου που διενήργησε την πράξη. Η μαζική αυτοκτονία/ες συχνά πραγματοποιείται κάτω από κοινωνική πίεση όπου τα μέλη παραδίδουν την αυτονομία τους σε έναν ηγέτη. Οι μαζικές αυτοκτονίες είναι δυνατό να πραγματοποιηθούν και με μόλις δύο άτομα, ενώ συχνά αναφέρονται και ως σύμφωνο αυτοκτονίας.
Σε εξαιρετικές περιπτώσεις, όπου η συνέχιση της διαβίωσης θα ήταν αφόρητη, ορισμένοι άνθρωποι χρησιμοποιούν την αυτοκτονία ως μέσο διαφυγής. Ορισμένοι συγκρατούμενοι σε Ναζιστικά στρατόπεδα συγκέντρωσης είναι γνωστό ότι αφαίρεσαν τη ίδια τους τη ζωή αγγίζοντας εσκεμμένα την ηλεκτροφόρα περίφραξη. 
Μέθοδοι.
Η βασική μέθοδος αυτοκτονίας ποικίλει μεταξύ των χωρών. Οι βασικές μέθοδοι στις διάφορες περιοχές περιλαμβάνουν απαγχονισμός, δηλητηρίαση με φυτοφάρμακο, και πυροβόλο. Αυτές οι διαφοροποιήσεις θεωρούνται ότι διαχωρίζονται λόγω της διαθεσιμότητας των διαφορετικών μεθόδων. Μία επισκόπηση 56 χωρών αποκάλυψε ότι ο απαγχονισμός αποτελεί συχνή μέθοδο στις περισσότερες χώρες, που υπολογίζεται ως το 53% των αυτοκτονιών στους άντρες και το 39% των αυτοκτονιών των γυναικών. 
Παγκοσμίως το 30% των αυτοκτονιών προκαλείται από φυτοφάρμακα. Η χρήση αυτού του τρόπου ωστόσο ποικίλει σημαντικά από το 4% στην Ευρώπη σε πάνω από 50% στην περιοχή του Ειρηνικού. Είναι επίσης κάτι συνηθισμένο στην Λατινική Αμερική λόγω της εύκολης πρόσβασης στους αγροτικούς πληθυσμούς. Σε πολλές χώρες, οι υπερβολικές δόσεις ναρκωτικών αντιστοιχούν περίπου στο 60% των αυτοκτονιών στις γυναίκες και στο 30% στους άντρες. Οι περισσότερες αυτοκτονίες είναι απρογραμμάτιστες και συμβαίνουν κατά τη διάρκεια οξείας περιόδου αμφιθυμίας. Το ποσοστό θνησιμότητας ποικίλει ανά μέθοδο: πυροβόλα όπλα 80-90%, πνιγμός 65-80%, απαγχονισμός 60-85%, καυσαέρια αυτοκινήτου 40-60%, πτώση 35-60%, καύση άνθρακα 40-50%, φυτοφάρμακα 6-75%, υπερβολική δόση φαρμάκων 1.5-4%. Οι πιο συνηθισμένες μέθοδοι απόπειρας αυτοκτονίας διαφέρουν από τις πιο συνηθισμένες πετυχημένες μεθόδους μέχρι και 85% των προσπαθειών μέσω υπερβολικής δόσης ναρκωτικών στον αναπτυγμένο κόσμο.
Στις Ηνωμένες Πολιτείες το 57% των αυτοκτονιών πραγματοποιούνται με τη χρήση πυροβόλων όπλων και αυτός ο τρόπος είναι κάπως περισσότερος συνηθισμένος στους άντρες από όσο στις γυναίκες. Η επόμενη πιο συνηθισμένη αιτία είναι ο απαγχονισμός στους άντρες και η δηλητηρίαση στις γυναίκες. Μαζί αυτές οι μέθοδοι αποτελούν περίπου το 40% των αυτοκτονιών στις Η.Π.Α. Στην Ελβετία, όπου σχεδόν όλοι κατέχουν πυροβόλα όπλα, ο μεγαλύτερος αριθμός αυτοκτονιών γίνεται με απαγχονισμό. Η αυτοκτονία από πτώση είναι συνηθισμένη τόσο στο Χονγκ Κονγκ όσο και στην Σιγκαπούρη σε ποσοστό 50% και 80% αντίστοιχα. Στην Κίνα η κατανάλωση φυτοφαρμάκων αποτελεί τον πιο συνηθισμένο τρόπο. Στην Ιαπωνία, η αυτοεκσπλάγχνιση γνωστή ως σεπούκου ή χαρακίρι εξακολουθεί να συμβαίνει, ωστόσο, ο απαγχονισμός είναι ο πιο συνηθισμένος τρόπος.
Παθοφυσιολογία.
Δεν υπάρχει καμία γνωστή υποκείμενη παθοφυσιολογία είτε για την αυτοκτονία είτε για την κατάθλιψη. Ωστόσο θεωρείται ότι προκύπτει από την αλληλεπίδραση συμπεριφοριστικών, κοινωνικών, περιβαλλοντικών και ψυχιατρικών παραγόντων.
Τα χαμηλά επίπεδα του εγκεφαλικής προέλευσης νευροτροφικού παράγοντα (BDNF) συνδέονται άμεσα τόσο με την αυτοκτονία όσο και συνδέονται έμμεσα μέσω του ρόλου του στη μείζονα κατάθλιψη, διαταραχή μετατραυματικής καταπόνησης, σχιζοφρένεια και ιδεοψυχαναγκαστική διαταραχή. Οι μετά θάνατον μελέτες έδειξαν μειωμένα επίπεδα BDNF στον ιππόκαμπο και τον προμετωπιαίο φλοιό, σε άτομα με ή χωρίς ψυχολογικές καταστάσεις. Η Σεροτονίνη, ένας εγκεφαλικός νευροδιαβιβαστής, πιστεύεται ότι είναι χαμηλή σε όσους αυτοκτονούν. Αυτό εν μέρει βασίζεται στην απόδειξη των αυξημένων επιπέδων του υποδοχέα 5-HT2A που εντοπίζεται μετά το θάνατο. Άλλα στοιχεία περιλαμβάνουν μειωμένα επίπεδα προϊόντος διάσπασης σεροτονίνης, 5-Υδροξυ-ινδολοξικού οξέος, στο νωτιαίο εγκεφαλικό υγρό. Άμεσα στοιχεία ωστόσο είναι δύσκολο να συλλεχθούν. Η Επιγενετική, η μελέτη των αλλαγών στη γενετική έκφραση σε απάντηση των περιβαλλοντικών παραγόντων που δεν αλλοιώνουν το υποκείμενο DNA, επίσης θεωρείται ότι παίζει ρόλο στον καθορισμό του κινδύνου αυτοκτονίας.
Πρόληψη.
Η πρόληψη των αυτοκτονιών είναι ένας όρος που χρησιμοποιείται για τις συλλογικές προσπάθειες για τη μείωση του κινήτρου αυτοκτονίας μέσω των μέτρων πρόληψης. Η μείωση της πρόσβασης σε συγκεκριμένες μεθόδους, όπως πυροβόλα όπλα ή τοξίνες μειώνει τον κίνδυνο. Άλλα μέτρα περιλαμβάνουν την μείωση πρόσβασης σε άνθρακα και κάγκελα σε γέφυρες και πλατφόρμες στο μετρό. Η θεραπεία τοξικομανίας και αλκοολισμού, της κατάθλιψης και όσων έχουν διαπράξει απόπειρα αυτοκτονίας στο παρελθόν πιθανώς να είναι αποτελεσματική. Μερικοί έχουν προτείνει τη μείωση της πρόσβασης στο αλκοόλ ως μία προληπτική στρατηγική (όπως η μείωση των μπαρ). Παρόλο που οι τηλεφωνικές γραμμές κρίσεων είναι συνηθισμένες, δεν υπάρχουν αρκετά στοιχεία που να υποστηρίζουν ή να διαψεύδουν την αποτελεσματικότητά τους. Στους νέους έφηβους που έχουν πρόσφατα σκεφτεί την αυτοκτονία, συμπεριφορική γνωστική θεραπεία εμφανίζεται να επιφέρει βελτιωμένα αποτελέσματα. Η Οικονομική ανάπτυξη μέσω της ικανότητάς της να μειώνει την φτώχεια μπορεί να πετύχει τη μείωση των ποσοστών αυτοκτονίας. Οι προσπάθειες αύξησης κοινωνικών συνδέσμων ειδικότερα σε άνδρες μεγαλύτερης ηλικίας πιθανώς να είναι αποτελεσματική.
Ανίχνευση.
Υπάρχουν ελάχιστα δεδομένα για τα αποτελέσματα ανίχνευσης του γενικού πληθυσμού για τον ανώτατο δείκτη αυτοκτονίας. Καθώς υπάρχει ένα υψηλό ποσοστό ατόμων θετικών στο τεστ μέσω αυτών των εργαλείων ότι δεν διατρέχουν τον κίνδυνο αυτοκτονίας, υπάρχουν σκέψεις ότι η εξέταση μπορεί να αυξήσει σημαντικά τη χρήση πηγών φροντίδα της ψυχικής υγιεινής. Ωστόσο συνιστάται η αξιολόγηση όσων βρίσκονται σε υψηλό κίνδυνο. Τυχόν ερωτήματα σχετικά με την τάση αυτοκτονίας δεν φαίνεται να αυξάνει τον κίνδυνο.
Ψυχική ασθένεια.
Σε εκείνους που πάσχουν από προβλήματα ψυχικής υγιεινής υπάρχουν θεραπείες που μπορούν να μειώσουν τον κίνδυνο αυτοκτονίας. Αυτοί που έχουν ενεργή τάση αυτοκτονίας μπορούν να εισαχθούν για ψυχιατρική φροντίδα είτε εκούσια είτε ακούσια. Τα προσωπικά είδη με τα οποία μπορεί κάποιος να βλάψει τον εαυτό του συνήθως απομακρύνονται. Μερικοί κλινικοί ιατροί απαιτούν από τους ασθενείς να υπογράφουν ένα συμβόλαιο αποφυγής αυτοκτονίας όπου συμφωνούν ότι δεν θα βλάψουν τον εαυτό τους αν αφεθούν ελεύθεροι. Ωστόσο τα στοιχεία δεν υποστηρίζουν μία σημαντική επίδραση από αυτήν την πρακτική. Αν ένα άτομο βρίσκεται σε χαμηλό κίνδυνο, μία εξωτερική θεραπεία ψυχικής υγείας του ασθενούς μπορεί να προγραμματιστεί. Η βραχυχρόνια νοσηλεία δεν βρέθηκε να είναι περισσότερο αποτελεσματική από την κατ’ οίκον φροντίδα για βελτιωμένα αποτελέσματα σε εκείνους με οριακή (μεταιχμιακή) διαταραχή προσωπικότητας που πάσχουν από χρόνια τάση αυτοκτονίας.
Υπάρχει μία τάση ένδειξης ότι η ψυχοθεραπεία, ειδικότερα η διαλεκτική συμπεριφορική θεραπεία, μειώνει την τάση αυτοκτονίας στους εφήβους καθώς επίσης σε όσους πάσχουν από οριακή (μεταιχμιακή) διαταραχή προσωπικότητας. Ωστόσο δεν έχουν βρεθεί ενδείξεις για τη μείωση των ολοκληρωμένων αυτοκτονιών.
Υπάρχει διαφωνία σχετικά με την ωφέλεια ενάντια στη βλάβη από τα αντικαταθλιπτικά. Στα νεαρά άτομα τα νέα αντικαταθλιπτικά όπως SSRIs εμφανίζονται να αυξάνουν τον κίνδυνο της τάσης αυτοκτονίας από 25 ανά 1000 σε 40 ανά 1000. Ωστόσο σε άτομα μεγαλύτερης ηλικίας πιθανώς να αυξήσουν τον κίνδυνο. Το Λίθιο εμφανίζεται να είναι αποτελεσματικό στη μείωση του κινδύνου σε πάσχουν από διπολική και μονοπολική κατάθλιψη σχεδόν στα ίδια επίπεδα με το γενικό πληθυσμό.
Επικρατεί, εντούτοις, η άποψη ότι αν κάποιος πάσχει από ψυχική ασθένεια ή δεν αντέχει στην ιδέα του ψυχικού πόνου, φέρει μικρότερη ευθύνη εάν προβεί σε αυτοκτονία. 
Κοινωνία και πολιτισμός.
Θρησκευτικές απόψεις.
Ορισμένοι αντιτάσσουν ότι η έκτη εντολή που αναφέρει «ου φονεύσεις» δεν αναφέρεται απαραίτητα στον ίδιο μας τον εαυτό, ότι ο Θεός έδωσε στον άνθρωπο την ελεύθερη βούληση, ότι όσο παραβιάζουμε το νόμο του Θεού όταν καταπολεμούμε μια ασθένεια άλλο τόσο αποτελεί παραβίασή του και ο τερματισμός της ζωής μας και ότι ορισμένες αυτοκτονίες πιστών είναι καταγραμμένες στη Βίβλο χωρίς να επικρίνονται ιδιαίτερα.
Ο Ιουδαϊσμός δίνει έμφαση στη σπουδαιότητα του σεβασμού της ζωής κι επομένως η αυτοκτονία ισοδυναμεί με άρνηση της αγαθότητας του Θεού. Παρόλα αυτά και οι Εβραίοι έχουν προβεί σε αυτοκτονίες είτε μεμονωμένες είτε μαζικές όταν είχαν βρεθεί σε ακραίες περιστάσεις, όπου η μόνη επιλογή ήταν είτε η αυτοκτονία είτε η προδοσία της θρησκείας τους (βλέπε Μασάντα, Πρώτη καταδίωξη των Εβραίων στη Γαλλία και η υπόθεση των Εβραίων που κατέφυγαν στο κάστρο του Γιορκ). Υπενθύμιση του θλιβερού γεγονότος γίνεται επίσης σε μια εβραϊκή προσευχή με τα λόγια «όταν το μαχαίρι βρίσκεται στο λαιμό» και για εκείνους που έχασαν τη ζωή τους «για να αγιαστεί το όνομα του Θεού» (βλέπε θάνατος των μαρτύρων). Οι αντιδράσεις της εβραϊκής κληρικής ηγεσίας απέναντι σε αυτές τις ενέργειες υπήρξαν μικτές. Ορισμένοι τις θεώρησαν παραδείγματα ηρωικού μαρτυρικού θανάτου ενώ για άλλους ήταν λάθος να τερματίσουν τη ζωή τους προκειμένου να θεωρηθούν μάρτυρες.
Το ισλάμ απαγορεύει την αυτοκτονία. Στον ινδουισμό δεν είναι αποδεκτή και στη σύγχρονη ινδουιστική κοινωνία θεωρείται εξίσου αμαρτωλή πράξη όσο και ο φόνος. Οι ινδουιστικές Γραφές αναφέρουν ότι αυτός που θέτει τέλος στη ζωή του επέρχεται στον κόσμο των πνευμάτων και περιφέρεται στη Γη μέχρι τη στιγμή που θα αποβίωνε αν δεν είχε αυτοκτονήσει. Ο ινδουισμός, όμως, αποδέχεται το δικαίωμα του ανθρώπου να θέτει τέλος στη ζωή του μέσω της νηστείας, μιας μη βίαιης πράξης που καλείται "Prayopavesa". Η πρακτική αυτή περιορίζεται αυστηρά σε άτομα που δεν έχουν πια επιθυμίες, φιλοδοξίες ή ευθύνες στην επίγεια ζωή. Παρόμοια πρακτική εφαρμόζεται στο Τζαϊνισμό που είναι γνωστή με το όνομα "Santhara". Το έθιμο ονόματι Sati, ο αυτοπυρπολισμός χήρων γυναικών, ήταν κατά το μεσαίωνα διαδεδομένο στην ινδουιστική κοινωνία.
Φιλοσοφία.
Διάφορα ερωτήματα εγείρονται όσον αφορά τη φιλοσοφία της αυτοκτονίας, όπως για παράδειγμα τι τη συνιστά, εάν αποτελεί ορθολογική επιλογή ή όχι και αν είναι επιτρεπτή από ηθικής πλευράς. Στη φιλοσοφία οι απόψεις όσον αφορά την ηθική ή μη αποδοχή της αυτοκτονίας ξεκινούν από την απόλυτη αντίθεση (θεωρείται ανήθικη) και φτάνουν μέχρι την πεποίθηση ότι αποτελεί απαράβατο δικαίωμα κάθε ατόμου (ακόμη και για τους νεαρούς και υγιείς), το οποίο πιστεύει ότι έχει καταλήξει συνειδητά στην απόφαση να δώσει τέλος στη ζωή του. 
Ανάμεσα σε αυτούς που αντιμάχονται την αυτοκτονία υπάρχουν και αρκετοί χριστιανοί φιλόσοφοι, όπως ο Αυγουστίνος Ιππώνος, ο Θωμάς Ακινάτης, ο Ιμμάνουελ Καντ και πιθανόν ο Τζον Στιούαρτ Μιλ – Η εστίαση του Μιλ στη σπουδαιότητα της ελευθερίας και της αυτονομίας σήμαινε ότι αποποιούνταν επιλογές, οι οποίες θα εμπόδιζαν ένα άτομο να παίρνει στο μέλλον αυτόνομες αποφάσεις. Για άλλους πάλι η αυτοκτονία αποτελεί ξεκάθαρα υπόθεση προσωπικής επιλογής. Οι υποστηρικτές αυτής της θέσης ισχυρίζονται ότι κανένας δε θα έπρεπε να αναγκάζεται να υποφέρει παρά τη θέλησή του, ιδιαίτερα στα γηρατειά ή σε περίπτωση ανίατης ή ψυχικής ασθένειας για την οποία δεν υπάρχει πιθανότητα βελτίωσης. Απορρίπτουν την άποψη ότι η αυτοκτονία είναι πάντοτε πράξη παραλογίας με το επιχείρημα ότι μπορεί να αποτελεί έσχατη και δικαιολογημένη λύση για όσους υποφέρουν από εξαιρετικά έντονο άλγος. Σύμφωνα με μια πιο ακραία άποψη οι άνθρωποι θα πρέπει να έχουν ελευθερία επιλογής ανεξαρτήτως εάν υποφέρουν ή όχι. Στους επιφανείς υποστηρικτές αυτής της σχολής συμπεριλαμβάνονται ο Σκοτσέζος εμπειριστής φιλόσοφος Ντέιβιντ Χιουμ και ο Αμερικανός βιοηθικός Τζέικομπ Άπελ (Jacob M. Appel).
Συνηγορία της αυτοκτονίας.
Αρκετοί πολιτισμοί και υποκουλτούρες έχουν συνηγορήσει υπέρ της αυτοκτονίας. Ο ιαπωνικός στρατός ενθάρρυνε και εξυμνούσε κατά τον Β΄ Παγκόσμιο Πόλεμο τις επιθέσεις καμικάζι, οι οποίες ήταν επιθέσεις αυτοκτονίας που εφαρμόζονταν από την ιαπωνική πολεμική αεροπορία κατά των Συμμαχικών νηοπομπών στα τελευταία στάδια της εκστρατείας του Ειρηνικού στον Β΄ Παγκόσμιο Πόλεμο. Η ιαπωνική κοινωνία στο σύνολό της έχει χαρακτηριστεί ως κοινωνία που ανέχεται γενικά την αυτοκτονία.
Αναζητήσεις στο διαδίκτυο για πληροφορίες σχετικά με την αυτοκτονία εμφανίζουν ιστότοπους στους οποίους κατά ένα ποσοστό από 10-30% ενθαρρύνονται οι απόπειρες αυτοκτονίας και στις προσφέρονται επίσης διευκολύνσεις. Αρκετοί ανησυχούν ότι τέτοιου είδους ιστότοποι μπορεί να ωθήσουν τα άτομα με προδιάθεση στην τελική πράξη. Ορισμένοι κλείνουν διαδικτυακές συμφωνίες αυτοκτονίας είτε με παλιούς φίλους, είτε με άτομα που έχουν μόλις συναντήσει σε chat room ή σε τοίχους μηνυμάτων. Το διαδίκτυο μπορεί, ωστόσο, να συμβάλλει και στην πρόληψη μέσω κοινωνικών ομάδων που βοηθούν άτομα κοινωνικά απομονωμένα.
Τοποθεσίες.
Ορισμένες τοποθεσίες έχουν γίνει γνωστές για τις συχνές απόπειρες αυτοκτονίας. Σε αυτές συμπεριλαμβάνονται η Γέφυρα Γκόλντεν Γκέιτ του Σαν Φρανσίσκο, το δάσος Αokigahara που βρίσκεται στην Ιαπωνία, το ακρωτήριο Beachy Head στην Αγγλία, και η υπόστυλη γέφυρα Bloor Street Viaduct στο Τορόντο του Καναδά.
Από την κατασκευή της το 1937 μέχρι το 2010 περισσότερα από 1300 άτομα αυτοκτόνησαν από τη Γέφυρα Γκόλντεν Γκέιτ πηδώντας στο κενό. Σε πολλές τοποθεσίες όπου οι αυτοκτονίες είναι συχνές έχουν κατασκευαστεί φράγματα για λόγους πρόληψης. Όπως για παράδειγμα το φράγμα με το όνομα Luminous Veil (φωτεινό πέπλο) που βρίσκεται στο Τορόντο, τα φράγματα στον Πύργο του Άιφελ στο Παρίσι και εκείνα στο Κτήριο Εμπάιρ Στέιτ (Empire State Building) που βρίσκεται στην πόλη της Νέας Υόρκης. Από το 2011 έχει ξεκινήσει η κατασκευή φράγματος και στη Γέφυρα Γκόλντεν Γκέιτ. Σε γενικές γραμμές τα φράγματα αυτά φαίνονται να είναι πολύ αποτελεσματικά.
Αξιοσημείωτα περιστατικά.
Παράδειγμα ομαδικής αυτοκτονίας υπήρξε η αυτοκτονία το 1978 στο «Τζόουνσταουν» των ΗΠΑ, κατά την οποία 918 μέλη της αμερικανικής αίρεσης Ναός του Λαού (Peoples Temple), με αρχηγό τον Τζιμ Τζόουνς έθεσαν τέλος στη ζωή τους πίνοντας ρόφημα με γεύση σταφύλι ανακατεμένο με κυανίδιο. Πάνω από 10.000 άμαχοι Ιάπωνες διέπραξαν αυτοκτονία τις τελευταίες μέρες της Μάχης της Σαϊπάν το 1944, ορισμένοι από αυτούς πηδώντας από το «βράχο της αυτοκτονίας» (Suicide Cliff) και το «βράχο του Μπανζάι» (Banzai Cliff).
Οι απεργίες πείνας του 1981 στην Ιρλανδία με επικεφαλής τον Μπόμπι Σάντς (Bobby Sands) κατέληξαν σε 10 νεκρούς. Ο ιατροδικαστής είχε καταγράψει ως αιτία θανάτου «ασιτία που επέβαλαν οι απεργοί στον εαυτό τους» και όχι αυτοκτονία. Ύστερα από διαμαρτυρίες των οικογενειών των νεκρών απεργών η παραπάνω διατύπωση μεταγράφηκε στα πιστοποιητικά θανάτου σε «ασιτία». Κατά το Β΄ Παγκόσμιο Πόλεμο ανακαλύφθηκε ότι ο Έρβιν Ρόμελ (Erwin Rommel) γνώριζε εκ των προτέρων για τη Συνωμοσία της 20ής Ιουλίου κατά του Χίτλερ και απειλήθηκε με δημόσια δίκη, εκτέλεση και αντίποινα κατά της οικογένειάς του εκτός και αν τερμάτιζε ο ίδιος τη ζωή του.
Παγκόσμια ημέρα κατά της αυτοκτονίας.
Η 10η Σεπτεμβρίου καθιερώθηκε ως Παγκόσμια Ημέρα κατά της Αυτοκτονίας με απόφαση της Παγκόσμιας Οργάνωσης Υγείας, προκειμένου να εστιάσει την παγκόσμια προσοχή σε ένα δυσάρεστο γεγονός: Την απώλεια 1 εκατομμυρίου ανθρώπων κάθε χρόνο από αυτοκτονίες. Περίπου 1 εκ. άνθρωποι αυτοκτονούν κάθε χρόνο παγκοσμίως ενώ περίπου 15 εκ. πραγματοποιούν απόπειρα αυτοκτονίας.
Άλλα βιολογικά είδη.
Εφόσον για τον τερματισμό της ζωής απαιτείται σκόπιμη ενέργεια, αρκετοί πιστεύουν ότι η αυτοκτονία δεν μπορεί να υφίσταται στα μη ανθρώπινα ζώα. Απόπειρες αυτοκτονίας έχουν παρατηρηθεί στο βακτήριο της σαλμονέλας, στην προσπάθειά του να υπερνικήσει ανταγωνιζόμενα βακτήρια, προκαλώντας την αντίδραση του ανοσοποιητικού συστήματος απέναντι σε αυτά. Παρόμοιες πρακτικές έχουν επίσης παρατηρηθεί και σε μυρμήγκια εργάτες της οικογένειας "Forelius pusillus" ,που συναντούνται στη Βραζιλία, όπου μια μικρή ομάδα μυρμηγκιών εγκαταλείπει κάθε βράδυ την ασφάλεια της φωλιάς σφραγίζοντας την είσοδό της.
Η αφίδα του μπιζελιού όταν απειλείται από πασχαλίτσα (επιστημονική ονομασία: κοκκινέλλη η επτάστικτος) είναι σε θέση να αυτοεκρήγνυται προστατεύοντας τους αδελφούς της και ορισμένες φορές να θανατώνει με αυτό τον τρόπο και την πασχαλίτσα. Μερικά είδη τερμιτών έχουν «στρατιώτες» που εκρήγνυνται σκεπάζοντας τους εχθρούς τους με ένα είδος κολλώδους γλίτσας.
Έχουν υπάρξει ανεπίσημες αναφορές σχετικά με σκύλους, άλογα και δελφίνια που έχουν αυτοκτονήσει, ωστόσο, χωρίς καταληκτική απόδειξη. Δεν υπάρχουν πολλές επιστημονικές μελέτες σχετικά με τις αυτοκτονίες ζώων.

</doc>
