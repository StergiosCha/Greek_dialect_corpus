<doc id="49065" url="https://el.wikipedia.org/wiki?curid=49065" title="Α΄ Εθνική ποδοσφαίρου ανδρών 2004-2005">
Α΄ Εθνική ποδοσφαίρου ανδρών 2004-2005

Το ελληνικό ποδοσφαιρικό πρωτάθλημα της περιόδου 2004-05 ήταν το 46ο που διεξήχθη σε μορφή εθνικής κατηγορίας και το 26ο από καταβολής του επαγγελματικού ποδοσφαίρου. Το κατέκτησε ο Ολυμπιακός Πειραιώς για 33η φορά στην ιστορία του. Θέση στο Τσάμπιονς Λιγκ της επόμενης περιόδου εξασφάλισε ο Παναθηναϊκός που τερμάτισε δεύτερος, έναν βαθμό πίσω από τον πρωτοπόρο Ολυμπιακό. Στα αξιοσημείωτα του πρωταθλήματος ήταν ο υποβιβασμός του Άρη Θεσσαλονίκης για δεύτερη φορά στην ιστορία του, έχοντας μεσολαβήσει μικρό διάστημα από τον πρώτο του υποβιβασμό.
Πρωταθλητής.
Ολυμπιακός
Βαθμολογία.
Το σύστημα βαθμολογίας ήταν: Νίκη: 3 βαθμοί - Ισοπαλία: 1 βαθμός - Ήττα: 0 βαθμοί.
Η 1η θέση οδήγησε στους ομίλους και η 2η θέση στον 3ο προκριματικό γύρο του Τσάμπιονς Λιγκ.
Από τον Άρη αφαιρέθηκαν τρεις βαθμοί λόγω επεισοδίων που προκάλεσαν οι οπαδοί του στον προτελευταίο αγώνα του πρωταθλήματος με αντίπαλο τον Ηρακλή. Ο Άρης εξασφάλισε τη συμμετοχή του στο κύπελλο ΟΥΕΦΑ της επόμενης περιόδου μέσω της διοργάνωσης του κυπέλλου Ελλάδος όπου έφτασε στον τελικό.
Στον Ολυμπιακό, όπως και στον Πανιώνιο, είχε επιβληθεί ποινή αφαίρεσης 3 βαθμών για επεισόδια μεταξύ των οπαδών τους, αλλά τελικά ύστερα από έφεση του Ολυμπιακού δεν ίσχυσε.
Έδρες ομάδων και προσέλευση θεατών.
Για τις ανάγκες των αγώνων του πρωταθλήματος χρησιμοποιήθηκαν 16 διαφορετικές εγκαταστάσεις. Ο Ιωνικός Νίκαιας και η Χαλκηδόνα είχαν ως κοινή έδρα το Δημοτικό Γήπεδο Νεάπολης. Η ΑΕΚ αγωνίστηκε στους δύο πρώτους εντός έδρας αγώνες της στο γήπεδο της Ριζούπολης, καθώς στον χώρο που είχε δηλώσει ως έδρα, το Ολυμπιακό Στάδιο της Αθήνας, διεξάγονταν την ίδια περίοδο οι Παραολυμπιακοί Αγώνες. Σημαντικό γεγονός για την ποδοσφαιρική περίοδο 2004–05 ήταν η χρήση καινούργιων εγκαταστάσεων που είχαν κατασκευαστεί με αφορμή τη διεξαγωγή των Ολυμπιακών Αγώνων της Αθήνας, του νέου σταδίου Καραϊσκάκη και του νεότευκτου Παγκρητίου Σταδίου, στο Ηράκλειο. Πολλές επίσης αθλητικές εγκαταστάσεις, όπως το Καυτανζόγλειο Στάδιο, το Γήπεδο Χαριλάου και η Τούμπα υπέστησαν σημαντικές βελτιώσεις καθώς ήταν προγραμματισμένο να χρησιμοποιηθούν ως χώροι διεξαγωγής αγώνων ή προπονητήρια για την ίδια διοργάνωση. Η Skoda Ξάνθη μετακόμισε από το γήπεδο του Αθλητικού Ομίλου Ξάνθης στο ιδιόκτητο Skoda Ξάνθη Arena.

</doc>
<doc id="49068" url="https://el.wikipedia.org/wiki?curid=49068" title="Απρίλιος 2006">
Απρίλιος 2006

20ός αιώνας | 21ος αιώνας | 22ος αιώνας
Δεκαετία 2000 | Δεκαετία 2010 | Δεκαετία 2020
2000 | 2001 | 2002 | 2003 | 2004 | 2005 | 2006 | 2007 | 2008 | 2009 | 2010
Ιανουάριος | Φεβρουάριος | Μάρτιος | Απρίλιος | Μάιος | Ιούνιος | Ιούλιος | Αύγουστος | Σεπτέμβριος | Οκτώβριος | Νοέμβριος | Δεκέμβριος

</doc>
<doc id="49069" url="https://el.wikipedia.org/wiki?curid=49069" title="Γεγονότα Απριλίου 2006">
Γεγονότα Απριλίου 2006



</doc>
<doc id="49070" url="https://el.wikipedia.org/wiki?curid=49070" title="Αθλητικά Γεγονότα 2006">
Αθλητικά Γεγονότα 2006



</doc>
<doc id="49072" url="https://el.wikipedia.org/wiki?curid=49072" title="Πλατύ Ημαθίας">
Πλατύ Ημαθίας

Το Πλατύ είναι πεδινή κωμόπολη του δήμου Αλεξάνδρειας του νομού Ημαθίας. Σύμφωνα με την απογραφή του 2011, ο πληθυσμός του ανέρχεται στους 2.083 κατοίκους. Επεκτάθηκε οικιστικά κυρίως το 1925 από Έλληνες πρόσφυγες της Μικράς Ασίας που προέρχονταν κατά κύριο λόγο από τα Φάρασα της Καππαδοκίας και τα γύρω χωριά. Είναι ένας από τους σημαντικότερους σιδηροδρομικούς κόμβους της Ελλάδας. Έχει σημαντική βιομηχανία (εργοστάσιο ζάχαρης, ζωοτροφών, μονάδα επεξεργασίας φρούτων, καλλυντικών προϊόντων, εργοστάσιο γάλακτος) και μεγάλη αγροτική οικονομία που βασίζεται κυρίως στο βαμβάκι, τις δενδρώδεις καλλιέργειες και τα ζαχαρότευτλα. Το Πλατύ ήταν από το 1997 μέχρι το 2011 έδρα του καποδιστριακού δήμου Πλατέος.
Γενικά και ιστορικά στοιχεία.
Κατά την ύστερη περίοδο της Τουρκοκρατίας, στη θέση που βρίσκεται το σημερινό χωριό υπήρχε τσιφλίκι στο οποίο ζούσαν Έλληνες κολίγοι. Ωστόσο, σύμφωνα με έκθεση του επιθεωρητή των ελληνικών σχολείων στη Μακεδονία Δ. Σάρρου που χρονολογείται το 1906, εκείνη την εποχή οι συγκεκριμένοι κάτοικοι είχαν αντικατασταθεί από μουσουλμάνους Ρομά. Τον Οκτώβριο του 1912, κατά τις πρώτες μέρες του Α΄ Βαλκανικού Πολέμου, σημειώθηκε στην περιοχή του Πλατέος μάχη μεταξύ ελληνικών και οθωμανικών στρατιωτικών δυνάμεων, η οποία ολοκληρώθηκε με ελληνική επικράτηση. Κατά την απογραφή του 1920 το Πλατύ ήταν συνοικισμός του Γιδά, είχε 61 κατοίκους και ανήκε στον νομό Θεσσαλονίκης. Μετά το 1924, στο πλαίσιο της ανταλλαγής πληθυσμών μεταξύ Ελλάδας και Τουρκίας, εγκαταστάθηκαν τμηματικά στο Πλατύ Έλληνες πρόσφυγες από τα χωριά της περιοχής των Φαράσων της Καππαδοκίας (Βαρασός, Αφσάρι, Τσουχούρι, Καρσαντί, Σατί, Χοστσά και Κίσκα) πρώτα σε πρόχειρα παραπήγματα και κατόπιν σε οικίες που κτίστηκαν από την Επιτροπή Αποκαταστάσεως Προσφύγων. Ως πρόσωπο που συνέβαλε καθοριστικά στην εγκατάσταση των προσφύγων στην περιοχή αναφέρεται ο - επίσης Φαρασιώτης - Ευάγγελος Παπασάββας. Κατά τα πρώτα χρόνια της εγκατάστασής τους, οι πρόσφυγες αντιμετώπισαν σοβαρά προβλήματα υγείας εξαιτίας της ελονοσίας, μετρώντας αρκετά θύματα. Παράλληλα, την ίδια περίοδο χρησιμοποιούσαν το Πλατύ ως χειμερινό τόπο διαμονής για τους ίδιους και τα κοπάδια τους διάφορες οικογένειες Βλάχων κτηνοτρόφων, ορισμένες από τις οποίες εγκαταστάθηκαν εκεί μόνιμα τη δεκαετία του 1950. Στον οικισμό κατοικούν και μερικές οικογένειες Ποντίων. Κατά την περίοδο του Μεσοπολέμου, το Πλατύ (αλλά και η ευρύτερη περιοχή της Αλεξάνδρειας και του Λουδία) αποτελούσε κατά τους εαρινούς μήνες πόλο έλξης για μερίδα των μελισσοκόμων της Χαλκιδικής. 
Παρατηρήθηκε μείωση του πληθυσμού κατά τις δεκαετίες 1950 και 1960, η οποία οφείλεται σε μετανάστευση οικογενειών στην Αυστραλία και εργατών στη Δυτική Γερμανία. Λόγω της μαζικής παρουσίας κατοίκων προερχόμενων από τα Φάρασα, το Πλατύ συγκαταλεγόταν για δεκαετίες στις περιοχές όπου βρισκόταν σε χρήση η φαρασιώτικη διάλεκτος της ελληνικής. 
Διοικητικά, το 1932 το Πλατύ αναγνωρίστηκε ως έδρα κοινότητας, ενώ το 1946 αποσπάστηκε από τον νομό Θεσσαλονίκης και υπήχθη στον νομό Ημαθίας. Από το 1997 μέχρι το 2011 ήταν έδρα του ομώνυμου καποδιστριακού δήμου Πλατέος και έκτοτε ανήκει στον καλλικρατικό δήμο Αλεξάνδρειας. 
Στο Πλατύ γεννήθηκε ο συνθέτης Θέμης Καραμουρατίδης.
Πολιτισμός.
Στο Πλατύ δραστηριοποιούνται τρεις πολιτιστικοί σύλλογοι: των Καππαδοκών («Ο Βαρασός»), των Ποντίων («Οι Κομνηνοί»), καθώς και έτερος υπό την ονομασία «Αστερούπολη». Επίσης στην κωμόπολη εδρεύει αθλητικός σύλλογος με την ονομασία Αγροτικός Αστέρας. Επιπλέον, λειτουργούν δημοτική δανειστική βιβλιοθήκη και δημοτικό θέατρο χωρητικότητας περίπου 200 θέσεων, το οποίο στεγάζεται σε αίθουσα του πρώην δημαρχείου. 
Μεταφορές.
Σιδηροδρομικές μεταφορές.
Ο σιδηροδρομικός σταθμός Πλατέος βρίσκεται στη γραμμή Αθηνών - Θεσσαλονίκης και αναφέρεται ως σημαντικός κόμβος. Στο Πλατύ η σιδηροδρομική γραμμή Αθήνας-Θεσσαλονίκης αποκτά και ένα δεύτερο κλάδο, αυτόν προς Βέροια-Έδεσσα-Φλώρινα ενώ ο κεντρικός κορμός συνεχίζει προς Κατερίνη-Λάρισα-Αθήνα. Από το 2007, εξυπηρετείται από τον προαστιακό Θεσσαλονίκης ο οποίος συνδέει την πόλη με τη Θεσσαλονίκη, τη Λάρισα και την Έδεσσα.

</doc>
<doc id="49073" url="https://el.wikipedia.org/wiki?curid=49073" title="Ρέζεκνε">
Ρέζεκνε

Το Ρέζεκνε (λετονικά: Rēzekne, εσθονικά: Räisaku, πολωνικά: Rzeżyca, ρωσικά: Режица, Резекне) είναι πόλη της ανατολικής Λετονίας. Ανήκει στην επαρχία Ρέζεκνε και έχει πληθυσμό 31.216 κατοίκους το 2016. Απέχει 242 χλμ. από τη Ρίγα.
Από τον 9ο έως τον 13ο αιώνα στην περιοχή υπήρχε ένα οχυρό το οποίο καταστράφηκε από τους σταυροφόρους, οι οποίοι έχτισαν, το 1285, στη θέση του ένα νέο κάστρο ερείπια του οποίου σώζονται μέχρι σήμερα. Η ονομασία "Ρέζεκνε" καθιερώνεται το 1285 και η πόλη γίνεται μέλος της Πολωνικής-Λιθουανικής Κοινοπολιτείας το 1582. Το 1773 δόθηκε στο Ρέζεκνε το καθεστώς πόλης και με τον διαμελισμό της Πολωνίας προσαρτάται στη Ρωσία. Η πόλη υπέστη μεγάλες καταστροφές και σχεδόν ερημώθηκε κατά τον Β΄ παγκόσμιο πόλεμο.
Δημογραφικά στοιχεία.
Εθνοτική σύνθεση την 1 Ιανουαρίου του 2015 του Ρέζεκνε.

</doc>
<doc id="49074" url="https://el.wikipedia.org/wiki?curid=49074" title="Βίλιανι">
Βίλιανι

Η Βίλιανι (λετονικά: "Viļāni" , λιθουανικά: "Vilianai") είναι κωμόπολη της ανατολικής Λετονίας. Έχει πληθυσμό 3.156 κατοίκους το 2016 και βρίσκεται στο ανατολικό μέρος της Επαρχίας Ρέζεκνε.
Ιστορία.
Η πόλη αναφέρεται για πρώτη φορά το 1495 με το όνομα Wielona. Το 1507, το μεγαλύτερο κτήμα της περιοχής της Λατγαλίας, κατέστη ιδιοκτησία του de Overlak. Στο 1752 ο Μ. Riks, ο οποίος ήταν ο ηγεμόνας του Βοϊβοδάτου του Ινφλάντι αγόρασε το κτήμα Βίλιανι. Ήταν ο πρώτος γαιοκτήμονας που επηρέασε πολύ θετικά την ανάπτυξη της περιοχής. Έχτισε το μοναστήρι και την εκκλησία του Αγίου Μιχαήλ σε ρυθμό μπαρόκ.
Το 1839 το κτήμα Βίλιανι περιήλθε στην ιδιοκτησία του Vincent Janovskis. Την εποχή εκείνη στην πόλη υπήρχαν βιοτεχνίες επεξεργασίας λινού οι οποίες εφοδίαζαν τον τσαρικό στρατό με ζώνες, τσάντες, παπούτσια και άλλα δερμάτινα αξεσουάρ. Επίσης, υπήρχαν βιοτεχνίες κατασκευής τούβλων, ελαιοτριβεία ζυθοποιεία κ.α. Το 1852, το κτήμα Βίλιανι ονομάζεται οικισμός έχοντας 12 σπίτια. Το 1925 υπήρχαν 4 σχολεία στην Βίλιανι, ενώ στις 25 Φεβρουαρίου 1928 ανακηρύχθηκε πόλη. Μεγάλες καταστροφές έπαθε από τον γερμανικό στρατό στον Β΄ Παγκόσμιο Πόλεμο, κατά τον οποίο η πόλη καταστράφηκε σχεδόν ολοσχερώς.

</doc>
<doc id="49077" url="https://el.wikipedia.org/wiki?curid=49077" title="Βιλιανάι">
Βιλιανάι



</doc>
<doc id="49078" url="https://el.wikipedia.org/wiki?curid=49078" title="Σημαία των Ηνωμένων Πολιτειών">
Σημαία των Ηνωμένων Πολιτειών

Η σημαία των Ηνωμένων Πολιτειών αποτελείται από 13 ισομεγέθεις οριζόντιες λωρίδες (συμβολίζουν τις 13 αρχικές πολιτείες) χρώματος κόκκινου (κορυφή και κάτω μέρος), που εναλλάσσονται με λευκές και ένα μπλε ορθογώνιο στην άνω προς τον ιστό γωνία, που φέρει 50 μικρά, λευκά, πεντάκτινα αστέρια, τα οποία συμβολίζουν τις 50 σήμερα πολιτείες. Τα αστέρια είναι διατεταγμένα σε εννέα οριζόντιες σειρές. Η κάθε σειρά έχει είτε 6 αστέρια είτε πέντε εναλλασσόμενα, με την πρώτη σειρά των 6 να βρίσκεται στην κορυφή. Ονομάζεται επίσης «αστερόεσσα», η οποία λέξη είναι το θηλυκό του αρχαίου επιθέτου «ἀστερόεις», δηλαδή έναστρος.
Υιοθετήθηκε στις 4 Ιουλίου 1960. Η χώρα έχει Σύνταγμα από τις 4 Μαρτίου 1789.

</doc>
<doc id="49079" url="https://el.wikipedia.org/wiki?curid=49079" title="Σημαία της Ιαπωνίας">
Σημαία της Ιαπωνίας

Η σημαία της Ιαπωνίας, γνωστή και ως «Σημαία του Ήλιου» (Νισσόοκι , 日章旗) ή Χινομαρού (日の丸 «ηλιακός δίσκος») είναι λευκή με ένα μεγάλο κόκκινο δίσκο που εκπροσωπεί τον ανατέλλοντα ήλιο, στο κέντρο. Χρονολογείται, σύμφωνα με το θρύλο, από τους Μογγόλους του 13ου αιώνα, όταν ο βουδιστής Νίτσιρεν φερόταν να είχε προσφέρει τη σημαία αυτή στον Αυτοκράτορα της Ιαπωνίας. Υιοθετήθηκε το 1870. Η χώρα έχει Σύνταγμα από τις 3 Μαΐου του 1947.

</doc>
<doc id="49080" url="https://el.wikipedia.org/wiki?curid=49080" title="Σημαία της Ινδίας">
Σημαία της Ινδίας

Η σημαία της Ινδίας καθιερώθηκε από τη Συντακτική Εθνοσυνέλευση της Ινδίας στις 22 Ιουλίου 1947, λίγες ημέρες πριν από την ανεξαρτησία της χώρας από τους Βρετανούς στις 15 Αυγούστου 1947. Ο όρος «τρίχρωμη» απαντάται επίσης στην Ινδία, όταν αναφέρονται στη σημαία. Η σημαία είναι τρίχρωμη, με οριζόντιες λωρίδες, χρώματος πορτοκαλί του κρόκου στην κορυφή, λευκού στη μέση και πράσινου στο κάτω μέρος. Στο κέντρο, βρίσκεται ένας γαλάζιος τροχός με 24 ακτίνες. Ο τροχός είναι γνωστός ως Ασόκα Τσάκρα και η διάμετρός του είναι τα τρία τέταρτα του μήκους της λευκής λωρίδας. Σχεδιάστηκε από τον Πινγκάλι Βενκάγια. Υιοθετήθηκε στις 22 Ιουλίου 1947.
Η χώρα έχει Σύνταγμα από τις 26 Ιανουαρίου 1950.

</doc>
<doc id="49081" url="https://el.wikipedia.org/wiki?curid=49081" title="Σημαία της Ινδονησίας">
Σημαία της Ινδονησίας

Η σημαία της Ινδονησίας είναι γνωστή ως «Σανγκ Μεράχ Πουτίχ» στα ινδονησιακά, βασίζεται στην Αυτοκρατορία των Ματζαπαχίτ, που έζησαν το 13ο αιώνα. Η ίδια η σημαία παρουσιάστηκε στο κοινό και υψώθηκε στις 17 Αυγούστου 1945. Πρόκειται για μία δίχρωμη σημαία, που ορίζεται από δύο παράλληλες ισοπλατείς λωρίδες, μία κόκκινη (άνω) και μία άσπρη (κάτω).
Η χώρα έχει Σύνταγμα από τις 5 Ιουλίου 1959.
Παρόμοιες σημαίες.
Η σημαία μοιάζει με αυτήν της Πολωνίας, που όμως έχει αντίστροφα τα χρώματα, και του Μονακό, η οποία διαφέρει ως προς τις αναλογίες.

</doc>
<doc id="49082" url="https://el.wikipedia.org/wiki?curid=49082" title="Σημαία της Ιορδανίας">
Σημαία της Ιορδανίας

Η σημαία της Ιορδανίας βασίζεται στη σημαία της Αραβικής Εξέγερσης κατά των Οθωμανών στη διάρκεια του Πρώτου Παγκοσμίου Πολέμου. Αποτελείται από τρεις οριζόντιες λωρίδες, χρώματος μαύρου, λευκού και πράσινου, οι οποίες όλες συνδέονται με ένα κόκκινο τρίγωνο στην αριστερή πλευρά. Τα χρώματα στα οριζόντια είναι αυτά των χαλιφάτων των Αββασιδών, Ομεϋαδών και Φατιμιδών, ενώ το ερυθρό τρίγωνο συμβολίζει τη δυναστεία των Χασεμιτών και την Αραβική Εξέγερση. Το επτάκτινο αστέρι έχει διττή σημασία. Συμβολίζει αφενός τις επτά στροφές της πρώτης σούρας στο Κοράνι και αφετέρου την ενότητα των αραβικών λαών. Ορισμένοι πιστεύουν ότι αναφέρεται επίσης στους επτά λόφους, στους οποίους επάνω κτίστηκε η πρωτεύουσα της χώρας, το Αμμάν.
Καθιερώθηκε στις 16 Απριλίου 1928. Η χώρα έχει σύνταγμα από την 1η Ιανουαρίου του 1952.

</doc>
<doc id="49083" url="https://el.wikipedia.org/wiki?curid=49083" title="Αθανάσιος Χριστόπουλος">
Αθανάσιος Χριστόπουλος

Ο Αθανάσιος Χριστόπουλος, ο «άλλος Ανακρέων» κατά τον Γεώργιο Σακελλάριο γεννήθηκε στην Καστοριά το Μάιο του 1772 και απεβίωσε στο Βουκουρέστι 19 Ιανουαρίου 1847. Ήταν ποιητής, νομικός, ανώτατος δικαστικός, θεατρικός συγγραφέας, λόγιος και Φιλικός. Για το ποιητικό του έργο χαρακτηρίζεται «πρόδρομος» (μαζί με τον Ιωάννη Βηλαρά και τον Ρήγα Βελεστινλή) επειδή θεωρείται ότι, με τη χρήση της δημοτικής γλώσσας, άνοιξε νέους ποιητικούς δρόμους. Το επιστημονικό του έργο περιλαμβάνει πραγματείες σε θέματα γλωσσικά, πολιτικά, φιλοσοφικά και φυσικών επιστημών, πολλές από τις οποίες όμως δεν έχουν σωθεί. Ο Αλέξανδρος Ρίζος Ραγκαβής, ο Δημήτριος Βερναρδάκης, ο Εμμανουήλ Ροΐδης κ.α. μίλησαν με πολύ επαινετικά λόγια για τη λυρική του προσφορά και το 1891 ο Κωνσταντίνος Καβάφης έγραψε στιχούργημα με τίτλο "Αθανάσιος Χριστόπουλος".
Βίος.
Ο Αθανάσιος Χριστόπουλος γεννήθηκε στην Καστοριά. Πραγματοποίησε τις εγκύκλιες σπουδές του στο Λύκειο του Βουκουρεστίου, όπου είχε μεταναστεύσει ο κληρικός πατέρας το 1780,όταν ο Αθανάσιος ήταν οκτώ ετών, πιεζόμενος από οικονομική ένδεια αλλά και από τις συνθήκες δουλείας στην πατρίδα του. Πέρασε σχεδόν ολόκληρη τη ζωή του στις Παραδουνάβιες Ηγεμονίες και μπορεί να θεωρηθεί "Φαναριὠτης από εκλεκτική συγγένεια". Ολοκλήρωσε εκεί την βασική εκπαίδευση (είναι πιθανό να είχε δάσκαλο και τον Γρηγόριο Κωνσταντά) και συνέχισε τις σπουδές του στο Πανεπιστήμιο της Βούδας, όπου σπούδασε λατινική φιλολογία, φιλοσοφία και ιατρική, και στο Πανεπιστήμιο της Πάντοβας, όπου σπούδασε νομικά. Μετά το πέρας των σπουδών του επέστρεψε στο Βουκουρέστι και μπήκε στην αυλή του ηγεμόνα της Βλαχίας (και αργότερα της Μολδαβίας) Αλέξανδρου Μουρούζη, όπου αρχικά δίδασκε τα παιδιά του ηγεμόνα και αργότερα έγινε δικαστής και τιμήθηκε με τον τίτλο του «καμινάρη», ενώ παράλληλα ανέπτυξε και συγγραφική δραστηριότητα: έγραψε ένα θεατρικό έργο, τον "Αχιλλέα" και ένα από τα σημαντικότερα έργα του, τη "Γραμματική της Αιολοδωρικής, ήτοι της ομιλουμένης τωρινής των Ελλήνων γλώσσας", στο οποίο υποστήριζε τη χρήση της δημοτικής, η οποία κατά την άποψή του ήταν κράμα της αρχαίας δωρικής και αιoλικής διαλέκτου.
Μετά το 1806 ο Χριστόπουλος ακολούθησε τον Μουρούζη στην Κωνσταντινούπολη, όταν εκείνος έχασε το αξίωμά του. Εκεί ήταν ευκολότερη η προσήλωσή του στο συγγραφικό έργο καθώς ήταν απαλλαγμένος από τα καθήκοντα του δικαστή και τα παιδιά του ηγεμόνα είχαν μεγαλώσει. Αυτή η εποχή ήταν πολύ γόνιμη: ανέλαβε τη σύνταξη ενός λεξικού της Νέας Ελληνικής, μαζί με άλλους λόγιους (Γρηγόριο Κωνσταντά, Άνθιμο Γαζή κ.α.) προσπάθησε να οργανώσει Πανεπιστήμιο στη Ζαγορά του Πηλίου, έγραψε μια πραγματεία σχετικά με την ύπαρξη κενού στην φύση, μια γλωσσολογική μελέτη "Περί προφοράς", στην οποία προσπαθούσε να αναιρέσει τα επιχειρήματα του Εράσμου για την Προφορά της κλασικής Αρχαίας Ελληνικής γλώσσας και μια πραγματεία "Περί ποιητικής".
Η ζωή του Χριστόπουλου διαταράχθηκε το 1812, όταν ο ηγεμόνας Δημητράκης Μουρούζης, προστάτης των γραμμάτων, δολοφονήθηκε από τους Τούρκους. Διέφυγε τότε πάλι στο Βουκουρέστι, στην αυλή του ηγεμόνα Ιωάννη Καρατζά, όμως ένα μεγάλο τμήμα του έργου του (οι μελέτες για το κενό και την προφορά και το λεξικό που είχε ξεκινήσει) χάθηκε. Ο Ιωάννης Καρατζάς τον διόρισε εκ νέου δικαστή με τον τίτλο του Μεγάλου Λογοθέτη και του ανέθεσε να συντάξει νέα νομοθεσία για την Ηγεμονία της Βλαχίας. Ο Χριστόπουλος ασχολήθηκε συστηματικά με το έργο αυτό ἐως το 1816.Το 1815 περίπου έγραψε ένα φιλοσοφικο-πολιτικό σύγγραμμα, τα "Πολιτικά φροντίσματα", που διέπεται από τις αρχές του Νικολό Μακιαβέλι. Το έργο αυτό ήταν αφορμή για αρνητική κριτική εναντίον του και δεν τυπώθηκε ποτέ όσο ζούσε.
Το 1818 ο ηγεμόνας Ιωάννης Καρατζάς δραπέτευσε στην Δύση και ο Χριστόπουλος κατέφυγε στην πόλη Σιμπίνι της Τρανσυλβανίας. Εκεί μελέτησε και μετέφρασε έργα του Σέξτου Εμπειρικού και έγραψε τις μελέτες "Στοιχείωσις της σκεπτικής φιλοσοφίας" και "Πολιτικά παράλληλα". Εκείνα τα χρόνια μυήθηκε και στην Φιλική Εταιρεία. Οι ειδήσεις για την δράση του ως Φιλικού και για την ζωή του κατά τα χρόνια της Επανάστασης είναι λιγοστές.
Μετά την απελευθέρωση ο Χριστόπουλος επισκέφθηκε την Ελλάδα το 1836, έμεινε όμως λιγότερο από ένα χρόνο και τελικά επέστρεψε στο Σιμπίνι όπου συνέχισε το συγγραφικό του έργο. Ασχολήθηκε κυρίως με την μετάφραση της Ιλιάδας, αρχικά σε ομοιοκατάληκτους και από το 1844 σε ανομοιοκατάληκτους στίχους και με τα "Ελληνικά αρχαιολογήματα", εγχειρίδιο στο οποίο πραγματεύεται θέματα σχετικά με τα ελληνικά φύλα και τις αρχαίες διαλέκτους.
Ποιητικό έργο.
Ο Χριστόπουλος σήμερα μνημονεύεται κυρίως για το ποιητικό του έργο, τη συλλογή "Λυρικά" που είχε γίνει πολύ δημοφιλής: κατά την διάρκεια της ζωής του εκδόθηκε 11 φορές (πρώτη έκδοση το 1811 στη Βιέννη). Τα ποιήματά του είναι σύντομες συνθέσεις επηρεασμένες από τον αρκαδισμό και τον ανακρεοντισμό (γι' αυτό και τον αποκαλούσαν «Νέο Ανακρέοντα»), με κομψή στιχουργική και εύθυμη διάθεση, που συχνά όμως επικρίθηκε ως ψυχρή και επιφανειακή. Ενδιαφέρον παρουσιάζουν επίσης οι μεταφράσεις του από την αρχαιοελληνική γραμματεία, μία μετάφραση της ραψωδίας Α΄ της Ιλιάδας και ποιημάτων της Σαπφούς. Τα "Λυρικά" του Χριστόπουλου ήταν κάποια από τα ποιήματα που μελέτησε ο Διονύσιος Σολωμός στην προσπάθειά του να διαμορφώσει την ποιητική του γλώσσα.
Το μεγάλο αποτύπωμα που άφησε ο Αθανάσιος Χριστόπουλος είναι η χρήση της νεοελληνικής γλώσσας. Επηρεασμένος από τα βόρεια ελληνικά ιδιώματα της Καστοριάς και κυρίως από το Κοζανίτικο ιδίωμα, καθώς ανατράφηκε από τους γονείς της μητέρας που κατάγονταν από την Κοζάνη, χρησιμοποίησε για πρώτη φορά τη δημώδη γλώσσα, όπως ομιλούνταν, σε ποιήση αλλά και επιστημονικά συγγράματα. Δικαίως αποκαλείται ο πρώτος νεοέλληνας ποιητής, καθώς η γλώσσα που έγραψε μελετήθηκε και ενέπνευσε τους κατοπινούς μεγάλους ποιητές και πεζογράφους, όπως ο Διονύσιος Σολωμός.
Όταν στα τέλη του 1822 ο Σπυρίδων Τρικούπης επεσκέφθηκε τη Ζάκυνθο, ο Διονύσιος Σολωμός του απήγγειλε στα ιταλικά την Ωδή "Per Prima Messa". Αντί επαίνου, όπως φαίνεται από τα παρακάτω, ο Τρικούπης τον συμβούλεψε να γράφει στην νεοεληνική και τον προέτρεψε να μελετήσει Αθανάσιο Χριστόπουλο:
«Να, ιδε αυτό το στήθος/οπού πλέον το πικρό/με των σαϊτιών το πλήθος/το κατάντησε νεκρό (γ΄στροφή από το '). Τώρα τάφος πλησιάζει/τώρα θάνατος φωνάζει/τώρα χάρος λυπηρός (από τα '). 
Αυτά λοιπόν λαλώντας/μ΄αγκάλιασε το σώμα/και πρόσχαρα γελώντας/μ΄εφίλησε στό στόμα/και πέταγ΄υψηλά (Ερατώ- Α΄).
Εχάθηκ΄ η αγάπη μου/σβήστηκε το φως μου/ο ήλιος εσκοτείνιασε/και μαύρισε εμπρός μου. /Μαυροφορέστε νάρκισσοι/μαυροφορέστε κρίνοι/και κάθε άνθος δάκρυα/φαρμακωμένος χύνει. . 
Καθαρότατες παρθένες/με κισσόν στεφανωμένες/εις τον τρύγο συναχθείτε/κι'αλαφρά ν'ασκουμπωθείτε. »
Για τον ιστορικό Γιάννη Κορδάτο, ο Χριστόπουλος «είναι ο ποιητής του σαλονιού. Οι στίχοι του δεν έχουν πλαστικότητα. Η ποίησή του δεν έχει βαθύτερο νόημα»
Πέραν του ποιητικού του έργου.
Ο Χριστόπουλος ασχολήθηκε σοβαρά και με επιστημονικά θέματα. Η νομοθεσία του - η "Σύνταξη του Κώδικα ιδιωτικού Δικαἰου" - φέρει εμφανείς επιδράσεις από τις ιδέες της Γαλλικής Επανάστασης και εισάγει νέους όρους, προκειμένου να ικανοποιήσει προβλήματα που έθετε η εμπορική και οικονομική ανάπτυξη των περιοχών.
Πριν από την έναρξη της Επανάστασης ανέλαβε από την Αλέξανδρο Υψηλάντη αποστολή της Φιλικής Εταιρείας στα Ιόνια νησιά. Για το λόγο αυτό κατέβηκε και έμεινε στη Ζάκυνθο δύο μήνες. Αργότερα εκλέχτηκε μέλος της επαναστατικής Επιτροπής στις Ηγεμονίες και σύμβουλος του αρχηγού της Επανάστασης. Ύστερα από μια αποτυχημένη προσπάθεια να εγκατασταθεί στην ελεύθερη Ελλάδα, αποσύρθηκε πάλι στην Τρανσυλβανία, όπου και έζησε τα τελευταία χρόνια της ζωής του. 

</doc>
<doc id="49084" url="https://el.wikipedia.org/wiki?curid=49084" title="Σημαία του Ιράκ">
Σημαία του Ιράκ

Από την εποχή της ίδρυσης της χώρας, το 1921, η σημαία του Ιράκ είχε τέσσερα διαφορετικά σχέδια. Η σύγχρονη έκδοση δεν έχει καθοριστεί απόλυτα, ωστόσο αποτελεί μια μικρή διαφοροποίηση από το σχέδιο που είχε υιοθετηθεί το 1991 από το καθεστώς του Σαντάμ Χουσεΐν. Τον Απρίλιο του 2004 προτάθηκε μια νέα σημαία, η οποία όμως δεν υιοθετήθηκε ποτέ. Την ημέρα της ορκωμοσίας της νέας κυβέρνησης, στις 28 Ιουνίου 2004, η σημαία που υπήρχε ήταν η τρίχρωμη (οριζόντιες λωρίδες, χρώματος κόκκινου, λευκού και μαύρου), με τρία πράσινα πεντάκτινα αστέρια στη μέση και την αραβική επιγραφή «Αλάχου Ακμπάρ», «" Ο Θεός είναι μεγάλος"») με καλλιγραφικά γράμματα, στη κουφική διάλεκτο. Υιοθετήθηκε στις 28 Ιουνίου 2004. Η χώρα έχει Σύνταγμα από τις 25 Οκτωβρίου 2005.
Ιστορικές σημαίες.
1921–1959.
Η αρχική σημαία καθιερώθηκε το 1921. 
1958.
Το 1958 το Ιράκ υιοθέτησε τη σημαία της Αραβικής Ομοσπονδίας (Βασίλεια του Ιράκ και της Ιορδανίας). 
1959–1963.
Μετά την επανάσταση του 1958 και την ανατροπή της Μοναρχίας, με νόμο του 1959 καθιερώθηκε νέα σημαία. Σήμερα η σημαία αυτή χρησιμοποιείται από την κουρδική μειονότητα στο Ιράκ.
1963–1991.
Μετά την ανατροπή της κυβέρνησης Κασίμ, υιοθετήθηκε νέα σημαία στις 31 Ιουλίου του 1963.
1991–2004.
Στις 13 Ιανουαρίου του 1991 η σημαία άλλαξε ξανά και ο συμβολισμός των τριών αστεριών μετατοπίστηκε στους τρεις πυλώνες του καθεστώτος Ουάχντα, Χούρια, Ιστιράκια (Ενότητα, Ελευθερία, Σοσιαλισμός).
2004–2008.
Από το 2004 ως το 2008 χρησιμοποιήθηκε μια σημαία με καλλιτεχνικά σχεδιασμένη επιγραφή.
Παραλλαγμένη σημαία 2008.
Το Κοινοβούλιο της χώρας στις 22 Ιανουαρίου του 2008 ενέκρινεένα προσωρινό σχέδιο παραλλαγμένης σημαίας, χωρίς τα σύμβολα που θύμιζαν το Σαντάμ Χουσεΐν. Από τη σημαία αφαιρέθηκαν τα τρία αστέρια και η φράση «Ο Θεός είναι μεγάλος» δεν έγινε πλέον χειρόγραφη.

</doc>
<doc id="49085" url="https://el.wikipedia.org/wiki?curid=49085" title="Σημαία του Ιράν">
Σημαία του Ιράν

Η σύγχρονη σημαία του Ιράν καθιερώθηκε στις 29 Ιουλίου του 1980 και αντανακλά τις αλλαγές που επέφερε η Ισλαμική Επανάσταση στη χώρα. Αποτελείται από τρεις οριζόντιες λωρίδες χρώματος πράσινου, άσπρου και κόκκινου, συμβόλων του Ισλάμ, της ειρήνης και του θάρρους αντίστοιχα. Στο κέντρο της λευκής λωρίδας βρίσκεται το γεωμετρικό και συμμετρικό σύμβολο που σχηματίζει τη λέξη "Αλλάχ". Αυτό σχηματίζεται από τέσσερις ημισελήνους και ένα σπαθί. Το σύμβολο εγκρίθηκε επίσημα από τον Αγιατολλάχ Χομεϊνί, στις 9 Μαΐου του 1980. Πρόκειται για το ☫. Σε μια ακόμα αλλαγή, προστέθηκαν οι λέξεις Αλά-ου Άκμπαρ (= Ο Θεός είναι μεγάλος).
Στις 3 Δεκεμβρίου του 1979 η χώρα απέκτησε νέο Σύνταγμα που αναθεωρήθηκε το 1989.

</doc>
<doc id="49086" url="https://el.wikipedia.org/wiki?curid=49086" title="Σημαία της Ιρλανδίας">
Σημαία της Ιρλανδίας

Η σημαία της Ιρλανδίας είναι τρίχρωμη, με τρεις κάθετες ισοπαχείς λωρίδες, χρώματος πράσινου, λευκού και πορτοκαλί. Τα χρώματα που χρησιμοποιούνται στην Ιρλανδική σημαία έχει το καθένα τον συμβολισμό του, το πράσινο για τους καθολικούς, το πορτοκαλί για τους προτεστάντες και το άσπρο για να εκφράσει την ανάγκη για ειρήνη και ενότητα μεταξύ τους. Τα χρώματα αυτά υιοθετήθηκαν το 1919, ενώ η οριστικοποίησή της διάταξής τους έγινε το 1920. Ως Ελεύθερο Κράτος η Ιρλανδία ανακηρύχθηκε το 1921. Η σημαία της παρέμεινε η ίδια από τότε.
Υιοθετήθηκε στις 29 Δεκεμβρίου 1937, ημερομηνία κατά την οποία η χώρα απέκτησε Σύνταγμα της χώρας.

</doc>
<doc id="49087" url="https://el.wikipedia.org/wiki?curid=49087" title="Σημαία του Ισημερινού">
Σημαία του Ισημερινού

Με το νόμο της 5ης Δεκεμβρίου 1900 (Registro Oficial No.1272) δηλώνεται ότι η κρατική σημαία του Ισημερινού είναι διαφορετική στα σύμβολα από αυτές των άλλων κρατικών σημαιών: η διαφορά είναι ότι οι κρατικές σημαίες έχουν το εθνόσημο του Ισημερινού και οι πολιτικές σημαίες όχι. Εντούτοις, στην πράξη η κρατική σημαία χρησιμοποιείται συχνά ως πολιτική σημαία. Οι αναλογίες της πολεμικής σημαίας είναι 2:3, διαφορετικά είναι ίδιες με αυτές της κρατικής σημαίας.
Η σημαία του Ισημερινού είναι τρίχρωμη, με τρεις οριζόντιες λωρίδες, χρώματος κίτρινου (επάνω), μπλε και κόκκινου, με το εθνόσημο της χώρας στο κέντρο. 
Η χώρα έχει Σύνταγμα από τις 22 Οκτωβρίου του 2008.

</doc>
<doc id="49088" url="https://el.wikipedia.org/wiki?curid=49088" title="Σημαία του Ισημερινού (χώρας)">
Σημαία του Ισημερινού (χώρας)



</doc>
<doc id="49089" url="https://el.wikipedia.org/wiki?curid=49089" title="Σημαία της Ισλανδίας">
Σημαία της Ισλανδίας

Η σημαία της Ισλανδίας καθιερώθηκε επίσημα με ειδικό άρθρο, στις 17 Ιουνίου 1944, ημέρα κατά την οποία η χώρα έγινε δημοκρατία. Η πολιτική σημαία είναι χρώματος μπλε του ουρανού με έναν άσπρο σταυρό και εντός αυτού έναν ακόμη σταυρό, χρώματος κόκκινου της φωτιάς. Η πολιτική σημαία χρησιμοποιείται ανεπίσημα από το 1913 και καθιερώθηκε επίσημα στις 19 Ιουνίου 1915, όταν ακόμη η Ισλανδία ήταν δανικό έδαφος. Καθιερώθηκε οριστικά με την ανεξαρτησία της χώρας, στις 17 Ιουνίου 1944.
Κρατική σημαία.
Η κρατική Σημαία της Ισλανδίας (Tjúgufáni) διαφέρει από την πολιτική σημαία στο ότι τα εξωτερικά τετράγωνα είναι τρεις φορές μεγαλύτερα σε μήκος από τις τετράγωνες πλευρές και διαλύονται στην άκρη, με το να διαχωρίζονται άμεσα από τις εξωτερικές γωνίες σε μια γραμμή στο κέντρο. Η χώρα έχει Σύνταγμα από τις 17 Ιουνίου 1944.

</doc>
<doc id="49090" url="https://el.wikipedia.org/wiki?curid=49090" title="Σημαία της Ισπανίας">
Σημαία της Ισπανίας

Η σημαία της Ισπανίας αποτελείται από τρεις οριζόντιες λωρίδες σε κόκκινο και κίτρινο (η κίτρινη μεσαία είναι διπλάσια σε πλάτος από την κάθε κόκκινη). Μία απλοποιημένη έκδοση του ισπανικού εθνόσημου εικονίζεται στην κίτρινη λωρίδα, κοντά στην λωρίδα του ιστού. Η ισπανική σημαία καθιερώθηκε στις 19 Δεκεμβρίου 1981, οπότε και άλλαξε τελευταία φορά το εθνόσημο.
Η χώρα έχει Σύνταγμα από τις 19 Δεκεμβρίου 1981.

</doc>
<doc id="49091" url="https://el.wikipedia.org/wiki?curid=49091" title="Σημαία της Ιταλίας">
Σημαία της Ιταλίας

Η σημαία της Ιταλίας είναι τρίχρωμη, με τρεις κάθετες λωρίδες, χρώματος πράσινου, λευκού και κόκκινου. Η Ιταλική τρίχρωμη σημαία είναι ουσιαστικά ίδια με τη Γαλλική με το πράσινο χρώμα αντί για το μπλε. Σύμφωνα με ένα θρύλο, η αλλαγή πραγματοποιήθηκε εξαιτίας του ότι το πράσινο ήταν το αγαπημένο χρώμα του Ναπολέοντα. Η σημαία αυτή πρωτοεμφανίστηκε στις Γαλλικές δημοκρατίες της βόρειας Ιταλίας που δημιουργήθηκαν στα τέλη του 18ου αιώνα και υιοθετήθηκε κατά το 1797-98 από τη Υπεραλπική δημοκρατία. Το 1848 η πράσινο-άσπρο-κόκκινη σημαία υιοθετήθηκε με το θυρεό του στρατού (Οίκος της Σαβοΐας) στο κέντρο της. Κατά τη δικτατορία του Μουσολίνι προστέθηκε πάνω από το θυρεό του στρατού το ιταλικό στέμμα. Το 1946, όταν η Ιταλία ανακηρύχθηκε δημοκρατία, ο θυρεός του στρατού αφαιρέθηκε από τη σημαία της. Υιοθετήθηκε στις 18 Ιουνίου 1946.
Η χώρα έχει Σύνταγμα από την 1η Ιανουαρίου του 1948.

</doc>
<doc id="49092" url="https://el.wikipedia.org/wiki?curid=49092" title="Σημαία του Ισραήλ">
Σημαία του Ισραήλ

Η σημαία του Ισραήλ καθιερώθηκε στις 28 Οκτωβρίου του 1948. Απεικονίζει ένα μπλε Αστέρι του Δαβίδ σε άσπρο φόντο, ανάμεσα σε δύο μπλε οριζόντιες λωρίδες. Η χώρα δεν έχει πλήρες Σύνταγμα, αλλά υπάρχουν οι Βασικοί Νόμοι του Ισραήλ από τις 20 Φεβρουαρίου 1958, βάσει των οποίων γίνεται η νομοθεσία. Το 2003 ξεκίνησε η διατύπωση συντάγματος και συνεχίστηκε μέχρι το 2009.
Υπάρχουν διαφορετικές αποχρώσεις στο μπλε από σημαία σε σημαία Η σημαία σχεδιάστηκε για το σιωνιστικό κίνημα το 1891. 
Το 2007 μια ισραηλινή σημαία διαστάσεων 660 Χ 100 μ. και βάρους 5,2 τόνων ξεδιπλώθηκε κοντά στο αρχαίο εβραϊκό φρούριο της Μασάντα, καταρρίπτοντας το παγκόσμιο ρεκόρ για τη μεγαλύτερη σημαία.

</doc>
<doc id="49093" url="https://el.wikipedia.org/wiki?curid=49093" title="Σημαία του Καζακστάν">
Σημαία του Καζακστάν

Η σημαία του Καζακστάν αποτελείται από ένα μπλε φόντο, με έναν αετό της στέπας κάτω από έναν χρυσό ήλιο, με 32 ακτίνες στο κέντρο και ένα σχέδιο που μοιάζει με πλεκτό να κατεβαίνει στην αριστερή πλευρά.
Το σχέδιο εκπροσωπεί την τέχνη και τις πολιτιστικές παραδόσεις του παλαιού χανάτου και των Καζάκων. Το μπλε φόντο συμβολίζει τους τουρκικής καταγωγής λαούς, οι οποίοι συγκροτούν το σημερινό πληθυσμό της χώρας (Τάταροι, Μογγόλοι, Ουϊγούροι κλπ.). Το μπλε χρώμα γι’ αυτούς τους λαούς συμβολίζει τον αιώνια μπλε ουρανό Γκιοκ-Τανρί. Επίσης, το μπλε συμβολίζει τον καθαρό ουρανό και την ελευθερία. Ο χρυσαετός συμβολίζει την Αυτοκρατορία του Τζένγκις Χαν, ο οποίος κυβέρνησε το Καζακστάν υπό ένα γαλάζιο σύμβολο με έναν τέτοιο αετό πάνω σε αυτό. Υιοθετήθηκε στις 4 Ιουνίου του 1992. Η χώρα έχει Σύνταγμα από τις 30 Αυγούστου του 1995.

</doc>
<doc id="49094" url="https://el.wikipedia.org/wiki?curid=49094" title="Σημαία του Καμερούν">
Σημαία του Καμερούν

Η σημαία του Καμερούν καθιερώθηκε με την παρούσα μορφή της στις 20 Μαΐου 1975 έπειτα από την ενοποίηση της χώρας. Η προηγούμενη σημαία είχε το ίδιο σχήμα και χρώματα, όμως με δύο αστέρια. Το χρωματικό μοτίβο χρησιμοποιεί τα παναφρικανικά χρώματα και το τρίχρωμο σχέδιο, που προέρχεται από τη σημαία της Γαλλίας. Η κεντρική λωρίδα συμβολίζει την ενότητα, με το κόκκινο να εκπροσωπεί την ένωση, το αστέρι να αναφέρεται ως «το άστρο της ενότητας» και το κίτρινο χρώμα να συμβολίζει τον ήλιο και τις σαβάνες στο βόρειο τμήμα της χώρας. Το πράσινο χρώμα αντιπροσωπεύει τα δάση, που αφθονούν στο νοτιότερο τμήμα του Καμερούν. 
Η χώρα έχει Σύνταγμα από τις 20 Μαΐου 1972.

</doc>
<doc id="49095" url="https://el.wikipedia.org/wiki?curid=49095" title="Έμβλημα του Καμερούν">
Έμβλημα του Καμερούν

Το εθνικό έμβλημα του Καμερούν αποτελείται από έναν θυρεό με ένα πανό πάνω και κάτω από αυτόν. Πίσω από τον θυρεό βρίσκονται δύο σταυρωτά σύμβολα εξουσίας (fasces). Ο θυρεός έχει τα χρώματα της σημαίας και στο κέντρο του έναν χάρτη της χώρας. Μέσα στο χάρτη, στο επάνω μέρος του βρίσκονται οι ζυγοί της Δικαιοσύνης. Το πανό στο κάτω μέρος φέρει το όνομα της χώρας και την ημερομηνία ανεξαρτησίας της από τους Γάλλους. Το επάνω πανό περιέχει το εθνικό ρητό: "Paix, Travail, Patrie" (= Ειρήνη, Εργασία, Πατρίδα). Το έμβλημα καθιερώθηκε το 1984.

</doc>
<doc id="49096" url="https://el.wikipedia.org/wiki?curid=49096" title="Εθνόσημο των Ηνωμένων Πολιτειών">
Εθνόσημο των Ηνωμένων Πολιτειών

Η Μεγάλη Σφραγίδα των Ηνωμένων Πολιτειών χρησιμοποιείται για να επικυρώσει ορισμένα έγγραφα που εκδίδει η κυβέρνηση.
Η φράση χρησιμοποιείται και για την ίδια τη φυσική σφραγίδα, και γενικότερα για το σχέδιο που τυώνεται επάνω σε αυτή. Η μεγάλη σφραγίδα αρχικά χρησιμοποιήθηκε το 1782. Αν και οι Ηνωμένες Πολιτείες δεν έχουν υιοθετήσει ποτέ οποιοδήποτε «εθνόσημο», η εικόνα της μεγάλης σφραγίδας χρησιμοποιείται συχνά ανεπίσημα ως εθνόσημο, και χρησιμοποιείται στα κρατικά έγγραφα (όπως για παράδειγμα στο διαβατήριο) υπό αυτήν την ιδιότητα. Από το 1935, και οι δύο πλευρές της μεγάλης σφραγίδας εμφανίζονται στην αντιστροφή του χαρτονομίσματος του ενός δολλαρίου.
Εμπρόσθια όψη.
Στη σφραγίδα απεικονίζεται ένας φαλακρός αετός με τα φτερά του. Από την προοπτική του αετού, κρατά μια δέσμη δεκατριών βελών στο αριστερό νύχι του, (που αναφέρονται στις 13 αρχικές πολιτείες), και έναν κλάδο ελιάς, (έχοντας δεκατρία φύλλα και δεκατρείς ελιές), στο δεξί νύχι του, σύμβολο αντίστοιχα του πολέμου και της ειρήνης. Ο αετός γυρίζει το κεφάλι του προς τον κλάδο ελιάς, συμβολίζοντας μια προτίμηση για την ειρήνη. Ο αετός έχει το ρητό «"e Pluribus Unum"», («Από πολλά, ένα»), στο ράμφος του πέρα από το κεφάλι της εμφανίζεται μια «δόξα» με δεκατρία αστέρια σε έναν μπλε τομέα. Τα δεκατρία αστέρια επάνω από τον αετό διαμορφώνουν ένα αστέρι του Δαβίδ. 
Οπίσθια όψη.
Στην οπίσθια όψη εικονίζεται μια μισοτελειωμένη πυραμίδα με 13 σειρές τούβλα, στη βάση της οποίας αναγράφεται η χρονολογία 1776 σε λατινική γραφή ("MDCCLXXVI") και οι φράσεις "Annuit Cœptis" και "Novus Ordo Seclorum".
Η οπίσθια όψη δε χρησιμοποιείται ως σφραγίδα, υπάρχει όμως στο χαρτονόμισμα του ενός δολλαρίου.
Δεκατρία.
Περίληψη όλων των στοιχείων που μετρούν δεκατρία: 

</doc>
<doc id="49097" url="https://el.wikipedia.org/wiki?curid=49097" title="Εθνόσημο της Ιαπωνίας">
Εθνόσημο της Ιαπωνίας

Η Αυτοκρατορική Σφραγίδα της Ιαπωνίας χρησιμοποιείται από μέλη της αυτοκρατορικής οικογένειας της Ιαπωνίας και καλείται 菊花紋章 (μεταγραφή: Κίκκα Μόνσιο, ή 菊の御紋 Κίκου νο γκομόν, τα οποία σημαίνουν και τα δύο "Αυτοκρατορική Σφραγίδα του Χρυσανθέμου"). Το σύμβολο είναι ένα κίτρινο ή πορτοκαλί χρυσάνθεμο με μαύρες ή κόκκινες γραμμές προς τα έξω και για φόντο. Ο δίσκος στο κέντρο περιβάλλεται από μία σειρά από 16 πέταλα. Μια πίσω σειρά με 16 πέταλα εναλλάσσονται κατά το ήμισυ σε σύγκριση με την μπροστινή σειρά και είναι ορατά στις άκρες του άνθους.
Άλλα μέλη της αυτοκρατορικής οικογένειας χρησιμοποιούν ένα εθνόσημο με 14 απλά πέταλα, ενώ ένα με 16 μονά πέταλα χρησιμοποιείται από τη Βουλή (Δίαιτα).

</doc>
<doc id="49098" url="https://el.wikipedia.org/wiki?curid=49098" title="Έμβλημα της Ινδίας">
Έμβλημα της Ινδίας

Το έμβλημα της Ινδίας προέρχεται από την πρωτεύουσα του Βασιλείου των Ασόκα. Στο αρχικό σχέδιο υπάρχουν 4 λιοντάρια, που στέκονται το ένα πίσω από το άλλο, τα οποία είναι τοποθετημένα σε έναν άβακα, με ένα διάζωμα που φέρει γλυπτά με έναν ελέφαντα, ένα άλογο που καλπάζει, έναν ταύρο και ένα λέοντα που διαχωρίζονται από παρεμβαλλόμενους τροχούς πάνω από έναν λωτό σε σχήμα καμπάνας.
Το έμβλημα συμβολίζει τη δύναμη, το θάρρος και την εμπιστοσύνη.

</doc>
<doc id="49099" url="https://el.wikipedia.org/wiki?curid=49099" title="Εθνόσημο της Ιταλίας">
Εθνόσημο της Ιταλίας

Το εθνόσημο της Ιταλίας υπάρχει στη σύγχρονη μορφή του από τις 5 Μαΐου του 1948. Τεχνικά, είναι έμβλημα και όχι εθνόσημο. Αποτελείται από ένα λευκό πεντάκτινο αστέρι (σύμβολο της προσωποποιημένης Ιταλίας), με κόκκινα άκρα, το οποίο βρίσκεται σε ένα κάρο με πέντε τροχούς, το οποίο αναφέρεται στην εργασία του λαού. Το τελευταίο στέκεται ανάμεσα σε ένα κλαδί ελιάς στα αριστερά (αντικατοπτρίζει τον πόθο των Ιταλών για ειρήνη) και σε ένα κλαδί βελανιδιάς (σύμβολο δύναμης και αξιοπρέπειας) στα δεξιά, ενώ τα κλαδιά με τη σειρά τους είναι δεμένα με κόκκινη κορδέλα που φέρει το «"REPVBBLICA ITALIANA"» (στα ιταλικά, Ιταλική Δημοκρατία).

</doc>
<doc id="49100" url="https://el.wikipedia.org/wiki?curid=49100" title="Έμβλημα του Ισραήλ">
Έμβλημα του Ισραήλ

Το έμβλημα του Ισραήλ καθιερώθηκε το 1948. Απεικονίζει ένα θρησκευτικό σκεύος, τη "μενορά" (γνωστή και σαν "επτάφωτη λυχνία") και γύρω από αυτήν, εκατέρωθεν, δύο κλαδιά ελιάς, σύμβολο της ειρήνης. Επίσης, κάτω από τη μενορά υπάρχει η επιγραφή «Ισραήλ» (). Το έμβλημα τυπώνεται στο μπροστινό τμήμα των διαβατηρίων στη χώρα.

</doc>
<doc id="49101" url="https://el.wikipedia.org/wiki?curid=49101" title="Εθνόσημο της Ισπανίας">
Εθνόσημο της Ισπανίας

Το εθνόσημο της Ισπανίας απεικονίζει δύο στήλες με στέμμα (τις στήλες του Ηρακλή στο Γιβραλτάρ) με κόκκινα λάβαρα που γράφουν το ρητό «"PLUS ULTRA"» στα λατινικά, που σημαίνει «"περισσότερο μπροστά"», «πάρα πέρα» και που υπαινίσσεται τον Χριστόφορο Κολόμβο και την ανακάλυψη του Νέου Κόσμου). Οι δύο στήλες έχουν στη μέση έναν θυρεό, που περιέχει ένα κάστρο για το Βασίλειο της Καστίλλης, ένα λιοντάρι που φοράει στέμμα για το Βασίλειο της Λεόν, κόκκινες και κίτρινες κάθετες ρίγες για το βασίλειο της Αραγωνίας, μία αλυσιδωτή πανοπλία για το βασίλειο της Ναβάρρας και τρία κρίνα ("fleurs-de-lis") σε ένα οβάλ στο κέντρο για το βασίλειο των Βουρβόνων-Ισπανίας. Ένα διακοσμητικό κόκκινο και χρυσό στέμμα βρίσκεται στην κορυφή του θυρεού. 
Τα σύμβολα.
Τη Γρανάδα την αντιπροσωπεύει ένας κλάδος ροδιάς. Ο θυρεός στη μέση με τα τρία κρίνα είναι των Βουρβόνων της Ισπανίας (είναι του Φιλίππου Ε΄ δούκα του Ανζού, που έγινε ο πρώτος Βουρβόνος βασιλιάς της Ισπανίας).

</doc>
<doc id="49102" url="https://el.wikipedia.org/wiki?curid=49102" title="Εθνόσημο της Ισλανδίας">
Εθνόσημο της Ισλανδίας

Το εθνόσημο της Ισλανδίας ή "Skjaldarmerki Íslands" είναι ένας αργυρός σταυρός σε έναν θυρεό σε χρώμα μπλε του ουρανού, με έναν σταυρό χρώματος κόκκινου της φωτιάς να βρίσκεται μέσα στον ασημένιο σταυρό. Αυτοί που κρατούν το σταυρό ("landvættir") στέκονται σε ένα κομμάτι από λάβα "pahoehoe". Ο ταύρος ("Griðungur") είναι προστάτης της νοτιοδυτικής Ισλανδίας, ο αετός ("Gammur") προστατεύει τη βορειοδυτική χώρα, ο δράκος ("Dreki") φρουρεί τα βορειανατολικά και ο μεγάλος Γίγαντας- Βράχος ("Bergrisi") τα νοτιoανατολικά της χώρας.
Ιστορία.
Η Ισλανδία ιστορικά είχε διάφορα εθνόσημα: το πρώτο από αυτά πιστεύεται ότι ήταν ένας θυρεός με 6 μπλε λωρίδες και 6 ασημί λωρίδες, πιθανότατα συμβολίζοντας τα 12 þing της Ισλανδικής Κοινοπολιτείας.
Στις 3 Οκτωβρίου 1903 το εθνόσημο άλλαξε σε λευκό γεράκι σε μπλε θυρεό. Το πρώτο εθνόσημο με τους "landvættir" επισημοποιήθηκε στις 12 Φεβρουαρίου 1919, συμβολίζοντας το Βασίλειο της Ισλανδίας επί κατοχής από τη Δανία. Αυτό διήρκεσε ως την ανακήρυξη της ανεξαρτησίας της Ισλανδίας.
Μετά την ανεξαρτησία τον Ιούνιο του 1944, επανασχεδιάστηκε το εθνόσημο με την αφαίρεση του δανικού στέμματος και τη βελτίωση του προγενέστερου συμβόλου των "landvættir".

</doc>
<doc id="49103" url="https://el.wikipedia.org/wiki?curid=49103" title="Έμβλημα της Ιορδανίας">
Έμβλημα της Ιορδανίας

Το εθνόσημο του Χασεμιτικού Βασιλείου της Ιορδανίας συμβολίζει την κυριαρχία της Δυναστείας των Χασεμιτών στη χώρα.
Περιγραφή.
Αποτελείται από πολλά μέρη. Το στέμμα στην κορυφή συμβολίζει τη μοναρχία, κάτω από την οποία υπάρχει το οικόσημο των Χασεμιτών μοναρχών. Το κόκκινο χρώμα του αποτελεί σύμβολο θυσίας και το λευκό της αγνότητας. Κλεισμένα βρίσκονται πολυάριθμα αντικείμενα, ανάμεσά τους δύο σημαίες της Μεγάλης Αραβικής Επανάστασης. Ο αετός αντιπροσωπεύει τη δύναμη και το θάρρος και στέκεται πάνω από μια υδρόγειο σφαίρα, για να καταδείξει τη διάδοση του Ισλάμ ανά τον κόσμο. Πάνω από τον αετό και την υδρόγειο βρίσκεται ένας θυρεός που περιβάλλεται από πολλά όπλα, σύμβολο της άμυνας για το δίκαιο και του αγώνα για ότι είναι επιζήμιο. Στο κάτω μέρος του θυρεού βρίσκεται εφαρμοστό ένα μετάλλιο, το ανώτατο που απονέμει η χώρα. Σε αυτό βρίσκονται αναπαραστάσεις με φοίνικες και σιτηρά. Ανάμεσα στο μετάλλιο και στο θυρεό υπάρχει μια περγαμηνή φέρουσα την επιγραφή στα αραβικά: "«Βασιλιάς του Χασεμιτικού Βασιλείου της Ιορδανίας, που ελπίζει για βοήθεια και επιτυχία από το Θεό, Abdullah ibn Al Hussein ibn Aoun» (αντικατέστησε τον Al Hussein ibn Talal ibn Aoun)".

</doc>
<doc id="49104" url="https://el.wikipedia.org/wiki?curid=49104" title="Εθνόσημο του Ισημερινού">
Εθνόσημο του Ισημερινού

Το εθνόσημο του Ισημερινού υπάρχει στη σύγχρονή του μορφή από το 1900. Το σχέδιο βασίστηκε σε παλαιότερο σχέδιο του 1845. Στο φόντο του ωοειδούς θυρεού είναι το ηφαίστειο Chimborazo, ενώ ο ποταμός που προέρχεται από τη βάση του αντιπροσωπεύει τον Guayas. Και τα δύο συμβολίζουν την ομορφιά και τον πλούτο των αντίστοιχων περιοχών. Το σκάφος που πλέει στον ποταμό ονομάζεται Guayas επίσης. Ναυπηγήθηκε το 1841 στο Γουαγιακίλ και είναι το πρώτο πλεύσιμο ατμόπλοιο που έφτασε στη δυτική ακτή της Νοτίου Αμερικής. Αντί ενός ιστού έχει ένα κηρύκειο που αντιπροσωπεύει το εμπόριο και την οικονομία. Στην κορυφή υπάρχει ένας χρυσός ήλιος που περιβάλλεται από τα αστρολογικά σημάδια για τον Κριό, τον Ταύρο, τους Διδύμους και τον Καρκίνο που αντιπροσωπεύουν τους μήνες από το Μάριο μέχρι τον Ιούλιο για να συμβολίσει τη διάρκεια της επανάστασης του Μαρτίου του 1845. Ο κόνδορας πάνω από το θυρεό τεντώνει τα φτερά του για να συμβολίσει τη δύναμη, το μεγαλείο και τη δύναμη του Ισημερινού. Ο θυρεός πλαισιώνεται από τέσσερις σημαίες του Ισημερινού. Η δάφνη στο αριστερό άκρο αντιπροσωπεύει τη δόξα της Δημοκρατίας. Το φύλλο φοινίκων στη δεξιά πλευρά είναι ένα σύμβολο για την ειρήνη. Το σύμβολο (Fasces) κάτω από την ασπίδα αντιπροσωπεύει τη δημοκρατική αξιοπρέπεια.

</doc>
<doc id="49105" url="https://el.wikipedia.org/wiki?curid=49105" title="Εθνόσημο της Ιρλανδίας">
Εθνόσημο της Ιρλανδίας

Το εθνόσημο της Ιρλανδίας είναι ένας γαλάζιος θυρεός με την κελτική άρπα (εθνικό σύμβολο από το 13ο αιώνα). Η άρπα εμφανίστηκε για πρώτη φορά το 1536, επί βασιλείας Ερρίκου Η΄ της Αγγλίας. Καθιερώθηκε και χρησιμοποιείται από τις 9 Νοεμβρίου 1945. Λέγεται και άρπα του Brian Boru, του Βασιλιά της Ιρλανδίας. Αυτή η άρπα εικονίζεται και στα κέρματα ευρώ της χώρας.

</doc>
<doc id="49106" url="https://el.wikipedia.org/wiki?curid=49106" title="Έμβλημα του Ιράν">
Έμβλημα του Ιράν

Το έμβλημα του Ιράν είναι ένα καλλιτεχνικό αραβικό επίγραμμα της λέξης «Αλλάχ» («Θεός» στο αραβικό αλφάβητο, ﺍﷲ). Καθιερώθηκε με την έγκριση του Αγιατολάχ Χομεϊνί στις 9 Μαΐου του 1980.
Περιγραφή.
Το σύμβολο αποτελείται από 4 ημισελήνους και ένα σπαθί. Τα πέντε μέρη του εμβλήματος συμβολίζουν τους πέντε στύλους του Ισλάμ. Πάνω από το ξίφος είναι ένα shadda: στην αραβική γραφή, αυτό διπλασιάζει ένα γράμμα- εδώ διπλασιάζεται η δύναμη του Ισλάμ.
Το σχήμα του εθνοσήμου είναι αυτό της τουλίπας, στη μνήμη όσων πέθαναν για το Ιράν. Από την αρχαιότητα στη χώρα πιστεύεται ότι στον τάφο του πεσόντα για τη χώρα φυτρώνει μια κόκκινη τουλίπα.

</doc>
<doc id="49107" url="https://el.wikipedia.org/wiki?curid=49107" title="Εθνόσημο του Ιράκ">
Εθνόσημο του Ιράκ

Το εθνόσημο του Ιράκ είναι ένας χρυσός αετός, ο οποίος ως σύμβολο χρονολογείται από την εποχή του Σαλαντίν και συνδέεται στενά με την ιδέα του Παναραβισμού. Το σώμα του είναι χρυσό και το κάτω μέρος από τις φτερούγες του είναι μαύρο. Φέρει ένα θυρεό με την ιρακινή σημαία πάνω σε αυτόν και κάτω από αυτήν την αραβική επιγραφή جمهورية العراق, που σημαίνει «Δημοκρατία του Ιράκ».
Ιστορία.
Το πρώτο εθνόσημο που υιοθετήθηκε στο Ιράκ μετά την πτώση της μοναρχίας ήταν ένα αρχαίο σύμβολο με τον ηλιακό δίσκο. Ο Αετός του Σαλαδίνου ενσωματώθηκε το 1965. Το 1991 το έμβλημα ακολούθησε την τύχη της σημαίας και το 2004 άλλαξε κάπως για να συμφωνεί με τη σημαία. Συγκεκριμένα, άλλαξε η επιγραφή στο θυρεό. Η προσωρινή απομάκρυνση της Κουφικής επιγραφής από το εθνόσημο επέφερε την επαναφορά της και την υιοθέτηση μιας προσωρινής σημαίας χωρίς τα πράσινα αστέρια. 

</doc>
<doc id="49108" url="https://el.wikipedia.org/wiki?curid=49108" title="Εθνόσημο της Ινδονησίας">
Εθνόσημο της Ινδονησίας

Το κύριο σημείο του εθνοσήμου της Ινδονησίας είναι ένα Garuda (μυθικός χρυσός αετός) με έναν θυρεό (ο θυρεός αποτελείται από έναν ταύρο, αριστερά και πάνω, ένα δέντρο δεξιά και πάνω, ένα βαμβάκι αριστερά κάτω και μια αλυσίδα δεξιά κάτω) στο στήθος του και μια περγαμηνή στα πόδια του. Στα πόδια του πουλιού βρίσκονται σε περγαμηνή οι λέξεις του εθνικού ρητού της χώρας, «"Bhinneka Tunggal lka"», που στη γλώσσα της Ιάβας σημαίνει «"(Αν και είμαι) σε κομμάτια, όμως είμαι ενιαίος"». Οι φτερούγες του πουλιού είναι φτιαγμένες έτσι ώστε να αντιστοιχούν στους αριθμούς της ημερομηνίας ανεξαρτησίας της Ινδονησίας: 17 Αυγούστου 1945. Έτσι, υπάρχουν 17 φτερά σε κάθε φτερούγα, 8 στην ουρά, 19 στη βάση της ουράς (κάτω από το θυρεό) και 45 πάνω στο λαιμό του πτηνού. Η αρχή στη φυσική φιλοσοφία (Pancasila), σχεδιασμένη από το Sultan Hamid II του Pontianak, παριστάνεται στο θυρεό του εθνοσήμου. Καθιερώθηκε την 11 Φεβρουαρίου 1950.

</doc>
<doc id="49109" url="https://el.wikipedia.org/wiki?curid=49109" title="Εθνόσημο του Καζακστάν">
Εθνόσημο του Καζακστάν

Το εθνόσημο του Καζακστάν υφίσταται από την εποχή της διάλυσης της Σοβιετικής Ένωσης, στις 26 Δεκεμβρίου του 1991. Καθιερώθηκε έπειτα από διαγωνισμό, στον οποίο έλαβαν μέρος πάνω από 240 προτάσεις με σχέδια. Έχει κυκλικό σχήμα και είναι μπλε και κίτρινο. Το μπλε συμβολίζει το γαλάζιο ουρανό και το κίτρινο τη γεωργία, με την ανάπτυξη που είχε κατά τη σοβιετική εποχή. Στα αριστερά και στα δεξιά του εθνοσήμου υπάρχουν δύο μονόκεροι, με τις φτερούγες τους να κοιτούν σε αντίθετες πλευρές. Στο πάνω μέρος του εθνόσημου βρίσκεται ένα αστέρι, που θυμίζει τον σοσιαλιστικό έλεγχο.
Στο κάτω μέρος υπάρχει η λέξη: «ҚA3AҚCTAH». Στη μέση βρίσκεται το "σανγκράκ", το στέμμα της καζάκικης γιούρτας. Αυτό συμβολίζει την κληρονομιά, όπως και το ευοίωνο μέλλον.

</doc>
<doc id="49110" url="https://el.wikipedia.org/wiki?curid=49110" title="Σημαία του Καζαχστάν">
Σημαία του Καζαχστάν



</doc>
<doc id="49111" url="https://el.wikipedia.org/wiki?curid=49111" title="Χουρμάς">
Χουρμάς

Ο χουρμάς είναι ο καρπός του φοίνικα, ο οποίος λέγεται και χουρμαδιά και επιστημονικά "φοίνικας ο δακτυλοφόρος". Στο γλωσσικό ιδίωμα της Κέρκυρας, οι χουρμάδες λέγονται "τάταλα," ενώ στο γλωσσικό ιδίωμα της Καρπάθου ο χουρμάς λέγεται "κουρουμάς".
Σύσταση.
Ο καρπός της χουρμαδιάς είναι εύγευστος και θρεπτικός, καθώς περιέχει μέχρι 70% σάκχαρο. Οι χουρμάδες διατίθενται στο εμπόριο αποξηραμένοι σε συσκευασίες, από καταστήματα πώλησης ξηρών καρπών και καφέ.
Ο φοίνικας ως δένδρο.
Ως δέντρο είναι ιδανικό για δεντροστοιχίες και συστάδες σε πάρκα. Φθάνει σε ύψος μέχρι τα 30 μέτρα.
Ιστορία.
Στην αρχαία Ελλάδα τα φοινικόδεντρα φύτρωναν σε αφθονία και σε μεγάλες εκτάσεις, χωρίς όμως να ωριμάζουν τον καρπό τους. "Ο δε φοίνιξ ... εν τη Ελλάδι ουδέ πεπαίνει, παρ' ενίοις δε όλως ουδέ προφαίνει καρπόν" γράφει ο Θεόφραστος στην Φυτών ιστορίαν. Λέγεται ότι η Λητώ γέννησε το θεό Απόλλωνα στη Δήλο, κάτω από ένα φοινικόδεντρο. Με τα φύλλα του φοίνικα στεφάνωναν τους νικητές των αγώνων που γίνονταν από τον Θησέα προς τιμή του Απόλλωνα στη Δήλο. Η χριστιανική εκκλησία χρησιμοποιεί τα φύλλα συμβολικά κατά την ημέρα των Βαϊων. Στη Ρόδο υπάρχει μια πλατεία με το όνομα «Επτά Βαγιές» και μια άλλη «Εκατό Χουρμαδιές», που πήραν το όνομά τους από τις φοινικιές που υπάρχουν φυτεμένες.

</doc>
<doc id="49118" url="https://el.wikipedia.org/wiki?curid=49118" title="Μάνατζμεντ">
Μάνατζμεντ

 &lt;ns&gt;0&lt;/ns&gt;
 &lt;revision&gt;
 &lt;timestamp&gt;2006-12-20T04:44:31Z&lt;/timestamp&gt;
 &lt;contributor&gt;
 &lt;username&gt;Templar52&lt;/username&gt;
 &lt;/contributor&gt;
 &lt;comment&gt;Ανακατεύθυνση στο Διοίκηση&lt;/comment&gt;
 &lt;model&gt;wikitext&lt;/model&gt;
 &lt;format&gt;text/x-wiki&lt;/format&gt;

</doc>
<doc id="49121" url="https://el.wikipedia.org/wiki?curid=49121" title="Καλαθόσφαιρα">
Καλαθόσφαιρα



</doc>
<doc id="49123" url="https://el.wikipedia.org/wiki?curid=49123" title="Διόπτευση">
Διόπτευση

Διόπτευση (bearing) λέγεται, η κατά συγκεκριμένη κατεύθυνση, παρατήρηση ενός αντικειμένου.&lt;br&gt; 
Τόσο στη ναυτιλία, όσο και γενικότερα, η κατεύθυνση παρατήρησης αντικειμένου προσδιορίζεται δια του κέντρου του ανεμολογίου πυξίδας. 
Συνεπώς η διόπτευση μετριέται σε μοίρες (°).
Υφίστανται πολλών ειδών διοπτεύσεις, τόσο κατά αντικείμενο παρατήρησης όσο και εκ του λαμβανόμενου σημείου αρχής μέτρησης της διόπτευσης, καθώς και εκ του οργάνου με το οποίο πραγματοποιείται* αυτή:
Στη διόπτευση με βάση τον Βορρά (αληθή, μαγνητικό ή πυξίδας), η αντιστοιχία έχει ως εξής:
(*)Σημείωση: Στη πράξη χρησιμοποιείται το ρήμα λαμβάνω ή παίρνω διόπτευση και όχι "κάνω διόπτευση".

</doc>
<doc id="49126" url="https://el.wikipedia.org/wiki?curid=49126" title="Ελληνικές ευρωεκλογές 2004">
Ελληνικές ευρωεκλογές 2004

Οι Ευρωεκλογές 2004 διεξήχθησαν την Κυριακή 13 Ιουνίου 2004 στην Ελλάδα και ταυτόχρονα στα υπόλοιπα είκοσι τέσσερα κράτη μέλη της Ευρωπαϊκής Ένωσης. Το εκλογικό σύστημα ήταν η απλή αναλογική, με τη διαδικασία της λίστας και ελάχιστο ποσοστό 3% για την είσοδο στο Ευρωπαϊκό Κοινοβούλιο, ενώ οι έδρες της Ελλάδας μειώθηκαν κατά μία (24 από 25). Το ποσοστό αποχής έφτασε στο 36,78%.
Αποτελέσματα.
Οι εκλεγμένοι ευρωβουλευτές.
1 Ο Αντώνης Σαμαράς αντικαταστάθηκε από τον Μαργαρίτη Σχοινά τον Σεπτέμβριο του 2007.
&lt;br&gt;2 Ο Κωστής Χατζηδάκης αντικαταστάθηκε από τον Μανώλη Αγγέλακα τον Σεπτέμβριο του 2007.
&lt;br&gt;3 Η Μαριλίζα Ξενογιαννακοπούλου αντικαταστάθηκε από την Άννυ Ποδηματά τον Σεπτέμβριο του 2007.
&lt;br&gt;4 Ο Πάνος Μπεγλίτης αντικαταστάθηκε από τον Κωνσταντίνο Μποτόπουλο τον Σεπτέμβριο του 2007.
&lt;br&gt;5 Ο Νίκος Σηφουνάκης αντικαταστάθηκε από τη Μαριλένα Κοππά τον Σεπτέμβριο του 2007.
&lt;br&gt;6 Η Διαμάντω Μανωλάκου αντικαταστάθηκε από τον Κώστα Δρούτσα τον Μάιο του 2008.
&lt;br&gt;7 Ο Γιώργος Καρατζαφέρης αντικαταστάθηκε από τον Γιώργο Γεωργίου τον Σεπτέμβριο του 2007.

</doc>
<doc id="49136" url="https://el.wikipedia.org/wiki?curid=49136" title="Πέντσιχ Σιλάτ">
Πέντσιχ Σιλάτ

Το μεγαλύτερο αρχιπέλαγος της γης εκτείνεται από την Μαλαισία μέχρι τη Νέα Γουινέα, αποτελείται από πάνω από 13000 νησιά και εκεί αναπτύχθηκε η μαχητική τέχνη Πέντσιχ Σιλάτ (Pentjak Silat). Σε αυτό τον γεωγραφικό χώρο μέσα από πολέμους, εμπόριο, μεταναστεύσεις πληθυσμών και πρόσμιξη πολιτισμικών στοιχείων αναπτύχθηκε και μεταλλάχθηκε η τέχνη Πέντσιχ Σιλάτ από τον 4ο μέχρι τον 20ο αιώνα μ.Χ. Οι επιρροές είναι έντονες από διάφορα μαχητικά συστήματα και προέρχονται από Κίνα, Ινδία, Νεπάλ, Αραβία και Φιλιππίνες.
Pentjak σημαίνει σωματική κίνηση και Silat σημαίνει μάχη. Η έκφραση έχει την έννοια της μάχης χρησιμοποιώντας τεχνικές αυτοάμυνας.
Είδη και τομείς.
Υπάρχουν εκατοντάδες στυλ της τέχνης σε Ινδονησία, Μαλαισία, Σουμάτρα, Μπαλί και Ιάβα: ως πιο διαδεδομένα θεωρούνται το Maphilindo Silat, Kuntao Silat, Bukti Negara, Mande Muda, Bersilat και Serak.
Το Πέντσιχ Σιλάτ έχει 3 μαχητικούς τομείς:
Πρώτος τομέας.
Στον πρώτο τομέα ο ασκούμενος μαθαίνει:
Οι στάσεις σώματος και οι κινήσεις διαθέτουν ροή, αρμονία, εκρηκτικότητα και οι κινήσεις μιμούνται διάφορα ζώα: Μαϊμού, Πίθηκος, Τίγρη, Πάνθηρας, Κόμπρα, Πύθωνας και Ερωδιός.
Δεύτερος τομέας.
Στον δεύτερο τομέα ο ασκούμενος μαθαίνει:
Λαμβάνεται πάντοτε υπόψη ότι μία επίθεση μπορεί να είναι μαζική, γι' αυτό ο ασκούμενος μαθαίνει να παλεύει και να μάχεται πολλούς επιτιθέμενους με γρήγορη αποδέσμευση. 
Τρίτος τομέας.
Στον τρίτο τομέα ο ασκούμενος μαθαίνει την χρησιμοποίηση διάφορων όπλων, όπως μαχαίρι, σπαθί, τρίαινα, ραβδί, κοντάρι, εγχειρίδιο, ύφασμα, σχοινί κ.α.
Ο ασκούμενος μαθαίνει να χρησιμοποιεί διάφορα αντικείμενα από το γύρω περιβάλλον ως όπλα σε καταστάσεις αυτοάμυνας. Στο Πέντσιχ Σιλάτ πρώτα ο ασκούμενος μαθαίνει άοπλη μάχη και μετά όπλα, σε αντίθεση με τα Φιλιππινέζικα μαχητικά συστήματα, όπου συνήθως πρώτα μαθαίνει όπλα και μετά άοπλη μάχη.
Στυλ.
Αν και κάθε στυλ διαφέρει από άλλα παρόμοια στυλ σε ορολογία, τεχνοτροπία και φόρμες, όλα τα στυλ αυτής της πολεμικής τέχνης διαθέτουν τα εξής κοινά σημεία και αρχές:
Αγωνιστικός τομέας.
Εκτός από την μαχητική πλευρά του Πέντσιχ Σιλάτ, που ονομάζεται Μπέλα Ντίρι (αυτοάμυνα), υπάρχει και η αγωνιστική πλευρά της τέχνης, που ονομάζεται Ολάχ Ράγκα. Πρόκειται για την διοργάνωση πρωταθλημάτων επίδειξης δεξιοτήτων και μαχητικών αγώνων.
Οι προπονήσεις διεξάγονται συνήθως με παραδοσιακά ενδύματα και υπό τον ήχο παραδοσιακής μουσικής Gamelan Gendang για σεβασμό και συνέχιση της παράδοσης.
Η τέχνη Πέντσιχ Σιλάτ παρουσιάζει ιδιαίτερη άνθιση στην Ευρώπη, κυρίως στην Ολλανδία, όπου υπάρχουν δεκάδες σχολές και στυλ, καθώς και στο Βέλγιο, Αγγλία, Γαλλία και Γερμανία.

</doc>
<doc id="49141" url="https://el.wikipedia.org/wiki?curid=49141" title="Το Τραγούδι της Φωτιάς και του Πάγου">
Το Τραγούδι της Φωτιάς και του Πάγου

Το Τραγούδι της Φωτιάς και του Πάγου (αγγλικά: "A Song of Ice and Fire") είναι σειρά μυθιστορημάτων επικής φαντασίας του Αμερικανού λογοτέχνη Τζωρτζ Ρ.Ρ. Μάρτιν. Σύμφωνα με τον ίδιο, η σειρά θα ολοκληρωθεί σε επτά μέρη, από τα οποία μέχρι στιγμής έχουν εκδοθεί τα πέντε. Ο Μάρτιν ξεκίνησε να γράφει την σειρά το 1991 προς απάντηση στον περιορισμό της τηλεοπτικής παραγωγής και εξέδωσε το πρώτο βιβλίο, Παιχνίδι του Στέμματος, το 1996. Ο Μάρτιν σταδιακά επέκτεινε τα αρχικά προγραμματισμένα για τριλογία σε τέσσερα, έξι και τελικά σε επτά βιβλία. Το πέμπτο βιβλίο, "Ο Χορός των Δράκων", εκδόθηκε το 2011.
Η ιστορία του "Τραγουδιού της Φωτιάς και του Πάγου" λαμβάνει χώρα στις φανταστικές ηπείρους Γουέστερος και Έσσος, με ιστορία χιλιάδων χρόνων. Η σειρά αφηγείται στο τρίτο πρόσωπο από 9 εώς 31 απόψεις χαρακτήρων. Οι τρεις κύριες ιστορίες είναι: Η καταγραφή ενός δυναστικού εμφύλιου πολέμου για τον έλεγχο του Γουέστερος μεταξύ πολλών ανταγωνιστικών οικογενειών, η αυξανόμενη απειλή των ψυχρών υπερφυσικών πλασμάτων Άλλων, που κατοικούν πέρα από ένα τεράστιο τείχος από πάγο στα βόρεια σύνορα του Γουέστερος, και η φιλοδοξία της Νταινέρυς Ταργκάρυεν, εξόριστης κόρης ενός βασιλέα δολοφονημένου 15 χρόνια πριν σε έναν εμφύλιο πόλεμο, να επιστρέψει στο Γουέστερος και να διεκδικήσει τον νόμιμο θρόνο της.
Η σειρά φαντασίας έχει επαινεθεί για τον ρεαλισμό της. Διαπραγματεύεται την μαγεία για χάρη των μαχών και των πολιτικών ιντριγκών. Έχοντας εμπνευστεί από ιστορικά γεγονότα, ο Μάρτιν σκόπιμα αψηφά τους συμβιβασμούς της φανταστικής λογοτεχνίας και συχνά εμφανίζει βία, σεξουαλικότητα και ηθικές κρίσεις. Οι κεντρικοί χαρακτήρες σκοτώνονται υποδεικνύοντας ότι οι υποτιθέμενοι ήρωες ίσως να μην βγουν αλώβητοι και οι αναγνώστες αφήνονται να αποφασίσουν ποιοι χαρακτήρες είναι καλοί ή κακοί. "Το Τραγούδι της Φωτιάς και του Πάγου" έχει λάβει αρνητικές κριτικές για τον τρόπο απεικόνισης των γυναικών, της θρησκείας και του φαγητού.
Αρχικά εκδόθηκε χωρίς πολλή δημοσιότητα, τα βιβλία της σειράς τώρα έχουν πουλήσει περισσότερα από 15 εκατομμύρια αντίτυπα παγκοσμίως και έχουν μεταφραστεί σε περισσότερες από 20 γλώσσες. Το τέταρτο και το πέμπτο βιβλίο της σειράς, που πήραν στον Μάρτιν πάνω από πέντε χρόνια το καθένα να γραφτούν, έφτασαν στην κορυφή των The New York Times Best Seller list με την έκδοση τους. Ανάμεσα στα πολλά παράγωγα έργα υπάρχουν τρεις σχετικές νουβέλες, η τηλεοπτική σειρά του HBO" Game of Thrones", η προσαρμογή σε κόμικς και αρκετά επιτραπέζια και βιντεοπαιχνίδια.
Στην Ελλάδα το πρώτο βιβλίο της σειράς με τίτλο "Παιχνίδι του Στέμματος" εκδόθηκε το 2004 από τις εκδόσεις Anubis, ενώ σταδιακά κυκλοφόρησαν και τα υπόλοιπα βιβλία.
Σύνοψη πλοκής.
Η ιστορία του "Τραγουδιού της Φωτιάς και του Πάγου" λαμβάνει χώρα σε μία φανταστική γη όπου οι εποχές κρατάνε για χρόνια. Αιώνες πριν από τα γεγονότα του πρώτου βιβλίου, τα Επτά Βασίλεια στην ήπειρο Γουέστερος ήταν ενωμένα για πολλές γενιές κάτω από την δυναστεία των Ταργκάρυεν, που ασκούσαν την εξουσία τους με δράκους που εξέπνεαν φωτιά, μέχρι την εξαφάνισή τους. Ο τελευταίος βασιλιάς Ταργκάρυεν σκοτώθηκε στην επανάσταση αρχόντων με επικεφαλής τον Ρόμπερτ Μπαράθηον δεκατέσσερα χρόνια πριν από τα γεγονότα του πρώτου βιβλίου. Η ιστορία ξεκινά καθώς ο χειμώνας πλησιάζει και τα βιβλία ακολουθούν τρεις κύριες ιστορίες που διαιρούνται γεωγραφικά και από τους συμμετέχοντες. Όλα τα γεγονότα ιστορούνται από την οπτική γωνία του κάθε χαρακτήρα.
Η κύρια ιστορία των χρονικών είναι η πολύπλευρη πάλη για τον Σιδερένιο Θρόνο του Γουέστερος, μετά τον θάνατο του Βασιλιά Ρόμπερτ στο πρώτο βιβλίο, "Παιχνίδι του Στέμματος". Ο γιος του Ρόμπερτ, ο Τζόφρυ, αμέσως διεκδικεί τον Σιδερένιο Θρόνο με την υποστήριξη της ισχυρής οικογένειας της μητέρας του, του πάμπλουτου Οίκου Λάννιστερ. Όταν ο Άρχοντας Ένταρντ Σταρκ, το ‘Χέρι’ του Βασιλιά Ρόμπερτ εκτελείται αφότου έμαθε ότι ο Τζόφρυ και τα αδέλφια του δεν είναι στην πραγματικότητα παιδιά του Ρόμπερτ, τα αδέλφια του Ρόμπερτ, Στάννις και Ρένλυ διεκδικούν ο καθένας ξεχωριστά τον θρόνο. Εν τω μεταξύ, αρκετές περιοχές του Γουέστερος ζητούν να υπάρξει ξανά αυτοδιοίκηση: Ο μεγαλύτερος γιος του Ένταρντ Σταρκ, ο Ρομπ, ανακηρύσσεται βασιλιάς του Βορρά, ενώ ο Μπέιλον Γκρέιτζοϋ θεσπίζει ξανά ανεξάρτητο βασίλειο την γη του, τα Σιδερένια Νησιά. Αυτός ο αποκαλούμενους ως Πόλεμος των Πέντε Βασιλιάδων βρίσκεται σε πλήρη εξέλιξη στη μέση του δεύτερου βιβλίου, "Σύγκρουση Βασιλέων," με περισσότερους ανθρώπους να συμμετέχουν στην πάλη για την εξουσία.
Η δεύτερη ιστορία λαμβάνει χώρα στα βόρεια σύνορα του Γουέστερος, όπου ένα κολοσσιαίο τείχος από πάγο, χτισμένο πριν χιλιάδες χρόνια, υπερασπίζει το Γουέστερος από τους Άλλους, πλάσματα που πιστεύεται ότι είναι μυθικά από την αρχή της σειράς. Οι φρουροί του Τείχους, οι Ορκισμένοι Αδελφοί της Νυχτερινής Φρουράς, ξοδεύουν τον περισσότερο χρόνο τους αντιμετωπίζοντας τους Άγριους Ανθρώπους πέρα από το Τοίχος, όταν οι πρώτοι Άλλοι εμφανίζονται στο "Παιχνίδι του Στέμματος". Την ιστορία της Νυχτερινής Φρουράς αφηγείται πρωτίστως ο Τζον Σνόου, νόθος γιος του Ένταρντ Σταρκ, καθώς ανεβαίνει στις τάξεις της Φρουράς και μαθαίνει την πραγματική φύση της απειλής που έρχεται από τα Βόρεια. 
Στο τρίτο βιβλίο, "Θύελλα από Ατσάλι," αυτή η ιστορία μπλέκεται με τον εμφύλιο πόλεμο του Νότου, όταν ο Στάννις Μπαράθηον κινείται προς το Τείχος για να προστατέψει το βασίλειο από την απειλή της εισβολής και ταυτόχρονα να κερδίσει την εύνοια των βόρειων οχυρών. Στο πέμπτο βιβλίο, "Ο Χορός των Δράκων," ο μικρότερος αδερφός του Τζόφρυ, ο Τόμμεν, έχει τον Σιδερένιο Θρόνο, με την μητέρα του και αργότερα τον θείο του να υπηρετούν σαν Αντιβασιλείς, την ώρα που η πρώτη νιφάδα χιονιού καταφτάνει στην βασιλική τους κατοικία στο Κινγκς Λάντινγκ.
Η τρίτη ιστορία τοποθετείται σε μία τεράστια ανατολική ήπειρο που ονομάζεται Έσσος και ακολουθεί την Νταινέρυς Ταργκάρυεν, την τελευταία απόγονο του Οίκου Ταργκάρυεν. Η ιστορία της είναι απομονωμένη από τις υπόλοιπες, μέχρι μερικοί περιστασιακοί χαρακτήρες να ενωθούν μαζί της στο "Χορός των Δράκων". Ζώντας εξόριστη στο Έσσος, οι καταστάσεις που αντιμετωπίζει δείχνουν τις αυξανόμενες ικανότητές της, καθώς από άπορη που πωλείται σε γάμο με έναν βάρβαρο πολέμαρχο γίνεται μία ισχυρή και έξυπνη κυβερνήτης. Η άνοδος σηματοδοτείται με την γέννηση τριών δράκων από απολιθωμένα αβγά δράκου που της δόθηκαν σαν γαμήλιο δώρο. Με τον τρικέφαλο δράκο για οικόσημο της οικογένειάς της, αυτά τα πλάσματα έχουν συμβολική αξία για αυτήν, πριν από το να μεγαλώσουν αρκετά για να μπορούν να χρησιμοποιηθούν στον σκοπό της, την ανάκτηση του Σιδερένιου Θρόνου.
Βιβλία και νουβέλες.
Τα ολοκληρωμένα βιβλία είναι τα εξής:
Τα εναπομείναντα μέρη ονομάζονται:
Υπάρχουν και δύο νουβέλες που προηγούνται χρονικά του θέματος της σειράς.
"Ο Περιπλανώμενος Ιππότης" έχει εκδοθεί και σε μορφή κόμικ από τον Dabel Brothers Productions.
"Φωτία και Αίμα είναι η ολοκληρωμένη ιστορία του Οίκου των Ταργκάρυεν, το οποίο θα κυκλοφορήσει σε δύο μέρη. Το πρώτο μέρος κυκλοφόρησε στις 20 Νοεμβρίου 2018. Η ιστορία διαδραματίζεται 300 χρόνια πριν τα γεγονότα του βιβλίου "Παιχνίδι του Στέμματος".
Θέματα.
Τα βιβλία είναι γνωστά για τους πολύπλοκους χαρακτήρες, τις ξαφνικές και συχνά βίαιες ανατροπές στην πλοκή και για την περίπλοκη πολιτική δολοπλοκία. Σε ένα είδος όπου η μαγεία έχει συνήθως τον κεντρικό ρόλο, αυτή η σειρά ιστοριών είναι φημισμένη για την περιορισμένη και διακριτική χρήση της, παρουσιάζοντας την σαν μία διφορούμενη και συχνά κακή παρασκηνιακή δύναμη. Τα βιβλία εν τέλει, προς το παρόν τουλάχιστον, δεν επικεντρώνονται στην κλιμακούμενη διαφωνία μεταξύ "Καλού" και "Κακού". Η πλοκή περιστρέφεται πρωταρχικά γύρω από πολιτικές συγκρούσεις και εμφύλιους πολέμους, με μόνο μία ή δύο ιστορίες να υπαινίσσονται την πιθανότητα ύπαρξης μίας εξωτερικής απειλής.

</doc>
<doc id="49142" url="https://el.wikipedia.org/wiki?curid=49142" title="A Song of Ice and Fire">
A Song of Ice and Fire



</doc>
<doc id="49144" url="https://el.wikipedia.org/wiki?curid=49144" title="Λάμπρος Καλλιφρονάς">
Λάμπρος Καλλιφρονάς

Ο Λάμπρος Καλλιφρονάς (Αθήνα, 1853- 28 Ιουνίου 1950) ήταν Έλληνας πολιτικός. Υπηρέτησε ως υπουργός και ως δήμαρχος Αθηναίων.
Βιογραφία.
Γιος του δημάρχου Αθηναίων και προέδρου της Βουλής, Δημήτρη Καλλιφρονά, ο Λάμπρος Καλλιφρονάς κατήλθε για πρώτη φορά στην πολιτική σε ηλικία 42 ετών, με την υποστήριξη του κόμματος του Δηλιγιάννη. Ήταν δήμαρχος Αθηναίων (1895-1899) την εποχή των Ολυμπιακών Αγώνων του 1896 και βουλευτής Αττικής το 1902, το 1905, το 1906, το 1910 και το 1915.. Χρημάτισε υπουργός Εκκλησιαστικών και Δημοσίας Εκπαιδεύσεως, από τις 22 Ιουνίου 1905 ως τις 21 Δεκεμβρίου 1905, στην κυβέρνηση του Δημητρίου Ράλλη.
Ήταν παντρεμένος με την Αναστασία Καλλιφρονά και είχε 4 παιδιά. Η πολιτεία τον τίμησε δίνοντας το όνομά του σε έναν δρόμο της πόλης &amp; συγκεκριμένα στην Κυψέλη. Στην περιοχή εκείνη είχε μεγάλες εκτάσεις.

</doc>
<doc id="49147" url="https://el.wikipedia.org/wiki?curid=49147" title="Πανεπιστήμιο της Οξφόρδης">
Πανεπιστήμιο της Οξφόρδης

Το Πανεπιστήμιο της Οξφόρδης (αγγλικά: "University of Oxford", ανεπίσημα: "Oxford University") βρίσκεται στην Οξφόρδη της Αγγλίας. Είναι το παλαιότερο πανεπιστήμιο του αγγλόφωνου κόσμου.
Η αρχή της ιστορίας του πανεπιστημίου μπορεί να αναχθεί τουλάχιστον στο τέλος του 11ου αιώνα, αν και η ακριβής χρονολογία ιδρύσεως παραμένει άγνωστη. Η παρούσα χρονολόγηση σημαίνει ότι το πανεπιστήμιο έχει ήδη ιστορία 900 ετών, παρόμοια σε διάρκεια με την Πλατωνική Ακαδημία (400 π.Χ. - 500 μ.Χ. περίπου). Σύμφωνα με δημοφιλή θρύλο, όταν ξέσπασε διαμάχη μεταξύ φοιτητών και κατοίκων το 1209, μερικοί πανεπιστημιακοί της Οξφόρδης κατέφυγαν βορειοδυτικά στη μικρή πόλη τού Κέιμπριτζ, όπου ίδρυσαν το φερώνυμο πανεπιστήμιο. Έκτοτε τα δύο πανεπιστήμια έχουν μακρά ιστορία ανταγωνισμού και αποτελούν τα πλέον επίλεκτα πανεπιστήμια στη Μεγάλη Βρετανία.
Το Πανεπιστήμιο της Οξφόρδης συγκαταλέγεται στα καλύτερα και αρτιότερα πανεπιστημιακά ιδρύματα του κόσμου. Η εφημερίδα "The Times" το τοποθετεί πρώτο μεταξύ των αγγλικών πανεπιστημίων στον σχετικό κατάλογο του 2007, ενώ τοποθετείται και πρώτο παγκοσμίως στην τελευταία έκδοση (2018) του παγκόσμιου καταλόγου ανωτάτων ιδρυμάτων ("Times Higher Education" World University Rankings).
Ιστορία.
Η Οξφόρδη αποτελούσε ήδη σημαντικό κέντρο μάθησης κατά το τέλος του 12ου αιώνα. Από την Ευρώπη προσέρχονταν σε αυτό διδάσκαλοι και λόγιοι, είναι δε γνωστό ότι εκφωνούνταν διαλέξεις ήδη από το 1096. Η εκδίωξη των ξένων από το Πανεπιστήμιο του Παρισιού το 1167 οδήγησε αρκετούς Άγγλους λογίους να επιστρέψουν από τη Γαλλία και να εγκατασταθούν στην Οξφόρδη. Κατά μία άποψη, υπεύθυνος ήταν ο Βασιλιάς της Αγγλίας Ερρίκος Β΄, ο οποίος απαγόρευσε στους Άγγλους λογίους να μαθητεύουν στο Παρίσι. Ο ιστορικός Τζέραλντ οφ Γουέιλς (Gerald of Wales, λατινικα: Giraldus Cambrensis) ξεκίνησε να παραδίδει μαθήματα προς τους λογίους το 1188 και ο πρώτος ξένος λόγιος, ο Ολλανδός Ίμο οφ Φρίσλαντ (Emo of Friesland), υπήρξε ο πρώτος σπουδαστής από την Ευρώπη, ο οποίος έφθασε το 1190. Ο επί κεφαλής του πανεπιστημίου αποκλήθηκε πρύτανις ("chancellor" «καγκελάριος») το 1201, τα δε κολέγια αναγνωρίστηκαν ως "universitas" ή νομικό πρόσωπο (σωματείο, "corporation") το 1231. Οι φοιτητές σχημάτισαν τις δικές τους ενώσεις με γεωγραφικά κριτήρια και χωρίστηκαν σε δύο «εθνότητες», τους "Βορείους" (περιλαμβανομένων όσων προέρχονταν από τη Σκωτία) και τους "Νοτίους" (περιλαμβανομένων όσων προέρχονταν από την Ιρλανδία και την Ουαλία). Τους κατοπινούς αιώνες η γεωγραφική προέλευση εξακολούθησε να επηρεάζει τη συνταύτιση αρκετών φοιτητών με συγκεκριμένο κολλέγιο ή φοιτητικό οίκο (hall) στην Οξφόρδη. Τον 13ο αιώνα εγκαταστάθηκαν στην Οξφόρδη μέλη διαφόρων θρησκευτικών δογμάτων, όπως Δομινικανοί, Φραγκισκανοί, Καρμηλίτες και Αυγουστινιανοί. Οι εν λόγω ιερωμένοι απέκτησαν επιρροή και χρηματοδοτούσαν τη συντήρηση φοιτητικών οίκων.
Τον καιρό εκείνο, ιδιώτες ευεργέτες ίδρυσαν κολλέγια, με σκοπό να αποτελέσουν αυτόνομες κοινότητες λογίων. Μεταξύ των πρώτων ευεργετών ήταν ο Τζων ντε Μπέλλιολ (John de Balliol), πατέρας του κατοπινού βασιλιά της Σκωτίας Ιωάννη (1248-1314). Το κολλέγιο Μπάλιολ φέρει το όνομά του. Άλλος διάσημος ευεργέτης ήταν ο Ουόλτερ ντε Μέρτον (Walter de Merton), Λόρδος καγκελάριος (Πρόεδρος στη Βουλή των Λόρδων) της Αγγλίας και στη συνέχεια Επίσκοπος του Ρότσεστερ, ο οποίος διατύπωσε σειρά κανόνων για τη λειτουργία των κολλεγίων. Το κολλέγιο Μέρτον έγινε πρότυπο τέτοιων ιδρυμάτων τόσο στην Οξφόρδη όσο και στο Καίμπριτζ. Έπειτα από αυτό, ολοένα και περισσότεροι φοιτητές προτιμούσαν τη διαμονή σε κολέγια αντί σε φοιτητικούς ή ευκτηρίους οίκους.
Η στροφή προς τη γνώση που συνδέθηκε με την Αναγέννηση άσκησε αξιοσημείωτη επίδραση στην Οξφόρδη από το τέλος τού 15ου αιώνα και εξής. Σημαίνοντες λόγιοι της περιόδου εκείνης στο πανεπιστήμιο ήταν ο Γουίλιαμ Γκρόσυν (William Grocyn), ο οποίος συνέβαλε στην αναβίωση των σπουδών για την Ελληνική γλώσσα, και ο Τζων Κόλετ (John Colet), γνωστός για τις Βιβλικές πραγματείες του.
Μετά την Προτεσταντική Μεταρρύθμιση και τη διακοπή των σχέσεων με την Καθολική εκκλησία, σημειώθηκε μεταβολή στη μέθοδο διδασκαλίας στο πανεπιστήμιο και στροφή από τον μεσαιωνικό σχολαστικισμό στην αναγεννησιακή εκπαίδευση, παρ' ότι αυτό συνεπαγόταν απώλεια εκτάσεων και εσόδων από ιδρύματα του πανεπιστημίου. Το 1636 ο πρύτανης Ουίλιαμ Λωντ (William Laud), Αρχιεπίσκοπος του Καντέρμπερι, προχώρησε σε κωδικοποίηση του καταστατικού τού πανεπιστημίου. Οι κανόνες που θέσπισε αποτέλεσαν, ως επί το πλείστον, τον κανονισμό τού πανεπιστημίου ώς τα μέσα τού 19ου αιώνα. Ο Λωντ υπήρξε επίσης υπεύθυνος για τη χορήγηση της χάρτας που εξασφάλιζε προνόμια για τις πανεπιστημιακές εκδόσεις "Oxford University Press", ενώ σημαντική ήταν και η συνεισφορά του στη Βιβλιοθήκη Μπόντλιαν (Bodleian Library), την κύρια βιβλιοθήκη τού πανεπιστημίου.
Το Πανεπιστήμιο της Οξφόρδης υπήρξε το κέντρο τού Βασιλικού Κόμματος (Royalist Party) κατά τον αγγλικό εμφύλιο πόλεμο (1642-1649), ενώ η ίδια η πόλη ευνοούσε μάλλον την αντίπαλη Κοινοβουλευτική (Parliamentarian) παράταξη και υπόθεση. Ο στρατιωτικός και πολιτικός ηγέτης Όλιβερ Κρόμγουελ (Oliver Cromwell), πρύτανις του πανεπιστημίου από το 1650 ώς το 1657, απέτρεψε το επαπειλούμενο κλείσιμο των Πανεπιστημίων τόσο της Οξφόρδης όσο και του Καίμπριτζ από τους Πουριτανούς, οι οποίοι θεωρούσαν την πανεπιστημιακή εκπαίδευση επικίνδυνη για τις θρησκευτικές πεποιθήσεις. Εντούτοις, από τα μέσα τού 18ου αιώνα και εξής, το Πανεπιστήμιο της Οξφόρδης ελάχιστα αναμίχθηκε στις πολιτικές διαμάχες.
Κατά τον 19ο αιώνα έλαβαν χώρα αρκετές μεταρρυθμίσεις. Σε αυτές περιλαμβάνεται η αντικατάσταση των προφορικών εισιτηρίων εξετάσεων από γραπτές, μεγαλύτερη ανοχή προς τους σχισματικούς τής Αγγλικανικής Εκκλησίας (English Dissenters), καθώς και η ίδρυση τεσσάρων γυναικείων κολεγίων. Οι γυναίκες έγιναν δεκτές ως πλήρη μέλη τού πανεπιστημίου και απέκτησαν τη δυνατότητα λήψεως τίτλων σπουδών από το 1920. Ακόμη, αν και η Οξφόρδη παραδοσιακά έστρεφε την προσοχή στην κλασική παιδεία, το εκπαιδευτικό της πρόγραμμα επεκτάθηκε κατά τον 19ο αιώνα σε άλλους τομείς, στους οποίους τώρα περιλαμβάνονται οι Θετικές Επιστήμες και η Ιατρική.
Ο κατάλογος των διακεκριμένων λογίων τού Πανεπιστημίου τής Οξφόρδης είναι εξαιρετικά μακροσκελής και περιέχει πολλούς οι οποίοι κατόπιν συμμετείχαν ενεργά στη Βρετανική πολιτική σκηνή, στις επιστήμες και στη λογοτεχνία. Αφότου ιδρύθηκε το 1823, η "Ένωση της Οξφόρδης" (Oxford Union), ιδιωτικός σύνδεσμος που ασχολείται με κοινωνικές δραστηριότητες, συγκαταλέγει μεταξύ των μελών της αρκετούς από τους πλέον σημαίνοντες Βρετανούς πολιτικούς ηγέτες.
Οργάνωση.
Το Πανεπιστήμιο της Οξφόρδης περιλαμβάνει 39 κολλέγια με ξεχωριστή εσωτερική διάρθρωση και δραστηριότητες. Επί κεφαλής τού πανεπιστημίου είναι ο πρύτανης (Chancellor), συνήθως διακεκριμένος πολιτικός, ο οποίος εκλέγεται διά βίου από τα μέλη τής Συνόδου (Convocation), σώματος που αποτελείται από το σύνολο των αποφοίτων τού πανεπιστημίου. Ο αντιπρύτανης (Vice-Chancellor), ο οποίος διατηρεί αυτή τη θέση για τέσσερα χρόνια, είναι ο εκτελεστικός διοικητής τού πανεπιστημίου. Εκτός από τη Σύνοδο, τα άλλα σώματα που διευθύνουν τις δραστηριότητες του πανεπιστημίου είναι: ο "Παλαιός Οίκος Συνελεύσεων" (Ancient House of Congregation), ο οποίος απονέμει τίτλους· το "Εβδομαδιαίο Συμβούλιο" (Hebdomadal Council), το οποίο κωδικοποιεί τη λειτουργία τού πανεπιστημίου· και η "Συνέλευση του Πανεπιστημίου" (Congregation of the University), η οποία εξετάζει και αποφαίνεται σχετικά με την πολιτική που προτείνεται από το Εβδομαδιαίο Συμβούλιο.
Το πανεπιστήμιο διενεργεί εξετάσεις και απονέμει τίτλους σπουδών. Η επιτυχία σε δύο εξεταστικά σύνολα αποτελεί προϋπόθεση για τον πρώτο τίτλο. Οι πρώτες εξετάσεις αποκαλούνται "Honour Moderations" ("Mods") ή "Προκαταρκτικές Εξετάσεις" ("Preliminary Examinations" ή "Prelims") και διεξάγονται συνήθως μετά το πρώτο (ή κάποτε το δεύτερο) έτος σπουδών. Το δεύτερο εξεταστικό σύνολο αποκαλείται "Honour School" και διεξάγεται στο τέλος τής προπτυχιακής σειράς μαθημάτων. Οι επιτυχόντες λαμβάνουν τίτλους πρώτης, δεύτερης ή τρίτης βαθμίδας, ανάλογα με την επίδοσή τους στις εξετάσεις. Σε όλα τα αντικείμενα σπουδών τού πανεπιστημίου απονέμονται επίσης μεταπτυχιακοί ή ερευνητικοί τίτλοι επιπέδου Μάστερ ή Διδακτορικού διπλώματος.
Οι επί κεφαλής των κολλεγίων είναι γνωστοί με διάφορους τίτλους, ανάλογα με το κολλέγιο: επιστάτης (warden), κοσμήτωρ (provost), διευθυντής (principal), πρόεδρος, πρύτανης (rector) ή διοικητής (master). Η προπτυχιακή εκπαίδευση 
εποπτεύεται από δύο κοσμήτορες (proctors), οι οποίοι εκλέγονται ετησίως και ανά δύο κολλέγια εκ περιτροπής. Το διδακτικό προσωπικό των κολλεγίων, εταίροι και προγυμναστές (fellows, tutors), είναι από κοινού γνωστοί με τον όρο "dons" ("υφηγητές", η πλησιέστερη απόδοση), αν και η λέξη σπανίως χρησιμοποιείται από τα ίδια τα μέλη τού πανεπιστημίου. Εκτός από τις εγκαταστάσεις καταλυμάτων και τα εστιατόρια, τα κολλέγια προσφέρουν στα μέλη τους κοινωνικές, πολιτιστικές και ψυχαγωγικές δραστηριότητες.
Η επίσημη εκπαίδευση παρέχεται στους προπτυχιακούς φοιτητές με τη μορφή πανεπιστημιακών παραδόσεων οργανωμένων ανά τμήμα. Επιπρόσθετα, κάθε φοιτητής συνεργάζεται με έναν η περισσότερους προγυμναστές (tutors), οι οποίοι είναι υπεύθυνοι να εποπτεύσουν την ακαδημαϊκή πρόοδό του. Από το 1902 όσοι φοιτητές προέρχονται από χώρα τής Κοινοπολιτείας, καθώς και από συγκεκριμένες άλλες χώρες, έχουν τη δυνατότητα να φοιτήσουν στην Οξφόρδη με τη χορηγία τής φημισμένης υποτροφίας Rhodes.
Διοίκηση.
Το κύριο νομικό σώμα τού Πανεπιστημίου είναι η "Συνέλευση" (Congregation), η οποία αποτελείται από όλους τους πανεπιστημιακούς που διδάσκουν στο εν λόγω ίδρυμα. Η "Σύνοδος" (Convocation), η οποία συνίσταται από όλους τους αποφοίτους τής Οξφόρδης, ήταν στο παρελθόν το κύριο νομικό σώμα τού Πανεπιστημίου και ώς το 1949 εξέλεγε δύο μέλη τού Κοινοβουλίου. Οι αρμοδιότητες της Συνόδου είναι πλέον περιορισμένες: η κυριότερη είναι η εκλογή τού πρυτάνεως (Chancellor), που αποτελεί ως επί το πλείστον συμβολική θέση. Η Σύνοδος εκλέγει επίσης τον "Καθηγητή Ποιήσεως" (Professor of Poetry).
Το εκτελεστικό σώμα τού Πανεπιστημίου είναι το "Συμβούλιο" (Council), το οποίο αποτελείται από τον αντιπρύτανι, τους επί κεφαλής των τμημάτων και άλλα μέλη (τα οποία εκλέγονται από τη Συνέλευση), καθώς και από παρατηρητές τής "Ένωσης των Φοιτητών" (Student Union). Ώς το 1969 οι κανονισμοί προέβλεπαν επίσης τη λειτουργία τού "Παλαιού Οίκου Συνελεύσεων" (Ancient House of Congregation), ο οποίος είχε διατηρηθεί παρά τις μεταρρυθμίσεις τού 19ου αιώνα με μοναδικό σκοπό και αρμοδιότητα την απονομή τίτλων. Έκτοτε οι τίτλοι απονέμονται από τη Σύνοδο, αλλά ώς το 1994 ακόμη ανακοινωνόταν ότι απονέμονταν από τον Παλαιό Οίκο.
Ακαδημαϊκό έτος.
Το ακαδημαϊκό έτος υποδιαιρείται σε τρεις περιόδους, η κάθε μια από τις οποίες διαρκεί οκτώ εβδομάδες. Η περίοδος "Michaelmas" διαρκεί από τον Οκτώβριο ως τον Δεκέμβριο, η περίοδος "Hilary" από τον Ιανουάριο ώς τον Μάρτιο και η περίοδος "Trinity" από τον Απρίλιο ώς τον Ιούνιο. Επειδή πρόκειται για τις βραχύτερες περιόδους φοιτήσεως μεταξύ των βρετανικών πανεπιστημίων, ο φόρτος εργασίας που κατανέμεται σε κάθε μια είναι ιδιαίτερα αυξημένος. Αναμένεται από τους φοιτητές να προετοιμάζονται εντατικά κατά τη διάρκεια των τριών διακοπών (Χριστούγεννα, Πάσχα, καλοκαίρι).
Στην εσωτερική ιδιόλεκτο του πανεπιστημίου, η αναφορά στις ημερομηνίες κάθε περιόδου γίνεται με αρίθμηση των εβδομάδων τους. Έτσι η πρώτη εβδομάδα κάθε περιόδου αποκαλείται «1η εβδομάδα», η δε τελευταία «8η εβδομάδα». Εφόσον οι περισσότεροι μεταπτυχιακοί φοιτητές συνηθίζουν να παραμένουν στα κολέγια κατά τη διάρκεια των διακοπών, η αρίθμηση των εβδομάδων περιλαμβάνει και εκείνη την περίοδο, μέχρι που φθάνει στην «14η εβδομάδα», η οποία αποκαλείται επίσης «0ή εβδομάδα» της επόμενης περιόδου.
Εισαγωγή στο πανεπιστήμιο.
Διαδικασία.
Η εισαγωγή στο πανεπιστήμιο της Οξφόρδης βασίζεται εξ ολοκλήρου στην ακαδημαϊκή αξία τού αιτούντος, αν και εξακολουθούν να υπάρχουν αντιγνωμίες ως προς την αναλογία των υποψηφίων που γίνονται δεκτοί έχοντας αποφοιτήσει από ιδιωτικά σχολεία. Η διαδικασία εισαγωγής των προπτυχιακών φοιτητών ανήκει στη δικαιοδοσία των επί μέρους κολλεγίων, τα οποία προσπαθούν από κοινού να διασφαλίσουν ότι οι καλύτεροι θα εισαχθούν στο πανεπιστήμιο ανεξαρτήτως του αν θα γίνουν δεκτοί από το κολλέγιο της προτίμησής τους. Πρόσφατα τα κολλέγια υπέγραψαν συμφωνία Κοινού Πλαισίου (Common Framework), η οποία θέτει τις αρχές και τη διαδικασία που πρέπει να τηρείται από όλα τα ιδρύματα. Η επιλογή φοιτητών βασίζεται στα αποτελέσματα των εξετάσεων, σε γραπτές εργασίες τού υποψηφίου, σε συνεντεύξεις που δίδονται στους εκπαιδευτές/προγυμναστές τού κολλεγίου και, ορισμένες φορές, σε γραπτή δοκιμασία εισαγωγής πριν από τη συνέντευξη. Λαμβάνονται υπ' όψιν επίσης οι συστάσεις τού σχολείου προελεύσεως. Λόγω του μεγάλου όγκου αιτήσεων και της απευθείας εμπλοκής των σχολών στην εισαγωγή, οι φοιτητές δεν μπορούν να υποβάλουν αίτηση το ίδιο έτος τόσο στην Οξφόρδη όσο και στο Πανεπιστήμιο του Καίμπριτζ, εκτός αν πρόκειται για δεύτερο προπτυχιακό δίπλωμα.
Η εισαγωγή των μεταπτυχιακών φοιτητών εξετάζεται πρώτα από το τμήμα στο οποίο θα φοιτήσουν και κατόπιν από το κολλέγιο με το οποίο είναι συνδεδεμένοι.
Πρόσβαση.
Επί μεγάλο χρονικό διάστημα το Πανεπιστήμιο της Οξφόρδης παρέμενε προνόμιο μικρής μερίδας τής ανώτερης κοινωνικής ελίτ. Μολονότι αυτό δεν ισχύει πλέον, η πολιτική τού Πανεπιστημίου σχετικά με τα κριτήρια εισαγωγής εξακολούθησε να αποτελεί θέμα δημόσιας αντιπαράθεσης. Αν και το Πανεπιστήμιο καταβάλλει αξιοσημείωτες προσπάθειες να προσελκύσει φοιτητές από την εργατική τάξη, η είσοδος στην Οξφόρδη παραμένει βασικός στόχος πολλών ιδιωτικών και επίλεκτων κρατικών σχολείων, η δε ελλιπής αντιπροσώπευση μαθητών από πολυκλαδικά δημόσια σχολεία (comprehensive schools) παραμένει αμφιλεγόμενο ζήτημα. Το 2007 το Πανεπιστήμιο επιδίωξε να βελτιώσει τη διαδικασία εισαγωγής φοιτητών, ώστε να λαμβάνονται υπ' όψιν οι ακαδημαϊκές επιδόσεις των σχολείων από τα οποία προέρχονται οι αιτούντες.
Οι σπουδαστές που προέρχονται από κρατικά σχολεία και κολλέγια γίνονται δεκτοί σε ποσοστό ανάλογο προς τους εισαγομένους από ανεξάρτητα σχολεία (ποσοστό 25% και 32% αντίστοιχα το 2006), αλλά η πλειονότητα των μαθητών που εισάγονται από κρατικά εκπαιδευτικά ιδρύματα προέρχεται από επίλεκτα κλασικά σχολεία (grammar schools) και όχι από πολυκλαδικά δημόσια σχολεία
. Μόνο οι μισές περίπου αιτήσεις προέρχονται από τον κρατικό τομέα, αν και το πανεπιστήμιο χρηματοδοτεί πρωτοβουλίες για την προσέλκυση φοιτητών από αυτόν τον χώρο (π.χ. "Oxford Access Scheme, Target Schools, FE Access Initiative"). Αρκετά κολλέγια έχουν επίσης προχωρήσει στα δικά τους χρηματοδοτικά προγράμματα και προσφέρουν οικονομική υποστήριξη. Το Πανεπιστήμιο έχει εισαγάγει ένα σύστημα ελέγχου οικονομικής ευχέρειας, το οποίο ισχύει από το 2006 (Oxford Opportunity Bursaries), με σκοπό την οικονομική ενίσχυση όσων έχουν ανάγκη.
Από την ίδρυση της Εκκλησίας της Αγγλίας ώς το 1866 απαιτείτο να είναι κάποιος μέλος τής συγκεκριμένης εκκλησίας, προκειμένου να λάβει το πτυχίο ΒΑ από το πανεπιστήμιο της Οξφόρδης, ενώ οι αποκαλούμενοι «ετερόδοξοι» έγιναν δεκτοί ως υποψήφιοι για μεταπτυχιακό δίπλωμα MA από το 1871. Η γνώση τής Αρχαίας Ελληνικής αποτελούσε απαίτηση για φοίτηση ώς το 1920, η δε γνώση τής Λατινικής ώς το 1960. Οι γυναίκες έγιναν δεκτές ως φοιτήτριες το 1920.
Υποτροφίες και οικονομική υποστήριξη.
Υπάρχουν αρκετές δυνατότητες για να λάβουν οι φοιτητές οικονομική βοήθεια κατά τη διάρκεια των σπουδών τους στην Οξφόρδη. Από το 2006 έχει συσταθεί ειδικό πρόγραμμα υποτροφιών (Oxford Opportunity Bursaries), το οποίο παρέχεται σε κάθε Βρετανό φοιτητή στο προπτυχιακό επίπεδο. Το πρόγραμμα προσφέρει συνολικά περίπου 10.235 £ για τρία έτη φοιτήσεως, πράγμα που το καθιστά το πλέον γενναιόδωρο πρόγραμμα υποτροφιών βρετανικού πανεπιστημίου. Επιπλέον, τα κολέγια προσφέρουν επίσης επί μέρους υποτροφίες σε φοιτητές που πληρούν συγκεκριμένες προϋποθέσεις.
Οι φοιτητές που επιτυγχάνουν στις πρώτες εξετάσεις ανταμείβονται από τα κολέγιά τους με υποτροφίες, κανονικά ως χορηγίες κληροδοτημάτων.

</doc>
<doc id="49148" url="https://el.wikipedia.org/wiki?curid=49148" title="Άντριου Λούμις">
Άντριου Λούμις

Ο Άντριου Λούμις (αγγλ. Andrew Loomis, 1892 - 1959) ήταν αμερικανός ζωγράφος. Δούλεψε κυρίως σαν εικονογράφος και ειδικά στο χώρο της διαφήμισης ήταν πασίγνωστος και πολύ περιζήτητος.
Σήμερα είναι γνωστός κυρίως για τα βιβλία που έγραψε, στα οποία παρουσίαζε αναλυτικότατα διάφορα θέματα σχετικά με το σχέδιο και την εικονογράφηση. Με τα βιβλία αυτά τα οποία σημείωσαν τεράστια εμπορική επιτυχία επηρέασε σε σημαντικότατο βαθμό πάρα πολλούς εικονογράφους και δημιουργούς κόμικς. Σήμερα τα βιβλία του δεν κυκλοφορούν πια σε έντυπη μορφή, υπάρχουν όμως ελεύθερα σε ηλεκτρονική μορφή σε διάφορες τοποθεσίες του Internet όπου μπορούν να τα μελετήσουν οι νεότερες γενιές καλλιτεχνών.

</doc>
<doc id="49151" url="https://el.wikipedia.org/wiki?curid=49151" title="Βασίλειος Β΄">
Βασίλειος Β΄



</doc>
<doc id="49152" url="https://el.wikipedia.org/wiki?curid=49152" title="Λαγκαδίκια">
Λαγκαδίκια

Το χωριό Λαγκαδίκια βρίσκεται ανάμεσα στις λίμνες Κορώνεια και Βόλβη και έχει υψόμετρο 120 μέτρα. Είναι ένα κομβικό σημείο που ενώνει την παλαιά εθνική οδό Θεσσαλονίκης-Καβάλας με την Εγνατία οδό, στο ύψος ανάμεσα στις λίμνες Κορώνεια και Βόλβη. Στο χωριό υπάρχει μηχάνημα ΑΤΜ (της τράπεζας Πειραιώς), κτίριο τηλεπικοινωνιών, τοπικό ιατρείο, κτηνιατρικό κέντρο, ταχυδρομείο καθώς και αρκετές εμπορικές και ψυχαγωγικές επιχειρήσεις.
Γεωγραφία.
Πριν την κατασκευή της Εγνατίας οδού, ήταν το κεντρικό χωριό στην δημοφιλή καλοκαιρινή διαδρομή Θεσσαλονίκη-Ασπροβάλτα (Θεσσαλονίκη-Σταυρός). Κάποτε, η παλαιά εθνική οδός περνούσε μέσα από το χωριό, αλλά λόγω επικινδυνότητας και όχλησης, δημιουργήθηκε παράκαμψη 100μ νότια του χωριού. 
Διοικητικά ανήκει στον Δήμο Λαγκαδά, της Περιφέρειας Κεντρικής Μακεδονίας και έχει περίπου 700 μόνιμους κατοίκους.
Στην δυτική πλευρά του χωριού υπάρχει τo ρέμα Λαγκαδικίων (ή Πλατανόρεμα) του οποίου η ροή σταματάει συνήθως για ένα μήνα, περίπου τον Αύγουστο. Το ρέμα Λαγκαδικίων ενώνεται βορειότερα με το ρέμα Ποταμιάς (Δαφνούντας) σε τεχνητή λιμνούλα και μαζί με τα νερά της λίμνης Κορώνειας συνεχίζουν, ως ποταμός Δερβένι, προς ανατολικά στην λίμνη Βόλβη.
Εκπαίδευση-Πολιτισμός.
Οι εκπαιδευτικές εγκαταστάσεις περιλαμβάνουν το Νηπιαγωγείο που, ως ανεξάρτητο κτήριο, λειτούργησε για πρώτη φορά το 2011, το Δημοτικό που εξυπηρετεί πέντε χωριά (Λαγκαδίκια, Στίβος, Νικομηδινό, Περιστερώνα, Σπιτάκια), καθώς επίσης και το Γυμνάσιο-Λύκειο που εξυπηρετεί ως γυμνάσιο εννέα χωριά (τα ίδια με το Δημοτικό συν Γερακαρού, Άγιος Βασίλειος, Βασιλούδι, Αρδαμέρι) και ως λύκειο δεκατρία χωριά (τα ίδια με το Γυμνάσιο συν Προφήτης, Σχολάρι, Νυμφόπετρα, Βαϊοχώρι).
Ο Ιερός Ναός Αγίου Παντελεήμονα, το εξωκλήσι της Αγίας Παρασκευής καθώς και το κοιμητήριο, είναι τα θρησκευτικά σημεία του χωριού. 
Κάθε χρόνο ο Πολιτιστικός Σύλλογος Λαγκαδικίων διοργανώνει μαθήματα παραδοσιακών χορών και πολλές άλλες δραστηριότητες, με κορυφαίο το τριήμερο πανηγύρι του Αγίου Παντελεήμονα στις 25-27 Ιουλίου, με παραδοσιακούς χορούς και λαϊκή βραδιά με ζωντανή μουσική. 
Ιστορία.
Στα Λαγκαδίκια λειτουργούσαν παλαιότερα τρεις νερόμυλοι, του Δάλα, του Γκόγκορα και του Μαμαδά. Από αυτούς σώζονται μόνο τα ερείπια του μύλου Γκόγκορα που βρίσκονται 2km νοτιότερα του οικισμού.
Μετά την λήξη του Α' Παγκοσμίου Πολέμου, με απόφαση του Υπουργείου Συγκοινωνιών, ανατέθηκε η εκμετάλλευση της σιδηροδρομικής γραμμής Σαρακλί-Σταυρός στους ΣΕΚ. Ήταν μια μικρή γραμμή Ντεκοβίλ, πλάτους 0.60μ, που λειτούργησε από τον Μάρτιο του 1921 έως τις 16 Αυγούστου 1947 οπότε και διακόπηκε για οικονομικούς λόγους. Η γραμμή αυτή έπαιξε σημαντικό ρόλο στην ευημερία του χωριού προσελκύοντας εργάτες όπως ο Δημήτριος Κωστάρας που ήρθε από το Παλαιόκαστρο Χαλκιδικής το 1915 σε ηλικία 19 ετών, και το 1925 δημιούργησε την δική του οικογένεια στα Λαγκαδίκια.
Η γραμμή αυτή χρησιμοποιούνταν για μεταφορά δασικών προϊόντων και εμπορευμάτων από τον Σταυρό και τα ενδιάμεσα χωριά προς την Θεσσαλονίκη και αντίστροφα. Η διέλευση της μέσα από το χωριό γινόταν από το σημείο που τώρα είναι ο δρόμος που εφάπτεται στη νότια πλευρά με το κτήριο του Πολιτιστικού Συλλόγου Λαγκαδικίων και το οποίο έχει παλαιότερα άλλες χρήσεις, όπως σχολείο, ξυλουργείο κλπ.
Στο πρώην στρατόπεδο Βογιατζόγλου που βρίσκεται 500m νότια του χωριού, έχουν φιλοξενηθεί σποραδικά πρόσφυγες/μετανάστες, και από τον Απρίλιο του 2016 χρησιμοποιείται μόνιμα ως Κέντρο Φιλοξενίας Προσφύγων υπό την αιγίδα του ΟΗΕ (UNHCR).
Γειτονικές περιοχές.
Γειτονεύει: προς ανατολικά 1km με το χωριό Νικομηδινό, προς δυτικά 2km με το χωριό Γερακαρού και και 4km με το χωριό Βασιλούδι, προς βόρεια 5km με το χωριό Σχολάρι.
Βρίσκεται 12km βόρεια από το χωριό Ζαγκλιβέρι, 22km ανατολικά από την πόλη Λαγκαδά, 35km ανατολικά από την πόλη Θεσσαλονίκη.

</doc>
<doc id="49153" url="https://el.wikipedia.org/wiki?curid=49153" title="Οι Μύγες">
Οι Μύγες

Οι Μύγες "(γαλλ. "Les Mouches")" είναι το πρώτο θεατρικό έργο του Ζαν-Πωλ Σαρτρ που παρουσιάστηκε στο κοινό (με εξαίρεση το "Bariona", που ανέβηκε ενόσω ο συγγραφέας ήταν στη φυλακή). Πρόκειται για δράμα σε τρεις πράξεις εμπνευσμένο από τον ελληνικό μύθο των Ατρειδών που αναπτύσσει μία φιλοσοφική αντίληψη της τραγωδίας με υπαρξιστικά στοιχεία.
Ιστορικά.
Ο Σαρτρ συνέλαβε τον πυρήνα του έργου του με αφορμή ένα δρώμενο του Ζαν Λουί Μπαρρώ με τίτλο "Θέατρο-Μουσική-Αθλητισμός", που παρουσιάστηκε στο στάδιο Ρολάν Γκαρός (stade Roland-Garros ) στις 5 και 6 Ιουνίου 1941 και περιελάμβανε αποσπάσματα από τις Ικέτιδες του Αισχύλου. Είχε την παρότρυνση του κύκλου του και ειδικότερα της πολύ κοντινής φίλης του ιδίου και της Σιμόν ντε Μπωβουάρ, Olga Kosakiewicz -με το καλλιτεχνικό ψευδώνυμο Ogla Dominique. Αναφέρεται μάλιστα ότι καθώς η ανερχόμενη ηθοποιός παρακολουθούσε μαθήματα υποκριτικής με τον Γάλλο ηθοποιό Σαρλ Ντυλέν (Charles Dullin), εκείνος υπέδειξε στο φιλόσοφο πως ο καλύτερος τρόπος για να μάθει η νεαρά τη δουλειά της ηθοποιού θα ήταν να συμμετάσχει σε ένα έργο. Έτσι ο Σαρτρ έγραψε για αυτήν τις "Μύγες". Στην περιγραφή του σκηνικού εμπνεύστηκε από τις διακοπές που πέρασε στην Ελλάδα μαζί με τη Σιμόν ντε Μπωβουάρ το καλοκαίρι του 1937. 
Το έργο παρουσιάστηκε τελικά από το Ντυλέν στο θέατρο Σάρα Μπερνάρ με αρκετές θετικές κριτικές αλλά όχι ιδιαίτερη εισπρακτική επιτυχία. Στην πρεμιέρα του έργου, που έγινε στις 3 Ιουνίου 1943, ο Σαρτρ γνωρίστηκε με τον Αλμπέρ Καμύ τον οποίο θα έχει αρχικά στο μυαλό του για το ρόλο του Garcin όταν γράψει το "Κεκλεισμένων των θυρών". Στην παράσταση αυτή έπαιξε και η Ελληνίδα ηθοποιός Χριστίνα Τσίγκου, σπουδάστρια εκείνη την εποχή της Σχολής του Ντυλέν. Ο ίδιος ο Σαρτρ έχει δηλώσει για το έργο του "Θέλησα να ασχοληθώ με την τραγωδία της ελευθερίας σε αντίθεση με την τραγωδία της μοίρας" 
Υπόθεση.
Ο Ορέστης επιστρέφει στο Άργος, τη γενέθλια πόλη του, που είναι πλέον κυριευμένη από τις μύγες. Παρουσιάζεται σαν ξένος, με το όνομα "Φλέβιος", και συνοδεύεται από τον πιστό παιδαγωγό του. Εκεί βλέπει ένα λαό να υποφέρει από τις τύψεις για τα κρίματα του, που υλοποιούνται με τη μορφή των ενοχλητικών μυγών. Ο φόνος του βασιλιά του Άργους και πατέρα του Ορέστη, Αγαμέμνονα από τη σύζυγό του και μητέρα του ήρωα, Κλυταιμνήστρα και από τον εραστή της Αίγισθο βαραίνει όλον το λαό του Άργους σαν προπατορικό αμάρτημα.
Η Ηλέκτρα, αδερφή του Ορέστη είναι αναγκασμένη να ζει στο παλάτι ως δούλα, για να υπηρετεί τους άρχοντες. Αποτελεί όμως τη μοναδική φωνή αντίδρασης και προσπαθεί μάλιστα να ξεσηκώσει μία λαϊκή επανάσταση ενάντια σε αυτήν την αιώνια τιμωρία, αλλά ο Δίας, θεός των μυγών και του θανάτου την εμποδίζει.
Ο Ορέστης αποκαλύπτει την πραγματική του ταυτότητα στην Ηλέκτρα και παρασύρεται άμεσα από το πάθος της, αποφασίζοντας να εκδικηθεί το φόνο του Αγαμέμνονα και να σκοτώσει τον Αίγισθο και την Κλυταιμνήστρα. Παρά τις αντίθετες προσπάθειες του Δία, ούτε ο Ορέστης παραιτείται από τα σχέδιά του αλλά ούτε και ο Αίγισθος αποφασίζει να προστατεύσει τον εαυτό του . Μετά τη δολοφονία, τα δύο αδέρφια βρίσκουν καταφύγιο στο ναό του Απόλλωνα, για να ξεφύγουν από τις απειλητικές μύγες που τους κυκλώνουν.
Τέλος ο θεός του Ήλιου πετυχαίνει τη συγχώρεση της Ηλέκτρας -που έχει πια λυγίσει υπό το βάρος της πράξης τους- αλλά όχι και του Ορέστη. Εκείνος ως ελεύθερος άνθρωπος επιλέγει να αποχωρήσει από το Άργος παίρνοντας μαζί του όλες τις μύγες και απελευθερώνοντας έτσι τους Αργείους από τις τύψεις τους.
Θεματολογία.
Η μετάνοια.
Οι κάτοικοι του Άργους βασανίζονται και κυβερνώνται από τις τύψεις τους σε σημείο μαζοχισμού. Κατά τη διάρκεια μάλιστα της επονομαζόμενης «γιορτής των νεκρών», που αποτελεί το αποκορύφωμα του αυτοβασανισμού τους , συμμετέχουν όλοι στον εορτασμό της επανόδου των νεκρών. Έτσι οι νεκροί απελευθερώνονται και βγαίνουν μέσα από μια σπηλιά -η οποία έχει ανοιχθεί ειδικά για την περίσταση – προκειμένου να μπορέσουν να τιμωρήσουν με την παρουσία τους τους ζωντανούς για όλα τα λάθη τους.
Αρχικά η Ηλέκτρα και στη συνέχεια και μέχρι τέλους ο Ορέστης αμφισβητούν έντονα αυτήν την πρακτική αυτοτιμωρίας, πρεσβεύοντας αντίθετα την ελεύθερη βούληση του ανθρώπου. Για τον Ορέστη η μετάνοια για ένα έγκλημα ισοδυναμεί με δειλία έναντι της αρχικής επιλογής. Ο ίδιος δε όταν έρχεται η ώρα αποδέχεται πλήρως το διπλό φονικό και τις συνέπειες της -δίκαιης κατ’αυτόν- πράξης του. Η τελική σκηνή όμως αναδεικνύει τις εκ διαμέτρου αντίθετες αντιδράσεις του Ορέστη και της Ηλέκτρας απέναντι στο έγκλημα. Ενώ ο Ορέστης αποδέχεται τις πράξεις του και είναι αποφασισμένος να ζήσει με τις επιλογές του, η Ηλέκτρα δειλιάζει, μετανοεί και εξομοιώνεται έτσι με τους υπόλοιπους Αργίτες. Συνεπώς ο Ορέστης αποφασίζει την ελευθερία τόσο από το ειδεχθές βάρος της μοίρας του όσο και από τις τύψεις.
Ωστόσο ο Ορέστης τελικά επιλέγει να θυσιαστεί για τον λαό του. Αποχωρεί, ακολουθούμενος από τις μύγες, απελευθερώνοντας έτσι την πόλη από αυτές. Οι άνθρωποι απομένουν πλέον μόνοι, ελεύθεροι να επιλέξουν τις πράξεις τους. Εδώ όμως αξίζει να σημειωθεί και ο χριστιανικός υπαινιγμός της τελευταίας σκηνής του έργου κατά την οποία ο Ορέστης φεύγει παίρνοντας στους ώμους του όλα τα κρίματα των κατοίκων του Άργους. Με αυτόν τον τρόπο τίθεται η προβληματική της απελευθέρωσης του ανθρώπου από κάποιον άλλο. Σύμφωνα με τον Σαρτρ πάντως, ο μόνος τρόπος για να καταστούν οι άνθρωποι υπεύθυνοι για τις πράξεις τους είναι να τους αποκαλυφθεί το πέπλο των ψευδαισθήσεών τους.
Η ελευθερία.
"Το επώδυνο μυστικό των θεών και των βασιλιάδων είναι πως οι άνθρωποι είναι ελεύθεροι», εξηγεί ο Δίας στον Αίγισθο.
Πραγματικά, ο Δίας επεμβαίνει όταν τον επικαλείται κάποιος (αρχικά η Ηλέκτρα κι έπειτα ο Ορέστης) και κάνει ένα θαύμα, αλλά χάνει κάθε εξουσία πάνω σε όποιον είναι ελεύθερος. Το ίδιο ισχύει βέβαια και για τον Αίγισθο που δεν μπορεί να κυβερνήσει έναν συνειδητά ελεύθερο λαό. Για αυτόν το λόγο οφείλουν να εμποδίσουν τον Ορέστη να μεταδώσει την «ασθένειά» του στον λαό. Και ο ίδιος ο λαός όμως φαίνεται να είναι ικανοποιημένος με την καταδίκη του και αρνείται την πρόταση απελευθέρωσης που κάνει η Ηλέκτρα στη γιορτή των νεκρών. 
Όλο το έργο του Σαρτρ διέπεται από αυτόν τον πολιτικό συμβολισμό. Ο συγγραφέας ασκεί κριτική στην τυραννία και στην καταπίεση του λαού, αφήνοντας όμως παράλληλα αιχμές για την ευθύνη του ίδιου του λαού σε αυτό το παιχνίδι εξουσίας. Γιατί η ελευθερία έχει ένα κόστος: Ο Ορέστης για αυτόν το λόγο παραμένει σε όλο το έργο αποκομμένος και σχεδόν απόκληρος, πρώτα από τον παιδαγωγό του και έπειτα από τον Δία , την αδελφή του και το λαό του. Έτσι ο Σαρτρ κατορθώνει να ευαισθητοποιήσει τον αναγνώστη-θεατή στην προσωπική δύναμη του.
Η πολιτική θέση.
Ο Σαρτρ, προσπάθησε με τις Μύγες να εναντιωθεί στη νομιμοποίηση του ισχύοντος καθεστώτος, την οποία πρέσβευε ο συνεργαζόμενος τότε με τους Ναζί, καθολικισμός. Το έργο πρέπει να ενταχθεί στην ιστορική του περίσταση: Αποδίδοντας στον Ορέστη τα χαρακτηριστικά του υπερανθρώπου του Νίτσε ή ακόμα του αντίχριστου, ο Σαρτρ αποπειράθηκε να δώσει κουράγιο στους Γάλλους, οι οποίοι εκείνον τον καιρό μπορούσαν να παραλληλιστούν με τους Αργείους. Ο Αίγισθος και ο σύμμαχός τους Δίας περιγράφουν αντίστοιχα τον Πεταίν και τον καθολικισμό που υποστήριζε στοργικά «το καθήκον συνεργασίας».
Παραπομπές.
"Η πρώτη εκδοχή του παρόντος άρθρου βασίστηκε στο αντίστοιχο γαλλικό άρθρο: "Les Mouches""

</doc>
<doc id="49174" url="https://el.wikipedia.org/wiki?curid=49174" title="Κτίρια">
Κτίρια



</doc>
<doc id="49178" url="https://el.wikipedia.org/wiki?curid=49178" title="Κατεύθυνση">
Κατεύθυνση

Γενικά ο όρος κατεύθυνση χαρακτηρίζει μια ακολουθούμενη γραμμή. Το σημείο προς το οποίο κινείται κάποιος. Επίσης το ρήμα κατευθύνω προσδιορίζει μια ακολουθητέα γραμμή, και κατ΄ επέκταση διεύθυνση. Έτσι "κατευθυντήρια γραμμή" ονομάζεται η όποια ακολουθητέα γραμμή ή εκείνη που δικνύει την ακολουθητέα κατεύθυνση.
Τόσο στα μαθηματικά, όσο και στη Φυσική, η κατεύθυνση είναι το μέγεθος που προσδιορίζει τον προσανατολισμό. Η έννοια είναι σύνθετη και εμπεριέχει τις έννοιες της διεύθυνσης και της φοράς.
Σε κοινές εκφράσεις λαμβάνει την σημασία της επιδίωξης κάποιου σκοπού. Επιπρόσθετα στη Γεωγραφία και στη Ναυτιλία ο όρος αυτός είναι ιδιαίτερα σημαντικός τόσο για τον προσανατολισμό όσο και για τις μετακινήσεις. Εξ αυτού κρίνεται και ιδιαίτερα απαραίτητος στις διοπτεύσεις.
Για παράδειγμα αν ένα πλοίο βρίσκεται στον Ισημερινό και κινείται προς τον Βόρειο Πόλο τότε η κατεύθυνσή του χαρακτηρίζεται Βόρεια (North direction). Το αντίθετο αν κινηθεί προς τον Νότιο Πόλο η κατεύθυνσή του χαρακτηρίζεται νότια (South direction). Αν το ίδιο πλοίο την ώρα που κινείται προς Βορρά στρέψει προς τα δεξιά η κατεύθυνσή του τότε χαρακτηρίζεται ανατολική (East direction) και αντίθετα αν στρέψει αριστερά δυτική (West direction).
Στη ναυτιλία η κατεύθυνση εκφράζεται σε μοίρες (και σε πρώτα και δεύτερα αυτής) ή και σε ανεμορρόμβους - καιρούς παλαιότερα (π.χ. κατά σιρόκο, κατά γαρμπή) λαμβανομένης ως αρχή μέτρησης, τη κατεύθυνση του Βορρά ή της πλώρης του πλοίου. Οι κατευθύνσεις του Βορρά είναι:
Οι δυνατές θέσεις των τριών κατευθύνσεων του Βορρά που μπορεί να βρεθούν μεταξύ τους είναι:
Οι παραπάνω θέσεις λαμβάνονται υπόψη στην εύρεση της σύγχρονης απόκλισης ή παραλλαγής ή παρεκτροπής της μαγνητικής πυξίδας.

</doc>
<doc id="49179" url="https://el.wikipedia.org/wiki?curid=49179" title="Αληθής Βορράς">
Αληθής Βορράς



</doc>
<doc id="49180" url="https://el.wikipedia.org/wiki?curid=49180" title="Μαγνητικός Βορράς">
Μαγνητικός Βορράς



</doc>
<doc id="49181" url="https://el.wikipedia.org/wiki?curid=49181" title="Βορράς πυξίδας">
Βορράς πυξίδας



</doc>
<doc id="49183" url="https://el.wikipedia.org/wiki?curid=49183" title="Τρυγόνα Καρδίτσας">
Τρυγόνα Καρδίτσας

Η Τρυγόνα είναι ημιορεινός οικισμός της κοινότητας Δρακότρυπας του δήμου Μουζακίου. Βρίσκεται 36 χιλιόμετρα δυτικά της Καρδίτσας, στις υπώρειες των Αγράφων, σε υψόμετρο 280 μέτρων. Στην απογραφή του 2001 είχε πληθυσμό 104 ατόμων.
Στην περιοχή της Τρυγόνας έχουν εντοπιστεί αρχαία οχυρά και οχυρώσεις που ταυτίζονται με την ευρύτερη περιοχή της αρχαίας Ελλοπίας. 

</doc>
<doc id="49184" url="https://el.wikipedia.org/wiki?curid=49184" title="Gagra">
Gagra



</doc>
<doc id="49187" url="https://el.wikipedia.org/wiki?curid=49187" title="Σπυρίδων Μερκούρης">
Σπυρίδων Μερκούρης

Ο Σπυρίδων Μερκούρης (1856 - 3 Απριλίου 1939) ήταν Έλληνας πολιτικός, βουλευτής, δήμαρχος Αθηναίων επί σειρά ετών και παππούς της Μελίνας Μερκούρη.
Βιογραφία.
Γεννήθηκε στην Ερμιόνη από εύπορη οικογένεια και ήταν γιος του Γεώργιου Μερκούρη, πλοιάρχου και γιου του Σπύρου Μερκούρη, και της Θεοδώρας/Θεοδότας, κόρης του οπλαρχηγού της επανάστασης και μετέπειτα βουλευτή Ερμιονίδας Σταμάτη Μήτσα, και αδερφής του στρατιωτικού και επίσης βουλευτή Ερμιονίδας Αντωνίου Μήτσα. Μέσω της οικογένειας Μήτσα είχε εξ´αγχιστείας συγγένεια με την ιστορική Ζακυνθινή οικογένεια των Μοτσενίγων.
Το 1881 διορίστηκε διευθυντής στο Δημοτικό Νοσοκομείο «Η Ελπίς». Το 1899 εκλέχτηκε δήμαρχος Αθηναίων και παρέμεινε στη θέση έως το 1914. Το 1917 εξορίστηκε στην Κορσική και κατηγορήθηκε για τα Νοεμβριανά του 1916, με συνέπεια να καταδικαστεί σε θάνατο. Τελικά το 1920 αποφυλακίστηκε. Το 1929 επανεκλέχθηκε στη δημαρχία των Αθηνών για άλλα πέντε χρόνια, μέχρι το 1934.
Στα νεανικά του χρόνια πήρε μέρος στην Ζάππεια Ολυμπιάδα του 1875 όπου ήταν τρίτος σε δρόμο ταχύτητας αγνώστου αποστάσεως.
Ήταν παντρεμένος με την Αμαλία Κάσκα με την οποία απέκτησε τέσσερα παιδιά: τη Φιφή (1883-1894), τον Γιάγκο, τον Σταμάτη και τον Γεώργιο Μερκούρη. Εγγονή του - κόρη του γιου του Σταματη - ήταν η Μελίνα Μερκούρη.

</doc>
<doc id="49188" url="https://el.wikipedia.org/wiki?curid=49188" title="Πεντέλη Αττικής">
Πεντέλη Αττικής

Η Παλαια πεντελη είναι δημοτική κοινότητα του Δήμου Πεντέλης ο οποίος απαρτίζεται επίσης από τη Νέα Πεντέλη και τα Μελίσσια, όπου βρίσκεται η έδρα. Ο αγροκτηνοτροφικός οικισμός που αναπτύσσεται στην περιοχή στα προσεχή έτη είναι γνωστός ως "Κουφός", προσελκύοντας Σαρακατσαναίους βοσκούς και Μαραθωνείς αγρότες. Στη νεότερα χρόνια, η ευρύτερη περιοχή προσελκύει λατόμους που έρχονται από όλη την Ελλάδα για να εκμεταλλευθούν το ξακουστό μάρμαρο του όρους.
Ετυμολογία.
Κατά τον 7ο αιώνα π.Χ. το όρος της Αττικής που βρίσκεται βορειοανατολικά των Αθηνών ονομάζεται "Βριλησσός" (που σημαίνει "Ισχυρός Λίθος" από τα συνθετικά βριάω-βριώ:έχω ισχύ + λάας:πέτρα + κατάληξη σος). Με αυτή την ονομασία συναντάμε το όρος σε κείμενα του Ηρόδοτου και του Θουκυδίδη. Υπάρχει μια σύγχυση της ονομασίας του όρους αυτού με έναν ποταμό της αρχαιότητας που παρουσιάζεται σε κάποια κείμενα με την ίδια ονομασία. Ορισμένοι συγχέουν τον ποταμό αυτό με τη μεγάλη ρεματιά που πηγάζει από τη σημερινή Νέα Πεντέλη, διέρχεται από Βριλήσσια και Μελίσσια και χύνεται στο δήμο Χαλανδραίων.
Τον 3ο αιώνα π.Χ. το όρος ονομάζεται Πεντέλη από το δήμο που εγκαθίσταται στο λόφο μπροστά από το βουνό (Αρχαίος Δήμος Πεντέλης), εκεί όπου βρίσκεται η σημερινή πλατεία Αγίας Τριάδος.
Κατά τους χριστιανικούς χρόνους οικοδομούνται πολλές μονές ανάμεσα στους ορεινούς όγκους του βουνού. Η πιο γνωστή είναι η "Μονή Ταώ Παντοκράτωρος Σωτήρος Ιησού Χριστού" που οικοδομείται επί ερειπωμένου ναού το 12ο αιώνα μ.Χ. από τον Νικόλαο Καμάτηρο, γόνο βυζαντινής οικογενείας (ο σημερινός ναός Νταού από παραφθορά της ονομασία Ταώ, λέξης αμφιλεγόμενης προέλευσης και ετυμολογίας). Αργότερα εγκαθίσταται στον ακατοίκητο λόφο η Ιερά Μονή Πεντέλης της Αρχιεπισκοπής των Αθηνών και ολόκληρη η έκταση του λόφου, αλλά και του Πεντελικού Όρους τίθεται πλέον υπό το ιδιοκτησιακό καθεστώς της Αρχιεπισκοπής. Η Μονή τιμάται στο όνομα "Κοιμήσεως της Θεοτόκου" (φωτογραφία της Ιεράς Μονής Κοιμήσεως της Θετόκου της Πεντέλης). Ιδρύεται το 1578 από τον επίσκοπο Ευρίπου Άγιο Τιμόθεο και συγκεντρώνει πλήθος μοναχών.
Σήμερα το όρος διατηρεί την ονομασία "Πεντελικόν" και η κοινότητα που αναπτύσσεται στο λόφο του όρους, Πεντέλη. Στα διοικητικά όρια της κοινότητος περιλαμβάνεται ο παραδοσιακός οικισμός γύρω από την Ιερά Μονή της Πεντέλης, ο οικισμός επί του Αρχαίου Δήμου, γύρω από τη σημερινή πλατεία Αγίας Τριάδος (που είναι εκτός σχεδίου πόλεως Αθηνών), ο οικισμός των Καλλισίων (Καλλιθέα) και ο απομακρυσμένος οικισμός του Νταού. Βορειοδυτικά του λόφου εγκαθίσταται η κοινότητα Νέας Πεντέλης που οικοδομείται με διαφορετικά κριτήρια (πιο πυκνή και αστική δόμηση). Νοτιοδυτικά, στους πρόποδες του λόφου αναπτύσσεται ο Δήμος Βριλησσίων.
Ιστορική Εξέλιξη.
Παλαιοντολογικά ευρήματα.
Στις υπώρειες του βουνού έχουν ανακαλυφθεί παλαιοντολογικά ευρήματα που μαρτυρούν την ύπαρξη πλούσιας πανίδας από φυτοφάγα και σαρκοφάγα ζώα. Ανάμεσα σε αυτά συγκαταλέγονται μαστόδοντες, χαλικοθήρια, ρινόκεροι, χοίροι, ελάφια, μεσοπίθηκοι, ελλαδοθήρια, αντιλόπες και γκαζέλλες, καθώς και ένα σπάνιο είδος γιγαντιαίας χελώνας και γεράκια, μαχαιρόδοντες και ύαινες. Τα ευρήματα αυτά βρέθηκαν σε τοποθεσίες της γειτονικής κοινότητος Πικερμίου (που βρίσκεται στις νοτιοανατολικές υπώρειες του όρους και συγκεκριμένα στην περιοχή "Ντράφι" που αργότερα οικοδομήθηκε από συνεταιριστικό οργανισμό, παρά το γεγονός ότι πρόκειται για δασική ζώνη).
Αρχαία Ελλάδα.
Κατά την αρχαιότητα κατοικείται η περιοχή που βρίσκεται στο λόφο μπροστά από το βουνό, στη σημερινή πλατεία Αγίας Τριάδος. Ο δήμος που εγκαθίσταται εκεί ονομάζεται Πεντέλη και χρονολογείται γύρω στον 3ο αιώνα π.Χ..
Τον 4ο αιώνα π.Χ., 5 χρόνια μετά τη νίκη των Αθηναίων στο Μαραθώνα, αποφασίζουν να ανακατασκευάσουν την Ακρόπολη καταργώντας τον αρχικό ναό από πωρόλιθο, με νέο ναό Δωρικού ρυθμού από μάρμαρο. Το λατομείο ανακαλύπτεται στα νοτιοδυτικά του βουνού (στο σπήλαιο των Αμώμων, τη σημερινή Σπηλιά του Νταβέλη). Η εξόρυξή τους γίνεται με σιδερένια ελάσματα και σφήνες χαλκού, ενώ για τη μεταφορά τους χρησιμοποιούσαν τροχαλίες, αντίβαρα και βαρούλκα. Ο μαρμάρινος όγκος μεταφερόταν με μυώδεις εργάτες από το σημείο εξόρυξης στην επονομαζόμενη οδό λιθαγωγίας ("Πεντελέθεν Λιθαγωγίας"). Εξειδικευμένοι τεχνίτες τοποθετούν το μαρμάρινο όγκο σε έλκηθρα και μέσω της ευθύγραμμης στενής και κατηφορικής λιθόστρωτης οδού μετακινούνται προς το σταθμό φόρτωσης των μεγάλων αμαξών με προορισμό την Αθήνα. Εκτός από τον Παρθενώνα , Πεντελικό μάρμαρο έχει χρησιμοποιηθεί σε πολλά αρχαία μνημεία της Ελλάδας και του εξωτερικού. Μερικά από αυτά είναι το Τελεστήριον της Ελευσίνας, ο ναός του Ασκληπιού της Γόρτυνας, ο Ναός του Ολυμπίου Διός κ.ά. Σύμφωνα με τον Πλούταρχο στα χρόνια του Δομιτιανού Αυγούστου κατασκευάστηκαν από πεντελικό μάρμαρο οι κίονες του ναού του Δία , στο Καπιτώλιο της Ρώμης.
Την ίδια εποχή, 800 μέτρα πάνω από το αρχαίο λατομείο (στη σπηλιά του Νταβέλη) εγκαθίσταται εντός σπηλιάς το Νυμφαίο (αρχαίο μαντείο) που αφιερώνεται στη λατρεία των νυμφών (γυναικείων θεοτήτων) από τους λατόμους και αποτελεί τόπο ξεκούρασης από την κοπιαστική δουλειά τους όπου στις σκιές των σταλαγμιτών του σπηλαίου έβλεπαν μορφές των Νυμφών σε διάφορες στάσεις.
Στην κοιλάδα των Καλισσίων (Καλλιθέα) ανακαλύπτεται αρχαίο τοίχος και λείψανα αρχαίου οικισμού, όπου σώζονται αναλλήματα καλλιεργειών.
Το δεύτερο υδραγωγείο που κατασκευάζεται για τις υδρευτικές ανάγκες του λεκανοπεδίου Αττικής κατασκευάζεται από τον Θησέα.
Πεντελικό μάρμαρο έχει επίσης χρησιμοποιηθεί και στην κατασκευή νεότερων κτιρίων όπως Ακαδημία Αθηνών, Εθνική Βιβλιοθήκη, Πολυτεχνείο, [Παναθηναϊκό Στάδιο]], είσοδος Ζαππείου κ.ά. καθώς και σε εξαίρετα αγάλματα.
Το 2ο αιώνα π.Χ., στα χρόνια του Ρωμαίου Αυτοκράτορα Αδριανού γίνεται η πρώτη δημιουργική παρέμβαση για την συστηματική υδροδότηση της πόλης των Αθηνών με την κατασκευή του "Αδριάνειου Υδραγωγείου". Η κατασκευή του πρώτου μεγάλου υδραγωγείου στην ιστορία της Αθήνας ξεκίνησε το 134 μ.Χ. και ολοκληρώθηκε το 140 μ.Χ. Ο κύριος σκοπός του ήταν πρωτίστως η υδροδότηση της Αδριανικής Πόλεως των Ρωμαίων στην Αθήνα (σημερινό Ζάππειο, Καλλιμάρμαρο έως και τη Βουλή). Το Υδραγωγείο ήταν μια υπόγεια σήραγγα, μήκους 25 χιλιομέτρων η οποία σκάφτηκε με τα χέρια, πιθανώς σκλάβων, με μόνα εργαλεία λάξευσης της πέτρας το σφυρί και το καλέμι. Η αρχή της υπόγειας αυτής σήραγγας βρίσκεται στο δυτικό αδιέξοδο της οδού Μεσολογγίου της περιοχής Αγίας Τριάδος Πεντέλης και η διαδρομή της τέμνει την οδό Αγ. Τρύφωνος της ίδιας περιοχής, περνάει στο δυτικό άκρο της πλατείας Αγίας Τριάδος και διαμέσου της κλίμακας της Ιεράς Μονής Πεντέλης συνεχίζει προς Χαλάνδρι και Λυκαβηττό. Ήταν σχεδιασμένο για να μαζεύει νερό κατά μήκος όλης της χάραξης, με πολλά συμπληρωματικά έργα συνδεδεμένα με το Αδριάνειο μέσω υπογείων σηράγγων ή μικρών υδραγωγείων που μετέφεραν νερό από άλλες πηγές. Βοηθητικά υδραγωγεία ήταν του Χαλανδρίου, του Κοκκιναρά (δυτικά του όρους στη σημερινή Κηφισιά), της Κιθάρας και του Μονοματίου (στις σημερινές Αχαρνές).
Χριστιανικά Χρόνια.
Τον 10ο αιώνα μ.Χ. αρχίζει η οικοδόμηση πληθώρας χριστιανικών ναών στις πλαγιές του Πεντελικού Όρους, κάτι που σηματοδοτεί την ταύτιση της Πεντέλης με το χριστιανισμό. Οι πιο γνωστοί είναι ο "Ιερός Ναός Ταώ του Παντοκράτωρος Σωτήρος Ιησού Χριστού", η "Ιερά Μονή Κοιμήσεως της Θεοτόκου της Πεντέλης", αλλά και πολλοί άλλοι. Στην περιοχή της Πεντέλης "Καλ(λ)ίσια", δυτικά της Μονής Νταού (Ταώ), ευρίσκεται και ο Ναός Αγίου Νικολάου, που αποτελεί το Καθολικό βυζαντινού μοναστικού ασκητήριου "(παπικό έγγραφο του 1218 "S. Nicolai de Kalliscia de Montepentelli")." Ο ναός ιστορήθηκε από τον κορυφαίο αγιογράφο του 18ου αι. Γεώργιο Μάρκου τον Αργείο https://www.biblionet.gr/προσωπο?personid=91833
Κατά την περίοδο της τουρκοκρατίας το Πεντελικό τοπίο προσφέρει κρησφύγετο με τις σπηλιές και τις πλαγιές του στους αντάρτες Αμαρουσίου και Αθηνών, ενώ η Ιερά Μονής συμβάλλει στην διάδοση του χριστιανικού πνεύματος και στη μεταλαμπάδευση της ελληνικής παιδείας. Μετά την απελευθέρωση και τη σύσταση του νεοελληνικού κράτους εγκαθίστανται στην περιοχή οι πρώτοι μόνιμοι κάτοικοι, Σαρακατσαναίοι βοσκοί κυρίως από το γειτονικό Μαραθώνα, στους οποίους μισθώνουν τους αγρούς προς εκμετάλλευση οι μοναχοί της Ιεράς Μονής.
Νεοελληνικά Χρόνια.
Η νεοελληνική ιστορία της Πεντέλης στιγματίζεται από μια διακεκριμένη προσωπικότητα που αγαπάει αυτόν τον τόπο και περνάει εδώ τα τελευταία χρόνια της ζωής της. Το 1785 γεννιέται στη Φιλαδέλφεια της Αμερικής η Σοφία Ντε Μαρμπουά, Δούκισσα της Πλακεντίας, κόρη Γάλλου διπλωμάτη. Επηρεασμένη από το Φιλελληνισμό που επικρατεί εκείνη την εποχή στο Παρίσι, έρχεται στην Ελλάδα και εγκαθίσταται το 1830 στο Ναύπλιο, ενώ βοηθάει τον αγώνα των Ελλήνων για την απελευθέρωση. Στα χρόνια που ακολουθούν, η κόρη της Ελίζα καταπονείται από φυματική νόσο. Έπειτα από ένα μεγάλο ταξίδι στην Ανατολή, η κόρη πεθαίνει στη Βηρυττό. Καθώς επιθυμία της Ελίζας ήταν να ταφεί στην Ελλάδα, η Δούκισσα τη βαλσαμώνει και έρχεται στην Αθήνα, όπου ζει στο παλάτι της στο κέντρο της πόλης μαζί με το άψυχο κορμί της κόρης της. Το 1840, μαζί με το νέο της σύντροφο αρχιτέκτονα Σταμάτη Κλεάνθη συζητούν με τους μοναχούς της Ιεράς Μονής Πεντέλης και συμφωνούν την οικοδόμηση νέου δουκάτου, μετά από επέμβαση της κυβέρνησης. Οικοδομούνται τρία σπίτια στην Πεντέλη, το ένα επί της οδού Ελευθερίου Βενιζέλου (επέκταση της λεωφόρου Πεντέλης), ένα στην πλατεία Χαραυγής και το μεγαλοπρεπές ανάκτορο "Καστέλο της Ροδοδάφνης". Πολλοί υποστηρίζουν πως η δούκισσα περνάει τα τελευταία της χρόνια μιλώντας συχνά στη βαλσαμωμένη της κόρη περιτριγυρισμένη από άνθη, με παρέα τα αγαπημένα της σκυλιά, έως το 1847 που ξεσπάει πυρκαγιά στο παλάτι της στην Αθήνα και μαζί με το σπίτι καίγεται και το βαλσαμωμένο κορμί της πολυαγαπημένης της κόρης. Το 1854 πεθαίνει πλέον και η ίδια πικραμένη στο ανάκτορό της στην Πεντέλη.
Στα χρόνια της γερμανικής κατοχής οι κάτοικοι της Πεντέλης προσφέρουν καταφύγιο στους Αθηναίους αντάρτες και υφίστανται τα αντίποινα από τους Γερμανούς, με πιο χαρακτηριστική τη σύλληψη των ανδρών του χωριού Νταού και την εκτέλεσή τους την ημέρα της Αγίας Μαρίνας στο λόφο Λεφίδη στην Παλλήνη ως αντίποινο για την εκτέλεση του Γερμανού Φρουράρχου στη Ραφήνα. Στις πλαγιές του βουνού έδρασαν αντάρτες, Σαρακατσαναίοι βοσκοί που τρέφονταν με την παραγωγή τους και προσέφεραν ένα κομμάτι ψωμί στους Αθηναίους στην περίοδο της πείνας. Γνωστή είναι η Σπηλιά του Λήσταρχου Νταβέλη για την οποία έχουν γραφτεί τόσα. Λίγο πριν το τέλος της κατοχής το πεντελικό τοπίο υφίσταται και το πρώτο μεγάλο πλήγμα από την πυρπόληση του βουνού κατά την αποχώρηση των Γερμανών. Μετά το 2ο παγκόσμιο πόλεμο, οι Σαρακατσαναίοι αυτόχθονες αγκαλιάζουν τους νησιώτες που έρχονται από τα κυκλαδίτικα νησιά ως εργάτες στα λατομεία, καθώς εκείνη την εποχή ανθεί το λατομείο της Ραπεντώσσας, που βρίσκεται σήμερα στα διοικητικά όρια του Διονύσου. Αργότερα έρχονται ως δασοφύλακες κάτοικοι από την Πελοπόννησο, καθώς και Ηπειρώτικες οικογένειες που δημιουργούν τη μικρή τοπική αγορά.
Σύγχρονη Ελλάδα.
Μετά την απελευθέρωση εγκαθίσταται λίγο πιο έξω από την κοινότητα μονάδα του Ελληνικού Στρατού, όπως επίσης και Νατοϊκή Ναυτική Νάση που τίθεται αργότερα στα διοικητικά όρια των γειτονικών Βριλησσίων. Το 1936 ιδρύεται στην κορυφή του Λόφου Κουφού το Αστεροσκοπείο της Πεντέλης.
Το 1950 ξεσπάει στην Αθήνα η φυματίωση. Η Πεντέλη και τα Μελίσσια γίνονται πόλος έλξης των ασθενών για το καθαρό τους κλίμα κυρίως κατά το καλοκαίρι. Στα Μελίσσια λειτουργούν σανατόρια ενώ στην Πεντέλη οικοδομούνται παραθεριστικές κατοικίες για τους φυματικούς και τα επισκέπτονται κυρίως κατά τους θερινούς μήνες. Όσοι δεν κατορθώνουν να κτίσουν σπίτι, κατασκηνώνουν στα πευκοδάση της, με αποτέλεσμα 10.000 άτομα να επισκέπτονται με τις σκηνές τους την ορεινή κοινότητα. Μέχρι και σήμερα λειτουργούν οι κατασκηνώσεις Παίδων, Υπαλλήλων της Αγροτικής Τράπεζας και του ΠΙΚΠΑ. Η φυματίωση, που για την εποχή εκείνη ήταν μια σοβαρή, θανατηφόρα ασθένεια, ήταν η βασική αιτία που οδήγησε αρκετούς φορείς να δημιουργήσουν πνευμονολογικά κυρίως νοσοκομεία και αναρρωτήρια στην Πεντέλη (όπως επίσης και στα Μελίσσια). Από τις αρχές της δεκαετίας αυτής λειτούργησαν το Στρατιωτικό Νοσοκομείο Νοσημάτων Θώρακος, γνωστό σήμερα ως "414 ΣΝΕΝ", το αναρρωτήριο του "ΠΙΚΠΑ Πεντέλης" και το "Παίδων".
Στις δεκαετίες που ακολουθούν, με τον οικιστικό κορεσμό των Αθηνών, η κοινότητα Πεντέλης με τους λιγοστούς κατοίκους και τις γραφικές ταβερνούλες γίνεται σημείο συνάντησης κατά τους θερινούς μήνες για το ιδιαίτερα δροσερό και καθαρό κλίμα (καθώς είναι οικοδομημένη σε μεγάλο υψόμετρο). Χαρακτηριστική είναι η ζώνη του Αγίου Τιμόθεου με τις ταβέρνες, καθώς και η πλατεία Αγίας Τριάδας που γίνεται σημείο εστίασης τα σαββατοκύριακα με τις καφετέριες και τα λούνα παρκ, ενώ καλλιτέχνες κάνουν παραστάσεις στον υπαίθριο χώρο.
Η ευρύτερη περιοχή των βορειοανατολικών προαστίων κατοικείται από "εσωτερικούς μετανάστες", κυρίως της Πειραϊκής,κατά βάση ηθοποιούς και καλλιτέχνες.
Το 1995, το όρος δέχεται το δεύτερο μεγάλο πλήγμα, την πυρκαγιά που ξεσπάει και αφανίζει ατελείωτα στρέμματα πρασίνου. Κάτοικοι της περιοχής και των όμορων περιοχών (Βριλήσσια, Μελισσία, Νέα Μάκρη κ.α.) διαδηλώνουν κατά του πιθανολογούμενου εμπρησμού και συμμετέχουν σε πρωτοβουλία αναδάσωσης με την ενεργό συμμετοχή των παιδιών. Κι ενώ το ταλαιπωρημένο βουνό προσπαθεί να κλείσει τις πληγές του, υφίσταται το τρίτο μεγάλο πλήγμα από νέα πυρκαγιά το 1998. Εννιά χρόνια αργότερα, το 2007 κι ενώ η Πεντέλη έχει αρχίσει να πρασινίζει εκ νέου, κυρίως χάρη στη φυσική αλλά και στην τεχνητή αναδάσωση, δέχεται τον Αύγουστο νέο πλήγμα πυρκαγιάς, η οποία ξεκίνησε σε μεγάλο υψόμετρο, πλησίον της Μονής Αγίου Παντελεήμονος και ταχύτατα επεκτάθηκε στη Νέα Πεντέλη και στα Μελίσσια αφανίζοντας εκατοντάδες στρέμματα πεύκων και καταστρέφοντας ακόμα και κατοικίες στις περιοχές αυτές.
Από τα τέλη της δεκαετίας του 1990, γειτονικές περιοχές που αποτελούν έως τότε μικρούς οικισμούς για την κάλυψη στεγαστικών αναγκών επαρχιωτών και προσφύγων, επεκτείνονται σταδιακά εις βάρος του Πεντελικού Τοπίου. Δήμοι της Ανατολικής Αττικής γίνονται τα νέα "βόρεια προάστια", ενώ εώς τότε τα σύνορα τελείωναν στο ύψος της Εκάλης, της Νέας Ερυθραίας και της Κηφισιάς. Συγκεκριμένα, ο πολεοδομικός ιστός Ροδόπολης, Διονύσου, Σταμάτας κοντεύουν να αγγίξουν τις ανατολική πόλεις του Μαραθώνα και της Νέας Μάκρης, ενώ η πιο αμφιλεγόμενη δόμηση παρατηρείται σε αυτοδημιουργούμενους οικισμούς του Πικερμίου, της Ραφήνας και της Νέας Μάκρης που κοντεύουν να γειτνιάσουν επί του ορεινού τοπίου. Συγκεκριμένα, ο οικισμός στο Ντράφι παρόλο που βρίσκεται σε ιδιαίτερα μεγάλο υψόμετρο και επί των ορεινών όγκων κατόρθωσε να ενταχθεί στο σχέδιο πόλεως μετά την ολοκλήρωση του ρυμοτομικού του σχεδίου.
Το ίδιο επιχειρήθηκε να γίνει και σε γειτονικό ορεινό όγκο στην περιοχή της "Διώνης" (σε ακόμη μεγαλύτερο υψόμετρο), όπου τα έργα πάγωσαν και η ρυμοτομία αποτελείται από αποκομμένους χωματόδρομους. Ομοίως, οι οικισμοί της Καλλιτεχνούπολης Ραφήνας και Νέου Βουτζά Νέας Μάκρης κατά καιρούς επεκτείνονται σε αμφιλεγόμενες ζώνες. Εγκαθίστανται σύγχρονες μονάδες πυρασφάλειας πλέον στο κέντρο του δήμου. Οι περιοχές αυτές δέχονται και το 4ο μεγάλο πλήγμα από πυρκαγιά το 2005, όταν απειλούνται πλέον τα σπίτια, καθώς και η Μονή Νταού με τα παιδιά και τους εργαζόμενους που κινδυνεύουν από τις ανεξέλεγκτες φλόγες. Η τοπική κοινωνία της Πεντέλης συγκλονίζεται και αποφασίζει πλέον να πάρει το ζήτημα στα χέρια της. Μετά το συντονισμό δήμων και κοινοτήτων του πεντελικού ιδρύεται ο "Σύνδεσμος Δήμων και Κοινοτήτων για την Προστασία και Ανάπλαση του Πεντελικού" (ΣΠΑΠ) με μέλη Κηφισιάς, Ν. Ερυθραίας, Αμαρουσίου, Μελισσίων, Βριλησσίων, Αγ. Στεφάνου, Χαλανδρίου, Ν. Πεντέλης, Πεντέλης, Εκάλης, Δροσιάς, Διόνυσου και Άνοιξης και νεότερα μέλη Αρτέμιδα, Ραφήνα, Κρυονέρι, Γαλάτσι, Πικέρμι, Ανθούσα, Ροδόπολη,Σταμάτα και Γέρακα με πρόεδρο του συνδέσμου των 23, το δήμαρχο Πεντέλης. Στη χρονιά που ακολουθεί η Πεντέλη και η Νέα Μάκρη πραγματοποιούν ενταντική πρωτοβουλία αναδάσωσης, πέριξ του αστικού ιστού (χαρακτηριστικός ο νεος πνεύμονας πρασίνου επί των περιφερειακών Διονύσου από την Πεντέλη έως και τη Νέα Μάκρη).

</doc>
<doc id="49189" url="https://el.wikipedia.org/wiki?curid=49189" title="Παπάγου">
Παπάγου

Η Δημοτική Ενότητα Παπάγου απαρτίζει, μαζί με τον Χολαργό, τον Δήμο Παπάγου-Χολαργού τον Βόρειο Τομέα Αθηνών. 
Ο συνοικισμός του Παπάγου, ο οποίος στη συνέχεια έγινε Κοινότητα και αργότερα Δήμος, είναι δημιούργημα του Αυτόνομου Οικοδομικού Οργανισμού Αξιωματικών (ΑΟΟΑ). Ο ΑΟΟΑ συνεστήθη στις 29 Αυγούστου 1950 με τον Α.Ν. 1563/1950 (ΦΕΚ Α 254) από την τότε κυβέρνηση του Σοφοκλή Βενιζέλου, για τη στέγαση των αξιωματικών των Ενόπλων Δυνάμεων. Ήταν η εποχή που η οικονομία της Ελλάδος είχε καταστραφεί από την Κατοχή και τον εμφύλιο και υπήρχε άμεση ανάγκη στέγασης των οικογενειών των αξιωματικών, οι οποίες είχαν πληγεί παντοιοτρόπως μέχρι το 1949.
Ιστορικά.
Η ονομασία οφείλεται στον Στρατάρχη Αλέξανδρο Παπάγο. Ο Παπάγος γνώριζε πολύ καλά το πρόβλημα στέγασης των αξιωματικών και, ως Αρχιστράτηγος, μερίμνησε για την κατάρτιση Νόμου ο οποίος προέβλεπε την παροχή ιδιόκτητης κατοικίας στους αξιωματικούς και ζήτησε από την Κυβέρνηση να τον κυρώσει ως Αναγκαστικό Νόμο. Αργότερα, το 1953, ως Πρωθυπουργός πλέον της Ελλάδος, ενέκρινε διαδοχικά δάνεια προς τον ΑΟΟΑ, ώστε να συνεχιστούν τα προγράμματα οικοδόμησης της πόλεως.
Η θεμελίωση της πρώτης κατοικίας έγινε στις αρχές του 1952 από τον Βασιλέα Παύλο, παρισταμένου και του τότε Πρωθυπουργού Νικολάου Πλαστήρα. Στις 22 Ιουνίου 1954 κληρώθηκαν και δόθηκαν στους δικαιούχους οι πρώτες 200 κατοικίες που κατασκευάσθηκαν από τον ΑΟΟΑ και συγκροτήθηκε ο οικισμός Παπάγου. Ο οικισμός υπαγόταν αρχικώς διοικητικά στονν Δήμο Χολαργού και το 1965 αναγνωρίσθηκε ως Κοινότητα, με το Βασιλικό Διάταγμα 941/22-11-1965 (ΦΕΚ A 224). Έκτοτε, η Κοινότητα Παπάγου αναπτύχθηκε σημαντικά, μέσω διαδοχικών οικοδομικών προγραμμάτων του ΑΟΟΑ μέχρι το 1980. Αναγνωρίσθηκε ως Δήμος με το Προεδρικό Διάταγμα 554/13-8-1982 (ΦΕΚ Α 98) . Με την τελευταία διοικητική μεταρρύθμιση, (Πρόγραμμα Καλλικράτης), που επήλθε με την ψήφιση του Ν. 3852/2010 (ΦΕΚ Α 87), ο Δήμος Παπάγου συνενώθηκε με το Δήμο Χολαργού και αποτελούν πλέον τον ενιαίο Δήμο Παπάγου-Χολαργού, με έδρα το Χολαργό.
Χαρακτηριστικά του Οικισμού.
Ο Παπάγου ανήκει στο Βόρειο Τομέα των Αθηνών.
Βασικό χαρακτηριστικό της περιοχής είναι η αραιή δόμηση, με χαμηλό συντελεστή δόμησης, πολλές μονοκατοικίες της δεκαετίας του 60' και του '70 και πλούσια άλση και χώρους πρασίνου, παρά την εγγύτητά της στο κέντρο της πόλης. Με τη διάνοιξη της Αττικής Οδού ο Δήμος απέκτησε γρήγορη σύνδεση με τα Μεσόγεια, τη Δυτική Αττική, και τις Εθνικές Οδούς 1 και 8. Συγκοινωνιακά εξυπηρετείται από τη Λεωφόρο Μεσογείων και το σταθμό του Μετρό "Εθνική Άμυνα".
Η περιοχή αντιμετωπίζει έντονες κυκλοφοριακές πιέσεις, λόγω της εκεί παρουσίας δύο υπουργείων (Εθνικής Αμύνης και Μεταφορών), του Σταθμού ΚΤΕΟ, της Διεύθυνσης Συγκοινωνιών Νομαρχίας Ανατολικής Αττικής και ενός μεγάλου νοσοκομειακού συγκροτήματος ("Γ. Γεννηματάς") στα σύνορά του. Αντιμετωπίζει, επίσης, πρόβλημα διαμπερούς κυκλοφορίας, καθώς οι στενοί δρόμοι του προαστίου αποτελούν εναλλακτική σύνδεση των ανατολικών προαστίων (Χολαργός και Αγία Παρασκευή) προς τη Λεωφόρο Κατεχάκη, ενώ από τον κόμβο Υ2 (Παπάγου) της Περιφερειακής Υμηττού διοχετεύεται μεγάλος όγκος αυτοκινήτων προς τη Λεωφόρο Μεσογείων.
Η Δημοτική Κοινότητα Παπάγου καταλαμβάνει έκταση 3.100 περίπου στρεμμάτων, ημιορεινής μορφολογίας, με πυκνή βλάστηση και βρίσκεται σε υψόμετρο 232 μέτρων. Ο πραγματικός πληθυσμός της, σύμφωνα με την Απογραφή του 2011, ανέρχεται σε 13.699 κατοίκους. Συνολικά στου Παπάγου υπάρχουν 102 οδοί, 18 πάρκα και άλση και 13 πλατείες. Μαζί με το Κοιμητήριο μπορεί κανείς να μετρήσει 14 ιστορικά μνημεία. Στην ευρύτερη περιοχή του Παπάγου υπάρχουν τρεις Εκκλησίες (Αγία Σκέπη και Άγιος Αλέξανδρος, Άγιος Γεώργιος και Αγία Ειρήνη και Ευαγγελισμός της Θεοτόκου, η τελευταία στο Κοιμητήριο Παπάγου) και δύο Ιερές Μονές (Ιερά Μονή Αγίου Ιωάννη Θεολόγου και Ιερά Μονή Αστερίου). Λειτουργούν τρία σχολικά συγκροτήματα, που περιλαμβάνουν δύο Νηπιαγωγεία (1ο και 2ο), τρία Δημοτικά Σχολεία (1ο, 2ο και 3ο), δύο Γυμνάσια (1ο και 2ο) και δύο Λύκεια (1ο και 2ο), τα οποία συγχωνεύτηκαν.
Αθλητικά Σωματεία.
1. Αθλητικός Σύλλογος Παπάγου
Ο Α.Σ. Παπάγου ιδρύθηκε το 1966 και αποτελεί το αρχαιότερο αθλητικό σωματείο της περιοχής. Διαθέτει τμήματα ποδοσφαίρου, καλαθοσφαίρισης (μπάσκετ), πετοσφαίρισης (βόλεϊ), ξιφασκίας και σκάκι. Το ανδρικό τμήμα μπάσκετ και το γυναικείο τμήμα βόλεϊ είναι τα δύο πιο επιτυχημένα τμήματα του ΑΣ Παπάγου, καθώς έχουν καταφέρει να ανέβουν στις αντίστοιχες πρώτες (Α1) εθνικές κατηγορίες. Παράλληλα, όλα τα τμήματα έχουν αναδείξει σπουδαίους αθλητές και αθλήτριες, που σταδιοδρόμησαν ως επαγγελματίες παίκτες και προπονητές (Μιχάλης Υφαντής, Νότης Κονδύλης, Στέργιος Κουφός, Γιώργος Διαμαντόπουλος, Αλέξης Κυρίτσης στο μπάσκετ, Άκης Ζήκος στο ποδόσφαιρο κ.α.).
2. Αθλητικός Σύλλογος Ολυμπιάς Παπάγου
Ιδρύθηκε το 1985 και έχει ως αποκλειστικό σκοπό τη διάδοση του αθλήματος της καλαθοσφαίρισης. Παρά το γεγονός ότι η ομάδα αγωνίζεται όλα τα χρόνια στα τοπικά πρωταθλήματα της Ένωσης Σωματείων Καλαθοσφαίρισης Αττικής (ΕΣΚΑ), διαθέτει μεγάλο αριθμό αθλητών όλων των ηλικιών και οργανωμένες Ακαδημίες.
3. Αθλητικός Όμιλος Αντισφαιρίσεως Παπάγου
Ο ΑΟΑΠ ιδρύθηκε το 1980 με σκοπό την άσκηση και ψυχαγωγία των μελών του στο άθλημα του τένις. Διαθέτει εγκαταστάσεις στους πρόποδες του Υμηττού, σε μια έκταση 32 στρεμμάτων. Αποτελούνται από 6 γήπεδα τένις, 2 γήπεδα τοιχοσφαίρισης, αποδυτήρια και εντευκτήριο-κυλικείο.
Διατελέσαντες κοινοτάρχες και δήμαρχοι Παπάγου.
Από το 1967 έχουν διατελέσει πρόεδροι της Κοινότητας και έπειτα δήμαρχοι κατά χρονολογική σειρά οι:

</doc>
<doc id="49190" url="https://el.wikipedia.org/wiki?curid=49190" title="Μανώλης Γλέζος">
Μανώλης Γλέζος

Ο Μανώλης Γλέζος (Απείρανθος Νάξου, 9 Σεπτεμβρίου 1922 - Αθήνα, 30 Μαρτίου 2020) ήταν Έλληνας πολιτικός της Αριστεράς, ήρωας της Εθνικής Αντίστασης, δημοσιογράφος και συγγραφέας. Μαζί με τον Λάκη Σάντα υπήρξε συμπρωταγωνιστής σε μία από τις πρώτες αντιστασιακές ενέργειες στην κατεχόμενη Ελλάδα και ευρύτερα στην κατεχόμενη από τον Άξονα Ευρώπη κατά τον Δεύτερο Παγκόσμιο Πόλεμο, όταν τη νύχτα της 30ής προς 31η Μαΐου του 1941 κατέβασαν τη σημαία της Ναζιστικής Γερμανίας από τον ιστό του βράχου της Ακρόπολης, στην Αθήνα.
Μετά τον πόλεμο εργάστηκε ως δημοσιογράφος, αναλαμβάνοντας αρχισυντάκτης της εφημερίδας Ριζοσπάστης, ενώ αργότερα υπήρξε διευθυντής και της εφημερίδας Αυγής. Ωστόσο, γρήγορα συνελήφθη για τις πολιτικές τους πεποιθήσεις, φτάνοντας μάλιστα να καταδικαστεί σε θάνατο τρεις φορές. Οι συνεχείς δικαστικές του περιπέτειες μέχρι την οριστική του απαλλαγή με τη γενική αμνηστία του 1971 προκάλεσαν συχνά την αντίδραση της Ελληνικής και της διεθνούς κοινής γνώμης.
Ο Γλέζος υπήρξε επί δεκαετίες ενεργός στα πολιτικά πράγματα και μέλος του ελληνικού κοινοβουλίου. Μεταξύ άλλων, ασχολήθηκε επισταμένα με το ζήτημα των γερμανικών οφειλών προς την Ελλάδα από την περίοδο του Δευτέρου Παγκοσμίου Πολέμου. Υπήρξε βουλευτής και πρόεδρος της Ενιαίας Δημοκρατικής Αριστεράς (ΕΔΑ) και αργότερα βουλευτής και ευρωβουλευτής του Πανελλήνιου Σοσιαλιστικού Κινήματος (ΠΑΣΟΚ), βουλευτής του Συνασπισμού της Αριστεράς, των Κινημάτων και της Οικολογίας (ΣΥΝ) και του Συνασπισμού Ριζοσπαστικής Αριστεράς (ΣΥΡΙΖΑ). 
Από το 2014 έως το 2015 διετέλεσε ευρωβουλευτής του ΣΥΡΙΖΑ, ερχόμενος, μάλιστα, πρώτος σε ψήφους σε όλη τη χώρα στις Ευρωεκλογές του Μαΐου του 2014. Ήταν επίσης επικεφαλής του ψηφοδελτίου επικρατείας της ΛΑ.Ε στις βουλευτικές εκλογές του Σεπτέμβρη του 2015, αλλά δεν κατάφερε να εκλεγεί.
Την τελευταία πενταετία της ζωής του πήρε σαφή θέση υπέρ του όχι στο δημοψήφισμα του 2015 και κατά της Συμφωνίας των Πρεσπών του 2018.
Ο Μανώλης Γλέζος βραβεύτηκε το 1962 από την ΕΣΣΔ με το Διεθνές Βραβείο Ειρήνης Λένιν. Την περίοδο της πρώτης μεταπολεμικά δίωξης του Γλέζου, ο τότε πρόεδρος της Γαλλίας Σαρλ ντε Γκωλ τον χαρακτήρισε ως τον "«πρώτο παρτιζάνο της Ευρώπης»".
Πρώτα χρόνια (1922-1945).
Γέννηση και σπουδές.
Γεννήθηκε στις 9 Σεπτεμβρίου 1922 στο χωριό Απείρανθος Νάξου, γιος της Μάχης Ναυπλιώτου (1894-1967) και του Νίκου Γλέζου (1892-1924). Σύμφωνα με τους λαογράφους Γεώργιο Ζευγώλη και Κανάκη Γερωνυμάκη, η οικογένεια Γλέζου έχει απώτερη καταγωγή από τους Κομητάδες Σφακίων Χανίων Κρήτης. Το 1935 μετοίκησε στην Αθήνα μαζί με την οικογένειά του, όπου και τελείωσε το Γυμνάσιο όπως και ο αδερφός του Νίκος Γλέζος (εκτελέστηκε από τους Ναζί 10-5-1944). Κατά τη διάρκεια της φοίτησής του στο Γυμνάσιο, στην Αθήνα, εργάστηκε και ως υπάλληλος φαρμακείου. Το 1939 δημιούργησε μια αντιφασιστική ομάδα νεολαίας ενάντια στην Ιταλική κατοχή της Δωδεκανήσου και τη δικτατορία του Ιωάννη Μεταξά. Το 1940 πέτυχε στην Ανωτάτη Σχολή Οικονομικών και Εμπορικών Επιστημών.
Συμμετοχή στην Εθνική Αντίσταση.
Στην αρχή του Β΄ Παγκοσμίου Πολέμου ζήτησε να ενταχθεί στον Ελληνικό στρατό στο αλβανικό μέτωπο, αλλά απορρίφθηκε επειδή ήταν μικρότερος από την ηλικία στράτευσης. Αντ’ αυτού, εργάστηκε ως εθελοντής για το Ελληνικό Υπουργείο Οικονομικών και από το 1941 άρχισε να σπουδάζει στην ΑΣΟΕΕ. Κατά τη διάρκεια της κατοχής εργάζεται στον δήμο της Αθήνας και στον Ελληνικό Ερυθρό Σταυρό, ενώ παράλληλα συμμετέχει ενεργά στην αντίσταση, μέσα από τις απελευθερωτικές οργανώσεις των νέων (ΟΚΝΕ, ΕΑΜ ΝΕΩΝ και ΕΠΟΝ) με αποτέλεσμα να υποστεί πολλές διώξεις και φυλακίσεις. Τη νύκτα της 30ης Μαΐου, ξημερώνοντας η 31η Μαΐου του 1941, αυτός και ο Απόστολος Σάντας αφαίρεσαν τη Γερμανική πολεμική σημαία του Γ΄ Ράιχ, που κυμάτιζε σε ιστό στην Ακρόπολη Αθηνών, κυριολεκτικά κάτω από τα μάτια της εκεί φρουράς.
Την 1η Ιουνίου οι γερμανικές αρχές κατοχής εξέδωσαν ανακοίνωση η οποία πληροφορούσε ότι «υπεξηρέθη η επί της Ακροπόλεως κυματίζουσα γερμανική πολεμική σημαία παρ' αγνώστων δραστών» και επέβαλε στους καταζητούμενους δράστες την ποινή του θανάτου, ενώ στον ελληνικό τύπο συνεργάτες των Γερμανών κατήγγειλαν την αντικατοχική ενέργεια. Το τολμηρό εκείνο εγχείρημα προκάλεσε κύμα ενθουσιασμού τόσο στην Ελλάδα όσο και στο εξωτερικό που μεταδόθηκε η είδηση. Η πράξη τους ενέπνευσε τους Έλληνες που αντιστέκονταν ενάντια στον κατακτητή και καθιέρωσε και τους δύο ως σύμβολα αντίστασης κατά της χιτλερικής κατοχής. Μάλιστα ο Γάλλος στρατηγός Ντε Γκωλ χαρακτήρισε τον Μανώλη Γλέζο ως «Πρώτο παρτιζάνο της Ευρώπης». Βέβαια το ναζιστικό καθεστώς αποκρίθηκε με την αναζήτηση και καταδίκη των υπευθύνων (του Γλέζου και του Σάντα) ερήμην σε θάνατο από το γερμανικό στρατοδικείο. Έτσι ξεκίνησε μια εκτεταμένη αναζήτηση και τελικά, σχεδόν ένα χρόνο μετά, στις 24 Μαρτίου του 1942 ο Μ. Γλέζος και ο συνεργός του συλλαμβάνονται από Γερμανικό κλιμάκιο και φυλακίζονται στις φυλακές Αβέρωφ. Εκεί ο Γλέζος εξαιτίας βασανιστηρίων προσβλήθηκε από φυματίωση βαριάς μορφής οπότε και αφέθηκε ελεύθερος.
Στις 21 Απριλίου του 1943 συλλαμβάνεται και πάλι αυτή τη φορά από τους Ιταλούς κατακτητές για την ενάντιά τους δράση του, οπότε και παρέμεινε στη φυλακή για τρεις μήνες. Έξι μόλις μήνες μετά την απελευθέρωσή του από τους Ιταλούς, στις 7 Φεβρουαρίου του 1944 συλλαμβάνεται πάλι, αυτή τη φορά από συνεργάτες των κατακτητών, για «επικίνδυνη αντεθνική δράση» και φυλακίζεται για 7,5 μήνες. Κατάφερε τελικά να δραπετεύσει στις 21 Σεπτεμβρίου του ίδιου έτους.
Μετά τον πόλεμο (1945-1974).
Εμφύλιος και πρώτες μετεμφυλιακές διώξεις (1945-1956).
Μετά την απελευθέρωση ο Μανώλης Γλέζος εργάσθηκε συντάκτης στην εφημερίδα «Ριζοσπάστης» μέχρι τις 10 Αυγούστου του 1947, οπότε και ανέλαβε αρχισυντάκτης και υπεύθυνος της έκδοσης της εφημερίδας μέχρι το κλείσιμό της από τις ελληνικές Αρχές στα τέλη Δεκέμβρη του 1947.
Στις 3 Μαρτίου 1948 συνελήφθη για τις πολιτικές του πεποιθήσεις και καταδικάστηκε αρκετές φορές με διάφορες ποινές και μια φορά σε θάνατο (Οκτώβριος 1948) για «αδικήματα τύπου» και μια φορά ακόμη σε θάνατο για παράβαση του Γ' Ψηφίσματος στις 21 Μαρτίου 1949. Εντούτοις, οι ποινές θανάτου του, δεν εκτελέσθηκαν, λόγω της δημόσιας κατακραυγής του Ελληνικού λαού και της Διεθνούς κοινής γνώμης. Προσωπικότητες όπως ο Πικάσσο, ο Σαρλ ντε Γκωλ και άλλοι κινητοποιήθηκαν υπέρ του. Οι ποινές του θανάτου του μετατράπηκαν σε μια καταδίκη σε "ισόβια δεσμά" το 1950, που ούτε και αυτή τελικά εκτελέστηκε. Αποφυλακίστηκε στις 26 Ιουλίου 1954, επί κυβερνήσεως Αλέξανδρου Παπάγου.
Κατά την αρχική σύλληψη του Νίκου Μπελογιάννη (20 Δεκεμβρίου 1950) και 90 περίπου άλλων στελεχών του Κ.Κ.Ε., από τις αστυνομικές Αρχές, με την κατηγορία της κατασκοπείας, ο Ν. Πλουμπίδης διέφυγε τη σύλληψη και έκτοτε παρέμενε «εν κρυπτώ» σε διάφορα κρησφύγετα. Όταν ιδρύθηκε η ΕΔΑ (3 Αυγούστου του 1951) πρότεινε τότε ο Ζαχαριάδης στην εκτελεστική επιτροπή, για τις επικείμενες εκλογές, να χρίσει υποψηφίους βουλευτές της τους Νίκο Πλουμπίδη και Νίκο Μπελογιάννη. Η ΕΔΑ όμως φοβούμενη μην εκτεθεί για συνεργασία με το παράνομο ΚΚΕ, αντ΄ αυτών προτίμησε να συμπεριλάβει τους Μανώλη Γλέζο και Αντώνη Αμπατιέλο, επίσης θανατοποινίτες, που έχαιραν όμως ευρύτερης αποδοχής.
Αν και φυλακισμένος, ο Μανώλης Γλέζος εκλέχτηκε βουλευτής Αθηνών, υπό τη σημαία της Ενωμένης Δημοκρατικής Αριστεράς (ΕΔΑ) που είχε συσταθεί μόλις πριν ένα μήνα, στις 3 Αυγούστου του 1951. Με την εκλογή του, πραγματοποίησε 12 ήμερη απεργία πείνας με κύριο αίτημα την απελευθέρωση των 10 βουλευτών της ΕΔΑ που βρίσκονταν εξόριστοι. Τελικά το αίτημά του έγινε μερικώς δεκτό απελευθερώθηκαν οι 7 από τους 10 και εκείνος διέκοψε την απεργία. Μετά την αποφυλάκιση του το 1954 εκλέχθηκε μέλος της Δ.Ε της ΕΔΑ και ανέλαβε οργανωτικός Γραμματέας της.Το Δεκέμβρη του 1956 ορίστηκε Διευθυντής της εφημερίδας «ΑΥΓΗ».
Η δίκη του Γλέζου και των συνεργατών του (1958).
Σε μια προσπάθεια αύξησης του ελέγχου της ΕΔΑ από την εξόριστη ηγεσία του ΚΚΕ ηγετικά στελέχη της ΕΔΑ, μεταξύ των οποίων και ο Γλέζος, εξελέγησαν τακτικά μέλη της ΚΕ του ΚΚΕ, δίχως να αναφερθούν τα πραγματικά τους ονόματα. Τον Αύγουστο του 1958 ο Γλέζος συναντήθηκε στην Αθήνα με το γενικό γραμματέα του ΚΚΕ, Κώστα Κολιγιάννη, που επισκεπτόταν παράνομα τη χώρα. Οι επαφές του Κολιγιάννη παρακολουθούνταν από τις υπηρεσίες ασφαλείας και στις 5 Δεκεμβρίου ο Γλέζος συνελήφθη για παράβαση του αναγκαστικού νόμου 375/1936 περί κατασκοπείας. με την κατηγορία της κατασκοπείας υπέρ της ΕΣΣΔ. Η κυβέρνηση αντιμετώπιζε τα στελέχη του παράνομου ΚΚΕ που βρίσκονταν την Ελλάδα ως μέλη «κατασκοπευτικού κλιμακίου». Καθώς μέχρι να εκδικαστεί η υπόθεση στο στρατοδικείο δεν προέκυψαν συγκεκριμένα στοιχεία για πράξεις που έθεταν σε κίνδυνο της ασφάλεια και την άμυνα της χώρας, στο Γλέζο και σε οκτώ συγκατηγορούμενούς του απευθύνθηκαν κατηγορίες για «προσφορά εις κατασκοπείαν», με την οποία κατηγορούνταν επίσης δεκάδες μέλη του ΚΚΕ από το 1954 και η οποία επέφερε ποινή ισόβιας κάθειρξης. Η σύλληψη και παραπομπή σε δίκη του Γλέζου προκάλεσαν διεθνείς αντιδράσεις και ανησυχία για την κατάσταση των πολιτικών ελευθεριών στην Ελλάδα. Τη δίκη του Γλέζου, που διεξήχθη το καλοκαίρι του 1959, παρακολούθησαν τρεις διακεκριμένοι διεθνώς νομικοί, που επέρριψαν ευθύνες στο ΚΚΕ για τη χρήση μεθόδων κατασκοπείας (π.χ. κώδικα, πλαστών εγγράφων), αλλά κατέληξαν ότι η κατηγορία ήταν αβάσιμη και η δίκη είχε πολιτικό χαρακτήρα. Ο Γλέζος καταδικάστηκε σε φυλάκιση 5 ετών, εκτόπιση 4 ετών και στέρηση των πολιτικών του δικαιωμάτων επί 8 έτη, ενώ κρατείτο στις φυλακές από το 1958. Το χωριό του τ'Απεράθου της Νάξου πρωτοστατεί με υπόμνημα διαμαρτυρίας το οποίο υπέγραψαν όλοι οι κάτοικοι. Στο υπόμνημα αυτό συμμετείχαν με υπογραφές οι κοινοτάρχες και από άλλα χωριά της Νάξου. Στις 15 Δεκέμβρη του 1962, επ' ευκαιρία των γενεθλίων του, αποφυλακίστηκε με Βασιλικό Διάταγμα (ΦΕΚ 14 Δεκ. 1962). Χαρίστηκε το υπόλοιπο της ποινής φυλάκισης ενός έτους και ολόκληρη η εκτόπιση 4 ετών. Στο μεταξύ η εκλογή του ως βουλευτού της ΕΔΑ είχε ακυρωθεί λόγω της στέρησης των πολιτικών του δικαιωμάτων. Μετά την έκδοση χάριτος εξελέγη μέλος της νέας Δ.Ε. και της εκτελεστικής επιτροπής της ΕΔΑ.
Διεθνής κινητοποίηση για το Γλέζο.
Παράλληλα με το θέμα της αντιδικίας στο εσωτερικό, έχει ξεσπάσει και αντιδικία με τη Σοβιετική Ένωση και με το ενδιαφέρον της κοινής γνώμης να αυξάνεται. Από τα τέλη Απριλίου αρχίζουν να φτάνουν στην Αθήνα αντιπρόσωποι διεθνών οργανώσεων, οι οποίοι είτε ερευνούν το θέμα είτε προβαίνουν σε αιτήματα για παραπομπή της υπόθεσης σε τακτικά δικαστήρια. Στις αρχές Μαΐου ανακοινώθηκε η ίδρυση Διεθνούς Επιτροπής για την υπεράσπιση του Γλέζου και των συνεργατών του, με έδρα το Παρίσι. Πρόεδρος είναι ο παλαιός Γάλλος πολιτικός Πωλ Μπονκούρ. Ανάμεσα στα ιδρυτικά μέλη ήταν και ο Γάλλος Ζαν-Πωλ Σαρτρ.
Ο Γάλλος συγγραφέας και φιλόσοφος Αλμπέρ Καμύ σε επιστολή του της 27ης Απριλίου 1959 προς τον τότε πρωθυπουργό Κωνσταντίνο Καραμανλή σημειώνει:Πέρα από κάθε κομματικό πνεύμα, θα ήθελα να σας εκφράσω τα συναισθήματα με τα οποία οι ελεύθεροι Γάλλοι διανοούμενοι παρακολουθούν την υπόθεση Γλέζου. Η φιλία και το χρέος της προσωπικής ευγνωμοσύνης που αισθανόμαστε για τη χώρα σας μας οδηγούν να πάρουμε θέση στην υπόθεση αυτή. Απευθύνοντας έκκληση στα πιστεύω σας περί δικαιοσύνης, θα ήμασταν ευγνώμονες εάν θελήσετε να δείξετε ευμένεια ως προς τον διανοούμενο [Γλέζο], του οποίου δεν ασπάζομαι τις πεποιθήσεις μεν, αλλά θεωρώ ότι η γενναιότητα του είναι άξια, αν μη τι άλλο, εκτίμησης.
Η υπόθεση έτσι πήρε διεθνείς προεκτάσεις. Την περίοδο εκείνη παρατηρούνταν ένα είδος κινητοποίησης η οποία προερχόταν τόσο από τα κομμουνιστικά κόμματα, τα οποία αποτελούσαν το κύριο μοχλό κινητοποίησης, όσο και από τα αντίθετα πολιτικά τους ρεύματα όπως οι φιλελεύθεροι, σοσιαλιστές, συντηρητικοί και ριζοσπάστες. Μέσα από το είδος της κινητοποίησης όλες αυτές οι πολιτικές ομάδες συνεργάστηκαν πιστεύοντας ότι οι πολιτικοί διωγμοί και τα στρατοδικεία υπονομεύουν τη δημοκρατία. Όσο προχωρούσε ο καιρός της ενάρξεως της δίκης – 9 Ιουλίου 1959 – τόσο πιο πολύ εντείνονταν οι κινητοποιήσεις και οι πιέσεις από το εξωτερικό.
Δίκη Γλέζου και στελεχών ΚΚΕ στο Στρατοδικείο (1959).
Η δίκη του Γλέζου και άλλων στελεχών του ΚΚΕ αρχίζει στις 9 Ιουλίου 1959, στο Τακτικό Στρατοδικείο Αθηνών. Στο μεταξύ, όλα τα κόμματα της Αντιπολιτεύσεως έχουν ταχθεί εναντίον της παραπομπής πολιτικών υποθέσεων στα στρατοδικεία. Παράλληλα στην Αθήνα αφικνούνται ξένοι νομικοί, εκπρόσωποι οργανώσεων και δημοσιογράφοι.
Σύμφωνα με το βούλευμα, οι πέντε από τους παρόντες κατηγορούμενους και πιο συγκεκριμένα οι: Τρικαλινός, Βουτσάς, Ευθημιάδης, Συγγελάκης και Καρκαγιάνης παραπέμπονται «δια προσφοράν εις κατασκοπείαν», σύμφωνα με το Α.Ν. 375/1936 άρθρο 9ο. Οι υπόλοιποι, ανάμεσα στους οποίους και ο Γλέζος, για παροχή βοήθειας στους προσφερθέντες σύμφωνα με το άρθρο 10 παράγραφος 1 του ιδίου Νόμου.
Τα αστυνομικά μέτρα που έχουν παρθεί από την πρώτη μέρα είναι ιδιαιτέρως εμφανή γύρω από το δικαστήριο, το παλαιό κτήριο του Στρατοδικείου επί της οδού Ακαδημίας. Οι κατηγορούμενοι καταφθάνουν στο στρατιωτικό δικαστήριο με περασμένες τις χειροπέδες στα χέρια τους και ορισμένοι χειροκροτούν με αποτέλεσμα την άμεση σύλληψή τους.
Οι συνήγοροι υπερασπίσεως υποβάλλουν από την πρώτη στιγμή ενστάσεις αναρμοδιότητας του δικαστηρίου με το δικαιολογητικό ότι ο νόμος Α.Ν. 375 έχει καταργηθεί και ότι το κατηγορητήριο είναι αόριστο, αλλά το δικαστήριο τις απορρίπτει.
Η διάρκεια της δίκης είναι 14 ημέρες. Μέσα στο δικαστήριο παρευρίσκονταν μόνο δημοσιογράφοι, μάρτυρες κατηγορίας, συγγενείς, συνήγοροι και τα αστυνομικά όργανα. Οι μάρτυρες κατηγορίας είναι ανώτατα στελέχη της Ελληνικής Αστυνομίας των οποίων η κύρια ενασχόληση τους είναι η μελέτη της ιστορικής εξέλιξης και των σκοπών του ΚΚΕ, υπό το πρίσμα της Δεξιάς. Ο βασικός μάρτυρας κατηγορίας αστυνόμος Παπασπυρόπουλος καταθέτει ότι είδε ο ίδιος τον Κολιγιάννη να μπαίνει στο σπίτι της αδερφής του Γλέζου.
Από την παραμονή της δίκης σημειώνεται "η πρώτη παρέμβαση της Σοβιετικής Ενώσεως". Ο πρόεδρος του Ανωτάτου Σοβιέτ στρατάρχης Βοροσίλωφ με μήνυμά του στο βασιλιά Παύλο εκφράζει την ανησυχία του για τη τύχη του Γλέζου. Ο υφυπουργός Εξωτερικών Σκεφέρης σε συνάντηση του με το Σοβιετικό Πρεσβευτή δηλώνει ότι ο βασιλιάς δε μπορεί να επέμβει και τούτο διότι το Δημοκρατικό Σύνταγμα της Ελλάδος απαγορεύει την ανάμειξή του στις αποφάσεις της Δικαιοσύνης. Παράλληλα την ίδια ημέρα ο Πρωθυπουργός Κωνσταντίνος Καραμανλής δηλώνει την έκπληξη του για την κινητοποίηση του Κομμουνισμού για την εν λόγω δίκη κατασκοπίας και καθώς επίσης ότι η Ελληνική Δικαιοσύνη είναι ανεξάρτητη, αμερόληπτη και δε δέχεται καμία εξωτερική επέμβαση.
Οι περισσότεροι κατηγορούμενοι αναιρούν τις ομολογίες τους και υπερασπίζονται την πολιτική του ΚΚΕ και ο Μανόλης Γλέζος υποστηρίζει ότι η κατηγορία εναντίον του είναι συκοφαντική και σκοπός της είναι να πληγεί η ΕΔΑ και το δημοσιογραφικό της όργανο η Αυγή. Στην αγόρευσή του ο Βασιλικός Επίτροπος καταφέρθηκε κατά των κομμουνιστικών καθεστώτων, του διεθνούς κομμουνισμού καθώς επίσης και του ΕΑΜ, ΕΛΑΣ και ΚΚΕ. Στην αναφορά του στο πρόσωπο του Γλέζου, ζητά να μη καταδικαστεί για την υπόθεση της κατασκοπείας αλλά διότι γνώριζε και δεν ανέφερε. Στην δίκη αυτή την αδερφή του Μανώλη Γλέζου υπερασπίστηκε ο Νικηφόρος Μανδηλαράς.
Στις 22 Ιουλίου το Στρατοδικείο ανακοίνωσε την απόφασή του, σύμφωνα με την οποία ο Μανόλης Γλέζος καταδικάστηκε σε 5 χρόνια φυλάκιση, 4 χρόνια εκτόπιση και 8 χρόνια στέρηση πολιτικών δικαιωμάτων.
Σημειώνεται "η δεύτερη παρέμβαση της Σοβιετικής Ενώσεως" ότι η Σοβιετική Ταχυδρομική Υπηρεσία εξέδωσε το Δεκέμβριο του 1959 αναμνηστική σειρά με ένα μόνο γραμματόσημο με προσωπογραφία του Μανόλη Γλέζου. Σε αντίδραση της συγκεκριμένης έκδοσης, η Ελληνική Κυβέρνηση εξέδωσε σειρά δύο γραμματοσήμων με την προσωπογραφία του Ίμρε Νάγκι, Ούγγρου προοδευτικού Πρωθυπουργού που κρεμάστηκε εκείνη τη χρονιά απο τα Σοβιετικά Στρατεύματα Εισβολής. Και οι δύο χώρες απέσυραν τις σειρές αμέσως.
Κατά τη διάρκεια της φυλάκισής του, ο Γλέζος επανεκλέχθηκε βουλευτής με το ψηφοδέλτιο της ΕΔΑ 1961. Τελικά ο Μ. Γλέζος απελευθερώθηκε στις 15 Δεκεμβρίου 1962 ως αποτέλεσμα της δημόσιας κατακραυγής στην Ελλάδα και στο εξωτερικό.
Η πορεία Ειρήνης του 1963 και ο σάλος για το Μακεδονικό.
Το 1963 συμμετείχε μαζί με το Γρηγόρη Λαμπράκη και το Λεωνίδα Κύρκο στην πορεία Ειρήνης του Ολντερμάστον. Ο Λαμπράκης κρατούσε ημερολόγιο καθημερινά, όπου αναφέρεται:
Το βράδυ της 30ης Ιουλίου του 1963, ο Μανόλης Γλέζος έδωσε συνέντευξη προς τους δημοσιογράφους στη Μόσχα, όπου βρισκόταν για να παραλάβει το βραβείο Λένιν. Σύμφωνα με σχετικό τηλεγράφημα του Γαλλικού Πρακτορείου Ειδήσεων από τη σοβιετική πρωτεύουσα, ο Γλέζος φερόταν ότι εκφράστηκε «υπέρ της λύσεως του προβλήματος των μακεδονικών μειονοτήτων δια διαπραγματεύσεων (και) εις δεδομένην στιγμήν την ίδρυσιν μιας αυτονόμου Μακεδονίας». Το τηλεγράφημα δημοσιεύθηκε την επομένη στο επίσημο όργανο της Αριστεράς, την "Αυγή". Προκλήθηκε θύελλα αντιδράσεων και η Ε.Δ.Α. με ανακοίνωσή της διέψευσε το περιεχόμενο του τηλεγραφήματος. Ωστόσο, το Γαλλικό Πρακτορείο δεν ανασκεύασε τα μεταδοθέντα, αν και δέχθηκε ότι πιθανόν «διέφυγον αποχρώσεις τινές» των όσων είπε ο Γλέζος. Στα όσα ακολούθησαν παρενέβη ο Σοβιετικός πρεσβευτής στην Αθήνα Ν. Κοριούκιν, ο οποίος στις 2 Αυγούστου δήλωσε ότι για τη Σοβιετική Ένωση δεν υφίσταται μακεδονικό πρόβλημα. Τελικώς ο ίδιος ο Γλέζος με δήλωσή του, που μετέδωσε το σοβιετικό πρακτορείο Ταςς στις 6 Αυγούστου, διέψευσε κατηγορηματικά το τηλεγράφημα του Γαλλικού Πρακτορείου και τόνισε ότι «δεν υπάρχει μακεδονικό ζήτημα». Παρόμοιες δηλώσεις έκανε κατά την άφιξή του στο αεροδρόμιο Ελληνικού στις 28 Αυγούστου, όπου τον υποδέχθηκαν στελέχη και οπαδοί της Ε.Δ.Α., μεταξύ των οποίων και ο Μίκης Θεοδωράκης.
Φυλάκιση και εξορία επί δικτατορίας.
Στο πραξικόπημα της 21ης Απριλίου 1967, ο Γλέζος συνελήφθη τα ξημερώματα στην οδό Φαιδριάδων στην Κυψέλη όπου διέμενε μαζί με την οικογένεια του, μαζί με το υπόλοιπο των πολιτικών ηγετών και κρατήθηκε επί τέσσερα έτη διαδοχικά στο Γουδί, το Πικέρμι, στη Γενική Ασφάλεια (Χωροφυλακής), τη Γυάρο, το Παρθένι Λέρου και τέλος στον Ωρωπό απ΄όπου και απελευθερώθηκε το 1971 μετά από γενική αμνηστία. Συνολικά έχει καταδικασθεί 28 φορές για την πολιτική και αντιστασιακή δραστηριότητα του από τις οποίες τρεις φορές σε θάνατο. Ο συνολικός χρόνος παραμονής του Μανόλη Γλέζου στις φυλακές είναι 11 έτη και 5 μήνες, ενώ 4 έτη και 6 μήνες συμπλήρωσε στην εξορία. Έγιναν εννέα απόπειρες δολοφονίας εναντίον του. Το 1968 από την εξορία, καταδικάζει την επέμβαση της Σοβιετικής Ένωσης στην Τσεχοσλοβακία, οπότε αποχώρησε από το ΚΚΕ. Το 1967 το καθεστώς της 21ης Απριλίου δεν του επέτρεψε να παρευρεθεί στην κηδεία της μητέρας του.
Πολιτική δράση κατά την μεταπολίτευση (1974-1985).
Η πολιτική πορεία του Μανώλης Γλέζου αναλώθηκε σε μια ανεπιτυχή προσπάθεια να αναβιωθεί η ΕΔΑ, στην οποία ήταν γραμματέας έως το 1985 και Πρόεδρος, (μετά τον θάνατο του Ηλία Ηλιού) από το 1985 έως το 1989. Για ένα χρονικό διάστημα -τον Οκτώβρη του 1986- εκλέχθηκε και ανέλαβε πρόεδρος στην κοινότητα Απειράνθου. Κατόπιν, κατάργησε ουσιαστικά τα προνόμια του συμβουλίου και εισήγαγε ένα σύστημα με ένα «σύνταγμα» και μια τοπική συνέλευση που είχε το συνολικό έλεγχο της κοινοτικής διοίκησης. Αυτό το πρότυπο λειτούργησε για αρκετά έτη, αλλά μακροπρόθεσμα το ενδιαφέρον των συγχωριανών του μειώθηκε και η συνέλευση εγκαταλείφθηκε.
Στις βουλευτικές εκλογές του 1981 και του 1985, όπου η ΕΔΑ αποφάσισε συνεργασία με το ΠΑ.ΣΟ.Κ., ο Μ. Γλέζος εκλέχτηκε Βουλευτής στην Α' εκλογική περιφέρεια Αθηνών και στην Β' εκλογική περιφέρεια Πειραιώς αντίστοιχα.
Το 1984 εκλέχτηκε για πρώτη φορά Μέλος του Ευρωπαϊκού Κοινοβουλίου με το ΠΑΣΟΚ. Επανεξελέγη το 1985 βουλευτής, αλλά στις 19 Ιουνίου του ίδιου έτους ανεξαρτητοποιήθηκε από την κοινοβουλευτική ομάδα του ΠΑΣΟΚ. Την 1η Ιανουαρίου 1987 παραιτήθηκε του βουλευτικού του αξιώματος. 
Συνασπισμός και τελευταία χρόνια στη πολιτική (1990-2020).
Στις βουλευτικές εκλογές του 2000 ήταν υποψήφιος με το ψηφοδέλτιο του Συνασπισμού. Το 2002, διαμόρφωσε την πολιτική ομάδα "Ενεργοί Πολίτες". Η πολιτική ομάδα σε συνεργασία με τον Συνασπισμό και άλλα μικρότερα κόμματα της Αριστεράς, μέσω του ΣΥΡΙΖΑ συμμετείχε στις βουλευτικές εκλογές του 2004. Το 2002 εκλέχθηκε Νομαρχιακός Σύμβουλος Αθηνών-Πειραιά της περιφέρειας Αττικής επικεφαλής του ανεξάρτητου συνδυασμού Ενεργοί Πολίτες συγκεντρώνοντας ποσοστό 11%.
Στις 5 Μαρτίου του 2010, εξαιτίας του ψεκασμού με χημικές ουσίες στο πρόσωπο από αστυνομικούς των ΜΑΤ κατά τη διάρκεια απεργίας, παρουσίασε αναπνευστικά προβλήματα και υψηλή πίεση. Την επίθεση καταδίκασε ο Υπουργός Προστασίας του Πολίτη Μιχάλης Χρυσοχοΐδης και άλλοι πολιτικοί. Ο Μανώλης Γλέζος μαζί με άλλα στελέχη του ΣΥ.ΡΙΖ.Α. ετοιμάζονταν να αναρτήσουν πανό κοντά στο μνημείο του Αγνώστου Στρατιώτη.
Στις Δημοτικές εκλογές του 2010 εκλέχτηκε Δημοτικός σύμβουλος στο Δήμο Πάρου (τόπο καταγωγής της μητέρας του), Επικεφαλής της Κίνησης Ενεργών Πολιτών Πάρου. 
Συμμετοχή με το κόμμα του ΣΥΡΙΖΑ.
Στις Βουλευτικές εκλογές του Μάιου και Ιουνίου 2012 εκλέχθηκε βουλευτής Επικρατείας με το κόμμα του ΣΥ.ΡΙΖ.Α ύστερα από χρόνια αποχής από το Ελληνικό κοινοβούλιο.
Υπήρξε Πρόεδρος του Εθνικού Συμβουλίου διεκδίκησης των οφειλών της Γερμανίας προς την Ελλάδα. Υπήρξε επίτιμος Πρόεδρος της επιτροπής μελέτης και αξιοποίησης του έργου της ΕΠΟΝ. Πρόεδρος της επιτροπής συμπαράστασης στον αγώνα του λαού των Σαχράουι και του απελευθερωτικού μετώπου (POLISARIO).
Στις Ευρωεκλογές του 2014 εξελέγη ευρωβουλευτής με τον ΣΥΡΙΖΑ με περισσότερους από 438.000 σταυρούς προτίμησης, πρώτος σε σταυρούς προτίμησης μεταξύ όλων των υποψηφίων, όλων των κομμάτων.
Μαζί με τους ευρωβουλευτές Γιώργο Κατρούγκαλο και Κωνσταντίνα Κούνεβα καθώς και τον Βουλευτή Παναγιώτη Κουρουμπλή, ο Μανώλης Γλέζος εκπροσώπησε τον ΣΥΡΙΖΑ στη μεγάλη σιωπηρή πορεία κατά της τρομοκρατίας στο Παρίσι, στις 11-1-2015, όπου συμμετείχε πλήθος άνω των 3,5 εκατ. ατόμων, ανάμεσα στο οποίο βρέθηκαν και 44 ηγέτες του κόσμου, οι οποίοι μαζί με τους υπόλοιπους διαδηλωτές φώναξαν «Je suis Charlie».
Αποχώρηση από το ΣΥΡΙΖΑ και τη πολιτική.
Παρά την υποστήριξή του στον ΣΥΡΙΖΑ, ο Γλέζος εξέφρασε δημόσια τη διαφωνία του με τις αποφάσεις του κόμματος, όταν διαπραγματεύτηκε πάνω στα θέματα της δανειακής σύμβασης και του μνημονίου. Ο Γλέζος, με άρθρο του στο blog της Κίνησης Ενεργών Πολιτών, κατηγόρησε την Κυβέρνηση πως υποχώρησε από τις προεκλογικές δεσμεύσεις της και πως αρκέστηκε σε επικοινωνιακές τακτικές, χωρίς να αλλάξει ουσιαστικά την προτέρα κατάσταση, ενώ κάλεσε τους οπαδούς του ΣΥΡΙΖΑ να αντιδράσουν «πριν είναι αργά». Από την πλευρά της, στην Κυβέρνηση του ΣΥΡΙΖΑ δήλωσαν πως περίμεναν «μια πιο δίκαιη και νηφάλια αποτίμηση από ένα στέλεχος της εμπειρίας και της διαδρομής του Μανώλη Γλέζου». Στις 17 Ιουνίου 2015, ο Γλέζος υπέβαλε την παραίτησή του από το Ευρωπαϊκό Κοινοβούλιο, με ισχύ από τις 8 Ιουλίου 2015 καθώς είχε ανακοινώσει ότι θα αποχωρήσει με την παρέλευση ενός χρόνου θητείας. Τη θέση του στο Ευρωπαϊκό Κοινοβούλιο πήρε ο Νίκος Χουντής.
Αντίστοιχες ήταν και οι διαφωνίες του με το κόμμα του ΣΥΡΙΖΑ μετά την αποχώρηση του. Κατά τη διάρκεια του δημοψηφίσματος για την δανειακή σύμβαση του 2015 πήρε σαφή θέση υπέρ του «όχι», ενώ στις διαπραγματεύσεις με με την Βόρεια Μακεδονία αντιτάχθηκε στη Συμφωνία των Πρεσπών του 2018 δηλώνοντας κατά της ονομασίας.
Προσωπική ζωή.
Ο Μανώλης Γλέζος ήταν παντρεμένος με την Τζώρτζια Γλέζου και είχε δύο παιδιά και τέσσερα εγγόνια.
Στις 7 Απριλίου 1999 αποφάσισε να συμμετάσχει στην ιστορική αποστολή της ΑΕΚ στο Βελιγράδι, η οποία αγωνίστηκε ως ένδειξη διαμαρτυρίας εν μέσω βομβαρδισμών του ΝΑΤΟ, απέναντι στην Παρτιζάν. Η συγκεκριμένη κίνηση ήταν η πρώτη του ενασχόληση με τα ποδοσφαιρικά δρώμενα, κάτι που τον ώθησε στη στήριξη της ΑΕΚ επί σειρά ετών.
Θάνατος.
Ο Μανώλης Γλέζος απεβίωσε στην κλινική Ερρίκος Ντυνάν στο κέντρο των Αθηνών στις 30 Μαρτίου 2020, σε ηλικία 97 ετών, από καρδιακή ανεπάρκεια. Η κηδεία του τελέστηκε την 1η Απριλίου 2020 στον Ι.Ν. Αγίων Θεοδώρων στο Πρώτο Νεκροταφείο Αθηνών και προεξαρχόντος του Αρχιεπισκόπου Αθηνών Ιερώνυμου, χωρίς λαϊκό προσκύνημα και σε ιδιαίτερα στενό οικογενειακό κύκλο, λόγω της Πανδημίας κορωνοϊού του 2020. Ύστερα από απόφαση του Δημάρχου Αθηναίων Κώστα Μπακογιάννη, τελέστηκε δημοσία δαπάνη. Καθ' όλη την διάρκεια της ημέρας, η σημαία στο βράχο της Ακρόπολης κυμάτιζε μεσίστια, έπειτα από κυβερνητική απόφαση.
Συγγραφικό έργο.
Εκτός από την αρθρογραφία του σε Ελληνικές και ξένες εφημερίδες καθώς και περιοδικά, ανακοινώσεις σε επιστημονικά συνέδρια, μελέτες, δοκίμια και συνεντεύξεις, από το 1942 έχει δημοσιεύσει τουλάχιστον 16 βιβλία:
Διακρίσεις.
Ο Μανώλης Γλέζος τιμήθηκε το 1958 με το Διεθνές Βραβείο Δημοσιογραφίας και το 1959 με το χρυσό μετάλλιο Ζολιό Κιουρί του Παγκόσμιου Συμβουλίου Ειρήνης. Συνεχεία αυτού λίγα χρόνια αργότερα (1963) του απονεμήθηκε το Βραβείο Ειρήνης Λένιν. Επίσης, του απονεμήθηκε ο τίτλος του επίτιμου καθηγητή της φιλοσοφίας του Πανεπιστημίου Πάτρας το 1996 και του Αριστοτέλειου Πανεπιστημίου Θεσσαλονίκης το 2001. Στις 22 Ιανουαρίου 2008 αναγορεύτηκε επίτιμος διδάκτορας της Φιλοσοφικής Σχολής του Πανεπιστημίου Αθηνών. Στις 31 Μαΐου 2017 το τμήμα Ιστορίας, Αρχαιολογίας και Διαχείρισης Πολιτισμικών Αγαθών της πανεπιστημιακής σχολής της Καλαμάτας τον αναγόρευσε επίτιμο διδάκτορα. Υπήρξε µέλος της Εκτελεστικής Επιτροπής της Διεθνούς Οργάνωσης Δημοσιογράφων, µέλος του Προεδρείου της Παγκόσμιας Ομοσπονδίας Αγωνιστών Εθνικής Αντίστασης (FIR) και µέλος του Προεδρείου του Παγκοσμίου Συμβουλίου Ειρήνης. Το Δεκέμβρη του 2015 0 Μανώλης Γλέζος τιμήθηκε με το βραβείο «Οστρόβσκι» στη Μόσχα
Ο Μανώλης Γλέζος ήταν επίτιμος Δημότης 38 Δήμων της χώρας μας. Εκτός από την πολιτική του δραστηριότητα, ο Γλέζος είχε εφεύρει ένα σύστημα για την αποτροπή των πλημμυρών, την καταπολέμηση της διάβρωσης και τη συντήρηση του υπόγειου νερού, το οποίο λειτουργεί με τη συλλογή του νερού της βροχής μέσα σε φρεάτια προκειμένου να το κατευθύνει στα υδροφόρα στρώματα. Για την επιστημονική του κατάρτιση και την πολιτική και αγωνιστική του δράση είχε τιμηθεί 4 φορές από την Πανεπιστημιακή κοινότητα της χώρας μας (Πανεπιστήμιο Πατρών 1996, Αριστοτέλειο Πανεπιστήμιο Θεσσαλονίκης 2001, Εθνικό Μετσόβιο Πολυτεχνείο 2003, Εθνικό Καποδιστριακό Πανεπιστήμιο Αθηνών 2008). Επίσης, ανακηρύσσεται το 1994 επίτιμο μέλος της Ελληνικής Εταιρείας Διαχείρισης Υδάτινων Πόρων, το 1995 επίτιμο μέλος της Ελληνικής Υδροτεχνικής Ένωσης και το 1996 επίτιμο μέλος του συνδέσμου Γεωλόγων-Μεταλλειολόγων Κύπρου. Το 1997 τιμήθηκε από τον Πρόεδρο της Δημοκρατίας Κωστή Στεφανόπουλο με το Μεγαλόσταυρο του Φοίνικα για τις υπηρεσίες που πρόσφερε στην Πατρίδα. 
Το 2002 το Γεωτεχνικό Επιμελητήριο Ελλάδας τον ανακηρύσσει επίτιμο μέλος του, για την προσφορά του στην επιστήμη του νερού και την προστασία του περιβάλλοντος. Το 2006 η Ακαδημία Αθηνών τον τιμά μαζί με τον Απόστολο Σάντα με το χρυσό μετάλλιο, για την υποστολή της σβάστικας από την Ακρόπολη την νύχτα της 30ής προς 31ης Μαΐου 1941. Το 2008 ο Πρόεδρος της Βουλής των Ελλήνων Δημ. Σιούφας τον τιμά για τον ίδιο λόγο και πάλι με τον Απόστολο Σάντα. Το 2011 τιμήθηκε από τη Δημοκρατία της Γαλλίας. Δεκάδες δήμοι, σύλλογοι και κοινωνικοί φορείς τον έχουν τιμήσει για την προσφορά και τους αγώνες του για την Ελλάδα. Συμπληρώνοντας 75 χρόνια από την ίδρυση του ΕΑΜ, η διοίκηση των ΕΛΤΑ επέλεξε να απεικονίσει σε μια ειδική σειρά γραμματοσήμων τα πρόσωπα 5 αγωνιστών της εθνικής αντίστασης, των Βαρδή Β. Βαρδινογιάννη, Μανώλη Γλέζου, Στέλιου Ζαμάνου, Κώστα Μαραγκουδάκη και του Απόστολου (Λάκη) Σάντα. Η παρουσίαση έγινε στις 23 Φλεβάρη 2016, στο κτίριο της παλαιάς Βουλής ενώπιον πλήθος κόσμου. Στις 16 Απριλίου 2016 σε μεγάλη τιμητική εκδήλωση του Δήμου Γαλατσίου, προς τιμή του, ο Δήμαρχος Γεώργιος Μαρκόπουλος ανακοίνωσε την μετονομασία της μεγαλύτερης πλατείας του Δήμου Γαλατσίου (πλατεία που περικλείεται από τις οδούς Παπαφλέσσα, Πανδώρας, Σαπφούς και Κυμοθόης) σε πλατεία Μανώλη Γλέζου - Ελευθερίας. Τον Μάρτη του 2018 ο Ανδρέας Χατζηπατέρας παρουσίασε στο φεστιβάλ Θεσσαλονίκης ντοκιμαντέρ για το Μανώλη Γλέζο με τίτλο: "Ο τελευταίος Παρτιζάνος" αφιερωμένο στην ζωή και το έργο του.
Στις 5 Οκτώβρη 2020 μετά από πρόταση και ενέργειες του Σχολικού Συμβουλίου του ΓΕΛ Νάξου, το Υπουργείο Παιδείας (υφυπουργός Σοφία Ζαχαράκη) ανακοίνωσε την υπ' αριθμ. 133763/Δ2 απόφαση μετονομασίας του μεγαλύτερου Λυκείου της Νάξου και των Κυκλάδων από Γενικό Λύκειο Νάξου σε Γενικό Λύκειο Νάξου – «Μανώλης Γλέζος». Η σχετική απόφαση δημοσιεύθηκε στο ΦΕΚ 4409, Τεύχος B΄, 06/10/2020.
Επιπλέον, το προεδρείο του Ευρωπαϊκού Κοινοβουλίου αποφάσισε να δώσει το όνομά του σε αίθουσα του κτιρίου Αλτιέρι Σπινέλι.
Η πρόταση έγινε ομόφωνα δεκτή το απόγευμα της Δευτέρας 8 Μαρτίου 2021, σχεδόν ένα χρόνο μετά από το επίσημο αίτημα, όπως είχε διατυπωθεί τον Μάρτιο του 2020, με επιστολή του αντιπροέδρου του ΕΚ και επικεφαλής της ευρωομάδας του ΣΥΡΙΖΑ, Δημήτρη Παπαδημούλη, και των συμπροέδρων της Ευρωομάδας της Αριστεράς, Μανόν Ομπρί και Μάρτιν Σίρντεβαν προς τον πρόεδρο του ΕΚ, Νταβίντ Σασόλι.

</doc>
<doc id="49192" url="https://el.wikipedia.org/wiki?curid=49192" title="Τύνιδα">
Τύνιδα

Η Τύνιδα ( "Tūnis") είναι η πρωτεύουσα της Τυνησίας με πληθυσμό περίπου 730.000. Στην ευρύτερη περιοχή γύρω από την πόλη υπολογίζεται ότι ζουν περίπου δυο εκατομμύρια κάτοικοι.
Γεωγραφία.
Η Τύνιδα βρίσκεται στη βορειοανατολική Τυνησία και με ένα κανάλι συνδέεται με τον Κόλπο της Τύνιδας στη Μεσόγειο θάλασσα. Η αρχαία πόλη της Καρχηδόνας βρίσκεται ακριβώς βόρεια της Τύνιδας, στην παράκτια περιοχή.
Ιστορία.
Πρώιμη ιστορία.
Τη δεύτερη χιλιετία π.Χ. ιδρύθηκε αρχικά μια πόλη από τους Λιβύους και αργότερα πέρασε στην κατοχή Βέρβερων και Νουμιδίων. Τον 9ο αιώνα π.Χ., η πόλη πέρασε στα χέρια Φοινίκων της Καρχηδόνας. Οι Βέρβεροι πήραν την εξουσία της Τύνιδας το 395 π.Χ. για σύντομο χρονικό διάστημα, καθώς ο Αγαθοκλής εισέβαλε στην Αφρική και μετέφερε εκεί το αρχηγείο του. Όταν έφυγε από τα εδάφη της Αφρικής, η Τύνιδα πέρασε και πάλι στα χέρια των Καρχηδονίων.
Το 146 π.Χ., η Ρωμαϊκή Αυτοκρατορία κατέστρεψε την Τύνιδα και την Καρχηδόνα. Ωστόσο, η πόλη ανοικοδομήθηκε υπό την εξουσία του Αύγουστου και εξελίχθηκε σε μια σημαντική πόλη και κέντρο ανάπτυξης γεωργικών δραστηριοτήτων.
Ισλάμ.
Τον 7ο αιώνα μ.Χ., μετά την τελική καταστροφή της Καρχηδόνας, η Τύνιδα απέκτησε η ίδια μεγάλη σημασία υπό την εξουσία των Αράβων Μουσουλμάνων. Εκείνη την περίοδο πρωτοχτίστηκε κι η μεδίνα της Τύνιδας, το ιστορικό της κέντρο. Από το 12ο μέχρι το 16ο αιώνα, η παλαιά πόλη βρισκόταν υπό την εξουσία βερβερικών δυναστειών. Κατά την περίοδο αυτή, η πόλη έγινε μια από τις μεγαλύτερες και πλουσιότερες πόλεις του ισλαμικού κόσμου κι ο πληθυσμός της έφτασε τους 100.000 κατοίκους.
Οθωμανοί και πειρατεία.
Το 1534, η πόλη πέρασε στα χέρια των Οθωμανών. Ωστόσο, ο σουλτάνος Μουλάι-Χασάν κατέφυγε στην αυλή του αυτοκράτορα Καρόλου Κουίντου. Ο Κάρολος, που επεδίωκε να βρει λύση στη μάστιγα των κουρσάρων, συμφώνησε να αποκαταστήσει στο θρόνο το Μουλάι-Χασάν με αντάλλαγμα την υποτέλειά του στον ίδιο. Το 1535 οργανώθηκε ναυτική εκστρατεία από τον ίδιο τον αυτοκράτορα Κάρολο κι η πόλη γρήγορα επανακτήθηκε. Το 1574, όμως, οι Οθωμανοί καταλαμβάνουν εκ νέου την Τύνιδα. Από το 1591 και μετά, οι μπέηδες, κυβερνήτες τοποθετημένοι από την Οθωμανική Αυτοκρατορία, ήταν σχετικά ανεξάρτητοι και το εμπόριο κι η πειρατεία συνέχιζαν να ανθίζουν.
Ευρωπαϊκός αποικισμός.
Από το 1881 ως το 1956, η Τύνιδα βρισκόταν υπό την εξουσία της Γαλλίας. Οι Γάλλοι είχαν καθιερώσει ένα καθεστώς προτεκτοράτου όσον αφορά στο σύστημα διοίκησης, το οποίο αναγνώριζε την πλασματική εξουσία της τοπικής κυβέρνησης. Κατά το Β' Παγκόσμιο Πόλεμο, η Τύνιδα κατελήφθη από τις δυνάμεις του Άξονα από το Νοέμβριο του 1942 μέχρι το Μάιο του 1943 και αποτέλεσε την τελευταία τους βάση στην Αφρική.

</doc>
<doc id="49194" url="https://el.wikipedia.org/wiki?curid=49194" title="Pasión de gavilanes">
Pasión de gavilanes



</doc>
<doc id="49196" url="https://el.wikipedia.org/wiki?curid=49196" title="Μάιος 2006">
Μάιος 2006

20ός αιώνας | 21ος αιώνας | 22ος αιώνας
Δεκαετία 2000 | Δεκαετία 2010 | Δεκαετία 2020
2000 | 2001 | 2002 | 2003 | 2004 | 2005 | 2006 | 2007 | 2008 | 2009 | 2010
Ιανουάριος | Φεβρουάριος | Μάρτιος | Απρίλιος | Μάιος | Ιούνιος | Ιούλιος | Αύγουστος | Σεπτέμβριος | Οκτώβριος | Νοέμβριος | Δεκέμβριος

</doc>
<doc id="49197" url="https://el.wikipedia.org/wiki?curid=49197" title="Γεγονότα Μαΐου 2006">
Γεγονότα Μαΐου 2006



</doc>
<doc id="49200" url="https://el.wikipedia.org/wiki?curid=49200" title="Θώδη Έφη">
Θώδη Έφη



</doc>
<doc id="49201" url="https://el.wikipedia.org/wiki?curid=49201" title="Απόκλιση">
Απόκλιση

Γενικά η λέξη απόκλιση (variation ή var.) σημαίνει εκτροπή από καθορισμένη θέση ή κατεύθυνση. Είναι ακριβώς η αντίθετη της σύγκλισης. Στις διάφορες εκφράσεις λαμβάνει χαρακτήρα ακόμη και προτίμησης και ιδιαίτερα στην πολιτική (π.χ. δεξιών ή αριστερών αποκλίσεων).
Ιδιαίτερα όμως σε θέματα γεωγραφικής κατεύθυνσης όπως στη Ναυτιλία η απόκλιση είναι ένας πολύ βασικός και σημαντικός όρος που έχει να κάνει με τον γήινο μαγνητισμό και τις πυξίδες, εξ ου και λέγεται μαγνητική απόκλιση.
Γήινος μαγνητισμός.
Όπως είναι γνωστό η Γη αποτελεί ένα τεράστιο φυσικό μαγνήτη που έχει όλα τα χαρακτηριστικά του, δηλαδή, τον Βόρειο μαγνητικό Πόλο, τον Νότιο μαγνητικό Πόλο και τον μαγνητικό ισημερινό. Οι μαγνητικοί αυτοί πόλοι της Γης συνιστούν τα γήινα εκείνα σημεία με τη μεγαλύτερη μαγνητική ένταση και βρίσκονται αρκετά κοντά στα αντίστοιχα ετερώνυμα γεωγραφικά σημεία¹. Ο δε μαγνητικός ισημερινός (της Γης) αντίθετα συνιστά την ουδέτερη μαγνητική ζώνη με την ελαχιστότερη ένταση μαγνητικού πεδίου.
Εν προκειμένω μαγνητική απόκλιση ονομάζεται η γωνία που σχηματίζεται από την οριζόντια συνιστώσα της έντασης του γήινου μαγνητικού πεδίου προς τον γεωγραφικό μεσημβρινό.
Πρακτική εφαρμογή.
Έτσι στην πράξη όταν μείνει ελεύθερη η μαγνητική βελόνη της πυξίδας θα ταχθεί επί των δυναμικών γραμμών του υφιστάμενου μαγνητικού πεδίου κατά τον νόμο έλξης των ετερωνύμων πόλων, δηλαδή ο ερυθρός της μαγνητικής βελόνης θα ταχθεί προς Βορρά εις τρόπο που να δείχνει τον μαγνητικό Βορρά. Λόγω όμως της διαφορετικής θέσης των μαγνητικών πόλων προς εκείνη των γεωγραφικών αλλά και λόγω άλλων δευτερευόντων παρεκτρεπικών δυνάμεων (κυρίως από φυσικά μαγνητικά πετρώματα στη ξηρά) η κατεύθυνση τελικά της μαγνητικής βελόνης δεν ταυτίζεται με τον αληθή Βορρά αλλά σχηματίζει με αυτόν μία γωνία η οποία και καλείται απόκλιση (Απ). Στην πραγματικότητα η απόκλιση αλλάζει ελαφρά από μέρος σε μέρος και οι ναυτικοί χάρτες δείχνουν τον μέσο όρο της περιοχής. Στην Ελλάδα οι αποκλίσεις κυμαίνονται περίπου από +3,5 μέχρι +5,5 μοίρες.
Η Απόκλιση (Απ) χαρακτηρίζεται είτε Ανατολική, ή δεξιά, ή Α, ή δ, ή +, ή East (E), είτε Δυτική, ή αριστερή, ή Δ, ή Αρ, ή -, ή West (W) όταν ο μαγνητικός Βορράς βρίσκεται ανατολικότερα ή δυτικότερα αντίστοιχα του αληθή (ή γεωγραφικού) Βορρά.
Στο ανατολικό ημισφαίριο η απόκλιση είναι ανατολική ενώ στο δυτικό είναι δυτική. Συνεπώς ισχύουν οι εξής σχέσεις:
Μαγνητικός Βορράς = Αληθής Βορράς + Απόκλιση (στο ανατολικό ημισφαίριο και συνεπώς στην Ελλάδα)
Μαγνητικός Βορράς = Αληθής Βορράς - Απόκλιση (στο δυτικό ημισφαίριο)
Μεταβολές απόκλισης.
Η μαγνητική απόκλιση μεταβάλλεται υπό τις παρακάτω συνθήκες:
Οι "μαγνητικές θύελλες" είναι συνήθως φαινόμενα που προκαλούν στιγμιαίες διαταραχές και συχνά παρατηρούνται κατά τη εμφάνιση του πολικού σέλαος (nothern lights).&lt;br&gt;
Οι "τοπικές διαταραχές" εμφανίζονται κυρίως σε περιοχές με έντονο μεταλλευτικό πλούτο ή κοντά σε μεταλλικό ναυάγιο. Οι περιοχές που παρουσιάζουν έντονες τέτοιες μαγνητικές διαταραχές σημειώνονται στους ναυτικούς χάρτες καθώς και στους Πλοηγούς των τόπων αυτών³
Προσδιορισμός απόκλισης.
Και όμως το μέγεθος, δηλαδή η εκάστοτε τιμή, της απόκλισης για ορισμένο πάντα τόπο δεν είναι και ακατόρθωτο. Αρκεί να ληφθούν οι σχετικές πληροφορίες από τις ακόλουθες τρεις βασικές πηγές:
Στην πράξη συνηθέστερη αναζήτηση είναι η πρώτη που καθίσταται πιο πρόσφορη πάνω στον ίδιο τον χάρτη.
Σύγχρονη απόκλιση.
Από τα παραπάνω αναφερόμενα καθίσταται φανερό πως οι τιμές αποκλίσεων αναφέρονται στο έτος κατασκευής του χάρτη, συνεπώς παρίσταται ανάγκη της αναγωγής αυτών κάθε φορά στο έτος της χρησιμοποίησης (υπολογισμού των) από τους ναυτιλλομένους, δηλαδή στη σύγχρονη απόκλιση - Απ(σ).
Για την εύρεση της Απ(σ) πολλαπλασιάζεται η ετήσια μεταβολή επί της διαφοράς των ετών, χάρτου και σύγχρονου έτους υπολογισμού, και αν μεν η ετήσια μεταβολή είναι αυξητική προστίθεται στην απόκλιση του χάρτη Απ(χ), αν είναι ελαττούμενη αφαιρείται από την Απ(χ). Έτσι καταλήγουμε στον γενικό τύπο:
Παράδειγμα υπολογισμού.
Έστω κάποιος ναυτικός χάρτης που περιέχει το ανεμολόγιο της εικόνας που παρατίθεται. Διαπιστώνεται αμέσως ότι αυτό φέρει στο κέντρο του την ακόλουθη ένδειξη: Var. 4° 15’ W (1985) annual decrease 8’. Η ένδειξη αυτή σημαίνει πως όταν κατασκευάστηκε αυτός ο χάρτης, το 1985, η απόκλιση (variation) ήταν 4°15’ Δυτική (W), η οποία όμως μειώνεται (decrease) ετησίως 8’ λεπτά της μοίρας. Προκειμένου λοιπόν να γίνει χρήση αυτού του χάρτη σήμερα ,(2007), θα πρέπει προηγουμένως να υπολογισθεί η σύγχρονη απόκλιση, που γίνεται με τον ακόλουθο απλό τρόπο:&lt;br&gt;
1.Αναφέρθηκε παραπάνω ότι Ολική μεταβολή = έτη × ετήσια μεταβολή και ακόμη&lt;br&gt;
2.Απόκλιση σύγχρονη = Απόκλιση χάρτου ± Ολική μεταβολή (+ αν αυξάνεται, - αν μειώνεται)
Συνεπώς 2007 – 1985 = 22 έτη διαφορά, 22 έτη × 8' ετήσια μεταβολή = 176’ δηλαδή (δια 60) = 2° 56’.&lt;br&gt;
Άρα η σύγχρονη απόκλιση Απ(σ) θα είναι = 4°15’W ~ 2°56'(μειούμενη) = 3°75' – 2°56' = 1°19' Δυτική (W) (2007), μειουμ. 8' ετησίως.
Βέβαια αυτά μόνο για το παράδειγμα, γιατί στην πράξη κρίνεται απαράδεκτο να τηρούνται στα πλοία τόσο παλαιοί, 22 ετών, χάρτες. Αυτό συμβαίνει καθώς σε αυτό το διάστημα εκτός από μεταβολλές στην απόκλιση συμβαίνουν άλλες σημαντικότερες αλλαγές όπως κατασκευή/γκρέμισμα φανών και φάρων, τοποθέτηση/αφαίρεση καλωδίων από το βυθό, ναυάγια, μεταβολλές στις περιοχές με περιορισμούς κτλ.
Συνεπώς, από όλα τα παραπάνω προκύπτει ότι οι πλήρης τύποι για την εύρεση του Μαγνητικού Βορρά είναι οι εξής:
Μαγνητικός Βορράς = Αληθής Βορράς + Απόκλιση χάρτη + (διαφορά ετών από έκδοση χάρτη μέχρι σήμερα × ετήσια μεταβολή) (στο ανατολικό ημισφαίριο και συνεπώς στην Ελλάδα)
Μαγνητικός Βορράς = Αληθής Βορράς - Απόκλιση χάρτη + (διαφορά ετών από έκδοση χάρτη μέχρι σήμερα × ετήσια μεταβολή) (στο δυτικό ημισφαίριο)

</doc>
<doc id="49202" url="https://el.wikipedia.org/wiki?curid=49202" title="Ανεμολόγιο πυξίδας">
Ανεμολόγιο πυξίδας



</doc>
<doc id="49203" url="https://el.wikipedia.org/wiki?curid=49203" title="Ανεμολόγιο ναυτικού χάρτη">
Ανεμολόγιο ναυτικού χάρτη



</doc>
<doc id="49204" url="https://el.wikipedia.org/wiki?curid=49204" title="Αδιέξοδο">
Αδιέξοδο

Οι Αδιέξοδο ήταν ελληνικό πανκ συγκρότημα που δημιουργήθηκε το 1983 στην Αθήνα. Την αρχική σύνθεση αποτελούσαν ο Δημήτρης Σπυρόπουλος (που αργότερα σχημάτισε τους Deus Ex Machina), ο Σωτήρης Θεοχάρης (μετέπειτα τραγουδιστής των Σπυριδούλα και μετά Ηχογλυκαιμία), ο Στάθης Παπανδρέου (μετά στους Split Image, τύμπανα, Ziggy Was ηχολήπτης) και ο Μίμης Αλημπράντης στο μπάσο. Από το μπάσο πέρασαν επίσης η (14 χρονών τότε) Μαρία Βασιλάκη (που αργότερα πήγε στους Despise), ο Ντίνος Ζούμπερης (Ναυτία, Ξεχασμένη Προφητεία και αργότερα, στη δεκαετία του '90 στους Echo Tattoo) και ο μετέπειτα τραγουδιστής των Deus Νίκος Χαραλαμπόπουλος (Τσουλούφης). Προσθέτοντας και τον Γιάννη Βεναρδή (Γενιά του Χάους, Λευκή Συμφωνία και επίσης Deus Εx Machina) στα ντραμς το συγκρότημα σταθεροποίησε τη σύνθεσή του. Οι Αδιέξοδο συμμετείχαν σε πολλά live και συναυλίες αλληλεγγύης σε αρκετά μέρη της Ελλάδας και κυκλοφόρησαν ένα άλμπουμ το 1986 πριν διαλυθούν την ίδια χρονιά. Είχαν παράλληλη πορεία με τους Γενιά του Χάους και αποτέλεσαν τον πυρήνα δημιουργίας των Deus Ex Machina στα 1989.

</doc>
<doc id="49210" url="https://el.wikipedia.org/wiki?curid=49210" title="Ντέιβιντ Γκίλμορ">
Ντέιβιντ Γκίλμορ

Ο Ντέιβιντ Τζον Γκίλμορ (, Κέμπριτζ, 6 Μαρτίου 1946) είναι Βρετανός κιθαρίστας, τραγουδιστής και συνθέτης ο οποίος έγινε γνωστός ως μέλος του συγκροτήματος Pink Floyd, στους οποίους εντάχθηκε στα τέλη του 1967 ως αναπληρωματικός κιθαρίστας του Σιντ Μπάρετ. 
Λίγο αργότερα, όταν ο Μπάρετ εγκατέλειψε την μπάντα λόγω των προβλημάτων που είχε με το LSD, ο Γκίλμορ έγινε ο βασικός κιθαρίστας και βοηθός του Ρότζερ Γουότερς στα φωνητικά. Πολλοί πιστεύουν πως το ταλέντο του ως συνθέτη βοήθησε τους Pink Floyd να γίνουν παγκοσμίως γνωστοί (ιδιαίτερα με το άλμπουμ "Dark Side of the Moon"). Από το 1987 είναι αρχηγός των Pink Floyd, μετά και την αποχώρηση του Ρότζερ Γουότερς.
Έχει συνεργαστεί με πολλούς μεγάλους καλλιτέχνες όπως ο πρώην bandmate του Syd Barrett, την Kate Bush, Grace Jones, Tom Jones, Elton John, B.B. King, Paul McCartney, John Lennon, Sam Brown, Jools Holland, Bob Dylan, Pete Townshend, The Who, Supertramp, Levon Helm, Robbie Robertson, Alan Parsons, καθώς και με διάφορα προσωρινά συγκροτήματα που έδωσαν φιλανθρωπικές συναυλίες. Έχει εκδώσει 3 προσωπικά άλμπουμ και είναι ο ιδιοκτήτης της μεγάλης αξίας Fender Stratocaster με σειριακό αριθμό 0001 (την πρώτη που βγήκε από γραμμή παραγωγής). Τέλος, θεωρείται από τους σημαντικότερους κιθαρίστες του 20ού αιώνα, και έχει γράψει και εκτελέσει ένα από τα καλύτερα ηλεκτρικά σόλο κιθάρας (για πολλούς το καλύτερο ροκ σόλο κιθάρας),εκείνο του Comfortably Numb, τραγουδιού τού συγκροτήματος στο οποίο ήταν βασικό μέλος, των Pink Floyd.
Στο videoclip του για το "Yes, I have ghosts" που κυκλοφόρησε τον Ιούλιο του 2020, παρουσιάζει σε όλο τον κόσμο την ομορφιά του νησιού της Ύδρας.
Δισκογραφία με τους Pink Floyd.
Studio solo albums:

</doc>
<doc id="49211" url="https://el.wikipedia.org/wiki?curid=49211" title="Σίντ Μπάρετ">
Σίντ Μπάρετ



</doc>
<doc id="49212" url="https://el.wikipedia.org/wiki?curid=49212" title="Ρότζερ Γουότερς">
Ρότζερ Γουότερς



</doc>
<doc id="49213" url="https://el.wikipedia.org/wiki?curid=49213" title="Σπίρτο">
Σπίρτο

Το σπίρτο είναι ένα αναλώσιμο αντικείμενο που ανάβει φωτιά κατ' επιθυμία, υπό ελεγχόμενες συνθήκες. Τα σπίρτα πωλούνται σε περίπτερα, υπεραγορές και άλλα καταστήματα, σε πακέτα. Το σπίρτο συνήθως αποτελείται από ένα μικρό ξυλάκι (ή σκληρό χαρτονάκι) του οποίου η μία άκρη είναι καλυμμένη από κάποιο υλικό, η κεφαλή του σπίρτου, το οποίο συνήθως περιλαμβάνει το στοιχείο φώσφορος. Η κεφαλή θα ανάψει από τη θερμότητα που θα προκαλέσει η τριβή της με κάποια κατάλληλη επιφάνεια. 
Υπάρχουν δύο βασικά είδη σπίρτων: τα σπίρτα ασφαλείας, τα οποία ανάβουν μόνο κατόπιν τριβής με ειδικά κατασκευασμένη επιφάνεια, και τα απλά σπίρτα τα οποία ανάβουν κατόπιν τριβής με οποιαδήποτε σκληρή επιφάνεια.
Ιστορία του σύγχρονου σπίρτου.
Κάποιο είδος σπίρτου, το οποίο κατασκευάστηκε από μικρό ξυλάκι από πεύκο και ήταν διαποτισμένο με θείο, κατασκευάστηκε στην Κίνα το 577. 
Το πρώτο σύγχρονο σπίρτο κατασκευάστηκε το 1805 από τον K. Σανσέλ, βοηθό του καθηγητή Λ. Ζ. Τενάρ στο Παρίσι. Η κεφαλή του σπίρτου αποτελείτο από μίγμα από χλωριούχο κάλιο, θείο, ζάχαρη, και ελαστικό. Άναβε με βύθιση της κεφαλής του σπίρτου σε μπουκάλι από αμίαντο που περιείχε θειικό οξύ. Αυτό το είδος σπίρτου είχε υψηλό κόστος κατασκευής και ήταν επικίνδυνο στη χρήση του. Έτσι τα σπίρτα του Σανσέλ δεν έγιναν ποτέ δημοφιλή.
Σπίρτα τριβής.
Το πρώτο σπίρτο τριβής κατασκευάστηκε από τον Βρετανό Τζων Γουόκερ το 1827. Είχαν προηγηθεί οι προσπάθειες του Ρόμπερτ Μπόιλ γύρω στα 1680 με φωσφόρο και θείο, οι οποίες όμως δεν είχαν κανένα αποτέλεσμα. Τα πρώτα σπίρτα είχαν διάφορα προβλήματα: η φλόγα δεν ήταν σταθερή και η αρχική αντίδραση ήταν αρκετά βίαιη· επιπλέον, η μυρωδιά που ανέδιδε το σπίρτο ήταν δυσάρεστη. Παρά τα προβλήματα αυτά, τα νέα σπίρτα συνέβαλαν σημαντικά στην αύξηση του αριθμού καπνιστών.
Το 1831 ο Γάλλος Σαρλ Σωριά πρόσθεσε λευκό φωσφόρο για να αφαιρέσει τη μυρωδιά. Αυτά τα νέα σπίρτα έπρεπε να φυλάσσονται σε αεροστεγώς κλειστά κουτιά, αλλά ήταν δημοφιλή. Δυστυχώς, όσοι ασχολήθηκαν με την κατασκευή τους επηρεάστηκαν από σοβαρές ασθένειες των οστών, ενώ σε κάθε πακέτο υπήρχε αρκετός λευκός φωσφόρος για να σκοτώσει έναν άνθρωπο. Όταν έγιναν γνωστοί οι κίνδυνοι των σπίρτων αυτών, έγινε μεγάλη εκστρατεία για την απαγόρευσή τους.
Αθόρυβα σπίρτα.
Το αθόρυβο σπίρτο κατασκευάστηκε το 1836 από τον Ούγγρο Γιάνος Ιρίνι, ο οποίος ήταν φοιτητής της χημείας. Το 1836 ένα ανεπιτυχές πείραμα του καθηγητή του, του Μάισνερ, έδωσε στον Ιρίνι την ιδέα να αντικαταστήσει το χλωριούχο κάλιο με διοξείδιο του μολύβδου στην κεφαλή του σπίρτου. Ο Ιρίνι εφηύρε το "αθόρυβο" σπίρτο ασφαλείας και πούλησε την πατέντα στον Ίστβαν Ρόμερ, κατασκευαστή σπίρτων. Ο Ρόμερ, πλούσιος Ούγγρος φαρμακοποιός που ζούσε στη Βιέννη, αγόρασε την εφεύρεση και τα δικαιώματα παραγωγής από τον Ιρίνι, ο οποίος ήταν ένας φτωχός φοιτητής, για 60 φιορίνια. Η παραγωγή σπίρτων ξεκίνησε για τα καλά. Ο Ίστβαν Ρόμερ πλούτισε από την εφεύρεση του Ιρίνι, ενώ ο ίδιος ο εφευρέτης πέθανε φτωχός και εγκαταλελειμμένος.
Αντικατάσταση του λευκού φωσφόρου.
Τα πρώτα σπίρτα, συμπεριλαμβανομένου του "αθόρυβου σπίρτου", ήταν επικίνδυνα τόσο για τους χρήστες, όσο και για τους κατασκευαστές τους, λόγω της παρουσίας του λευκού φωσφόρου.
Η αναζήτηση για αντικατάσταση του λευκού φωσφόρου οδήγησε στη δημιουργία του σπίρτου ασφαλείας. Όμως ο όρος αυτός σήμερα προκαλεί κάποια σύγχυση, αφού καλύπτει τόσο τα σύγχρονα σπίρτα ασφαλείας, όσο και τα σύγχρονα σπίρτα που ανάβουν με τριβή οπουδήποτε. Οι δύο αυτοί διαφορετικοί τύποι σπίρτων περιγράφονται πιο κάτω.
Και οι δύο αυτοί οι τύποι είχαν υψηλότερο κόστος κατασκευής σε σχέση με τα σπίρτα με λευκό φωσφόρο και οι καταναλωτές συνέχισαν να αγοράζουν σπίρτα με λευκό φώσφορο. Σιγά σιγά, σε διάφορες χώρες απαγορεύτηκε η χρησιμοποίηση λευκού φωσφόρου στην κατασκευή σπίρτων: στη Φινλανδία το 1872, στη Δανία το 1874, στη Σουηδία το 1879, στην Ελβετία το 1881 και στην Ολλανδία το 1901.
Η "Σύμβαση της Βέρνης" υπογράφηκε στη Βέρνη της Ελβετίας το 1906 για την απαγόρευση της χρησιμοποίησης λευκού φωσφόρου στα σπίρτα. Η κάθε χώρα δεσμευόταν να θεσπίσει σχετικό νόμο. Το Ηνωμένο Βασίλειο πέρασε τον σχετικό νόμο το 1908, απαγορεύοντας τον λευκό φωσφόρο σε σπίρτα μετά τις 31 Δεκεμβρίου 1910. Στις ΗΠΑ δεν θεσπίστηκε απαγορευτικός νόμος, αλλά επιβλήθηκε το 1913 πρόσθετος φόρος σε σπίρτα που περιείχαν λευκό φωσφόρο. Η Ινδία και η Ιαπωνία το απαγόρευσαν το 1919 και η Κίνα το 1925. Τα πρώτα απαλλαγμένα από επικίνδυνα συστατικά σπίρτα ανέγραφαν στο κουτί τους τη φράση "Άνευ θείου και φωσφόρου".
Σπίρτα ασφαλείας.
Το σπίρτο ασφαλείας κατασκευάστηκε το 1844 από τον Σουηδό Γκούταβ Έρικ Πας και βελτιώθηκε μια δεκαετία αργότερα από τον Τζων Έντβαρντ Λούντστρομ.
Η ασφάλειά τους έγκειται στον διαχωρισμό των καύσιμων συστατικών ανάμεσα στην κεφαλή του σπίρτου και μια ειδική επιφάνεια τριβής, και την αντικατάσταση του λευκού φωσφόρου με ερυθρό φώσφορο. Κατά την τριβή η θερμότητα μετατρέπει μέρος του ερυθρού φωσφόρου σε λευκό, το οποίο αναφλέγεται και προκαλεί την καύση της κεφαλής.
Οι Σουηδοί είχαν για πολλά χρόνια ουσιαστικά παγκόσμιο μονοπώλιο στην κατασκευή σπίρτων, με βιομηχανία κυρίως στο Γιόνκοπινγκ. Πούλησαν τη γαλλική πατέντα σπίρτων ασφαλείας στην Κουαζάν πατέρας και υιοί (Coigent père &amp; Fils) στη Λυών, αλλά οι Κουαζάν αμφισβήτησαν την πληρωμή σε γαλλικό δικαστήριο, με το επιχείρημα ότι η εφεύρεση ήταν γνωστή στη Βιέννη προτού την πατεντάρουν οι αδελφοί Λούντστρομ. Οι Βρετανοί κατασκευαστές σπίρτων Μπράιαντ και Μέι (Bryant and May) επισκέφτηκαν το Γιόνκοπινγκ το 1858 σε μια προσπάθεια να εισάγουν προμήθειες σπίρτων ασφαλείας, αλλά δεν το κατάφεραν. Το 1862 λειτούργησαν το δικό τους εργοστάσιο και αγόρασαν τα δικαιώματα της βρετανικής πατέντας σπίρτων ασφαλείας από τους αδελφούς Λούντστρομ.
Τα σπίρτα ασφαλείας χαρακτηρίζονται ως επικίνδυνα αντικείμενα. Η μεταφορά τους σε αεροπλάνο δεν απαγορεύεται, ωστόσο είναι υποχρεωτική η δήλωσή τους ως επικίνδυνα αντικείμενα.

</doc>
<doc id="49214" url="https://el.wikipedia.org/wiki?curid=49214" title="Φρούτο">
Φρούτο



</doc>
<doc id="49217" url="https://el.wikipedia.org/wiki?curid=49217" title="Ντεηβιντ Γκίλμορ">
Ντεηβιντ Γκίλμορ



</doc>
<doc id="49218" url="https://el.wikipedia.org/wiki?curid=49218" title="Λεμόνι">
Λεμόνι

Το λεμόνι είναι ο καρπός του υβριδικού δέντρου (επιστ. Κιτρέα η λεμονέα, Citrus × limon) και ανήκει στην οικογένεια των Ρουτιδών (Rutaceae) (= εσπεριδοειδών (Hesperidaceae)). Ο καρπός αυτός χρησιμοποιείται κυρίως για τον χυμό του Πολύση, παρόλο που χρησιμοποιούνται επίσης το πιο σαρκώδες μέρος του καρπού και ο φλοιός του, ιδιαίτερα στη μαγειρική. Ο χυμός του λεμονιού περιέχει περίπου 5% κιτρικό οξύ, το οποίο δίνει στα λεμόνια τη χαρακτηριστική ξινή τους γεύση και pH από 2 μέχρι 3. Αυτή η οξύτητα καθιστά το λεμόνι φθηνό και εύκολα διαθέσιμο υλικό για χρήση σε εκπαιδευτικά πειράματα χημείας. 
Περιγραφή.
Η λεμονιά μπορεί να μεγαλώσει μέχρι 6 μέτρα σε ύψος (20 πόδια), αλλά συνήθως είναι πιο κοντή. Τα κλαδιά του δέντρου έχουν αγκάθια και σχηματίζουν ανοιχτό στέμμα. Τα φύλλα είναι πράσινα, λαμπερά και έχουν ελλειψοειδές σχήμα. Τα άνθη είναι λευκά εξωτερικά με το εσωτερικό τους να κλίνει προς το μωβ. Στη λεμονιά, τόσο ο καρπός όσο και τα άνθη υπάρχουν ταυτόχρονα. Τα λεμόνια έχουν σχήμα ωοειδές με τις άκρες τους μυτερές. Όταν είναι ώριμα έχουν χρώμα έντονο κίτρινο.
Υπάρχουν διάφορες ποικιλίες λεμονιών, όπως τα Εύρηκα, Λισαβόνας και Μέγερ.
Καλλιέργεια.
Οι λεμονιές φυτρώνουν σε τροπικά και εύκρατα κλίματα και δεν αντέχουν πολύ χαμηλές θερμοκρασίες. Προτιμούν τη θερμοκρασία μεταξύ 15–30 °C (60–85 °F) και χρειάζονται πολλή ηλιοφάνεια. Αναπτύσσονται καλά σε γόνιμο, ξηρό χώμα. Οι λεμονιές χρειάζονται πολύ νερό, αλλά και να στεγνώνουν μεταξύ των ποτισμάτων.
Χώρες που παράγουν πολλά λεμόνια είναι η Ισπανία, η Πορτογαλία, η Ιταλία και άλλες μεσογειακές χώρες, η Αργεντινή, η Ινδία, η Βραζιλία και οι ΗΠΑ. Μπορούν να φυτευτούν ως φυτά κήπου ή και σε γλάστρα αν κλαδεύονται για να παραμείνουν μικρές.
Ιστορία.
Το λεμόνι είναι καλλιεργημένο υβρίδιο που προέρχεται από άγριες ποικιλίες όπως το κίτρο και το μανταρίνι. Είναι άγνωστο πού και πότε έγινε αυτή η διασταύρωση. Ο κίτρος, προφανώς ο καρπός στον οποίο αναφέρεται ο Πλίνιος στη "Φυσική ιστορία" (XII, vii.15) ως το "malum medicum" — τον "ιατρικό καρπό" — είναι, κατά τα φαινόμενα, το πρώτο εσπεριδοειδές που ήταν γνωστό στη Μεσόγειο. Απεικονίσεις εσπεριδοειδών δέντρων υπάρχουν σε ρωμαϊκά μωσαϊκά στη Βόρεια Αφρική, αλλά η πρώτη σαφής περιγραφή του λεμονιού συναντάται στις αρχές του 10ου αιώνα, σε πραγματεία περί γεωργίας του Άραβα Κούστους Αλ-Ρούμι. Περί τα τέλη του 12ου αιώνα, ο Ιμπν Τζαμί, προσωπικός γιατρός του μεγάλου μουσουλμάνου ηγέτη Σαλαντίν, έγραψε πραγματεία περί του λεμονιού. Πιστεύεται ότι οι πρώτες λεμονιές καλλιεργήθηκαν στο οροπέδιο Ντέκαν στην κεντρική Ινδία.
Η ονομασία "λεμόνι" προέρχεται από την περσική λέξη (لیمو "Limu"), η οποία είναι συγγενική με τη σανσκριτική λέξη "nimbuka". Λεμονιές καλλιεργήθηκαν στη Γένοβα στα μέσα του 15ου αιώνα και εμφανίστηκαν στις Αζόρες το 1494. Πρόσφατες έρευνες έχουν επισημάνει λεμόνια στα ερείπια της Πομπηίας. Τα λεμόνια χρησιμοποιήθηκαν παλιά από το Βρετανικό Βασιλικό Ναυτικό για την καταπολέμηση του σκορβούτου, καθώς παρείχαν μεγάλη ποσότητα βιταμίνης C.
Στη μαγειρική.
Τα λεμόνια σερβίρονται συχνά ως λεμονάδα ή ως διακόσμηση σε ποτά όπως το παγωμένο τσάι ή αεριούχα αναψυκτικά, με μια φέτα είτε μέσα στο ποτήρι είτε στηριγμένη στο χείλος. Χρησιμοποιούνται στην παρασκευή του ιταλικού λικέρ "λιμοντσέλο". Ένα κομματάκι λεμόνι προστίθεται επίσης συχνά στο νερό για να δώσει λίγη γεύση.
Ο χυμός λεμονιού χρησιμοποιείται πολύ σε φαγητά με ψάρι. Επιπλέον, χρησιμοποιείται πολύ, μαζί με άλλα υλικά, για μαρινάρισμα κρέατος πριν από το μαγείρεμα.
Μερικοί άνθρωποι τρώνε το λεμόνι ως φρούτο, όμως σε αυτή την περίπτωση πρέπει να καταναλώνεται αμέσως μετά νερό για να ξεπλένονται τα δόντια από το κιτρικό οξύ και τη ζάχαρη, τα οποία μπορούν να προκαλέσουν τερηδόνα και άλλες οδοντικές ασθένειες. Τα λεμόνια γίνονται επίσης μαρμελάδα (εσπεριδοειδών), είτε μόνα τους είτε σε συνδυασμό με πορτοκάλια.
100 χιλιοστόλιτρα λεμονοχυμού περιέχουν περίπου 50 χιλιοστόγραμμα βιταμίνης C και 5 γραμμάρια κιτρικού οξέος.

</doc>
<doc id="49220" url="https://el.wikipedia.org/wiki?curid=49220" title="Του Κουτιού τα Παραμύθια">
Του Κουτιού τα Παραμύθια

Το Του Κουτιού τα Παραμύθια είναι παιδική τηλεοπτική σειρά που μεταδόθηκε τις τηλεοπτικές σεζόν 1987 έως 1988 από την ΕΡΤ. Η ιδέα και το σενάριο της εκπομπής ήταν της Ήβης Σοφιανού, η μουσική της γράφτηκε από το συνθέτη Ηλία Ανδριόπουλο και οι στίχοι από το στιχουργό Μιχάλη Μπουρμπούλη. Η σειρά σημείωσε μεγάλη επιτυχία κατά την πρώτη της προβολή της.
Υπόθεση.
Στην σειρά πρωταγωνιστεί ένα μικρό κορίτσι, η Παρασκευούλα (Παρασκευή Γεωργιάδου), το οποίο είχε κρυμμένο κάτω από το κρεβάτι της ένα μεγάλο κουτί. Μέσα σε αυτό το κουτί υπήρχε ένας μαγικός κόσμος γεμάτος παραμύθια. Μέσα σε αυτό υπάρχουν τέσσερις φιγούρες, ο Ρούχλας (Παύλος Κοντογιαννίδης), ο Φιόγκος (Φαίδων Σοφιανός), ο Σεβαστιανός (Παύλος Χαϊκάλης) και η Μελιά (Ήβη Σοφιανού), οι οποίες εξιστορούνταν ιστορίες από όλη τη γη.
Ηθοποιοί.
Εκτός από τους Παύλο Κοντογιαννίδη, Φαίδωνα Σοφιανό, Παύλο Χαϊκάλη και Ήβη Σοφιανού που χάριζαν τη φωνή τους στις τέσσερεις βασικές φιγούρες, άλλοι γνωστοί ηθοποιοί που συμμετείχαν στου "Κουτιού τα Παραμύθια" ήταν οι Ελένη Δακορώνια, Τάσος Μασμανίδης, Ράνια Ιωαννίδου, Θοδωρής Προκοπίου, Λουκάς Φραγκούλης, Ρένα Καζάκου, Θάνος Παπαδόπουλος, Έφη Παπαθεοδώρου, Κώστας Τριανταφυλλόπουλος, Τζόυς Ευείδη, Τάσος Κωστής, Ρουμπίνη Βασιλακοπούλου, Γιώργος Νέζος, Λεωνίδας Κακούρης και Έφη Οικονόμου.

</doc>
<doc id="49222" url="https://el.wikipedia.org/wiki?curid=49222" title="Τσακωνική γλώσσα">
Τσακωνική γλώσσα



</doc>
<doc id="49225" url="https://el.wikipedia.org/wiki?curid=49225" title="Αικατερίνη Β΄ της Ρωσίας">
Αικατερίνη Β΄ της Ρωσίας

Η Αικατερίνη Β΄ της Ρωσίας, η επονομαζόμενη Μεγάλη ("Γιεκατερίνα ΙΙ Βελίκαγια", ρωσικά: "Екатерина II Великая", 2 Μαΐου 1729 – 17 Νοεμβρίου 1796) ήταν Αυτοκράτειρα της Ρωσίας, γερμανικής καταγωγής. Η πολιτική της συνδέθηκε στενά με την αναγέννηση του ελληνικού βίου λόγω της Συνθήκης του Κιουτσούκ-Καϊναρτζή.
Πρώιμα χρόνια.
Η "Σοφία Φρειδερίκη Αυγούστα" γεννήθηκε στην πόλη Στεττίνο της Πομερανίας (σήμερα Στσέτσιν της Πολωνίας) το 1729. Πατέρας της ήταν ο Χριστιανός Αύγουστος, Πρίγκιπας του Άνχαλτ-Τσερμπστ, που ανήκε στον ηγεμονεύοντα οίκο του Άνχαλτ, στρατηγός της Πρωσίας και κυβερνήτης του Στέττιν. Η μητέρα της Ιωάννα Ελισάβετ του Χόλσταϊν-Γκόττορπ ήταν κόρη του Χριστιανού-Αυγούστου, Πρίγκιπα του Οϊτίν, και θεία του Πέτρου Γ΄. Η εκπαίδευση της Σοφίας ήταν αρκετά καλή, με Γαλλίδα παιδαγωγό και οικιακούς διδασκάλους.
Γάμος με τον Πέτρο Γ΄.
Το 1744, σε ηλικία 15 χρονών, προσκλήθηκε από την Ρωσίδα αυτοκράτειρα Ελισάβετ στην Αγία Πετρούπολη με σκοπό να παντρευτεί τον διάδοχο του ρωσικού θρόνου Πέτρο Φιοντόροβιτς του Χόλσταϊν. Η επιλογή της πριγκίπισσας Σοφίας ως υποψήφιας νύφης του διαδόχου ήταν αποτέλεσμα των διπλωματικών ενεργειών του Αυτοκράτορα Φρειδερίκου Β΄ της Πρωσίας.
Το 1744 η Σοφία φτάνει στη Ρωσία και ξεκινά την εκμάθηση της ρωσικής γλώσσας με τέτοιο ζήλο που τα βράδια μένει ξύπνια για να διαβάζει τα μαθήματα της. Ενσωματώνεται σχετικά γρήγορα στη κοινωνία της ρωσικής αριστοκρατίας.
Στις 28 Ιουνίου 1744 βαπτίζεται Χριστιανή Ορθόδοξη και της δίνεται το όνομα "Αικατερίνη Αλεξέγιεβνα", παρόλο που ο πατέρας της, φανατικός Λουθηρανός, αντιτάσσεται σθεναρά στην απόφαση της να αλλάξει δόγμα. 
Στις 21 Αυγούστου παντρεύεται το Μέγα Δούκα Πέτρο Γ΄. Ο γάμος της σταδιακά αποδείχτηκε ανεπιτυχής, αφού ο διάδοχος του θρόνου Πέτρος ασχολούνταν μόνο με το κυνήγι και παραμελούσε την αυτοκράτειρα. Το χάσμα ανάμεσα τους ήταν τόσο μεγάλο που επί 9 χρόνια δεν είχαν σεξουαλικές σχέσεις. Για εννιά χρόνια η Αικατερίνη ήταν υποχρεωμένη να παραμένει κλεισμένη στα ανάκτορα ενώ δεν της επιτρεπόταν η αλληλογραφία με τους συγγενείς της. Αναγκάστηκε λοιπόν, προκειμένου να βρει μια συντροφιά, να καταφύγει στην ανάγνωση βιβλίων. Ιδιαίτερα επηρεάστηκε από τον Βολταίρο και τις ιδέες του περί του Διαφωτισμού. Το 1754 η Αικατερίνη έμεινε έγκυος και γέννησε έναν γιο, τον Παύλο. Βέβαια οι φήμες οργίαζαν σχετικά με την πατρότητα του παιδιού αφού κανείς δεν πίστευε ότι πατέρας του παιδιού ήταν ο Πέτρος. 
Με τον καιρό η Πριγκίπισσα Αικατερίνη άρχισε να δικτυώνεται στο παλάτι και να συνάπτει φιλικές σχέσεις με αυλικούς και υπουργούς όπως ο καγκελάριος . Μαζί με τον Καγκελάριο οργάνωσαν αυλική συνωμοσία, η οποία απέτυχε το 1758 και είχε ως αποτέλεσμα να χάσει τη θέση του ο Καγκελάριος Μπεστούζεφ-Ρυούμιν ενώ η Αικατερίνη μόλις που κατάφερε να γλιτώσει τη δυσμένεια.
Η άνοδος στο θρόνο.
Μετά το θάνατο της Αυτοκράτειρας Ελισάβετ στις 5 Ιανουαρίου του 1762 τη διαδέχτηκε ο ανεψιός της Πέτρος Γ΄. Η Αικατερίνη είχε οργανώσει γύρω της έναν κύκλο αυλικών και στρατιωτικών που ήταν έτοιμοι να την υποστηρίξουν σε οποιαδήποτε κίνηση της. Σημαντικό ρόλο στην επίτευξη του στόχου της, δηλαδή στην άνοδο της στο θρόνο, διαδραμάτισε ο εραστής της, αξιωματικός του ιππικού, Γκριγκόρι Ορλώφ, αλλά και οι λανθασμένες κινήσεις του Πέτρου Γ΄, ο οποίος δεν δίστασε να παραιτηθεί από τις κατακτήσεις που είχε πετύχει σε βάρος της Πρωσίας στον Επταετή πόλεμο, να ασπαστεί τον Λουθηρανισμό και να δεχτεί Πρώσους αξιωματούχους στο ρωσικό στρατό. Οι κινήσεις αυτές επέδρασαν καταλυτικά στην άνοδο της Αικατερίνης στο θρόνο αφού μια μεγάλη μερίδα αριστοκρατών και στρατιωτικών δυσαρεστημένοι από τον Πέτρο Γ΄ προσχώρησαν στο κίνημα της Αικατερίνης.
Στις 28 Ιουνίου 1762 με τη βοήθεια της φρουράς ανέβηκε στο θρόνο και φυλάκισε τον άντρα της, τον Πέτρο Γ΄. Λίγες μέρες αργότερα ο Πέτρος Γ΄ δολοφονείται με στραγγαλισμό κάτω από αδιευκρίνιστες συνθήκες στην Κροστάνδη και εκείνη ανακηρύσσεται "Αικατερίνη Β', Αυτοκράτειρα πασών των Ρωσιών".
Η Ρωσία την εποχή της Αικατερίνης Β΄.
Η Αικατερίνη Β΄ στα απομνημονεύματα της αναφέρει:
""Όταν ανέλαβα την εξουσία, η Ρωσική Αυτοκρατορία βρισκόταν σε δεινή οικονομική κατάσταση λόγω Επταετούς Πολέμου. Τα οικονομικά αποθέματα είχαν εξαντληθεί. Ο στρατός δεν πληρωνόταν επί 3 μήνες. Το εμπόριο ήταν σε παρακμή, καθώς πολλοί κλάδοι του έγιναν μονοπωλιακοί. Ο στρατός είχε βυθιστεί στα χρέη."
Υπάρχουν όμως ιστορικοί που αμφισβητούν την κατάσταση αυτή υποστηρίζοντας πως ακόμα και μετά τον Επταετή πόλεμο η Αυτοκρατορία βρισκόταν σε καλή οικονομική κατάσταση και το έλλειμμα ήταν μόλις 1 εκατομμύριο ρούβλια ή 8 % από το σύνολο εσόδων. Υποστηρίζουν πως η ίδια η αυτοκράτειρα συνέβαλε στη δημιουργία αυτού του ελλείμματος, ξοδεύοντας τα χρήματα από το δημόσιο ταμείο για δώρα στους υποστηρικτές του κινήματος της που ανέτρεψε τον Πέτρο Γ΄.
Έβαλε στόχο να αντιμετωπίσει τα προβλήματα της Αυτοκρατορίας, αναφέροντας ότι: 
Η εσωτερική πολιτική της δεν διέφερε και πολύ από αυτή των προκατόχων της. Στη μέση της βασιλείας της πραγματοποίησε διοικητική μεταρρύθμιση, την εδαφική διαίρεση της χώρας, και τη μεταρρύθμιση του δικαστικού συστήματος. Το έδαφος του ρωσικού κράτους αυξήθηκε σημαντικά με την προσθήκη της νότιων εδαφών - της Κριμαίας, της Μαύρης Θάλασσας και του ανατολικού τμήματος της Πολωνό-Λιθουανικής Κοινοπολιτείας. Ο πληθυσμός αυξήθηκε από 23,2 εκατομμύρια (1763) σε 37.400.000 (1796) κατοίκους. Έτσι η Ρωσία έγινε η μεγαλύτερη χώρα στην Ευρώπη (αντιπροσώπευε το 20% του ευρωπαϊκού πληθυσμού). Η Αικατερίνη Β΄, καθιέρωσε 29 νέες επαρχίες και είχε δημιουργήσει περίπου 144 νέες πόλεις. 
Η αύξηση του πληθυσμού ήταν σε μεγάλο βαθμό αποτέλεσμα της ενσωμάτωσης στη Ρωσική Αυτοκρατορία άλλων πολιτειών (με πληθυσμό περίπου 7 εκατομμύρια άτομα), κατά κανόνα χωρίς την επιθυμία του τοπικού πληθυσμού, κάτι που οδήγησε στην εμφάνιση τριών ζητημάτων, του "πολωνικού", "ουκρανικού" και του "εβραϊκού".
Η ρωσική οικονομία συνέχισε να παραμένει αγροτική. Συνολικά, στο τέλος του 18ου αιώνα υπήρχαν 1.200 μεγάλες επιχειρήσεις (το 1767 υπήρχαν μόνο 663). Σημαντικά αυξήθηκε η εξαγωγή των ρωσικών προϊόντων σε άλλες ευρωπαϊκές χώρες, από τα νέα λιμάνια της Μαύρης Θάλασσας. Ωστόσο, στη δομή των εξαγωγών δεν υπήρχαν αρκετά έτοιμα προϊόντα, πρώτες ύλες και ημικατεργασμένα προϊόντα. Ενώ στη Δύση το δεύτερο εξάμηνο του 18ου αιώνα έλαβε χώρα η βιομηχανική επανάσταση, η ρωσική βιομηχανία παράμενε «πατριαρχική» και αγροτική. Τέλος, το 1770-1780 ξέσπασε οξεία κοινωνική κρίση, με επακόλουθη την οικονομική κρίση.
Η εξωτερική πολιτική της Αικατερίνης Β΄.
Η εξωτερική πολιτική της Αικατερίνης Β΄ είχε ως στόχο την ενίσχυση του ρόλου της Ρωσίας στον κόσμο και την επέκταση της επικράτειάς της. Το σύνθημα της διπλωματίας της ήταν το εξής: «θ"α πρέπει να είμαστε φίλοι με όλες τις δυνάμεις, για να διατηρήσουμε πάντοτε τη δυνατότητα να σταθούμε στο πλευρό του ασθενέστερου...να αφήσουμε ανοιχτά τα χέρια...και να μην σερνόμαστε από την ουρά κανενός"». Ωστόσο, αυτό το σύνθημα παραμελήθηκε πολλές φόρες.
Επέκταση των συνόρων της Ρωσικής Αυτοκρατορίας.
Νέα εδαφική επέκταση αρχίζει με την Αικατερίνη Β΄. Μετά το πρώτο Ρώσο-τουρκικό πόλεμο το 1774, η Ρωσία αποκτά σημαντικά εδάφη στις εκβολές του ποταμού Δνείπερου, Ντον και στα στενά του Κερτς. Το 1783, ενώνει την Μπάλτα, Κριμαία και την Κουμπάν. Ο δεύτερος Ρώσο-τουρκικός πόλεμος τερματίζεται με την απόκτηση της παράκτιας λωρίδας μεταξύ του Μπουγκ και του Δνείστερου (1792). Με όλες αυτές τις κατακτήσεις, η Ρωσία έχει πλέον σταθερή πρόσβαση στη Μαύρη Θάλασσα. Την ίδια στιγμή, οι Πολωνοί παραχωρούν στη Ρωσία τα δυτικά της εδάφη. Έτσι το 1773 η Ρωσία αποκτά ένα μέρος της Λευκορωσίας, το δεύτερο διαμέρισμα της Πολωνίας (1793), τις επαρχίες της Λιθουανίας. Το 1795 αποκτά το Δουκάτο της Κουρλάνδης.
Οι σχέσεις με τη Γεωργία- Συνθήκη του Γεωργίου.
Επί της βασιλείας του Ηρακλή Β΄ το ενωμένο βασίλειο της Γεωργίας και το Καχέτι (1762-1798) ενισχύθηκε και αύξησε την επιρροής του στον Καύκασο. Ο κίνδυνος όμως εισβολής και κατάληψης της Γεωργίας είναι ορατός. Για το λόγο αυτό ο Βασιλιάς της Γεωργίας, ο Ηρακλής Β΄, ζητά από τη Ρωσική Αυτοκρατορία την προστασία από την Περσία και την Οθωμανική Αυτοκρατορία. Η Αικατερίνη Β΄, που βρισκόταν σε πόλεμο με την Υψηλή Πύλη, από τη μία πλευρά, ενδιαφέρθηκε για το σύμμαχο, όμως ήταν απρόθυμη να στείλει πολλά στρατεύματα στη Γεωργία. Τελικά τα έτη 1769-1772 ένα μικρο τμήμα ρωσικού στρατού υπό τη διοίκηση του στρατηγού Τοτλεμπέν πολέμησαν εναντίον της Οθωμανικής Αυτοκρατορίας στο πλευρό της Γεωργίας. Το 1783, η Ρωσική Αυτοκρατορία και η Γεωργία υπέγραψαν τη συνθήκη για την ίδρυση του Ρωσικού προτεκτοράτου στο Βασίλειο της Γεωργίας και του Καχέτι με αντάλλαγμα τη στρατιωτική προστασία.
Το Ελληνικό σχέδιο.
"Βλέπε και Ελληνικό Σχέδιο"
Ένα από τα φιλόδοξα σχέδια της Αικατερίνης Β΄ στην εξωτερική πολιτική ήταν το λεγόμενο "Ελληνικό Σχέδιο", τα κοινά σχέδια της Ρωσίας και της Αυστρίας για το διαμελισμό της Οθωμανικής Αυτοκρατορίας, την εκδίωξη των Οθωμανών από την Ευρώπη, την αναβίωση της Βυζαντινής Αυτοκρατορίας και η διακήρυξη του εγγονού της Αικατερίνης Β΄ ως αυτοκράτορα, του Μέγα Δούκα Κωνσταντίνου Πάβλοβιτς. Σύμφωνα με ένα από τα σενάρια του σχεδίου, στις περιοχές της Βεσσαραβίας, της Μολδαβίας και της Βλαχίας δημιουργείται το κράτος "Ντάκια" (η αρχαία Δακία), και το δυτικό τμήμα της Βαλκανικής Χερσονήσου παραχωρείται στην Αυστρία. Το Ελληνικό σχέδιο, το σχέδιο αναδημιουργίας του Ελληνικού κράτους παρουσιάστηκε μετά από το Ανατολικό Ζήτημα και τα Ορλωφικά. Το σχέδιο αναπτύχθηκε στις αρχές της δεκαετίας του 1780, αλλά δεν υλοποιήθηκε λόγω των αντιφάσεων μεταξύ των συμμάχων και την ανακατάληψη των μεγάλων Οθωμανικών εδαφών από την ίδια τη Ρωσία χωρίς τη βοήθεια των συμμάχων της. 
Η ιδέα αναδημιουργίας της Βυζαντινής Αυτοκρατορίας πάνω στα ερείπια της Οθωμανικής Αυτοκρατορίας έγειρε όμως σοβαρές ανησυχίες κάποιων ξένων δυνάμεων, συμπεριλαμβανομένης της Γαλλίας, η οποία έχει συνάψει Γάλλο-οθωμανική συμμαχία, και της Αγγλίας, που φοβόταν παραβίαση της «"ισορροπίας των δυνάμεων"» στην Ευρώπη και την καθιέρωση της ρωσικής ηγεμονίας στην Ανατολική Μεσόγειο. Τα χριστιανικά κράτη της Δυτικής Ευρώπης, που υποστήριζαν την ύπαρξη της μεγαλύτερης ισλαμικής δύναμης, καταπίεζαν τους Χριστιανούς στα Βαλκάνια, με αποτέλεσμα να δημιουργηθεί το ονομαζόμενο «"Ανατολικό Ζήτημα"». Μετά την ανασύσταση του ανεξάρτητου Ελληνικού Κράτους το "Ελληνικό σχέδιο" πήρε τη μορφή της "Μεγάλης ιδέας"".
Προσωπική ζωή και θάνατος.
Η Αικατερίνη Β΄ ήταν μελαχρινή, μέσου ύψους. Συνδύασε την υψηλή νοημοσύνη, την εκπαίδευση και την πολιτική ικανότητα. Η Αικατερίνη Β΄ είχε πολλούς εραστές, των οποίων ο αριθμός έφθανε στα 23 άτομα. Οι πιο διάσημοι από αυτούς ήταν ο , ο Γκριγκόρι Ορλόφ, ο υπολοχαγός Βασίλτσικοφ και ο με τον οποίον σύμφωνα με κάποιες πληροφορίες, παντρεύτηκε κρυφά. 
Τέκνα.
Επίσης, φημολογούμενα παιδιά της ήταν:
Η Μεγάλη Αικατερίνη πέθανε στις (6) 17 Νοεμβρίου 1796 από εγκεφαλική αιμορραγία ("The Story of Civilization," Will and Ariel Durant).

</doc>
<doc id="49226" url="https://el.wikipedia.org/wiki?curid=49226" title="Γενετικοί Αλγόριθμοι">
Γενετικοί Αλγόριθμοι

Οι Γενετικοί αλγόριθμοι ανήκουν στο κλάδο της επιστήμης υπολογιστών και αποτελούν μια μέθοδο αναζήτησης βέλτιστων λύσεων σε συστήματα που μπορούν να περιγραφούν ως μαθηματικό πρόβλημα. Είναι χρήσιμοι σε προβλήματα που περιέχουν πολλές παραμέτρους/διαστάσεις και δεν υπάρχει αναλυτική μέθοδος που να μπορεί να βρει το βέλτιστο συνδυασμό τιμών για τις μεταβλητές ώστε το υπό εξέταση σύστημα να αντιδρά με όσο το δυνατόν με το επιθυμητό τρόπο.
Ο τρόπος λειτουργίας των Γενετικών Αλγορίθμων είναι εμπνευσμένος από τη βιολογία. Χρησιμοποιεί την ιδέα της εξέλιξης μέσω γενετικής μετάλλαξης, φυσικής επιλογής και διασταύρωσης. Οι Γενετικοί Αλγόριθμοι είναι αρκετά απλοί στην υλοποίησή τους. Οι τιμές για τις παραμέτρους του συστήματος πρέπει να κωδικοποιούνται με τρόπο ώστε να αναπαρασταθούν από μια μεταβλητή που περιέχει σειρά χαρακτήρων ή δυαδικών ψηφίων (0/1). Αυτή η μεταβλητή μιμείται το γενετικό κώδικα που υπάρχει στους ζωντανούς οργανισμούς. Αρχικά, ο Γενετικός Αλγόριθμος παράγει πολλαπλά αντίγραφα της μεταβλητής/γεννητικού κώδικα, συνήθως με τυχαίες τιμές, δημιουργώντας ένα πληθυσμό λύσεων. Κάθε λύση (τιμές για τις παραμέτρους του συστήματος) δοκιμάζεται για το πόσο κοντά φέρνει την αντίδραση του συστήματος στην επιθυμητή, μέσω μιας συνάρτησης που δίνει το μέτρο ικανότητας της λύσης και η οποία ονομάζεται συνάρτηση ικανότητας (Σ.Ι).
Οι λύσεις που βρίσκονται πιο κοντά στην επιθυμητή, σε σχέση με τις άλλες, σύμφωνα με το μέτρο που μας δίνει η Σ.Ι, αναπαράγονται στην επόμενη γενιά λύσεων και λαμβάνουν μια τυχαία μετάλλαξη. Επαναλαμβάνοντας αυτή τη διαδικασία για αρκετές γενιές, οι τυχαίες μεταλλάξεις σε συνδυασμό με την επιβίωση και αναπαραγωγή των γονιδίων/λύσεων που πλησιάζουν καλύτερα το επιθυμητό αποτέλεσμα θα παράγουν ένα γονίδιο/λύση που θα περιέχει τις τιμές για τις παραμέτρους που ικανοποιούν όσο καλύτερα γίνεται την Σ.Ι.
Υπάρχουν διάφορες εκδοχές της παραπάνω διαδικασίας για τους Γ.Α από τις οποίες κάποιες περιλαμβάνουν και τη διασταύρωση (ζευγάρωμα) γονιδίων/λύσεων ώστε ο αλγόριθμος να φτάσει στο αποτέλεσμα πιο γρήγορα.
Καθώς υπάρχει το στοχαστικό (τυχαίο) συστατικό της μετάλλαξης και ζευγαρώματος, κάθε εκτέλεση του Γ.Α μπορεί να συγκλίνει σε διαφορετική λύση και σε διαφορετικό χρόνο. Η απόδοση του Γ.Α εξαρτάται επί το πλείστον από την συνάρτηση ικανότητας και συγκεκριμένα από το κατά πόσο το μέτρο της περιγράφει την βέλτιστη λύση.
Οι γενετικοί αλγόριθμοι είναι ένα πεπερασμένο σύνολο οδηγιών για την εκπλήρωση ενός έργου, το οποίο δεδομένης μιας αρχικής κατάστασης θα οδηγήσει σε μια αναγνωρίσιμη τελική κατάσταση, 
και το οποίο προσπαθεί να μιμηθεί την διαδικασία της βιολογικής εξέλιξης. 
Οι γενετικοί αλγόριθμοι προσπαθούν να βρουν τη λύση ενός προβλήματος με το να προσομοιώνουν την εξέλιξη ενός πληθυσμού «λύσεων» του προβλήματος. 
Είναι μια τεχνική προγραμματισμού που εισήγαγε στα τέλη της δεκαετίας του 1960 ο Τζον Χόλαντ, ερευνητής του Ινστιτούτου της Σάντα Φε (ΗΠΑ). 
Οι γενετικοί αλγόριθμοι είναι μια από τις βάσεις των Προγραμμάτων Τεχνητής Ζωής. Συγκεκριμένα, επιχειρεί να αναπαράγει στους υπολογιστές τους μηχανισμούς της βιολογικής εξέλιξης με τον ίδιο τρόπο που η τεχνητή νοημοσύνη επιχειρεί να αναπαραστήσει και να μιμηθεί τις διαδικασίες της γνώσης. 
Τα προγράμματα εξελίσσονται μέχρι να φτάσουν, μέσω μεταλλάξεων, διασταυρώσεων και φυσικής επιλογής, σε μια αποτελεσματική φόρμουλα η οποία θα εκτελεί με τον καλύτερο δυνατό τρόπο μια συγκεκριμένη εργασία.
Πως Λειτουργεί.
Ο τρόπος λειτουργίας των Γενετικών Αλγορίθμων είναι εμπνευσμένος από την βιολογία. Χρησιμοποιεί την ιδέα της εξέλιξης μέσω γενετικής μετάλλαξης, φυσικής επιλογής και διασταύρωσης.
Οι Γενετικοί Αλγόριθμοι διατηρούν έναν πληθυσμό πιθανών λύσεων, του προβλήματος που μας ενδιαφέρει, πάνω στον οποίο δουλεύουν, σε αντίθεση με άλλες μεθόδους αναζήτησης που επεξεργάζονται ένα μόνο σημείο του διαστήματος αναζήτησης. Έτσι ένας Γενετικός Αλγόριθμος πραγματοποιεί αναζήτηση σε πολλές κατευθύνσεις και υποστηρίζει καταγραφή και ανταλλαγή πληροφοριών μεταξύ αυτών των κατευθύνσεων. Ο πληθυσμός υφίσταται μια προσομοιωμένη γενετική εξέλιξη χρησιμοποιώντας διάφορους γενετικούς τελεστές όπως η επιλογή, η διασταύρωση και η μετάλλαξη. 
Στην πράξη ο αλγόριθμος ξεκινά μ' ένα σύνολο λύσεων - ονομάζονται γονιδιώματα, δανειζόμενες το όνομά τους από τη βιολογία- οι οποίες συνιστούν τον "πληθυσμό". Κατόπιν ζητείται από τον υπολογιστή να δημιουργήσει μια σειρά τυχαίων ανασυνδυασμών και μεταλλάξεων των "γονιδιωμάτων". 
Οι πιο ικανές λύσεις για ένα συγκεκριμένο πρόβλημα συνεχίζουν να εξελίσσονται και ανασυνδυάζονται τυχαία, μέχρις ότου "επιβιώσουν" οι καλύτερες. Συνήθως, όσο περισσότερες γενιές περνούν τόσο καλύτερες λύσεις βρίσκονται, μπορεί όμως ο αλγόριθμος να βρεθεί σε σημείο του πεδίου των λύσεων από όπου και δεν μπορεί να προχωρήσει λόγο του ότι βρίσκεται σε τοπικό μέγιστο. Για το λόγο αυτό έχουν υπάρχουν διαφορετικές εκδοχές του αλγόριθμου ανάλογα με τη μορφή του προβλήματος.
Τρόπος Υλοποίησης του Αλγορίθμου.
Οι Γενετικοί Αλγόριθμοι είναι αρκετά απλοί στην υλοποίησή τους. Οι τιμές για τις παραμέτρους του συστήματος πρέπει να κωδικοποιούνται με τρόπο ώστε να αναπαρασταθούν από μια μεταβλητή που περιέχει σειρά χαρακτήρων ή δυαδικών ψηφίων (0/1). Αυτή η μεταβλητή μιμείται το γενετικό κώδικα (γονιδίωμα) που υπάρχει στους ζωντανούς οργανισμούς. 
Αρχικά, ο Γενετικός Αλγόριθμος παράγει πολλαπλά αντίγραφα της μεταβλητής/γενετικού κώδικα, συνήθως με τυχαίες τιμές, δημιουργώντας ένα πληθυσμό λύσεων. Κάθε λύση (τιμές για τις παραμέτρους του συστήματος) δοκιμάζεται για το πόσο κοντά φέρνει την αντίδραση του συστήματος στην επιθυμητή, μέσω μιας συνάρτησης που δίνει το μέτρο ικανότητας της λύσης και η οποία ονομάζεται συνάρτηση ικανότητας (Σ.Ι).
Οι λύσεις που βρίσκονται πιο κοντά στην επιθυμητή, σε σχέση με τις άλλες, σύμφωνα με το μέτρο που μας δίνει η Σ.Ι, αναπαράγονται στην επόμενη γενιά λύσεων και λαμβάνουν μια τυχαία μετάλλαξη. Επαναλαμβάνοντας αυτή τη διαδικασία για αρκετές γενιές, οι τυχαίες μεταλλάξεις σε συνδυασμό με την επιβίωση και αναπαραγωγή των γονιδιωμάτων/λύσεων που πλησιάζουν καλύτερα το επιθυμητό αποτέλεσμα θα παράγουν ένα γονίδιο/λύση που θα περιέχει τις τιμές για τις παραμέτρους που ικανοποιούν όσο καλύτερα γίνεται την Σ.Ι.
Εκδοχές Αλγορίθμου.
Υπάρχουν διάφορες εκδοχές της παραπάνω διαδικασίας για τους Γ.Α από τις οποίες κάποιες περιλαμβάνουν και τη διασταύρωση (ζευγάρωμα) γονιδίων/λύσεων ώστε ο αλγόριθμος να φτάσει στο αποτέλεσμα πιο γρήγορα. Καθώς υπάρχει το στοχαστικό (τυχαίο) συστατικό της μετάλλαξης και ζευγαρώματος, κάθε εκτέλεση του Γ.Α μπορεί να συγκλίνει σε διαφορετική λύση και σε διαφορετικό χρόνο. Η απόδοση του Γ.Α εξαρτάται επί το πλείστον από την συνάρτηση ικανότητας και συγκεκριμένα από το κατά πόσο το μέτρο της περιγράφει την βέλτιστη λύση.
Χαρακτηριστικά.
Οι γενετικοί αλγόριθμοι δεν επιλύουν το πρόβλημα με αναλυτικό/μαθηματικό τρόπο αλλά με βιολογικό. Συνεπώς έχουν μεγαλύτερη ενδογενή ευελιξία και ελευθερία να επιλέγουν μια επιθυμητή βέλτιστη λύση σύμφωνα με τις προδιαγραφές του προβλήματος. 
Ουσιαστικά οι γενετικό αλγόριθμοι είναι αλγόριθμοι αναζήτησης (heuristics) που προσπαθούν να αναζητήσουν την λύση του προβλήματος που τους αναθέτουμε. 
Παράδειγμα.
Έστω ότι έχουμε μια διεργασία Ε η οποία εξαρτάται από τις μεταβλητές x' ,x,x,x'. 
Η διεργασία Ε παράγει ένα προϊόν Α. 
Ποιες είναι οι τιμές των x',x,x,x' ώστε το κόστος του Α να είναι το μικρότερο δυνατό; 
Για να λύσει αυτό το πρόβλημα ο γενετικός αλγόριθμος, δημιουργεί κάποιες αρχικές τυχαίες λύσεις του προβλήματος. Δηλαδή, δημιουργεί ένα πληθυσμό χρωμοσωμάτων όπου το κάθε χρωμόσωμα αντιστοιχεί σε κάποιες τιμές των x. 
Για την εκτίμηση της καταλληλότητας του χρωμοσώματος αυτού, υπάρχει μια συνάρτηση καταλληλότητας (fitness function) η οποία και κρίνει το κατά πόσο είναι κατάλληλο το κάθε χρωμόσωμα. Κάθε χρωμόσωμα κρίνεται για την καταλληλότητά του, και στη συνέχεια επιλέγονται τα καλύτερα χρωμοσώματα. Αυτά «αναπαράγονται» χρησιμοποιώντας ορισμένους γενετικούς τελεστές, και παράγουν την επόμενη γενιά χρωμοσωμάτων. Μετά από πολλές γενιές, ο πληθυσμός θα έχει χρωμοσώματα τα οποία είναι αρκετά κατάλληλα για το πρόβλημα, οπότε μπορούμε να λάβουμε τα κατάλληλα x για την λύση του προβλήματος. 
Εφαρμογές.
Οι πιθανές εφαρμογές είναι πολλές: 
Περιορισμοί.
Οι Γενετικοί Αλγόριθμοι έχουν κάποιους περιορισμούς σε σύγκριση με εναλλακτικούς αλγόριθμους βελτιστοποίησης.
Παραλλαγές.
Χρωμοσωμική Αναπαράσταση.
Ο απλούστερος αλγόριθμος αντιπροσωπεύει κάθε χρωμόσωμα ως bit string. Τυπικά, τα αριθμητικά μπορεί να αντιπροσωπεύονται από ακέραιους αριθμούς, και αν είναι δυνατόν μπορεί να χρησιμοποιηεί floating point αναπαράσταση. Η αναπαράσταση floating point είναι φυσιολογική στις στρατηγικές εξέλιξης και τον εξελικτικό προγραμματισμό. Η έννοια των πραγματικής αξίας (real-valued) έχει προσφερθεί, αλλά είναι πραγματικά εσφαλμένη, επειδή δεν αντιπροσωπεύει πραγματικά τη θεωρία οικοδομικό τετράγωνο που προτάθηκε από τον στη δεκαετία του 1970. Ο βασικός αλγόριθμος εκτελεί διασταύρωσεις και μεταλλάξεις σε επίπεδο bit. Άλλες παραλλαγές αντιμετωπίζουν το χρωμόσωμα ως μια λίστα των αριθμών που είναι δείκτες σε έναν πίνακα της διδασκαλίας, οι κόμβοι σε μια συνδεδεμένη λίστα, hashes, αντικείμενα, ή οποιαδήποτε άλλη δομή δεδομένων μπορεί να φανταστεί κανείς. Διασταύρωσης και μετάλλαξης εκτελούνται έτσι ώστε να σέβεται τα όρια στοιχείο δεδομένων.
Ελιτισμός.
Μια πρακτική παραλλαγή της γενικής διαδικασίας της κατασκευής ενός νέου πληθυσμού είναι να επιτρέψει στον καλύτερο οργανισμό (-ούς) από τη σημερινή γενιά να μεταφέρθει στο επόμενο, αναλλοίωτος. Η στρατηγική αυτή είναι γνωστή ως ελιτιστική επιλογή και εγγυάται ότι η ποιότητα που λαμβάνεται από τον γενετικό αλγόρυθμο, δεν θα μειωθεί από τη μια γενιά στην επόμενη.
Παράλληλες Υλοποιήσεις.
Παράλληλες υλοποιήσεις των γενετικών αλγορίθμων έρχονται σε δύο γεύσεις. Χονδροειδούς παράλληλοι γενετικών αλγορίθμων προσομειώνουν πληθυσμούς σε κάθε ένα από τους κόμβους του υπολογιστή και τη μετανάστευση των ατόμων μεταξύ των κόμβων. Λεπτόειδούς παράλληλοι γενετικοί αλγόριθμοι υποθέτουν ότι είναι ένα άτομο σε κάθε κόμβο του επεξεργαστή που αλληλεπιδρά με τα γειτονικά άτομα για την επιλογή και την αναπαραγωγή.
Ιστορία.
Το 1950, ο Άλαν Τούρινγκ πρότεινε τη "μηχανική μάθηση", η οποία θα ήταν παράλληλη με τις αρχές της εξέλιξης. Η υπολογιστική προσομοίωση της εξέλιξης που ξεκίνησε ήδη από το 1954 με το έργο του Nils Aall Barricelli, ο οποίος χρησιμοποιούσε τον υπολογιστή στο Ινστιτούτο Προηγμένων Σπουδών στο Πανεπιστήμιο Πρίνστον του Νιου Τζέρσεϊ. Η δημοσίευση του το 1954 δεν είχε ευρέως παρατηρηθεί. 
Ξεκινώντας το 1957, ο Αυστραλός γενετιστής Άλεξ Φρέιζερ (Alex Fraser) δημοσίευσε μια σειρά εγγράφων για την προσομοίωση της τεχνητής επιλογής των οργανισμών με πολλαπλές θέσεις που ελέγχουν ένα μετρήσιμο χαρακτηριστικό. Από αυτές τις αρχές, η προσομοίωση της εξέλιξης από τους βιολόγους έγινε περισσότερο σύνηθες φαινόμενο στις αρχές της δεκαετίας του 1960, και οι μέθοδοι περιγράφονται σε βιβλία από τον Fraser,τον Burnell (1970) και τον Crosby (1973).
Οι προσομοιώσεις του Φρέιζερ περιλαμβάνονται σε όλα τα ουσιώδη στοιχεία των σύγχρονων γενετικών αλγορίθμων. Επιπλέον, ο Hans-Joachim Bremermann δημοσίευσε μια σειρά εγγράφων το 1960, που ενέκρινε επίσης έναν πλήθος λύσεων στα προβλήματα βελτιστοποίησης, που υποβάλλονται σε ανασυνδυασμό, μετάλλαξη και επιλογή. Η έρευνα του Bremermann περιελάμβανε επίσης τα στοιχεία των σύγχρονων γενετικών αλγορίθμων. Άλλες αξιοσημείωτοι πρωτοπόροι είναι οι Richard Friedberg, George Friedman, και Michael Conrad. Πολλές αρχικές εργασίες ανατυπώθηκαν από τον Fogel (1998). Παρά το γεγονός ότι ο Barricelli, στην εργασία που αναφέρθηκε το 1963, είχε προσομοιώσει την εξέλιξη της ικανότητας να παίξει ένα απλό παιχνίδι, η τεχνητή εξέλιξη έγινε ευρέως αναγνωρισμένη μέθοδος βελτιστοποίησης, ως αποτέλεσμα των εργασιών του Ingo Rechenberg και του Hans-Paul Schwefel στη δεκαετία του 1960 και στις αρχές της δεκαετίας του 1970. Η ομάδα του Rechenberg ήταν σε θέση να επιλύει πολύπλοκα προβλήματα μηχανικής μέσω στρατηγικών εξέλιξης. Μια άλλη προσέγγιση ήταν η εξελικτική τεχνική προγραμματισμού του Lawrence J. Fogel, η οποία προτάθηκε για τη δημιουργία τεχνητής νοημοσύνης.
Ο εξελικτικός προγραμματισμός χρησιμοποιεί αρχικά μηχανές πεπερασμένων καταστάσεων για την πρόβλεψη του περιβάλλοντος και χρησιμοποιεί διακυμάνσεις και επιλογές για τη βελτιστοποίηση των προβλέψεων. Οι γενετικοί αλγόριθμοι έγιναν δημοφιλής μέσα από το έργο του John Holland στις αρχές του 1970, και ιδίως μέσω του βιβλίου του "Adaptation in Natural and Artificial Systems" (1975). Το έργο του ξεκίνησε με τις σπουδές της κυτταρικά αυτόματα, που διενεργήθηκε από την Ολλανδία και από μαθητές της στο Πανεπιστήμιο του Μίσιγκαν. Η Ολλανδία εισήγαγε ένα τυποποιημένο πλαίσιο για την πρόβλεψη της ποιότητας της επόμενης γενιάς, γνωστό ως Holland's Schema Theorem. Το πρώτο Διεθνές Συνέδριο για τους Γενετικούς Αλγορίθμους πραγματοποιήθηκε στο Πίτσμπουργκ της Πενσυλβάνια.
Καθώς το ακαδημαϊκό ενδιαφέρον μεγάλωνε, η δραματική αύξηση της υπολογιστική ισχύς επέτρεψε την δημιουργία νέων πρακτικών εφαρμογών. Στα τέλη του 1980, η General Electric άρχισε να πωλεί τον πρώτο γενετικό αλγόριθμο, ένα mainframe προορισμένο να σχεδιάζει βιομηχανικές διεργασίες.
Εξωτερικοί Σύνδεσμοι.
Γενετικοί Aλγόριθµοι και Eφαρµογές 
Υπολογιστική Νοημοσύνη, Καθ. Αναστάσιος Ντούνης 

</doc>
<doc id="49227" url="https://el.wikipedia.org/wiki?curid=49227" title="Χάρολντ Ουίλσον">
Χάρολντ Ουίλσον

Ο Τζέιμς Χάρολντ Ουίλσον, βαρόνος Ουίλσον του Ριβώ ("James Harold Wilson, Baron Wilson of Rievaulx", 11 Μαρτίου 1916 – 24 Μαΐου 1995) ήταν Βρετανός πολιτικός και ηγέτης του Εργατικού Κόμματος, από το 1963 μέχρι το 1976. Ακόμη, κατείχε τους τίτλους του Ιππότη της Περικνημίδας και του Αξιωματικού του Τάγματος της Βρετανικής Αυτοκρατορίας, ενώ διετέλεσε μέλος της Βασιλικής Εταιρείας, μέλος της Βασιλικής Στατιστικής Εταιρείας και μέλος του Συμβουλίου Επικρατείας του Ηνωμένου Βασιλείου.
Στις εκλογές της 15ης Οκτωβρίου του 1964, οι Συντηρητικοί, έπειτα από 13 χρόνια στην εξουσία, ηττήθηκαν και πρωθυπουργός εξελέγη ο Χάρολντ Ουίλσον. Η πλειοψηφία, όμως, των Εργατικών έναντι της συμμαχίας Συντηρητικών-Φιλελεύθερων περιορίστηκε σε τέσσερις έδρες. Ωστόσο, οι Εργατικοί συνέχισαν να διεκδικούν και να κατέχουν την εξουσία μέχρι την επόμενη δεκαετία, με κάποια διαλείμματα συντηρητικής διακυβέρνησης. Ο Ουίλσον διετέλεσε πρωθυπουργός για οκτώ χρόνια, από το 1964 έως το 1970 και από το 1974 μέχρι το 1976. Παραιτήθηκε από την ηγεσία των Εργατικών το 1975 και τον διαδέχθηκε ο Τζέιμς Κάλαχαν. Η οριστική ήττα των Εργατικών επήλθε το 1979, από τη Μάργκαρετ Θάτσερ..

</doc>
<doc id="49230" url="https://el.wikipedia.org/wiki?curid=49230" title="Πρωτάθλημα καλαθοσφαίρισης γυναικών">
Πρωτάθλημα καλαθοσφαίρισης γυναικών



</doc>
<doc id="49231" url="https://el.wikipedia.org/wiki?curid=49231" title="Α΄2 καλαθοσφαίρισης γυναικών">
Α΄2 καλαθοσφαίρισης γυναικών



</doc>
<doc id="49232" url="https://el.wikipedia.org/wiki?curid=49232" title="Πρωτάθλημα καλαθοσφαίρισης αντρών">
Πρωτάθλημα καλαθοσφαίρισης αντρών



</doc>
<doc id="49233" url="https://el.wikipedia.org/wiki?curid=49233" title="Μηχατρονική">
Μηχατρονική

Ο όρος μηχατρονική ή μηχανοτρονική, είναι ένας σύγχρονος νεολογισμός που υποδηλώνει τον συνδυασμό των επιστημών της Μηχανολογίας, Ηλεκτρονικής - Ηλεκτρολογίας και Πληροφορικής.
Ετυμολογία και άλλες ονομασίες.
Μηχατρονική: = Μηχανολογία + Ηλεκτρονική 
Παρόμοιος όρος για την Μηχατρονική είναι η Τεχνική Κυβερνητική - Technical Cybernetics.
Σπανίως χρησιμοποιείται και ο όρος Μηχανοτρονική ή Ηλεκρομηχανολογικοί Αυτοματισμοί. Ωστόσο, στην Ελλαδα τα τελευταία χρόνια λόγω πιο ουσιαστικής σύνδεσμολογιας (" μηχανό+τρονικός"), χρησιμοποιείται ο πρώτος απο τους παραπάνω όρους.
Η Μηχατρονική θεωρείται εμπλουτισμός των κατά βάση μηχανολογικών συστημάτων με ηλεκτρονικά εξαρτήματα που αρκετά συχνά εμπεριέχουν λογισμικό, δηλαδή:
Μηχατρονική είναι η συνεργία τριών επιστημών
με σκοπό τη δημιουργία συστημάτων που να απλοποιούν την παραγωγή.
Φιλοσοφία της μηχατρονικής.
Στην φιλοσοφία της μηχατρονικής, ο ενσωματωμένος υπολογιστής ελέγχου είναι το κεντρικό στοιχείο, και ο πυρήνας της τεχνολογίας η οποία την καθιστά την Μηχατρονική ένα μοναδικό τομέα. Ψηφιακά και αναλογικά κυκλώματα, μαζί με επενεργητές και μετρητικά όργανα περιβάλλουν άμεσα τον ελεγκτή και λειτουργούν προσαρμοστικά μεταξύ του λογισμικού ελέγχου και του ελεγχόμενου φυσικού συστήματος. Τα χαρακτηριστικά που διαφοροποιούν το κάθε σύγχρονο μηχανικό σύστημα, καθορίζονται σε μεγάλο βαθμό από την εφευρετικότητα και αποτελεσματικότητα του ενσωματωμένου σε αυτό λογισμικό. Τα παρεμβαλλόμενα στοιχεία υποστηρίζουν το λογισμικό αυτό παρέχοντας του τις τρέχουσες πληροφορίες από το ελεγχόμενο σύστημα και μεταφράζοντας τις εντολές του σε ενεργή παροχή διαμορφωμένης ισχύος.
Ιστορία.
Η Μηχατρονική επικεντρώνεται στη μηχανική, την ηλεκτρονική, την μηχανολογία συστημάτων ελέγχου, των ηλεκτρονικών υπολογιστών, τη μοριακή μηχανική (από νανοχημεία και Βιολογία), η οποία και σε συνδυασμό μεταξύ των, να καταστήσει την παραγωγή:
Ο όρος "Μηχανοτρονική" επινοήθηκε για πρώτη φορά από τον Tetsuro Mori, ανώτερο μηχανικό της ιαπωνικής εταιρείας Yaskawa, το 1969. Η Μηχατρονική εναλλακτικά, μπορεί να αναφέρεται και ως η Επιστήμη των "Ηλεκτρομηχανολογικών συστημάτων" ή λιγότερο συχνά ως η Επιστήμη "ελέγχου και του αυτοματισμού της μηχανικής".
Το 1982 επιτρέπεται από την εταιρεία η ελεύθερη χρήση του όρου.
Η Μηχατρονική αποτελεί το άμεσο εκείνο υπόβαθρο για την έρευνα στο τεχνικό τομέα της Κυβερνητικής. Σημαντικές φυσιογνωμίες και χρονολογίες σταθμοί στην Κυβερνητική και κατ' επέκταση στην Μηχατρονική υπήρξαν το 1936 από τον Άλαν Τούρινκ το 1948 από τον Νόρμπερτ Βίνερ και Μόρθυ (Morthy), με τις μηχανές ψηφιακού ελέγχου, που αρχικά αναπτύχθηκαν το 1946 ο Τηλεχειρισμός το 1951 από τον Γκερτζ (Goertz) καθώς και η ανώνυμη εταιρεία "Bedford Associates" που αναπτύχθηκε το 1968.
Ορισμοί Μηχατρονικής.
Επί του παρόντος υπάρχουν διάφοροι ορισμοί της Μηχατρονικής, ανάλογα με την περιοχή ενδιαφέροντος. 
Ειδικότερα, η UNESCO ορίζει για την Μηχατρονική ότι είναι:
"Η συνεργιακή ολοκλήρωση της μηχανολογίας με την ηλεκτρονική και τον ευφυή υπολογιστή ελέγχου στον σχεδιασμό και την κατασκευή των προϊόντων και διαδικασιών."
Ωστόσο ένας πιο ενδιαφέρων ορισμός είναι ότι Μηχατρονική είναι: 
"Η Μελέτη και κατασκευή των ευφυών μηχανικών συστημάτων."
Κάτω από αυτή τη θεώρηση, η Μηχατρονική μπορεί να ερμηνευθεί ως "Η εφαρμογή πολύπλοκης διαδικασίας λήψης αποφάσεων κατά τη λειτουργία φυσικών συστημάτων."
Αντικείμενο.
Η Μηχατρονική όπως προαναφέρθηκε, πρόκειται να συγχωνεύσει τις πιο πάνω επιστήμες και να περιγράψει αντί διάφορων προτύπων ένα γενικό ολιστικό Μηχατρονικό σύστημα.
Τα συστήματα της Μηχατρονικής έχουν το στόχο να μετατρέψουν με την τεχνολογία που τα διέπει:
την μορφή της ενέργειας αλλά και των υλικών, την μεταφορά τους και την περαιτέρω επεξεργασία τους καθώς και τη μεταφορά ή/και αποθήκευση των πληροφοριών.
Μηχατρονικό Σύστημα.
Ένα Μηχατρονικό σύστημα αποτελείται κυρίως από μηχανισμούς
Η παραδοσιακή Μηχανική αποτελείται μόνο από μηχανισμούς και ενεργοποιητές, και προαιρετικά μπορεί να ενσωματωθεί ο έλεγχος. Η Μηχατρονική ενσωματώνει όλες τις απαιτούμενες προϋποθέσεις για έλεγχο κλειστού βρόχου και ως εκ τούτου και τους ανάλογους αισθητήρες
Ένα Μηχατρονικό σύστημα είναι ένα σύστημα το οποίο ενσωματώνει την ψηφιακή επεξεργασία σήματος και την έκδοση του σήματος αυτού σε ένα τελικό σημείο δράσης μέσω ενός ενεργοποιητή, δημιουργώντας κινήσεις ή ενέργειες σχετικά με το σύστημα. Είναι ένα ολοκληρωμένο σύστημα με αισθητήρες, μικροεπεξεργαστές και ελεγκτές.
Τα συστήματα Μηχατρονικής μπορούν να διαιρεθούν έτσι σε ομάδες λειτουργίας, να διαμορφωθούν σε εκείνους τους βρόχους αυτόματου ελέγχου και να αποτελέσουν μέρος των ενοτήτων με τα μηχανικά - ηλεκτρικά - μαγνητικά - θερμικά - οπτικά στοιχεία τους και την τεχνολογία αισθητήρων, με σκοπό τη συλλογή των μετρημένων μεταβλητών της επιβλέπουσας κατάστασης, την ενεργοποίηση την κανονικοποίηση και τον έλεγχο καθώς επίσης και επεξεργασία και την πληροφορική στην επεξεργασία δεδομένων.
Παραδείγματα Μηχατρονικών Συστημάτων.
Ειδικά για τα δύο τελευταία παραδείγματα, τα ηλεκτρονικά και το λογισμικό αντικαθιστούν τα μικρότερης ακρίβειας, πιο ευπαθή και πιο ακριβά αναλογικά μηχανικά συστήματα με ψηφιακό ηλεκτρονικό έλεγχο, όπως τα συστήματα αντιεμπλοκής πέδησης (ABS) τα συστήματα ελέγχου μείγματος, προπορείας, σπινθιρισμού (ECU) και τα συστήματα ελέγχου ολίσθησης (ASP/ESP) στα αυτοκίνητα. Παγκοσμίως η μηχατρονική είναι αντικείμενο ειδίκευσης μηχανολόγων ή μηχανικών παραγωγής.
Εφαρμογές.
Η απλούστερη εφαρμογή αφορά στην δυναμική ανάλυση ενός μηχανικού συστήματος και τον (ενεργό, ημί - ενεργό ή παθητικό) έλεγχό του.
Οι πιο σημαντικές εφαρμογές της Μηχατρονικής είναι η ρομποτική, τα συστήματα μεταφορών, συστήματα παραγωγής, μηχανές CNC, και οι βιομηχατρονικές νανομηχανές.
Η τελειότερη όμως εφαρμογή της Μηχατρονικής είναι το Ρομπότ.
Η Ρομποτική είναι κλάδος της Μηχατρονικής.
Ρομποτική είναι η τέχνη του σχεδιασμού και της κατασκευής επαναπρογραμματιζομένων στοιχείων - συσκευών ευέλικτων και ικανών να εκτελούν διάφορες λειτουργίες. Το επίπεδο του αυτοματισμού είναι πολύ πιο ευέλικτο και δείχνει τις μελλοντικές τάσεις στην υπόλοιπη μηχατρονική.
Η εφαρμογή των μηχατρονική στη μεταφορά λαμβάνει χώρα κατά το σχεδιασμό των ενεργητικών μηχανισμούς (π.χ. ενεργός αναστολή), τους κραδασμούς ελέγχου, μηχανισμούς σταθεροποίησης και αυτόνομη πλοήγηση.
Στην κατασκευή, η Μηχατρονική έχει χρησιμοποιηθεί για μοντέλα διακριτών κατά περίπτωση συστημάτων και έχει υποβάλει αίτηση για το βέλτιστο σχεδιασμό των γραμμών παραγωγής, καθώς και τη βελτιστοποίηση των υφιστάμενων διαδικασιών. Επίσης, έχει συμβάλει στην αυτοματοποίηση των γραμμών παραγωγής και τη δημιουργία της έννοιας της ευέλικτης κατασκευής.
Μηχατρονική είναι η ιστορία του ψηφιακού ελέγχου μηχανών. Σε αυτό το θέμα τις τελευταίες εξελίξεις είναι οι εξής: της ανάλυσης, ανίχνευσης και ελέγχου των κραδασμών και της θερμοκρασίας στην εργαλεία κοπής, των μεθόδων διάγνωσης και εργαλεία κοπής ταχεία προτυποποίηση, EDM λέιζερ και σύνθεση.
Στο πεδίο αυτό γίνεται σύντομη εισαγωγή στην προσομοίωση δυναμικών μηχανικών συστημάτων, στον έλεγχο κατασκευών και ιδιαίτερα στην χρήση μεθόδων Ανάλυσης και Μοντελοποίησης:
Η βασική γνώση της τεχνικής δυναμικής καθώς και η δυνατότητα τουλάχιστον χρήσης ηλεκτρονικού υπολογιστή θεωρούνται αναγκαία .
Καθώς τα συστήματα αυτά σπάνια πληρούν τις προυποθέσεις μιας μελέτης , το μαθηματικό μοντέλο που χρησιμοποιείται είναι πολύπλοκο (μη-γραμμικό), έχει ατέλειες κτλ. Για αυτο και χρησιμοποιούμε τα προαναφερθέντα ευφυή συστήματα ελέγχου .
Γενικότερες εφαρμογές
Παραλλαγές Μηχατρονικής.
Μια παραλλαγή του αναδυόμενου αυτού τομέα είναι η biomechatronics - Βιομηχατρονική, σκοπός της οποίας είναι η ενσωμάτωση μηχανικών μέρών με ένα ανθρώπινο ον, συνήθως με τη μορφή των αποσπώμενων συσκευών όπως "exoskeleton". Αυτή είναι η "πραγματική ζωή" έκδοση του cyberware.
Η Βιομηχατρονική είναι η εφαρμογή της μηχατρονικής για την επίλυση των προβλημάτων των βιολογικών συστημάτων, και ιδίως την ανάπτυξη νέων τύπων προθέσεων, χειρουργικών προσομοιωτών, τον έλεγχο της θέσης των ιατρικών πράξεων (π.χ. καθετήρες), αναπηρικές πολυθρόνες και χειρουργικές τηλεχειρισμός
Επίσης η νανομηχανική είναι ένας τομέας που έχει επωφεληθεί από τις εξελίξεις στη μηχατρονική. Ένα πολύ προφανές παράδειγμα είναι η ανάπτυξη του σκληρού δίσκου.
Εξαρτήματα.
Μηχανισμοί.
Στον τομέα των μηχανισμών, τα κυριότερα προβλήματα είναι 
Η μείωση της πολυπλοκότητας σχετίζεται με τη μείωση του αριθμού των στοιχείων του μηχανισμού και τη χρήση ευφυών ελέγχου.
Η κατάργηση των μηχανισμών περιλαμβάνει την άμεση και πιο πολύπλοκη χρήση των ενεργοποιητών και των στοιχείων ελέγχου .
Οι Ενεργοποιητές.
Για την λειτουργία ενός Μηχανισμού απαιτείται μια πηγή ενέργειας. Αρχικά, αυτή η πηγή ήταν ζωικής προέλευσης, στη συνέχεια προήλθε από την ισχύ που παράγεται από τη ροή του αέρα ή του νερού, και στη συνέχεια η παραγόμενη ενέργεια με ατμό, από μηχανές εσωτερικής καύσης και του εν τέλει γεννήτριες ηλεκτρικού ρεύματος. Για να ειναι αυτή η δύναμη ρυθμιζόμενη και να μπορεί να ελεγχθεί υπάρχουν οι ενεργοποιητές. Οι κυριότερες εξελίξεις της ενεργοποιητών στη Μηχατρονική είναι: 
Η άμεση διαχείριση με τη χρήση ηλεκτρομαγνητικών ενεργοποιητών και πιεζοηλεκτρικών ενεργοποιητών. Ένα ευρέως χρησιμοποιούμενο είδος των ενεργοποιητών οι ηλεκτρικοί κινητήρες, έχουν αναπτύξει νέα μαθηματικά μοντέλα στην έρευνα, νέα είδη διαχειρισης και νέες μορφές ελέγχου. Ένα είδος του ενεργοποιητή που έχει θα χρησιμοποιηθεί στο ευρέως σε ηλεκτροστατικούς ενεργοποιητές προ'ερχεται από το πεδίο της Νανομηχανικής
Ο Έλεγχος.
Ένας χώρος αναπτυχθεί καλά στο Μηχανοτρονική είναι ο έλεγχος. Υπάρχουν δύο σημαντικές τάσεις: η χρήση των πλέον πρόσφατων τεχνικών της θεωρίας του αυτόματου ελέγχου και την ανάπτυξη ευφυών ελέγχου, η οποία επιδιώκει να βελτιώσει την αντίληψη του περιβάλλοντος και να αποκτήσει ένα καλύτερο εαυτό.Μερικά από τα πιο σημαντικά βήματα στον τομέα της αυτόματης ελέγχου είναι οι εξής: νευρωνικά δίκτυα, συρόμενη λειτουργία του ελέγχου, γεγονός διακριτά συστήματα, προσαρμοζόμενα ελέγχου, ασαφής λογική και σταθερό έλεγχο.
Οι Αισθητήρες.
Οι αισθητήρες είναι συσκευές που μπορούν να μετρήσουν την πρόοδο της εγκατάστασης ή το περιβάλλον. Οι αισθητήρες για την ενσωμάτωση των μηχανισμών είναι το αποτέλεσμα της χρήσης κλειστού βρόχου ελέγχων. Ένα καλά ανεπτυγμένο παράδειγμα είναι η χρήση τεχνητής όρασης, το οποίο χρησιμοποιείται για να καθορίσει τη θέση και τον προσανατολισμό του μηχανισμού, το περιβάλλον ή τα εργαλεία, ωστόσο, δεν είναι πάντα δυνατή η απευθείας μέτρηση μιας μεταβλητής η αξία του εκτιμάται από το καθεστώς του παρατηρητή και φίλτρα. Ένα πρόβλημα που έχει πρόσφατα κατευθύνεται η ανάπτυξη των αναφορικός \ emph (από σταθερό) να καθορίσουν τη θέση και τον προσανατολισμό στην πλοήγηση προβλήματα να επιλυθούν με τη βοήθεια των παγκόσμιων συστημάτων εντοπισμού θέσης (GPS, για σύντομα).
Υποενότητες.
Η εφαρμοσμένη Μηχατρονική σχηματοποιείται από τις ακόλουθες επιστήμες με τις υποενότητες / θεματικές επιστημονικές ενότητες που τις χαρακτηρίζουν.

</doc>
<doc id="49239" url="https://el.wikipedia.org/wiki?curid=49239" title="Amsterdam ArenA">
Amsterdam ArenA



</doc>
<doc id="49241" url="https://el.wikipedia.org/wiki?curid=49241" title="Τσεντράλσταντιον">
Τσεντράλσταντιον



</doc>
<doc id="49242" url="https://el.wikipedia.org/wiki?curid=49242" title="Αικατερίνη Β΄ (Ρωσίας)">
Αικατερίνη Β΄ (Ρωσίας)



</doc>
<doc id="49243" url="https://el.wikipedia.org/wiki?curid=49243" title="Αικατερίνη Β' της Ρωσίας">
Αικατερίνη Β' της Ρωσίας



</doc>
<doc id="49247" url="https://el.wikipedia.org/wiki?curid=49247" title="Χατζής Μεσσηνίας">
Χατζής Μεσσηνίας

Ο Χατζής ή το Χατζή είναι χωριό της Περιφερειακής Ενότητας Μεσσηνίας και έδρα της Δημοτικής Ενότητας Βουφράδος. Έχει πληθυσμό 372 κατοίκους (απογραφή 2011). Απέχει 32 χλμ από την Καλαμάτα, 20 από την Πύλο και 17 από την Χώρα (Ανάκτορα Νέστορα). Στη Δημοτική Ενότητα Βουφράδας βρίσκεται το Πολυλίμνιο στο ονομαστό φαράγγι με τις πολλές λίμνες και ο θολωτός τάφος του Θρασυμήδη, γιου του Νέστορα, που συμμετείχε στην εκστρατεία της Τροίας και ήταν ένας από τους στρατιώτες μέσα στον Δούρειο Ίππο. Στο χωριό ανήκει και ο οικισμός Ματαράγκα, στους πρόποδες του κατάφυτου βουνού Μαγκλαβάς.
Ετυμολογία.
Ετυμολογικά η λέξη "Χατζής" σημαίνει ιερός επισκέπτης, όνομα που ενστερνίζονται όσοι επισκέπτονται τον Πανάγιο Τάφο των Ιεροσολύμων. Έτσι μετά την επίσκεψη στους ιερούς τόπους, προσθέτουν στο όνομά τους ως πρώτο συνθετικό το "χατζή", όπως, Χατζηθανάσης, Χατζηαναγνώστου, Χατζησωκράτης, Χατζηαντωνίου κλπ. Η λέξη προέρχεται από την Αραβική ""χάτζι"." Σε εμάς λειτουργεί όχι μόνο του, αλλά με σύνθεση. Αν λάβουμε υπόψη ότι το χωριό Χατζής συνδέεται και με το ιστορικό όνομα "Βουφράδα" και εφόσον το όνομα "Χατζής" δεν το διεκδικεί κάποιο συγκεκριμένο ιστορικό πρόσωπο, θα ήταν ευχής έργο η λογική σύνθεση των δύο όρων σε Χατζηβουφράδα. Με τον όρο αυτό προσδιορίζεται κατά τρόπο αυθεντικό το τοπωνύμιο της συγκεκριμένης περιοχής. Ετυμολογικά η λέξη "Βουφράδα", σημαίνει πεδιάδα όπου βόσκουν βόδια. "Βουφράδα" λεγόταν και η πεδιάδα δυτικά της Γιάλοβας, όπου σήμερα αποδίδεται με το όνομα "Βοϊδοκοιλιά" (Β.Α.Σαμέλης).
Διοικητικές μεταβολές.
Στις 21-04-1835, ο οικισμός Χατζής ορίζεται έδρα του Δήμου Βουφράσου. Στις 10-03-1851, παύει να είναι έδρα του Δήμου Βουφράσου. Στις 30-07-1856, ορίζεται ξανά έδρα του Δήμου Βουφράσου. Στις 31-08-1912, ορίζεται έδρα της Κοινότητας Χατζή. Στις 05-04-1981, ο καταργούμενος οικισμός Ματαράγκα, προσαρτάται στον οικισμό Χατζή. Στις 04-12-1997, ο Χατζής ορίζεται έδρα του Δήμου Βουφράδων και στις 07-06-2010, προσαρτάται στο Δήμο Μεσσήνης.

</doc>
<doc id="49248" url="https://el.wikipedia.org/wiki?curid=49248" title="Σαπαρμουράτ Νιγιαζόφ">
Σαπαρμουράτ Νιγιαζόφ

Ο Σαπαρμουράτ Ατάγιεβιτς Νιγιαζόφ (Τουρκμένικα: "Saparmyrat Ataýewiç Nyýazow", προφορά IPA [ θɑːpɑːrmyːrɑːt atajeviʧ niːjɑːðɒv] , Θαπαρμυράτ Ατάγιεβιτς Νιγιάδοβ ) ήταν ο πλέον ισχυρός άνδρας στο Τουρκμενιστάν από το 1985, Πρόεδρος από το 1990 μέχρι το θάνατό του. Γεννήθηκε στις 19 Φεβρουαρίου 1940 και πέθανε στις 21 Δεκεμβρίου 2006. 
Παιδικά και νεανικά χρόνια.
Έμεινε ορφανός από πολύ μικρή ηλικία, καθώς ο πατέρας του σκοτώθηκε στον Β΄ Παγκόσμιο Πόλεμο και η υπόλοιπη οικογένειά του πέθαναν σε μεγάλο σεισμό που ισοπέδωσε το Ασγκαμπάτ, το 1948. Μεγάλωσε σε ορφανοτροφείο της ΕΣΣΔ και έγινε μέλος του Κομμουνιστικού Κόμματος. Το 1967 αποφοίτησε από το Πολυτεχνικό Ινστιτούτο του Λένινγκραντ με πτυχίο μηχανικού και επέστρεψε στο Τουρκμενιστάν, όπου εργάστηκε σε εργοστάσιο παραγωγής ηλεκτρικής ενέργειας.
Πορεία προς την απόλυτη εξουσία.
Σύντομα αναρριχήθηκε μέσα στο κόμμα και έφτασε να γίνει αρχηγός της Σοσιαλιστικής Δημοκρατίας του Τουρκμενιστάν. Μετά την ανακήρυξη της ανεξαρτησίας (1991) έγινε πρώτος Πρόεδρος στη χώρα. Στις 22 Οκτωβρίου 1993, αυτοπροσδιορίστηκε ως "Turkmenbashi", που σημαίνει «Πατέρας των Τουρκομάνων» και ανακηρύχθηκε από τη Βουλή ισόβιος Πρόεδρος στις 29 Δεκεμβρίου 1999. Ο Πρόεδρος εξελέγη για πρώτη φορά χωρίς αντίπαλο, στις 21 Ιουνίου 1992 και με δημοψήφισμα (Ιανουάριος 1994) η θητεία του παρατάθηκε ως το 2002. Το 1999, ο Νιγιαζόφ ανακηρύχθηκε από το κοινοβούλιο ισόβιος Πρόεδρος. Η κυβέρνηση σχηματίζεται από το Δημοκρατικό Κόμμα του Τουρκμενιστάν (TDP), του οποίου οι βουλευτές ελέγχουν συνολικά τόσο τη Βουλή (50 μέλη) όσο και το τελευταίο Συμβούλιο του Λαού (65 μέλη).
Μεταρρυθμίσεις και προσωπολατρεία.
Ηγέτης αυταρχικός, θέλησε να αλλάξει πολλά στη χώρα του. Μετονόμασε την πόλη Κρασνοβόντσκ, στην Κασπία, σε Τουρκμένμπασι, ενώ έδωσε το όνομά του αλλά και τα ονόματα της οικογένειάς του σε σχολεία, αεροδρόμια, νοσοκομεία, τους μήνες και σε έναν μετεωρίτη. Το πρόσωπό του φιγουράρει σε όλα τα χαρτονομίσματα μανάτ στη χώρα και στα δημόσια κτήρια και δρόμους, μεγάλα πορτρέτα του βρίσκονται σχεδόν παντού αλλά και ανδριάντες του και αγάλματα της μητέρας του. Ήταν διάσημος για την εκκεντρική του πολιτική.
Για παράδειγμα, τον Αύγουστο του 2004 διέταξε να κατασκευαστεί ένα γιγάντιο παλάτι από πάγο στη μέση μιας ερημικής περιοχής. Απαγόρευσε με διάταγμα στους εκφωνητές ειδήσεων να φορούν μέικ απ γιατί δεν μπορούσε να καταλάβει το φύλο τους. Η εκπαίδευση βασίζεται σε αυτόν και οι λόγοι του διδάσκονται στα σχολεία. Μετονόμασε τις ημέρες και τους μήνες σε ονόματα ηρώων και συμβόλων, εισήγαγε νέο αλφάβητο για να αντικαταστήσει το κυριλλικό (βασισμένο στο λατινικό) και απαγόρευσε τα μακριά μαλλιά, τα χρυσά δόντια και τις γενειάδες.
Αντιδράσεις.
Στις 25 Νοεμβρίου του 2002 σημειώθηκε ύποπτη απόπειρα δολοφονίας του και οι αρχές προχώρησαν σε σωρεία συλλήψεων υπόπτων και μελών της οικογενείας τους. Το καλοκαίρι του 2004 μια εκστρατεία με φυλλάδια που ζητούσαν την ανατροπή και την παραπομπή σε δίκη του Νιγιαζόφ έκανε την εμφάνισή της. Ως αντίδραση, απολύθηκε ο Υπουργός Εσωτερικών και ο διευθυντής της αστυνομίας. Μάλιστα, τους απέλυσε ξαφνικά, μιλώντας στην τηλεόραση.
Θάνατος.
Οι φήμες για την κατάσταση της υγείας του και για επιδείνωσή της, οργίασαν μέσα στο 2006. Ο Νιγιαζόφ πέθανε από ξαφνική καρδιακή προσβολή, το Δεκέμβριο του 2006. Τον διαδέχθηκε ο αντιπρόεδρος της κυβέρνησης, Κουρμπανγκουλί Μπερντιμουχαμέντοφ. Ο τελευταίος κατήργησε τον Απρίλιο του 2008 όλες τις μετονομασίες που είχε πραγματοποιήσει ο Νιγιαζόφ στο ημερολόγιο.

</doc>
<doc id="49249" url="https://el.wikipedia.org/wiki?curid=49249" title="Κουρμπανγκουλί Μπερντιμουχαμέντοφ">
Κουρμπανγκουλί Μπερντιμουχαμέντοφ

Ο Γκουρμπανγκουλί Μγιαλικγκούλιεβιτς Μπερντιμουχαμέντοφ ("Gurbanguly Mälikgulyýewiç Berdimuhamedow", ρωσική μεταγραφή: Гурбангулы Мяликгулыевич Бердымухамедов, 29 Ιουνίου 1957) είναι Τουρκμένιος πολιτικός.
Καριέρα.
Γεννήθηκε στις 29 Ιουνίου του 1957.
Αποφοίτησε από το Κρατικό Ιατρικό Ινστιτούτο του Τουρκμενιστάν το 1979 και ακολούθησε το επάγγελμα του οδοντιάτρου. Έκανε επίσης διδακτορικό στην Ιατρική, στη Μόσχα.
Έγινε αντιπρόεδρος της κυβέρνησης επί προεδρίας Νιγιαζόφ. Όταν πέθανε ξαφνικά ο Νιγιαζόφ, ο Μπερντιμουχαμέντοφ έγινε προσωρινός Πρόεδρος της χώρας, το Δεκέμβριο του 2006.
Στις προεδρικές εκλογές της 11ης Φεβρουαρίου του 2007, οι οποίες χαρακτηρίστηκαν διαβλητές, εξελέγη Πρόεδρος με συντριπτικό ποσοστό, της τάξης του 90% περίπου. Ορκίστηκε Πρόεδρος στις 14 Φεβρουαρίου της ίδιας χρονιάς.
Επανεξελέγη με ποσοστό 97% των ψήφων το Φεβρουάριο του 2012. Χρησιμοποιεί τον τιμητικό τίτλο Αρκαντάγκ, που σημαίνει "Προστάτης".
Ο Μπερντιμουχαμέντοφ επανεξελέγη άνετα για τρίτη θητεία στην προεδρική εκλογή του Φεβρουαρίου του 2017, συγκεντρώνοντας το 97% των ψήφων.

</doc>
<doc id="49250" url="https://el.wikipedia.org/wiki?curid=49250" title="Τζακάγια Κικουέτε">
Τζακάγια Κικουέτε

Ο Τζακάγια Κικουέτε ("Jakaya Mrisho Kikwete", 7 Οκτωβρίου 1950 - ...) είναι Τανζανός πολιτικός, πρόεδρος της χώρας από το 2005 ως το 2015.
Καριέρα.
Γεννήθηκε στις 7 Οκτωβρίου 1950 στη Msoga και σπούδασε Οικονομικά στο Πανεπιστήμιο του Dar es Salaam το 1972-1978. Αργότερα έκανε στρατιωτική καριέρα και από το 1991 είναι αντισυνταγματάρχης. Το 1994-95 ήταν Υπουργός Οικονομικών. Το 1995-2005 έγινε Υπουργός Εξωτερικών στην κυβέρνηση του Benjamin Mkapa.
Πρόεδρος.
Στις 14 Δεκεμβρίου 2005 κέρδισε με το κόμμα Chama Cha Mapinduzi (CCM) τις προεδρικές εκλογές (εξελέγη Πρόεδρος με το σαρωτικό 80,3% των ψήφων) και βουλευτικές εκλογές στη χώρα. Ορκίστηκε Πρόεδρος στις 21 Δεκεμβρίου 2005.
Στις 31 Ιανουαρίου του 2008 ανέλαβε την προεδρία της Αφρικανικής Ένωσης, μέχρι τις 2 Φεβρουαρίου του 2009.
Επανεκλογή στην προεδρία 2010.
Στις 31 Οκτωβρίου 2010 ο Κικουέτε κέρδισε τις προεδρικές εκλογές με ποσοστό 61,17% των ψήφων έναντι 26,34% για τον αντίπαλό του, Γουίλιμπροντ Σλάα του κόμματος Chadema και 8,06% για τον Ιμπραχίμ Λιπούμπα από το Ενωμένο Μέτωπο Πολιτών (CUF). Η αντιπολίτευση κατήγγειλε νοθεία, ενώ η προσέλευση στις κάλπες ήταν χαμηλή. Ο Κικουέτε ορκίστηκε για δεύτερη συνεχή θητεία στις 6 Νοεμβρίου 2010.

</doc>
<doc id="49253" url="https://el.wikipedia.org/wiki?curid=49253" title="Εκτατική μεταβλητή">
Εκτατική μεταβλητή

Εκτατική μεταβλητή είναι ποσότητα εξαρτώμενη ή ανάλογη προς το μέγεθος του συστήματος. Αν δηλαδή διπλασιάσουμε το μέγεθος (θεωρήσουμε 200γρ σιδήρου αντί για 100γρ), τότε όλες οι εκτατικές ποσότητες διπλασιάζονται. Μία εκτατική μεταβλητή αποτελεί το άθροισμα ιδιοτήτων που χαρακτηρίζουν τις επιμέρους αντίστοιχες μεταβλητές του συστήματος των τμημάτων που το απαρτίζουν. Η εντροπία για παράδειγμα που είναι μια εκτατική μεταβλητή, μπορεί να υπολογιστεί θεωρητικά, αθροίζοντας τα επιμέρους μεγέθη της εντροπίας από τα τμήματα (υποσυστήματα) που απαρτίζουν το υπό μελέτη σύστημα.

</doc>
<doc id="49257" url="https://el.wikipedia.org/wiki?curid=49257" title="Πολιορκία της Άκρας (1189-1191)">
Πολιορκία της Άκρας (1189-1191)

Η πολιορκία της Άκρας ήταν ένα από τα σημαντικότερα γεγονότα της Γ' Σταυροφορίας. Διήρκεσε περίπου δύο χρόνια, από τον Αύγουστο του 1189 μέχρι τον Ιούλιο του 1191.
Μάχη του Χαττίν.
Τα χρόνια πριν το 1187 οι Μουσουλμάνοι από την Αίγυπτο μέχρι την Μεσοποταμία ενώθηκαν κάτω από έναν αρχηγό, τον Σαλαντίν. Τα σταυροφορικά κράτη αντιμετώπιζαν εσωτερικά προβλήματα και ιδιαίτερα το Βασίλειο της Ιερουσαλήμ σπαρασσόταν από δυναστικές έριδες.
Στις αρχές του 1187 και ύστερα από μία σειρά σταυροφορικών επιθέσεων ο Σαλαντίν έκρινε πως είχε έρθει η ώρα που περίμενε. Συγκέντρωσε το στρατό του και στρατοπέδευσε στην Τιβεριάδα. Το σύνολο των δυνάμεων του Βασιλείου της Ιερουσαλήμ, με επικεφαλής τον βασιλιά Γκυ των Λουζινιάν έσπευσε να τον αντιμετωπίσει. Στη μάχη που διεξήχθη στις 3 Ιουλίου του 1187 ο στρατός του Σαλαντίν πέτυχε να κυκλώσει και να συντρίψει τους σταυροφόρους. Ελάχιστοι κατάφεραν να διασπάσουν τον μουσουλμανικό κλοιό και να σωθούν. Οι περισσότεροι είτε σκοτώθηκαν είτε πιάστηκαν αιχμάλωτοι. Το Βασίλειο της Ιερουσαλήμ είχε μείνει χωρίς τους υπερασπιστές του και καταλήφθηκε από τον Σαλαντίν. Ο Σαλαντίν, αφού κατάφερε να καταλάβει τις περισσότερες πόλεις και κάστρα των σταυροφόρων, μπήκε θριαμβευτικά στην Ιερουσαλήμ, που παραδόθηκε μετά από σύντομη πολιορκία, στις 2 Οκτωβρίου του 1187.
Η πόλη της Άκρας.
Η Άκρα ήταν ένα σπουδαίο και πολύ πλούσιο κέντρο του Βασιλείου της Ιερουσαλήμ, με ένα πολύ σημαντικό λιμάνι και αγαπημένος τόπος κατοικίας πολλών ιπποτών και αξιωματούχων με τις οικογένειές τους. Είχε πέσει, όμως, αμαχητί στα χέρια του Σαλαντίν τον Σεπτέμβριο του 1187. Ο Σαλαντίν φεύγοντας, άφησε ως διοικητή της πόλης τον καλύτερο μηχανικό του, Μπαχά Εν Ντιν Καρακούς, με την εντολή να κάνει ότι μπορεί για να μετατρέψει την Άκρα σε απόρθητο φρούριο.
Οι σταυροφόροι την ονόμαζαν Άγιο Ιωάννη της Άκρας. Η πόλη ήταν χτισμένη πάνω σε ένα χαμηλό ακρωτήριο του οποίου η νότια πλευρά είχε διαμορφωθεί σε τεχνητό λιμάνι. Περιβαλλόταν από ψηλά τείχη, τα οποία από την μεριά της στεριάς έφταναν σε ύψος τα 30 μέτρα και ενώνονταν σε ορθή γωνία σε έναν πύργο που ονομαζόταν "Καταραμένος Πύργος". Οι δύο κύριες πύλες της πόλης βρίσκονταν κοντά στο τέλος των τειχών και προς την πλευρά της θάλασσας. Στην εξωτερική πλευρά των χερσαίων τειχών υπήρχε μία τάφρος βάθους 27 μέτρων. Η Άκρα προστατευόταν από την μεριά της θάλασσας με ένα ισχυρό τείχος. Η προβλήτα του λιμανιού εκτεινόταν μέχρι έναν τεράστιο βράχο στον οποίο είχε χτιστεί ένας πύργος που ονομαζόταν "Πύργος των Μυγών". Η είσοδος του λιμανιού προστατευόταν με μία βαριά και τεράστια αλυσίδα.
Η αρχή της πολιορκίας.
Η πολιορκία της από τους σταυροφόρους άρχισε με πολύ παράξενο τρόπο. Τον Απρίλιο του 1189 ο Σαλαντίν απελευθέρωσε τον Γκυ ντε Λουζινιάν αφού ορκίστηκε να μην πολεμήσει ποτέ ξανά εναντίον των Μουσουλμάνων (όρκο που δεν τήρησε μετά την απελευθέρωσή του επικαλούμενος την άποψη ενός ανώτατου ιεράρχη που δεν θεωρούσε τον όρκο δεσμευτικό επειδή είχε δοθεί σε έναν άπιστο). Αφού απελευθερώθηκε, ο Γκυ προσπάθησε να εγκαταστήσει την έδρα του στην Τύρο. Όμως ο Κορράδος του Μομφερράτου, ο οποίος είχε ηγηθεί της επιτυχημένης άμυνας στην πολιορκία από τον Σαλαντίν, αρνήθηκε να του την παραδώσει με τη δικαιολογία ότι μαζί με την Ιερουσαλήμ ο Γκυ είχε χάσει και το βασιλικό αξίωμά. Ο Γκυ δεν είχε τρόπο να τον πιέσει, αλλά στρατοπέδευσε έξω από τα τείχη της Τύρου με όσους πολεμιστές μπόρεσε να μαζέψει.
Εκείνη την περίοδο έφτασε στην Άκρα με 52 πλοία ένας σταυροφορικός στρατός υπό τον αρχιεπίσκοπο Ουμπάλδο και μαζί του 2 σώματα Ιταλών μηχανικών. Ο Γκυ κατάφερε να τους πάρει με το μέρος του, αλλά και το στόλο που είχε στείλει ο Γουλιέλμος Β' της Σικελίας για να ενισχύσει την Τύρο την εποχή που πολιορκείτο από τον Σαλαντίν. Μετά από αυτήν την επιτυχία αποφάσισε να φύγει από την Τύρο και να κατευθυνθεί προς την Άκρα. Η αιφνιδιαστική επίθεση που επιχείρησε εναντίον της πόλης απέτυχε, και τότε απέκλεισε την Άκρα με 600 ιππότες και 7.000 πεζούς.
Ο Σαλαντίν φτάνει στην Άκρα, η πολιορκία τελματώνεται.
Μετά την είδηση του θανάτου του Γουλιέλμου Β' στις 11 Νοεμβρίου του 1189, ο Μαργαριτώνης οδήγησε το στόλο του πίσω στη Σικελία, αλλά γρήγορα το κενό αναπληρώθηκε από έναν στόλο Δανών και Φρισίων και από ομάδες Γάλλων, Γερμανών, Φλαμανδών και Ιταλών σταυροφόρων. Η είδηση της πολιορκίας της Άκρας εξαπλώθηκε με μεγάλη ταχύτητα σε όλη την Ευρώπη και πολλοί ξακουστοί και ισχυροί φεουδάρχες έσπευδαν να λάβουν μέρος σε αυτή. Ταυτόχρονα, ο ίδιος ο Σαλαντίν έφτασε στα περίχωρα της Άκρας με αρκετούς πολεμιστές του και στρατοπέδευσε λίγα χιλιόμετρα ανατολικά του στρατοπέδου των σταυροφόρων, στην τοποθεσία Τελ Κεϊσάν, προσπαθώντας να περνά τρόφιμα και εφόδια μέσα στην πόλη ενώ εμπόδιζε τον δια ξηράς ανεφοδιασμό των πολιορκητών από την Τύρο.
Ο Γκυ καταλάβαινε ότι όσο ο Σαλαντίν και ο στρατός του βρισκόταν στα νώτα του θα ήταν αδύνατη η κατάληψη της Άκρας. Γι'αυτό στις 4 Οκτωβρίου του 1189 εξαπέλυσε επίθεση εναντίον του στρατοπέδου του Σαλαντίν. Στην επίθεση μάλιστα συμμετείχε και ο Κορράδος του Μομφερράτου, οι σχέσεις του οποίου με τον Γκυ είχαν βελτιωθεί λίγο. Η μάχη διήρκεσε όλη σχεδόν την ημέρα αλλά ούτε οι σταυροφόροι κατάφεραν να αναγκάσουν τον Σαλαντίν να υποχωρήσει ούτε ο Σαλαντίν κατάφερε να διασπάσει την πολιορκία. Με τον καιρό η πολιορκία οδηγήθηκε σε τέλμα. Η φρουρά της Άκρας συνέχισε να αντιστέκεται και πότε πότε ενισχυόταν με εφόδια που κατάφερναν να σπάνε τον ναυτικό αποκλεισμό των σταυροφόρων. Οι σταυροφόροι έφτιαξαν υψηλά αναχώματα γύρω από τα στρατόπεδά τους για να μπορούν να αντιμετωπίσουν αποτελεσματικότερα μία επίθεση του Σαλαντίν στα νώτα τους και συνέχισαν να δέχονται εφόδια και ενισχύσεις με πλοία που ξεκινούσαν από την Τύρο, την Κύπρο και την Ευρώπη. Ο Σαλαντίν εξακολουθούσε να ελέγχει τις χερσαίες οδούς συγκοινωνιών και να κρατά τους πολιορκητές περιορισμένους, αλλά δεν μπορούσε να άρει την πολιορκία της Άκρας. Σε αυτήν τη στάσιμη κατάσταση κάποιοι από τους αντιμαχόμενους άρχιζαν να γνωρίζονται και να αλληλοπροσκαλούνται σε γιορτές και διασκεδάσεις που διοργανώνονταν σε κάποιο από τα δύο στρατόπεδα. Αυτό το φαινόμενο προκαλούσε έκπληξη και φρίκη στους νεοφερμένους των δύο στρατοπέδων που είχαν έρθει για "Ιερό Πόλεμο".
Συνεχώς έφθαναν νέοι σταυροφόροι από πολλές χώρες της Ευρώπης, ακόμη και από την Ουγγαρία. Αλλά στο σταυροφορικό στρατόπεδο άρχισαν να αντιμετωπίσουν προβλήματα σίτισης. Από την άλλη ο στρατός του Σαλαντίν άρχισε να διαλύεται επειδή πολλοί πολεμιστές αποφάσιζαν να επιστρέψουν στα σπίτια τους παρά να κάθονται άπραγοι έξω από την Άκρα. Η πολιορκία συνεχίστηκε με τους σταυροφόρους να κατασκευάζουν τρεις μεγάλους ξύλινους πολιορκητικούς πύργους και να τους ρίχνουν στην μάχη στα τέλη του Απριλίου του 1190. Οι πολιορκημένοι προσπάθησαν να τους καταστρέψουν, χωρίς αποτέλεσμα όμως. Πρότειναν να παραδοθούν, αλλά οι σταυροφόροι αρνήθηκαν. Μέσα στην απόγνωσή τους εφάρμοσαν την ιδέα ενός νεαρού κατασκευαστή καζανιών από τη Δαμασκό και πέτυχαν να πυρπολήσουν τον πρώτο πολιορκητικό πύργο και να σκοτώσουν όλους όσους ήταν μέσα. Οι σταυροφόροι τράπηκαν σε φυγή και η φρουρά της Άκρας έκανε μία γρήγορη έξοδο με την οποία κατέστρεψε τους άλλους δύο. Τον Μάιο του 1190 ο Σαλαντίν επιτέθηκε αρκετές φορές εναντίον των σταυροφόρων, αλλά χωρίς αποτέλεσμα. Τον Ιούλιο ήρθε η σειρά των σταυροφόρων να επιτεθούν στο στρατό του Σαλαντίν, αλλά και αυτοί χωρίς αποτέλεσμα.
Στις 27 Ιουλίου έφτασε στο στρατόπεδο των σταυροφόρων ένα γαλλικό σώμα σταυροφόρων υπό τον Ερρίκο του Τρουά, τον κόμη της Καμπανίας. Ο Ερρίκος ήταν ανιψιός και του Άγγλου και του Γάλλου βασιλιά και γι'αυτό θεωρείτο ιεραρχικά ανώτερος ακόμη και από τον βασιλιά της Ιερουσαλήμ. Αυτό το γεγονός του έδινε το δικαίωμα να αναλάβει την ηγεσία του σταυροφορικού στρατοπέδου. Εν τω μεταξύ οι σταυροφόροι κατασκεύασαν έναν πολιορκητικό κριό από το κατάρτι ενός πλοίου που είχε ξεβράσει η θάλασσα. Τον Οκτώβριο χρησιμοποιήθηκε στην μάχη, αλλά οι πολιορκημένοι κατάφεραν να τον πυρπολήσουν.Οι σταυροφόροι επιχείρησαν και δύο ναυτικές επιθέσεις που απέτυχαν.
Όλο και περισσότεροι σταυροφόροι έφταναν στο στρατόπεδο των πολιορκητών για να συμμετέχουν στην πολιορκία. Η συνύπαρξη τόσων ανθρώπων σε τόσο στενό χώρο με άθλιες συνθήκες υγιεινής προκάλεσε την εκδήλωση πολλών ασθενειών στο στρατόπεδο των πολιορκητών, όπως ο τύφος και η δυσεντερία, που προκαλούσαν περισσότερες απώλειες από τις μάχες με τον εχθρό. Την 1η Οκτωβρίου του 1190 η βασίλισσα Σιβύλλα πέθανε. Επειδή ο Γκυ ήταν μόνο βασιλικός σύζυγος έχανε το αξίωμά του. Οι φεουδάρχες του βασιλείου υποχρέωσαν την αδερφή της, Ισαβέλλα, να χωρίσει από τον σύζυγό της, Ονφρουά ντε Τορόν, που δεν ενέπνεε εμπιστοσύνη, και να παντρευτεί τον Κορράδο.
Άφιξη των Γερμανών Σταυροφόρων.
Στις 4 Οκτωβρίου έφθασαν οι επιζώντες της γερμανικής σταυροφορίας με επικεφαλής τον Φρειδερίκο της Σουηβίας, γιο του αυτοκράτορα Φρειδερίκου. Οι νεοφερμένοι έφερναν μαζί τους πλήθος πολιορκητικών μηχανών και έναν πολιορκητικό κριό. Λίγο αργότερα έφτασε και ένα μικρό σώμα Άγγλων σταυροφόρων υπό τον αρχιεπίσκοπο του Καντέρμπουρι, Βαλδουίνο.
Η πολιορκία με την άφιξη αυτών των ενισχύσεων έμοιαζε να φτάνει στο τέλος της, όμως η μεγάλη επίθεση που επιχείρησαν οι σταυροφόροι εναντίον της Άκρας απέτυχε. Από την άλλη κατάφεραν να απωθήσουν τον στρατό του Σαλαντίν από το Τελ Κεϊσάν, να ανοίξουν τον χερσαίο δρόμο για την Τύρο και να διευκολύνουν τον ανεφοδιασμό τους. Ο στρατός του Σαλαντίν δεν αποχώρησε από την περιοχή, αλλά αποσύρθηκε σε μία ισχυρή θέση λίγο νοτιότερα. Παράλληλα, η φρουρά της Άκρας αντιμετώπιζε σοβαρό πρόβλημα σίτισης, που λύθηκε προσωρινά με την επιτυχή διείσδυση 25 πλοίων κατάφορτων με τρόφιμα στο αποκλεισμένο από τα σταυροφορικά πλοία λιμάνι της Άκρας.
Συνέχιση της πολιορκίας, άφιξη του Φιλίππου.
Ο χειμώνας του 1190-91 ήταν πολύ κρύος και βροχερός, με αποτέλεσμα το έδαφος κάτω από τα τείχη της πόλης να υποχωρήσει σε αρκετά σημεία. Στις 6 Ιανουαρίου 1191 μέρος του τείχους κατέρρευσε ξαφνικά. Οι σταυροφόροι προσπάθησαν να εκμεταλλευτούν αυτήν την ευκαιρία, αλλά λόγω της καταρρακτώδους βροχής αυτό στάθηκε αδύνατο. Οι πολιορκημένοι σύντομα κατάφεραν να επισκευάσουν εκείνο το κομμάτι του τείχους.
Στο μεταξύ πολλοί σταυροφόροι συνέχισαν να υποφέρουν και να πεθαίνουν από τις αρρώστιες. Στις 20 Ιανουαρίου ο Φρειδερίκος της Σουηβίας πέθανε. Τα γερμανικά στρατεύματα έμειναν χωρίς ηγεσία μέχρι τον Απρίλιο που έφτασε ο δούκας Λεοπόλδος της Αυστρίας. Επίσης πέθανε ο Λατίνος πατριάρχης της Ιερουσαλήμ, Ηράκλειος. Ο Ερρίκος της Καμπανίας ήταν άρρωστος για καιρό αλλά κατάφερε να αναρρώσει. Η κατάσταση στο στρατόπεδο των πολιορκητών ήταν απελπιστική. Παρ'όλα αυτά, τα πράγματα επρόκειτο να καλυτερέψουν. Στις 20 Μαΐου έφτασε στο στρατόπεδο των πολιορκητών ο βασιλιάς Φίλιππος με το κύριο σώμα των Γάλλων σταυροφόρων. Η δύναμη των πολιορκητών ήταν πια πολύ ισχυρή. Η ευκαιρία να σωθεί η Άκρα είχε χαθεί για τον Σαλαντίν. Οι Γάλλοι έφτιαξαν τις δικές τους πολιορκητικές μηχανές, κάποιες από τις οποίες ήταν ένας καταπέλτης για πέτρες και μία αγκιστρωτή κλίμακα, που τους ονόμασαν "Κακό Γείτονα" και "Γάτα" αντίστοιχα. Οι μουσουλμάνοι όμως άντεχαν και απαντούσαν με βολές του δικού τους καταπέλτη που οι σταυροφόροι ονόμαζαν "Κακό Εξάδελφο".
Άφιξη του Ριχάρδου, η τελική φάση της πολιορκίας.
Η πολιορκία δε σημείωνε πρόοδο μέχρι τις 8 Ιουνίου του 1191, ημέρα της άφιξης του Ριχάρδου στο στρατόπεδο των πολιορκητών. Με την παρουσία δύο τόσο ισχυρών βασιλέων στο στρατόπεδο προέκυψε πρόβλημα γιατί και οι δύο μπορούσαν να αναλάβουν την ηγεσία των σταυροφορικών δυνάμεων, αλλά μέσα σε πνεύμα ομοψυχίας συμφωνήθηκε η διοίκηση του στρατοπέδου να περιέρχεται εναλλάξ στους Φίλιππο και Ριχάρδο.
Ο Ριχάρδος κατάφερε να προσεγγίσει το μεγαλύτερο τμήμα του σταυροφορικού στρατού λόγω της επιρροής και της φήμης του και των υψηλών αμοιβών που προσέφερε. Αλλά αρρώστησε λίγες ημέρες μετά την άφιξή του και ο Φίλιππος ηγήθηκε μίας αποτυχημένης επίθεσης εναντίον της Άκρας. Οι στρατιώτες του Ριχάρδου κατασκεύασαν και αυτοί αρκετές πολιορκητικές μηχανές, αρκετές από τις οποίες σχεδίασε προσωπικά ο ίδιος ο Ριχάρδος.
Ο Σαλαντίν έλαβε ενισχύσεις στα τέλη Ιουνίου και στις αρχές Ιουλίου από την Αίγυπτο, την Μοσούλη και τις Συριακές πόλεις, Σαϊτζάρ και Χάμα, αλλά δε διακινδύνευε επίθεση εναντίον του σταυροφορικού στρατοπέδου. Στις 2 Ιουλίου κατέρρευσε ένα μέρος του τείχους και την επομένη οι Γάλλοι επιχείρησαν μία έφοδο σε εκείνο το σημείο αλλά αποκρούστηκαν. Την ίδια μέρα ο Σαρακηνός στρατηγός Τακί αλ Ντιν αποκρούστηκε στην προσπάθειά του να μπει στην πόλη με ενισχύσεις. Τη νύχτα της 5ης Ιουλίου τα έργα υπονόμευσης σε εκείνο το σημείο είχαν ως αποτέλεσμα μια νέα κατάρρευση τμήματος του τείχους. Αμέσως ξέσπασε σκληρή μάχη μεταξύ των σταυροφόρων και των μουσουλμάνων στρατιωτών, καθώς οι πρώτοι προσπαθούσαν να απομακρύνουν τα συντρίμια και να ανοίξουν το δρόμο για την πόλη. Ο Ριχάρδος υποσχέθηκε 4 σολδία για κάθε πέτρα που θα απομακρυνόταν, και παρά τις απώλειες οι σταυροφόροι απομάκρυναν ένα μέρος των συντριμμιών. Στις 7 Ιουλίου μία επίθεση των Γάλλων αποκρούστηκε. Τέσσερις ημέρες αργότερα ο στρατός του Ριχάρδου επιτέθηκε αλλά είχε την ίδια τύχη με την προηγούμενη.
Ο Σαλαντίν καταλαβαίνοντας ότι οι σταυροφόροι βρίσκονταν πολύ κοντά στο να καταλάβουν την πόλη επιχείρησε επίθεση από τα ανατολικά αλλά αποκρούστηκε. Η φρουρά της Άκρας μετά την αποτυχία του Σαλαντίν να διασπάσει το χριστιανικό κλοιό κατάλαβε ότι δεν μπορούσε να περιμένει βοήθεια πια από αυτόν.
Συνθηκολόγηση και παράδοση της Άκρας.
Στις 12 Ιουλίου ο διοικητής της πόλης πρότεινε όρους στους σταυροφόρους για την παράδοση της πόλης. Οι όροι του ήταν εκτός από την παράδοση της Άκρας, οι Σαρακηνοί να επέστρεφαν στους σταυροφόρους τον Τίμιο Σταυρό, να απελευθέρωναν 200 αιχμαλώτους και να παρέδιδαν 50 ομήρους στους σταυροφόρους ως εγγύηση. Αυτοί οι όροι απορρίφθηκαν από τους σταυροφόρους και νέοι όροι τους προτάθηκαν. Αυτήν τη φορά ο αριθμός των αιχμαλώτων που θα απελευθερώνονταν θα ήταν 2.000 και ο αριθμός των ομήρων θα ήταν 500. Η φρουρά θα αποχωρούσε από την πόλη με τα ρούχα που φορούσε και όλα τα όπλα, τα τρόφιμα και τα τιμαλφή θα έμεναν στα χέρια των σταυροφόρων. Ακόμη, 200.000 χρυσά νομίσματα θα καταβάλλονταν προσωπικά στον Ριχάρδο και στον Φίλιππο και άλλα 400 στον Κορράδο του Μομφερράτου που είχε λειτουργήσει ως μεσολαβητής μεταξύ των δύο πλευρών. Οι σταυροφόροι συμφώνησαν στους νέους όρους και οι όμηροι τους παραδόθηκαν στις 12 Ιουλίου ως εγγύηση ότι οι όροι της συνθηκολόγησης θα εκπληρώνονταν μέχρι τις 12 Αυγούστου. Οι Μουσουλμάνοι βγήκαν από την πόλη και για δύο ημέρες έμειναν στην πεδιάδα κοντά στην Άκρα φρουρούμενοι από σταυροφόρους. Αμέσως μετά μεταφέρθηκαν πάλι στην πόλη.
Όταν έπεσε η Άκρα, στις επάλξεις των τειχών τοποθετήθηκαν τα λάβαρα των νικητών, του Βασιλείου της Ιερουσαλήμ, του Φιλίππου, του Ριχάρδου και του Λεοπόλδου της Αυστρίας. Ο Ριχάρδος αντέδρασε για το λάβαρο του τελευταίου, που ήταν απλώς δούκας και όχι βασιλιάς για να τοποθετηθεί το λάβαρό του στην ίδια θέση με τα υπόλοιπα, και διέταξε τους άντρες του να το πετάξουν από τα τείχη στο λασπωμένο έδαφος. Ο Λεοπόλδος, όμως, ήταν και αρχηγός των Γερμανών σταυροφόρων στην Άκρα. Νιώθοντας προσβεβλημένος, αποχώρησε από τη σταυροφορία και γύρισε στην Αυστρία. Στις 31 Ιουλίου έφυγε και ο Φίλιππος για να γυρίσει στη Γαλλία για να αντιμετωπίσει κάποια προβλήματα που είχαν δημιουργηθεί εκεί. Άφηνε, όμως, πίσω τον δούκα της Βουργουνδίας και το μεγαλύτερο τμήμα του γαλλικού στρατού.
Εκτέλεση των αιχμαλώτων.
Ο Σαλαντίν, παρ'όλο που δεν συμμετείχε στις διαπραγματεύσεις, συμφώνησε με τους όρους. Λίγες ημέρες πριν την από την εκπνοή της προθεσμίας ειδοποίησε τους ηγέτες των σταυροφόρων ότι ο χρόνος δεν ήταν αρκετός για αυτόν για να μαζέψει όλα τα χρήματα και όλους τους αιχμαλώτους εγκαίρως και ότι χρειαζόταν περισσότερο χρόνο. Τα δύο μέρη συμφώνησαν τα χρήματα να καταβληθούν σε τρεις μηνιαίες δόσεις, μετά την καταβολή της πρώτης δόσης να απελευθερωθούν οι Σαρακηνοί αιχμάλωτοι και η πρώτη δόση να έχει πληρωθεί μέχρι το μεσημέρι της 20ής Αυγούστου. 
Ο Ριχάρδος, όμως, δεν ήθελε να παραμείνει ο στρατός στην Άκρα για μεγάλο διάστημα. Οι στρατιώτες τόσο καιρό είχαν υποφέρει πάρα πολύ για να καταλάβουν την πόλη. Με τη λήξη της πολιορκίας η πειθαρχία χαλάρωσε και οι στρατιώτες επιδίδονταν σε ακολασίες. Η κατάσταση αυτή υποβάθμιζε το αξιόμαχο του στρατεύματος. Από την άλλη, ο Ριχάρδος υποπτευόταν ότι ο Σαλαντίν προσπαθούσε να κερδίσει χρόνο για να ενισχύσει το στρατό του. 
Η πρώτη δόση των χρημάτων και το πρώτο μέρος των αιχμαλώτων παραδόθηκαν από τον Σαλαντίν στις 11 Αυγούστου. Οι σταυροφόροι διαμαρτυρήθηκαν ότι πολλοί αιχμάλωτοι που ήταν σημαντικοί αρχηγοί των σταυροφόρων δεν είχαν απελευθερωθεί και αρνήθηκαν να παραδώσουν τους αιχμαλώτους τους στον Σαλαντίν που αρνήθηκε να πληρώσει τις υπόλοιπες δύο δόσεις προτού απελευθερώνονταν οι αιχμάλωτοι των σταυροφόρων. Η κατάσταση οδηγήθηκε σε αδιέξοδο και όταν πέρασε το μεσημέρι της 20ης Αυγούστου το συμβούλιο των σταυροφόρων ηγετών που συγκάλεσε ο Ριχάρδος αποφάσισε την άμεση εκτέλεση των αιχμαλώτων. Οι 2.700 αιχμάλωτοι, άνδρες, γυναίκες και παιδιά, οδηγήθηκαν δεμένοι στην παρακείμενη πεδιάδα όπου σφαγιάστηκαν από τους σταυροφόρους.
Τα μετέπειτα γεγονότα.
Η νίκη στην Άκρα έκανε τους σταυροφόρους να ελπίζουν στην πλήρη ανασύσταση του Βασιλείου της Ιερουσαλήμ. Στην πράξη αυτό αποδείχθηκε ότι ήταν αδύνατο. Ο Ριχάρδος νίκησε σε δύο μάχες τον Σαλαντίν, στο Αρσούφ και στην Γιάφα, και έφτασε πολύ κοντά στην Ιερουσαλήμ. Κατάλαβε, όμως, ότι θα ήταν αρκετά δύσκολο να την καταλάβει και ακόμη πιο δύσκολο για τους σταυροφόρους να την κρατήσουν. 
Το 1192 συμφωνήθηκε ειρήνη. Η Ιερουσαλήμ παρέμεινε στα χέρια των Μουσουλμάνων, αλλά θα ήταν ανοιχτή για τους χριστιανούς προσκυνητές. Ό,τι απέμενε από το Βασίλειο της Ιερουσαλήμ ήταν μία λωρίδα γης από την Τύρο μέχρι τη Γιάφα και αναδιοργανώθηκε με πρωτεύουσα την Άκρα.
Ο Ριχάρδος έφυγε από τους Αγίους Τόπους χωρίς να προσκυνήσει ποτέ τον Πανάγιο Τάφο. Ο Κορράδος του Μομφερράτου αναγνωρίστηκε ως βασιλιάς και ο Γκυ παραιτήθηκε από κάθε αξίωση με αντάλλαγμα την Κύπρο. Λίγες ημέρες μετά την αναγνώρισή του ως βασιλιά, ο Κορράδος δολοφονήθηκε από Χασασσίνους και για να μη μείνουν οι σταυροφόροι της περιοχής χωρίς βασιλιά, ο Ερρίκος της Καμπανίας παντρεύτηκε την Ισαβέλλα, αν και ήταν έγκυος από τον Κορράδο. Ο Ριχάρδος αιχμαλωτίστηκε στην Αυστρία από τον Λεοπόλδο, γυρίζοντας στην Αγγλία, και αφέθηκε ελεύθερος αφού πλήρωσε λύτρα ένα υπέρογκο ποσό. Ο Σαλαντίν πέθανε στη Δαμασκό το 1193.
Το Βασίλειο της Ιερουσαλήμ επέζησε ως το 1291 όταν η Άκρα καταλήφθηκε από τους Μαμελούκους.

</doc>
<doc id="49265" url="https://el.wikipedia.org/wiki?curid=49265" title="Μαρία η άσχημη">
Μαρία η άσχημη

Μαρία η Άσχημη είναι τίτλος ελληνικής καθημερινής τηλεοπτικής σειράς τύπου ρομαντική κομεντί, παραγωγής 2007-2008, που προβλήθηκε από τον τηλεοπτικό σταθμό Mega Channel. Η σειρά αποτελεί την όγδοη προσαρμογή της κολομβιανής σειράς "Yo soy Betty, la Fea" που έγραψε ο Φερνάντο Γκαϊτάν και μεταδόθηκε από το 1999 μέχρι το 2001 από το τηλεοπτικό δίκτυο RCN Televisión.
Την απόδοση του σεναρίου για την ελληνική εκδοχή ανέλαβαν οι Ρόζυ Ρήγα και Τζο Φράγκου ενώ τη γενική επιμέλεια της σειράς είχε ο Αλέξανδρος Ρήγας. Την σκηνοθεσία της σειράς επιμελήθηκε η Ζένια Χρυσανίδου και ο Θοδωρής Κωνσταντόπουλος με την ομάδα των σκηνοθετών να συμπληρώνουν η Μελίνα Τσαμπάνη, η Κατερίνα Αναγνωστίδη και ο Δημοσθένης Δημάδης.
Η πρεμιέρα της σειράς έγινε την 1η Ιανουαρίου του 2007 στην prime time ζώνη του Mega Channel στις 21:00. Ο πρώτος κύκλος ολοκληρώθηκε στις 15 Ιουνίου του 2007 στα 102 επεισόδια. Ο δεύτερος κύκλος της σειράς έκανε πρεμιέρα στις 17 Σεπτεμβρίου του 2007 στην απογευματινή ζώνη στις 19:10 ενώ η σειρά ολοκληρώθηκε στις 23 Ιουνίου του 2008 με τριπλό επεισόδιο (ένα επεισόδιο το απόγευμα στις 18:50 πριν το Κεντρικό Δελτίο Ειδήσεων του καναλιού και με ένα διπλό επεισόδιο στην ώρα που προβαλλόταν ο πρώτος κύκλος στις 21:00 μετά το Κεντρικό Δελτίο Ειδήσεων του καναλιού) και μετά τη μετάδοση συνολικά 301 επεισοδίων.
Μετά την επαναλειτουργία του Mega στις 17 Φεβρουαρίου 2020 έως τις 8 Ιανουαρίου 2021 η σειρά προβλήθηκε καθημερινά στις 15:00 το μεσημέρι.
Πλοκή.
Κεντρική ηρωίδα της σειράς είναι η Μαρία, η οποία διαθέτει εντυπωσιακό βιογραφικό και πολλές αρετές όμως είναι άσχημη, αδέξια, με ατημέλητη εμφάνιση και άνεργη μετά από την αποχώρηση της από την εθνική τράπεζα ως βοηθός του διευθυντή της τράπεζας ο οποίος συνταξιοδοτήθηκε. Η Μαρία δούλευε ως βοηθός διευθυντή για 3 χρόνια. Παρά τη συλλογή πτυχίων και γνώσεων που διαθέτει, η Μαρία εισπράττει συνέχεια αρνητικές απαντήσεις όπου και αν απευθύνεται, λόγω της εξωτερικής της εμφάνισης. Απογοητευμένη αποφασίζει να δοκιμάσει την τύχη της ως απλή γραμματέας στον οίκο μόδας Ecomoda, τον οποίο διευθύνει ο πιο περιζήτητος εργένης της Αθήνας, ο Αλέξης Μαντάς, ο οποίος πρόσφατα αρραβωνιάστηκε την Μαρκέλλα Στεφανέλλη. Ο Αλέξης εντυπωσιάζεται από τις γνώσεις της Μαρίας, τρομάζει όμως από την εμφάνισή της. Βασικός αντίπαλός της είναι η Λίλιαν, μια κοπέλα με χαμηλή μόρφωση και ευφυΐα αλλά με εντυπωσιακή εμφάνιση και επιπλέον κολλητή φίλη της Μαρκέλλας. Ο Αλέξης Μαντάς τελικά τις προσλαμβάνει και τις δύο, με τα χρέη της γραμματείας να εκτελεί η Μαρία.
Όταν η κολεξιόν που λανσάρισε η εταιρεία δεν πήγε καλά, υπήρχε κίνδυνος κατάσχεσης της εταιρείας από τις τράπεζες. Λύση του προβλήματος ήταν η δημιουργία μιας εταιρείας φάντασμα, όπου θα βοηθήσει οικονομικά την «Ecomoda», και στην συνέχεια να περαστεί υπό την διοίκηση της εν λόγω εταιρείας. Η εταιρεία ονομάζεται «Teramoda» και είχε ως ιδιοκτήτρια της τη Μαρία. Η «Teramoda» μέσω νομικών οδών παίρνει υπό την ευθύνη της την Ecomoda, της οποίας γίνεται ιδιοκτήτρια. Ο Άλεξης κάνει πώς είναι ερωτευμένος με την Μαρία για να βεβαιωθεί ότι θα επιστρέψει την Ecomoda σε αυτόν και έτσι στο τέλος του πρώτου κύκλου την φιλά, κάτι που η Μαρία περίμενε από τότε που τον γνώρισε, αλλά μετά φοβόταν μήπως ανακαλύψει η Μαρία ότι το φιλί ήταν ψεύτικο. Τελικά η Μαρία σε ένα ταξίδι στο Παρίσι αλλάζει την εξωτερική της εμφάνιση προς το καλύτερο, ενώ ο Αλέξης την ερωτεύεται πραγματικά. Η σειρά τελειώνει με το γάμο της Μαρίας με τον Αλέξη.
Υποδοχή.
Η σειρά σημείωσε υψηλή τηλεθέαση. Από τον Ιανουάριο μέχρι τον Ιούνιο του 2007, η σειρά προβαλλόταν στο prime time στις 21:00 και είχε μέση τηλεθέαση 40,6%. Η μέση τηλεθέασή της σειράς τον Νοέμβριο του 2007 ήταν 28,8%, κατατάσσοντας τη "Μαρία την Άσχημη" ως την πιο δημοφιλή με διαφορά απογευματινή σειρά. Στις 12 Μαρτίου του 2008, κατά τη διάρκεια της μεταμόρφωσης της Μαρίας, η σειρά είχε σημειώσει ποσοστά μέχρι 43,9%. Το τελευταίο επεισόδιο, στο όποιο συμπεριλαμβανόταν ο γάμος της Μαρίας με τον Αλέξη, είχε μέση τηλεθέαση 58%, με μέγιστη τιμή το 63%. Η σειρά βραβεύτηκε στην τελετή Πρόσωπα 2008 ως η καλύτερη καθημερινή σειρά.
Σύμφωνα με την εφημερίδα "Έθνος", είναι έντονη η σύνδεση της σειράς με το παραμύθι "Το Ασχημόπαπο" του Χανς Κρίστιαν Άντερσεν. χαρακτήρισαν την ελληνική εκδοχή της Μαρίας ως «θηλυκό Κουασιμόδο».
Στο διαδίκτυο, τα επεισόδια της σειράς (στο YouTube και στο dailymotion) έχουν ξεπεράσει τουλάχιστον τις 100 χιλιάδες προβολές ανά επεισόδιο ενώ το 243ο επεισόδιο έχει ξεπεράσει τις 2 εκατομμύρια προβολές στο Youtube, το 248ο επεισόδιο έχει ξεπεράσει το 1,4 εκατομύρριο προβολές και τα 2 τελευταία επεισόδια της σειράς που προβλήθηκαν μαζί ως διπλό επεισόδιο έχουν ξεπεράσει τις 2,2 εκατομμύρια προβολές στο Youtube κάνοντας έτσι την σειρά να παραμένει δημοφιλής. Άλλος ένας λόγος όπου η σειρά είναι ακόμα δημοφιλής και σήμερα, είναι η προβολή των επεισοδίων από τους νέους όπου ήταν πολύ μικροί ή δεν είχαν γεννηθεί κατά την διάρκεια της προβολής της σειράς.
Διανομή.
Έκτακτες εμφανίσεις.
1ος Κύκλος:
 * Νίκος Διαμανταρίδης ως Νίκος Διαμανταρίδης (1 επεισόδιο)
2ος Κύκλος:

</doc>
<doc id="49269" url="https://el.wikipedia.org/wiki?curid=49269" title="Η Άσχημη που έγινε όμορφη">
Η Άσχημη που έγινε όμορφη

Η Άσχημη που έγινε όμορφη (Ισπανικά: "La Fea más Bella") είναι τηλενουβέλα μεξικάνικης παραγωγής του 2006. Πρόκειται για διασκευή του σεναρίου της Κολομβιανής τηλενουβέλλας "Yo Soy Betty, la Fea", την 6η κατά σειρά.
Πρωταγωνιστούν Ανχέλικα Βάλε, Χάιμε Καμίλ, Ελισαμπέτ Άλβαρες και Πατρίσια Ναβιδάδ.
Υπόθεση.
Η Λετίσια Παδίγια είναι μια καλόκαρδη νεαρή κοπέλα, πολύ σοβαρή και ρομαντική. Είναι έξυπνη και ταλαντούχα αλλά δεν είναι καθόλου ελκυστική. Κάποιος θα μπορούσε ακόμη και να την χαρακτηρίσει άσχημη. Ο Εράσμο και η Χουλιέτα, είναι υπερήφανοι για την κόρη τους, για την οποία αγωνίστηκαν ώστε να λάβει την απαραίτητη μόρφωση, και τώρα καμαρώνουν το πτυχίο της στα οικονομικά. Περνάει πολλές ώρες με τον Τόμας, τον πιο καλό της φίλο.
Η Λέτι, όπως την φωνάζουν χαϊδευτικά οι δικοί της, είναι άνεργη. Έτσι, σύντομα θα κάνει αίτηση για δουλειά στην εταιρεία Conceptos, πρόεδρος της οποίας θα γίνει ο Φερνάντο, μόλις ο πατέρας του, Ουμπέρτο αποσυρθεί. Η Αλίσια Φερέιρα, είναι η κολλητή φίλη της κοπέλας του Φερνάντο, και είναι η βασικότερη ανταγωνίστρια της Λέτι για την θέση της γραμματέως. 
Σε αντίθεση με την Λέτι, μπορεί να είναι όμορφη, αλλά δεν είναι καθόλου έξυπνη, και ούτε μπορεί να την ανταγωνιστεί σε γνώσεις. Η Αλίσια ωστόσο παίρνει την θέση της γραμματέως στης Δημόσιες Σχέσεις της εταιρείας, αλλά με το καιρό η Λέτι θα κάνει τον Φερνάντο να την εμπιστευτεί, γεγονός που θα μετατρέψει την Αλίσια σε ορκισμένο εχθρό της. Τα μεγάλα προβλήματα για την Λέτι θα ξεκινήσουν όταν καταλάβει πως είναι ερωτευμένη με τον Φερνάντο.
Κάστ.
Γκέστ εμφανίσεις

</doc>
<doc id="49275" url="https://el.wikipedia.org/wiki?curid=49275" title="Δημοκρατικός Συναγερμός">
Δημοκρατικός Συναγερμός

Ο Δημοκρατικός Συναγερμός (ΔΗ.ΣΥ.) είναι κεντροδεξιό κυπριακό πολιτικό κόμμα. Ιδρύθηκε στις 4 Ιουλίου 1976 από τον Γλαύκο Κληρίδη, ενώ σημερινός πρόεδρος του κόμματος είναι ο Αβέρωφ Νεοφύτου.
Ο Δημοκρατικός Συναγερμός διετέλεσε κυβέρνηση της Κύπρου από το 1993 έως το 2003 με πρόεδρο τον ιδρυτή του Γλαύκο Κληρίδη και από το 2013 μέχρι σήμερα με πρόεδρο τον πρώην πρόεδρο του κόμματος, Νίκο Αναστασιάδη.
Στη Βουλή των Αντιπροσώπων (Κύπρος) κατέχει την πρώτη θέση με δεκαεπτά από τους 56 βουλευτές. Επίσης, είναι μέλος του Ευρωπαϊκού Λαϊκού Κόμματος και εκπροσωπείται με δύο βουλευτές στο Ευρωπαϊκό Κοινοβούλιο.
Ιστορία.
Ο Δημοκρατικός Συναγερμός, ιδρύθηκε στις 4 Ιουλίου 1976 από αξιωματούχους, στελέχη και μέλη του Ενιαίου Kόμματος, της Προοδευτικής Παράταξης και άλλους πολιτικούς παράγοντες, με πρωτοβουλία του Γλαύκου Κληρίδη. Έμβλημα του κόμματος είναι η «Νίκη του Παιωνίου».
Τον Ιανουάριο του 1977 στον Δημοκρατικό Συναγερμό ενσωματώθηκε το Δημοκρατικόν Εθνικόν Kόμμα και το Δεκέμβριο του 1987 η Νέα Δημοκρατική Παράταξη.
Πρόεδρος του κόμματος ήταν ο Γλαύκος Κληρίδης από την ίδρυσή του, το 1976, μέχρι και το 1993 οπότε και εξελέγη Πρόεδρος της Κυπριακής Δημοκρατίας.
Ο Δημοκρατικός Συναγερμός είναι ισότιμο μέλος πολλών διεθνών πολιτικών ενώσεων. Συγκεκριμένα, έγινε μέλος το 1979 της Ένωσης Ευρωπαίων Χριστιανοδημοκρατών και της Ένωσης Ευρωπαίων Δημοκρατών, το 1982 της Διεθνούς Ένωσης Χριστιανοδημοκρατών και το 1983 της Διεθνούς Ένωσης Δημοκρατών, της οποίας μάλιστα είναι ιδρυτικό μέλος.
Το 1993 Πρόεδρος του κόμματος εξελέγη ο Γιαννάκης Μάτσης, αγωνιστής της Ε.Ο.Κ.Α. και ιδρυτικό μέλος του Δημοκρατικού Συναγερμού, που στο παρελθόν βρισκόταν στη θέση του αναπληρωτή προέδρου. 
Από το 1994 ο Δημοκρατικός Συναγερμός είναι μέλος του Ευρωπαϊκού Λαϊκού Kόμματος, της μεγαλύτερης πολιτικής ομάδας του Ευρωπαϊκού Κοινοβουλίου. 
Στις 8 Ιουνίου 1997 εξελέγη Πρόεδρος του ΔΗ.ΣΥ. ο Νίκος Αναστασιάδης, θέση στην οποία επανεξελέγη το 1999, το 2003 και το 2006. Στις 11 Μαίου του 2013 εξέλεγη Πρόεδρος του κόμματος ο Αβέρωφ Νεοφύτου άνευ ανθυποψηφίου.
Καθοριστική για το ΔΗ.ΣΥ. παραμένει η Ιδρυτική Διακήρυξη Αρχών του Κόμματος (4 Ιουλίου 1976), η οποία καθόρισε τις θέσεις, τις αρχές και την ιδεολογία του ΔΗ.ΣΥ. 
Εξίσου σημαντική για το κόμμα είναι η Διακήρυξή για την Ευρωδημοκρατία (12 Δεκεμβρίου 1998), η οποία αποτελεί την πρόταση του κόμματος για τον 21ο αιώνα και επανατοποθετεί τις αρχές του κόμματος με βάση τα νέα δεδομένα διεθνώς, και κυρίως την Ευρωπαϊκή Ένωση. 
Τον Απρίλιο του 2004 η ηγεσία του κόμματος με πρόεδρο τον Νίκο Αναστασιάδη τάχθηκε υπέρ της υποστήριξης του Σχεδίου Ανάν στο δημοψήφισμα για την λύση του Κυπριακού.
Τον Μάιο του 2008 στο Δημοκρατικό Συναγερμό ενσωματώθηκαν η Ευρωπαϊκή Δημοκρατία και οι Ελεύθεροι Πολίτες. Επίσης, μετά από έγκριση του Ανώτατου Συμβουλίου του κόμματος, στην ιστορική ονομασία του, κατά τις εκλογικές αναμετρήσεις, προστέθηκε η επωνυμία «Κοινωνική Συμμαχία», κάτω από την οποία, άτομα από διάφορους πολιτικούς και όχι μόνο χώρους, θα συμμετέχουν ενεργά με τη δυνατότητα να προωθούν τις προτάσεις και εισηγήσεις τους για την παραγωγή πολιτικής στον τομέα δραστηριοποίησής τους.
Στις Βουλευτικές εκλογές του 2011 εξελέγη πρώτο κόμμα με 20 έδρες. Στις Προεδρικές Εκλογές του 2013, ο πρόεδρος του κόμματος Νίκος Αναστασιάδης εξελέγη Πρόεδρος της Κυπριακής Δημοκρατίας, υποστηριζόμενος και από το ΔΗ.ΚΟ. και το ΕΥΡΩ.ΚΟ., σχηματίζοντας κυβέρνηση με μέλη της πολιτικά πρόσωπα από τα κόμματα αυτά και το Κίνημα Οικολόγων Περιβαλλοντιστών.
Στις 20 Νοεμβρίου 2015, η ευρωβουλευτής Ελένη Θεοχάρους αποχώρησε από το κόμμα, καταγγέλλοντας την διαχείριση του Κυπριακού από τον Πρόεδρο της Δημοκρατίας. Στις 15 Ιανουαρίου 2016, ίδρυσε την Αλληλεγγύη.
Κοινοβουλευτική Ομάδα.
Βουλή των Αντιπροσώπων.
ΙΒ' Κοινοβουλευτική Περίοδος.
Μετά τις βουλευτικές εκλογές του 2021, ο Δημοκρατικός Συναγερμός εξέλεξε δεκαεπτά βουλευτές. Η σύνθεση της Κοινοβουλευτικής Ομάδας είναι η εξής:
Ευρωπαϊκό Κοινοβούλιο.
9ο Ευρωπαϊκό Κοινοβούλιο.
Μετά τις Κυπριακές ευρωεκλογές 2019, ο Δημοκρατικός Συναγερμός, εξέλεξε δύο ευρωβουλευτές. Η σύνθεση της ευρω-κοινοβουλευτικής ομάδας είναι η εξής:
Διατελέσαντες πρόεδροι.
Οι διατελέσαντες πρόεδροι του Δημοκρατικού Συναγερμού είναι οι εξής:
Πτέρυγα Νεολαίας.
Η Νεολαία του Δημοκρατικού Συναγερμού (ΝΕ.ΔΗ.ΣΥ.) είναι η οργάνωση νεολαίας του Δημοκρατικού Συναγερμού. 
Η ΝΕ.ΔΗ.ΣΥ. εμφορείται από τις αρχές και τις προγραμματικές θέσεις του κόμματος. Αναπόσπαστο κομμάτι της ΝΕ.ΔΗ.ΣΥ. αποτελούν η Φοιτητική Παράταξη Κυπρίων Πρωτοπορία και η Μαθητική Κίνηση, οργανώσεις που εκπροσωπούνται σε όλα τα συλλογικά όργανα του κόμματος.
Πρόεδρος της ΝΕ.ΔΗ.ΣΥ. από το Σεπτέμβριου του 2019 είναι ο Ανδρέας Ελευθερίου και Γραμματέας ο Ισίδωρος Ισιδώρου . Πρόεδρος της ΦΠΚ Πρωτοπορία είναι από το 2020 ο Σίμος Ι. Ιωακείμ.

</doc>
<doc id="49276" url="https://el.wikipedia.org/wiki?curid=49276" title="ΔΗΣΥ">
ΔΗΣΥ

Το αρκτικόλεξο "ΔΗΣΥ" μπορεί να αναφέρεται σε ένα από τα παρακάτω κόμματα/συνασπισμούς:

</doc>
<doc id="49277" url="https://el.wikipedia.org/wiki?curid=49277" title="ΔΗ.ΣΥ.">
ΔΗ.ΣΥ.

Τα αρχικά ΔΗ.ΣΥ. μπορεί να αναφέρονται στα εξής πολιτικά κόμματα:

</doc>
<doc id="49279" url="https://el.wikipedia.org/wiki?curid=49279" title="Βορράς">
Βορράς

Ο βορράς είναι σημείο του ορίζοντα (cardinal point) που έχει κατεύθυνση ακριβώς τον Βόρειο Πόλο, δηλαδή ο μεσημβρινός του τόπου. Η κατεύθυνση αυτή Β-Ν λέγεται και μεσημβρινή γραμμή. Ο άνεμος που πνέει απ΄ αυτό το σημείο του ορίζοντα λέγεται Βόρειος ή Βοριάς (και στην αρχαιότητα Βορρέας).
Ο Βορράς φέρεται με τρεις επιμέρους χαρακτηρισμούς (διακρίσεις), γεγονός που καθιστά ανάγκη, τουλάχιστον στους ναυτιλλομένους, ο επακριβής προσδιορισμός του σε κάθε αναφορά σε αυτόν.
Οι διακρίσεις αυτές είναι:

</doc>
<doc id="49285" url="https://el.wikipedia.org/wiki?curid=49285" title="Δημοκρατικό Κόμμα (Κύπρος)">
Δημοκρατικό Κόμμα (Κύπρος)

Το Δημοκρατικό Κόμμα (ΔΗ.ΚΟ.) είναι κεντρώο κυπριακό πολιτικό κόμμα, ένα από τα τέσσερα κυρίαρχα κόμματα του πολιτικού σκηνικού της Κύπρου. Ιδρύθηκε το 1976 από τον Σπύρο Κυπριανού, ενώ σημερινός πρόεδρος του κόμματος είναι ο Νικόλας Παπαδόπουλος.
Το Δημοκρατικό Κόμμα υπηρέτησε ως κυβέρνηση της Κύπρου από το 1977 μέχρι το 1988, με Πρόεδρο τον Σπύρο Κυπριανού και από το 2003 μέχρι το 2008 με Πρόεδρο τον Τάσσο Παπαδόπουλο.
Το κόμμα εκπροσωπείται στη Βουλή των Αντιπροσώπων από εννιά βουλευτές. Με έναν βουλευτή εκπροσωπείται στο Ευρωπαϊκό Κοινοβούλιο, στην ομάδα της Προοδευτικής Συμμαχίας Σοσιαλιστών και Δημοκρατών.
Ιστορικό.
Ίδρυση.
Το Δημοκρατικό Κόμμα ιδρύθηκε στις 12 Μαΐου 1976. Ο πρόεδρός του, Σπύρος Κυπριανού, στην εξαγγελία της ίδρυσης του κόμματος, διακήρυττε ανάμεσα σε άλλα ότι το ΔH.KO. έτασσε σαν σκοπούς του «"την ενίσχυση της αγωνιστικής γραμμής του εθνάρχη Μακαρίου, την κάλυψη του κενού στα πολιτικά μας πράγματα, την αποτροπή της πόλωσης και τη συμβολή στην ανασυγκρότηση του τόπου όπως το επέβαλλαν οι συνθήκες μετά το πραξικόπημα και την εισβολή"».
Όπως αναφέρεται στην ιδρυτική διακήρυξη του κόμματος, το ΔΗ.ΚΟ. προτείνει προς την κυπριακή κοινωνία την πολιτική φιλοσοφία του Κοινωνικού Κέντρου, η οποία αποτελεί «"ένα σύνολο αρχών και αξιών που προσφέρουν στον τόπο κοινωνική συνοχή, πολιτική προοπτική, βελτίωση των όρων ζωής και εξέλιξη του ανθρώπινου πολιτισμού"», ένα σύνολο που δεν μπορεί να μοιραστεί σε ολιγάριθμες προνομιούχους ομάδες. Επίσης το ΔΗ.ΚΟ. θεωρήθηκε ότι ήταν κοντά στις θέσεις του Μακαρίου.
Στις βουλευτικές εκλογές του ίδιου έτους το ΔΗ.ΚΟ., ως «Δημοκρατική Παράταξη», μαζί με την Ε.Δ.Ε.Κ. και το Α.Κ.Ε.Λ., συγκέντρωσε ποσοστό 71,2% και 21 στις 35 έδρες της Βουλής των Αντιπροσώπων και ο Σπύρος Κυπριανού εκλέχτηκε Πρόεδρος της Βουλής.
Το 1977, μετά τον αιφνίδιο θάνατο του Μακαρίου, ο Κυπριανού ανέλαβε Προεδρεύων της Δημοκρατίας. Στην αναπληρωματική προεδρική εκλογή του 1977 εξελέγη Πρόεδρος της Κυπριακής Δημοκρατίας για τη συμπλήρωση του υπολοίπου της προεδρικής θητείας του Αρχιεπισκόπου Μακαρίου. Πρόεδρος της Βουλής εκλέχτηκε ο Αλέκος Μιχαηλίδης.
1978-1988.
Ο Σπύρος Κυπριανού ήταν υποψήφιος για τις προεδρικές του 1978. Ωστόσο, οι εκλογές δεν πραγματοποιήθηκαν, καθώς ο Κυπριανού ανακηρύχθηκε Πρόεδρος, όντας ο μοναδικός υποψήφιος. Σταθμός της πρώτης διακυβέρνησης Κυπριανού ήταν η Συμφωνία Κυπριανού-Ντενκτάς, αν και δεν τηρήθηκε.
Το 1980 στελέχη του ΔΗ.ΚΟ., ανάμεσα τους και έξι βουλευτές (Μιχαηλίδης, Αμπίζας, Βασιλειάδης, Καραμιχάλης, Λένας, Νέμιτσας) αποχώρησαν από το κόμμα και ίδρυσαν τη Νέα Δημοκρατική Παράταξη.
Τον ίδιο μήνα, ιδρύθηκε η Ένωση Κέντρου, από τον Τάσσο Παπαδόπουλο, ανεξάρτητο βουλευτή και άλλους δύο βουλευτές που ανεξαρτητοποιήθηκαν από το ΔΗ.ΚΟ..
Στις εκλογές του 1981 το κόμμα έλαβε 19,5% και 8 έδρες. Πρόεδρος της Βουλής εξελέγη ο βουλευτής του κόμματος Γεώργιος Λαδάς.
Στις προεδρικές εκλογές του 1983, ο πρόεδρος του ΔΗ.ΚΟ., Σπύρος Κυπριανού κατέβηκε υποψήφιος για την προεδρία, απέναντι στον Γλαύκο Κληρίδη, και με την υποστήριξή του από το Α.Κ.Ε.Λ., εξελέγη πρόεδρος από τον πρώτο γύρο, με ποσοστό 56,5%.
Κατά τη διάρκεια της δεύτερης περιόδου διακυβέρνησης Κυπριανού, ενισχύθηκαν οι δεσμοί με το Κίνημα των Αδεσμεύτων και την Ελλάδα, ενώ εντατικοποιήθηκαν οι συνομιλίες για το Κυπριακό. Αποτέλεσμα διαφωνιών για τους χειρισμούς του εθνικού ζητήματος, υπήρξε η παραίτηση του Υπουργού Εξωτερικών Νίκου Ρολάνδη, ο οποίος αργότερα ίδρυσε το Κόμμα Φιλελευθέρων.
Το 1985 η Ένωση Κέντρου συγχωνεύθηκε με το ΔΗ.ΚΟ..
Στις βουλευτικές του 1985, το ΔΗ.ΚΟ. ήρθε δεύτερο, μετά το Δημοκρατικό Συναγερμό και πριν το Α.Κ.Ε.Λ.. Συγκεκριμένα έλαβε 88.322 ψήφους, 27, 65% και 16 στις 56 έδρες της Βουλής των Αντιπροσώπων. 
Στις προεδρικές του 1988 ο Σπύρος Κυπριανού ήταν ξανά υποψήφιος. Ωστόσο, η υποψηφιότητά του έμεινε εκτός του β' γύρου, καθώς ήρθε τρίτη με ποσοστό 27,33%.
1988-1998.
Στις βουλευτικές του 1991 σημειώθηκε μείωση στα ποσοστά του κόμματος. Ειδικότερα συγκέντρωσε ποσοστό της τάξης του 19,55% και εξέλεξε 11 βουλευτές. Ωστόσο, Πρόεδρος της Βουλής αναδείχθηκε ο βουλευτής του ΔΗ.ΚΟ., Αλέξης Γαλανός.
Για τις προεδρικές εκλογές του 1993 το ΔΗ.ΚΟ. υποστήριξε από κοινού με την Ε.Δ.Ε.Κ. την ανεξάρτητη υποψηφιότητα του Πασχάλη Πασχαλίδη. Η υποψηφιότητα Πασχαλίδη έλαβε 18,64% και αποκλείστηκε από τον β' γύρο. Ενόψει του δεύτερου γύρου, το ΔΗ.ΚΟ. υποστήριξε τον Γλαύκο Κληρίδη. Ύστερα από συμφωνία, στελέχη του κόμματος συμμετείχαν στην Κυβέρνηση Κληρίδη που σχηματίστηκε.
Στις βουλευτικές του 1996, το ΔΗ.ΚΟ. έχασε ακόμα περισσότερες ψήφους. Συνολικά συγκέντρωσε 60.726 ψήφους, 16,43% και 10 έδρες. Κατά την εναρκτήρια συνεδρίαση της Βουλής, πρόεδρος του σώματος αναδείχθηκε ο πρόεδρος του κόμματος Σπύρος Κυπριανού.
Λίγους μήνες πριν τις προεδρικές του 1998 το ΔΗ.ΚΟ. αποφάσισε να αποχωρήσει από τη Κυβέρνηση Κληρίδη με κατηγορίες για αθέτηση της συμφωνίας μεταξύ του Κληρίδη και του ΔΗ.ΚΟ.. Η απόφαση αυτή προκάλεσε τριγμούς εντός του κόμματος και έντονη αμφισβήτηση του Σπύρου Κυπριανού, ενώ υψηλόβαθμα στελέχη του ΔΗ.ΚΟ., είτε αποχώρησαν είτε διαγράφηκαν από αυτό. Από τους αποχωρίσαντες, ο Ντίνος Μιχαηλίδης ίδρυσε το Αγωνιστικό Δημοκρατικό Κίνημα και ο Αλέξης Γαλανός το Κόμμα Ευρωδημοκρατικής Ανανέωσης, ενώ η βουλευτής Κατερίνα Παντελίδου εντάχθηκε στο Δημοκρατικό Συναγερμό.
Στις εκλογές του ίδιου έτους το ΔΗ.ΚΟ. στήριξε την ανεξάρτητη υποψηφιότητα του Γεώργιου Ιακώβου, μαζί με το Α.Κ.Ε.Λ.. Όμως η υποψηφιότητα, παρά την πρώτη θέση που έλαβε στον πρώτο γύρο, δεν κατάφερε να διατηρήσει την υπεροχή της και στον δεύτερο γύρο, απέναντι στον υποψήφιο του ΔΗ.ΣΥ., Γλαύκο Κληρίδη.
1998-2008.
Σημαντικός σταθμός στην ιστορία του ΔΗ.ΚΟ. ήταν το Καταστατικό Συνέδριο του κόμματος, που πραγματοποιήθηκε στη Λευκωσία στις 16 Απριλίου 2000. Στο συνέδριο, ο ιδρυτής του ΔΗ.ΚΟ., Σπύρος Κυπριανού, ανακοίνωσε την αποχώρησή του από την ηγεσία του κόμματος (η αλλαγή σκυτάλης έγινε στις 7 Οκτωβρίου 2000) και πρόεδρος του ΔΗ.ΚΟ. εξελέγη χωρίς ανθυποψήφιο ο Τάσσος Παπαδόπουλος.
Στις βουλευτικές εκλογές του 2001 το κόμμα πήρε 14,84% και 9 έδρες.
Στις προεδρικές του 2003, ο πρόεδρος του ΔΗ.ΚΟ., Τάσσος Παπαδόπουλος κατέβηκε υποψήφιος απέναντι στον Γλαύκο Κληρίδη του ΔΗ.ΣΥ.. Την υποψηφιότητα Παπαδόπουλου υποστήριξαν εκτός από το ΔΗ.ΚΟ., το Α.Κ.Ε.Λ. η Ε.Δ.Ε.Κ. και το Κίνημα Οικολόγων Περιβαλλοντιστών. Ο Παπαδόπουλος σε αντίθεση με τον Κληρίδη, υποσχέθηκε σκληρότερη στάση στο Κυπριακό πρόβλημα. Ο Τάσσος Παπαδόπουλος αναδείχθηκε νικητής από τον πρώτο γύρο των εκλογών, με ποσοστό 51,51%.
Η Κυβέρνηση Παπαδόπουλου ακολούθησε σκληρή διαπραγματευτική τακτική κατά τις διαπραγματεύσεις για το Κυπριακό, οι οποίες κατέληξαν στο Σχέδιο Ανάν. Το σχέδιο συμφωνίας τέθηκε σε δημοψήφισμα, στο οποίο το ΔΗ.ΚΟ. ακολουθώντας την επιλογή του Προέδρου Παπαδόπουλου υποστήριξε το ΟΧΙ.
Σταθμός της διακυβέρνησης Παπαδόπουλου ήταν η πλήρης ένταξη της Κύπρου στην Ευρωπαϊκή Ένωση, την 1 Μαΐου 2004. Στις πρώτες ευρωεκλογές που διεξήχθησαν στην Κύπρο, το κόμμα συγκέντρωσε ποσοστό της τάξης του 17,09% και εξέλεξε έναν ευρωβουλευτή.
Στις βουλευτικές του 2006 το ΔΗ.ΚΟ. σημείωσε αύξηση στα ποσοστά του. Συγκεκριμένα έλαβε 17,92% και εξέλεξε 11 βουλευτές, δυο περισσότερους από την προηγούμενη περίοδο.
Ο Τάσσος Παπαδόπουλος παρέμεινε πρόεδρος του ΔΗ.ΚΟ. μέχρι τον Οκτώβριο του 2006 οπότε και εξελέγη πρόεδρος του κόμματος ο Μάριος Καρογιάν.
Στις προεδρικές εκλογές του 2008 ο Τάσσος Παπαδόπουλος ήταν ξανά υποψήφιος. Την υποψηφιότητά του υποστήριξαν το ΔΗ.ΚΟ, η Ε.Δ.Ε.Κ., το ΕΥΡΩ.ΚΟ., το Α.ΔΗ.Κ. και το Κίνημα Οικολόγων Περιβαλλοντιστών. Παρόλα αυτά, δεν κατάφερε να περάσει στο δεύτερο γύρο, αφού ήρθε τρίτος με ποσοστό 31,79%. Στο δεύτερο γύρο υποστήριξε ομόφωνα τον Δημήτρη Χριστόφια, ο οποίος εκλέχτηκε Πρόεδρος της Κυπριακής Δημοκρατίας. Ύστερα από συμφωνία, το ΔΗ.ΚΟ. συμμετείχε με τρείς υπουργούς στην Κυβέρνηση που σχημάτισε ο Χριστόφιας. Ο πρόεδρος του κόμματος Μάριος Καρογιάν εκλέχτηκε Πρόεδρος της Βουλής των Αντιπροσώπων, στη θέση του Χριστόφια.
2008-2018.
Στις ευρωεκλογές του 2009 το κόμμα πήρε 12,28% και εξέλεξε μία ευρωβουλευτή.
Το 2011, με ομόφωνη απόφαση του Εκτελεστικού Γραφείου του για παραπομπή πρότασης στην Κεντρική Επιτροπή, το Α.ΔΗ.Κ. αποφάσισε να συγχωνευτεί με το Δημοκρατικό Κόμμα. Το ίδιο έτος, στις βουλευτικές εκλογές το ΔΗ.ΚΟ. συγκέντρωσε ποσοστό 15,79% και εξέλεξε 9 βουλευτές.
Στις 3 Αυγούστου 2011 το κόμμα αποφάσισε να αποχωρήσει από την Κυβέρνηση Χριστόφια, διαφωνώντας με τους χειρισμούς της Κυβέρνησης στο Κυπριακό.
Στις προεδρικές εκλογές του 2013 το κόμμα αρχικά ξεκίνησε διαδικασίες για ενιαία συμπόρευση με την Ε.Δ.Ε.Κ . και το Κίνημα Οικολόγων Περιβαλλοντιστών , καταρτίζοντας και ενιαίο κείμενο πολιτικής . Κατέληξαν μάλιστα στην εισήγηση της υποψηφιότητας του Μάκη Κεραυνου, πρώην Υπουργού Οικονομικών. Λόγω εσωτερικών προβλημάτων σε Ε.Δ.Ε.Κ. και ΔΗ.ΚΟ από πρόσωπα που ήθελαν να αμφισβητήσουν τις κομματικές τους ηγεσίες, τελικά η ενιαία συμπόρευση δεν κατέστη εφική, γεγονός που οδήγησε το ΔΗ.ΚΟ στην υποστήριξη της υποψηφιότητας του ΔΗ.ΣΥ. και του Νίκου Αναστασιάδη, η οποία αναδείχθηκε νικήτρια των εκλογών. Στην Κυβέρνηση που σχημάτισε ο Νίκος Αναστασιάδης το ΔΗ.ΚΟ. μετείχε, αναλαμβάνοντας τέσσερα υπουργεία. 
Η απόφαση της στήριξης του Αναστασιάδη δημιούργησε δυσφορία στα μέλη του ΔΗ.ΚΟ.. Αρκετά στελέχη διαγράφτηκαν από το κόμμα, ενώ άλλοι αποχώρησαν. Αργότερα, στο συνέδριο του κόμματος,η δυσφορία αυτή οδήγησε στην απώλεια της ηγεσίας του Μάριου Καρογιάν από το Νικόλα Παπαδόπουλο.
Στις 27 Φεβρουαρίου 2014 το ΔΗ.ΚΟ. απέσυρε την εμπιστοσύνη του από την Κυβέρνηση Αναστασιάδη καταγγέλλοντας παραβίαση της προεκλογικής συμφωνίας και οι προερχόμενοι από το κόμμα υπουργοί παραιτήθηκαν. Αυτή η απόφαση του κόμματος προκάλεσε την αποχώρηση των προερχόμενων από το ΔΗ.ΚΟ. τεσσάρων υπουργών οι οποίοι εξέφρασαν τη διαφωνία τους με την απόφαση εξόδου από τον κυβερνητικό συνασπισμό.
Στις ευρωεκλογές του 2014 το ΔΗ.ΚΟ. πήρε 10,83% και εξέλεξε έναν ευρωβουλευτή.
2018-σήμερα.
Για τις πρεδρικές εκλογές του 2018 ξεκίνησαν διεργασίες στον «ενδιάμεσο χώρο» προκειμένου να εξευρεθεί λύση για κοινό υποψήφιο στις επερχόμενες εκλογές. 
Στις συναντήσεις έλαβαν μέρος το ΔΗ.ΚΟ., η Ε.Δ.Ε.Κ., η Συμμαχία Πολιτών, η Αλληλεγγύη και το Κίνημα Οικολόγων.
Κατά τις συνομιλίες, παρατηρήθηκε ταύτιση απόψεων όσον αφορά το Κυπριακό άλλα και την οικονομική και κοινωνική πολιτική. Αυτό το γεγονός αποτέλεσε ενθαρρυντικό στοιχείο για την εξεύρεση ενός κοινού υποψηφίου των πέντε κομμάτων. Εν τέλει, στην πενταμερή συνάντηση στις 24 Απριλίου 2017, προκρίθηκε η υποψηφιότητα του Πρόεδρου του ΔΗ.ΚΟ., Νικόλα Παπαδόπουλου.
Σε συνεδρίαση της, στις 27 Απριλίου 2017, η Κεντρική Επιτροπή του κόμματος ενέκρινε ομόφωνα «δια βοής» την υποψηφιότητα Παπαδόπουλου για την προεδρία της Κύπρου.
Η υποψηφιότητα Παπαδόπουλου κατετάγη τρίτη, με ποσοστό 25,74%. Ενόψει του επαναληπτικού γύρου των εκλογών, το κόμμα αποφάσισε να μη στηρίζει κανένα από τους δύο υποψηφίους που προκρίθηκαν στο β' γύρο.
Στο ΔΗ.ΚΟ., μετά την αποτυχία του Νικόλα Παπαδόπουλου να περάσει στο δεύτερο γύρο των εκλογών, ξεκίνησε διαδικασία αποπομπής μελών, με την κατηγορία ότι ενήργησαν ενάντια στις αποφάσεις του κόμματος και δεν υποστήριξαν την υποψηφιότητα Παπαδόπουλου. Το Πειθαρχικό Συμβούλιο, σε διαδοχικές συνεδρίες, διέγραψε, μεταξύ άλλων, τον πρώην πρόεδρο του κόμματος Μάριο Καρογιάν, την πρώην ευρωβουλευτή Αντιγόνη Παπαδοπούλου και άλλα δέκα στελέχη του Εκτελεστικού Γραφείου και της Κεντρικής Επιτροπής. Επιπλέον, αρκετά κατώτερα στελέχη του ΔΗ.ΚΟ., έθεσαν εαυτόν εκτός κόμματος. Αργότερα, πολλά από τα στελέχη αυτά, ίδρυσαν τη Δημοκρατική Παράταξη, με επικεφαλής το Μάριο Καρογιάν.
Στις 3 Μαΐου 2018, ο ανεξάρτητος βουλευτής Λεμεσού Παύλος Μυλωνάς προσχώρησε στην Κοινοβουλευτική Ομάδα του Δημοκρατικού Κόμματος.
Το Δεκέμβριο του 2018, ενόψει των ευρωεκλογών του 2019 ο πρόεδρος του ΔΗ.ΚΟ. Νικόλας Παπαδόπουλος σε συνάντηση που είχε με την πρόεδρο του κινήματος Αλληλεγγύη και ερωβουλευτή Ελένη Θεοχάρους, συζήτησαν το θέμα της συνεργασίας των δύο κομμάτων στις ευρωεκλογές, με τη συμπερίληψη της Ελένης Θεοχάρους στο ψηφοδέλτιο του ΔΗ.ΚΟ.. Τελικά, το ΔΗ.ΚΟ. και η Αλληλεγγύη κατέληξαν σε συμφωνία, την οποία επικύρωσαν τα συλλογικά τους όργανα. Το κόμμα έλαβε 13,80% και εξέλεξε έναν ευρωβουλευτή.
Στις 28 Ιουλίου 2020, τρεις βουλευτές (Βότσης, Μουσιούττας, Προκοπίου) ανεξαρτητοποιήθηκαν, και άλλα δύο στελέχη παραιτήθηκαν από το ΔΗ.ΚΟ. λόγω εσωκομματικών διαφωνιών. Λίγους μήνες αργότερα ίδρυσαν τη Συνεργασία Δημοκρατικών Δυνάμεων.
Στις βουλευτικές εκλογές του Μάη 2021, το ΔΗ.ΚΟ είχε απώλεια ποσοστών 3,2% σε σχέση με τις τελευταίες βουλευτικές εκλογές και εξέλεξε 9 βουλευτές. 
Θέσεις.
Το ΔΗ.ΚΟ. είναι ένα από τα κόμματα που αποτελούν τον λεγόμενο «ενδιάμεσο χώρο» στην κυπριακή πολιτική, με την έννοια ότι αντιπαρατίθενται τόσο με το αριστερό Α.Κ.Ε.Λ. όσο και με τον δεξιό ΔΗ.ΣΥ.. 
Τον Ιούνιο του 2003, επί ηγεσίας Τάσσου Παπαδόπουλου, ανακοινώθηκε ότι το κόμμα απομακρύνεται από τον παραδοσιακό χώρο της κεντροδεξιάς και υιοθέτησε πιο σοσιαλδημοκρατικές θέσεις.
Το ΔΗ.ΚΟ. έχει αναπτύξει μια αυστηρή και σκληρή στάση απέναντι στο Κυπριακό πρόβλημα και αντιτάχθηκε σθεναρά στο Σχέδιο Ανάν. Το κόμμα, επίσης, υποστηρίζει τον ευρωπαϊκό προσανατολισμό της Κύπρου καθώς και την ανεξάρτητη και αδέσμευτη εξωτερική πολιτική.
Κοινοβουλευτική Ομάδα.
Βουλή των Αντιπροσώπων.
ΙΒ' Κοινοβουλευτική Περίοδος.
Μετά τις βουλευτικές εκλογές του 2021, το Δημοκρατικό Κόμμα εξέλεξε εννέα βουλευτές. Η σύνθεση της Κοινοβουλευτικής Ομάδας είναι η εξής:
Ευρωπαϊκό Κοινοβούλιο.
9ο Ευρωπαϊκό Κοινοβούλιο.
Μετά τις Κυπριακές ευρωεκλογές 2019, το Δημοκρατικό Κόμμα, εξέλεξε έναν ευρωβουλευτή. Η σύνθεση της ευρω-κοινοβουλευτικής ομάδας είναι η εξής:
Διατελέσαντες πρόεδροι.
Οι διατελέσαντες πρόεδροι του Δημοκρατικού Κόμματος είναι οι εξής:
Πτέρυγα νεολαίας.
Η Νεολαία Δημοκρατικού Κόμματος (ΝΕ.ΔΗ.Κ.) είναι η οργάνωση νεολαίας του Δημοκρατικού Κόμματος που ιδρύθηκε το 1976. Η οργάνωση εμφορείται από τις αρχές της ελευθερίας, της δημοκρατίας και της δικαιοσύνης. Επιδιώκει ένα κοινωνικά ευαίσθητο κράτος δικαίου και ένα πολιτικό σύστημα ελεύθερης έκφρασης. Η ΝΕ.ΔΗ.Κ. καθοδηγείται από τις πολιτικές παρακαταθήκες των ιστορικών ηγετών της Κύπρου, του Εθνάρχη Μακάριου, του Σπύρου Κυπριανού και του Τάσσου Παπαδόπουλου.
Αναπόσπαστο κομμάτι της ΝΕ.ΔΗ.Κ. είναι η φοιτητική παράταξη Αναγέννηση και η μαθητική οργάνωση Παγκύπρια Αγωνιστική Έπαλξη Μαθητών.

</doc>
<doc id="49286" url="https://el.wikipedia.org/wiki?curid=49286" title="ΔΗΚΟ">
ΔΗΚΟ



</doc>
<doc id="49287" url="https://el.wikipedia.org/wiki?curid=49287" title="ΔΗ.ΚΟ.">
ΔΗ.ΚΟ.



</doc>
<doc id="49288" url="https://el.wikipedia.org/wiki?curid=49288" title="Αγρινό">
Αγρινό

Το αγρινό (γνωστό και ως μουφλόν) είναι είδος άγριου προβάτου και ανήκει στην οικογένεια Αιγώδη. Θεωρείται ο ένας από τους δύο προγόνους όλων των σημερινών εξημερωμένων προβάτων. Τα χρώματά του είναι συνήθως καφέ και κόκκινο. Τα αρσενικά έχουν πάντοτε κέρατα, ενώ τα θηλυκά μπορεί να έχουν ή να μην έχουν. Τα κέρατά τους κάνουν μια σχεδόν πλήρη περιστροφή και έχουν μήκος περίπου 85 εκατοστά.
Γεωγραφική εξάπλωση.
Η προέλευση του αγρινού είναι η Νοτιοδυτική Ασία, όπου υπάρχει το ασιατικό αγρινό ("Πρόβατον ο ανατολικός" - "Ovis orientalis"). Εισήχθηκαν στα νησιά της Κορσικής, της Σαρδηνίας, της Ρόδου και της Κύπρου κατά τη νεολιθική εποχή, πιθανόν ως εξημερωμένα ζώα, όπου εγκλιματίστηκαν τις τελευταίες μερικές χιλιάδες χρόνια στην ορεινή ενδοχώρα των νησιών αυτών. Από αυτά προέκυψε το είδος ευρωπαϊκό αγρινό ("Π. ο μούσμων" - "O. musimon" ή "Π. ο άμμων" - "O. ammon"). Στην Κύπρο το αγρινό έγινε ενδημικό είδος (δηλαδή ανέπτυξε διαφοροποίηση) το Κυπριακό αγρινό ("Πρόβατον ο ανατολικός ο οφίων" - "Ovis orientalis ophion"). Ο αριθμός του Κυπριακού αγρινού απαριθμείται στις 3.000. Εισήχθηκαν με επιτυχία σε χώρες της κεντρικής Ευρώπης, όπως τη Γερμανία, την Αυστρία, την Τσεχία, τη Σλοβακία, την Ουγγαρία, τη Βουλγαρία και τη Ρουμανία, ακόμη και σε βόρειες χώρες όπως τη Φινλανδία.
Συστηματική ταξινόμηση και υποείδη.
Δεν υπάρχει ομοφωνία ανάμεσα στους ειδικούς για την επιστημονική ταξινόμηση του αγρινoύ, ωστόσο το ευρωπαϊκό αγρινό μπορεί να θεωρηθεί ως "Πρόβατον ο μούσμων" ("Ovis musimon") ή "Πρόβατον ο άμμων ο μούσμων" ("Ovis ammon musimon"). Διακρίνονται πέντε υποείδη αγρινού

</doc>
<doc id="49290" url="https://el.wikipedia.org/wiki?curid=49290" title="Ο Χάρι Πότερ και η Κάμαρα με τα Μυστικά">
Ο Χάρι Πότερ και η Κάμαρα με τα Μυστικά

Ο Χάρι Πότερ και η Κάμαρα με τα Μυστικά ("Harry Potter and the Chamber of Secrets") είναι το δεύτερο από τα εφτά βιβλία της επιτυχημένης και δημοφιλούς σειράς μυθιστορημάτων "Χάρι Πότερ" της Τζ. Κ. Ρόουλινγκ, με ήρωα το νεαρό μάγο Χάρι Πότερ. Το βιβλίο εκδόθηκε πρώτη φορά στα Αγγλικά στις 2 Ιουλίου 1998 στις ΗΠΑ και ένα μήνα μετά εκδόθηκε στο Ηνωμένο Βασίλειο από τον εκδοτικό οίκο Bloomsbury Publishing Plc στο Λονδίνο και μεταφέρθηκε στην ομώνυμη ταινία. Στην Ελλάδα κυκλοφόρησε τον Ιούνιο του 1999 από τις εκδόσεις "Ψυχογιός". Παγκοσμίως το βιβλίο έχει πουλήσει παραπάνω από 60 εκατομμύρια αντίτυπα.
Οπισθόφυλλο.
Το καλοκαίρι πέρασε και μαζί και οι βαρετές διακοπές με τους θείους. Ο Χάρι επιστρέφει στη Σχολή "Χόγκουαρτς" και ξαναβρίσκει τους φίλους του, τον Ρον και την Ερμιόνη. Ωστόσο, κάτι παράξενο και επικίνδυνο συμβαίνει. Ο Χάρι ακούει φωνές που τον απειλούν και οι συμμαθητές του δεν ξέρουν από πού να φυλαχτούν. Στον τοίχο εμφανίζεται μια μυστηριώδης επιγραφή: "Η Κάμαρα με τα Μυστικά άνοιξε. Φυλαχτείτε!" Ποιος κρύβεται πίσω από όλα αυτά; Ποιο φοβερό εχθρό πρέπει να αντιμετωπίσει και πάλι ο Χάρι; Θα καταφέρει να σώσει τον εαυτό του και τους φίλους του;
Η περίφημη Αγγλίδα συγγραφέας μάς χαρίζει το δεύτερο συναρπαστικό βιβλίο της σειράς των περιπετειών του Χάρι Πότερ. Είναι ένα βιβλίο πρωτότυπο, απολαυστικό, αστείο και διασκεδαστικό, ένα βιβλίο αλλιώτικο από τ' άλλα. Μικροί και μεγάλοι θα λατρέψουν τον πανέξυπνο ήρωα με τα γυαλάκια και θα ζηλέψουν την υπέροχη μαθητική ζωή στη Σχολή "Χόγκουαρτς".
Πλοκή.
Ο Χάρι ξοδεύει ένα άλλο άθλιο καλοκαίρι με μόνη την οικογένειά του, τους Ντάρσλι. Κατά τη διάρκεια ενός πάρτι που κάνουν η θεία και ο θείος του Χάρι, ο Ντόμπι, ένα σπιτικό ξωτικό, εμφανίζεται στο υπνοδωμάτιο του Χάρι, προειδοποιώντας τον ότι εάν επιστρέψει στο Χόγκουαρτς, τρομερά πράγματα θα συμβούν. Ο Χάρι τον αγνοεί και ο Ντόμπι, για να διασφαλίσει ότι δεν θα επιστρέψει στο Χόγκουαρτς, φέρνει τον όλεθρο στην κουζίνα, εξαγριώνοντας τους Ντάρσλι, που θυμώνουν και φυλακίζουν τον Χάρι. Ο Χάρι σώζεται από τον φίλο του, Ρον Ουέσλι, και τους αδελφούς του, Φρεντ και Τζορτζ, και μαζί πετούν με το ιπτάμενο αυτοκίνητο των γονιών τους στο σπίτι των Ουέσλι, όπου ο Χάρι περνά το υπόλοιπο καλοκαίρι του.
Μετά από το ταξίδι του για πρώτη φορά με τη μαγική σκόνη, ο Χάρι καταλήγει κατά λάθος στην Αδιέξοδο Αλέα, δηλαδή στο τμήμα της Διαγωνίου Αλέας με τις σκοτεινές τέχνες. Ευτυχώς, συναντά τον φίλο του Χάγκριντ, ο οποίος κατεβαίνει εκεί για να αγοράσει απωθητικό για γυμνοσάλιαγκες, και τον καθοδηγεί με ασφάλεια πίσω στη Διαγώνιο Αλέα για να ψωνίσετε τα σχολικά του είδη. Μαζί με τους Ουέσλι και την καλύτερη φίλη του, Ερμιόνη Γκρέιντζερ, ο Χάρι συναντά τον Γκιλντρόι Λόκχαρτ, έναν εγωκεντρικό και διάσημο μάγο που απέκτησε φήμη για την αντιμετώπιση πολυάριθμων σκοτεινών πλασμάτων και που αποκαλύπτεται ότι θα είναι ο νέος της καθηγητής Άμυνας Εναντίον των Σκοτεινών Τεχνών στο Χόγκουαρτς. Λίγο μετά τη συνάντηση με τον Λόκχαρτ, υπάρχει μια αντιπαράθεση μεταξύ της παρέας και του Ντράκο Μαλφόι και του πατέρα του, Λούσιους.
Στην αρχή του σχολικού έτους, οι Ουέσλι και ο Χάρι αναχωρούν με Harry για τον σταθμό του Κινγκς Κρος, αλλά κατά την άφιξή τους, ο Χάρι και ο Ρον ανεξήγητα δεν μπορούν να περάσουν μέσα από τη μυστική είσοδο στην πλατφόρμα 9 ¾, και έτσι αποφασίζουν να πετάξουν στο Χόγκουαρτς στο αυτοκίνητο των Ουέσλι αντ 'αυτού. Τα πράγματα γίνονται επικίνδυνα όταν ο Ρον χάνει τον έλεγχο του αυτοκινήτου και το αυτό πέφτει από τον ουρανό σε μια ιτιά που δέρνει, ένα δέντρο που επιτίθεται σε όποιον το πλησιάζει. Ο Ρον και ο Χάρι ξεφεύγουν από το δέντρο, αλλά το ραβδί του Ρον σπάει και το αυτοκίνητο οδηγεί μόνο του μακριά στο απαγορευμένο δάσος. Στη συνέχεια, τα αγόρια λαμβάνουν τιμωρία από την καθηγήτρια ΜακΓκόναγκαλ. Την επόμενη μέρα, ο Ρον λαμβάνει έναν εξάψαλμο από τη μητέρα του, Μόλι Ουέσλι, η οποία τον απειλεί ότι θα τον πάρει πίσω στο σπίτι αν ξανακάνει κακό.
Ο Λόκχαρτ αποδεικνύεται ότι είναι αναρμόδιος δάσκαλος, που νοιάζεται περισσότερο με την επίδειξη της προσωπικότητάς του παρά με τη διδασκαλία. Ενώ ο Χάρι κάνει την τιμωρία του στο γραφείο του Λόκχαρτ, ακούει παράξενες φωνές που μόνο αυτός μπορεί να ακούσει. Στο Χάλοουιν, η κυρία Νόρις, μια γάτα που ανήκει στον επιστάτη του σχολείου, βρίσκεται απολιθωμένη μπροστά σε έναν τοίχο, όπου αναγράφεται το παρακάτω μήνυμα: "Η Κάμαρα με τα Μυστικά έχει ανοίξει. Εχθροί του κληρονόμου φυλαχτείτε." Ο Χάρι, ο Ρον και η Ερμιόνη ανακαλύπτουν ότι ένας από τους ιδρυτές του Χόγκουαρτς, ο Σαλαζάρ Σλίθεριν, είχε χτίσει κρυφά την Κάμαρα με τα Μυστικά, η οποία φημολογείται ότι περιέχει ένα τέρας που μόνο ο κληρονόμος του Σλίθεριν μπορεί να ελέγξει άμεσα. Ο Σλίθεριν αποδοκίμαζε το να δέχεται το Χόγκουαρτς μαγκλογεννημένους μάγους και μάγισσες (από γονείς μη-μάγους) και υποτίθεται ότι κατασκεύασε την Κάμαρα ώστε μια μέρα ο κληρονόμος του θα μπορούσε να εξαγνίσει το σχολείο από αυτούς. Υποψιαζόμενοι ότι ο εχθρός του Χάρι, ο Ντράκο Μαλφόι, είναι ο κληρονόμος του Σλίθεριν, οι τρεις φίλοι ξοδεύουν ένα μήνα στο αυτοσχέδιο εργαστήριό τους στις εγκαταλειμμένες τουαλέτες της Μυρτιάς που κλαίει παρασκευάζοντας το Πολυχημικό φίλτρο, που θα τους επιτρέψει για ένα σύντονο χρονικό διάστημα να πάρουν την όψη κάποιου άλλου.
Κατά τη διάρκεια ενός αγώνα Κουίντιτς, το χέρι του Χάρι σπάει επειδή τον κυνηγάει μια αφηνιασμένη μαύρη μπάλα. Εκείνο το βράδυ, καθώς ο Χάρι βρίσκεται στο κρεβάτι του νοσοκομείου, ο Ντόμπι εμφανίζεται και παραδέχεται ότι η ευθύνη είναι δική του για το περιστατικό της πλατφόρμας και για τη μαύρη μπάλα, και ισχυρίζεται ότι η επιθυμία του ήταν να μην πάει ο Χάρι στο Χόγκουαρτς. Ικετεύει τον Χάρι να φύγει από τη σχολή, επιμένοντας ότι είναι σε κίνδυνο, και αφήνει υπονοούμενα ότι η Κάμαρα με τα Μυστικά ξανα-άνοιξε. Λίγο μετά, ένας πρωτοετής φοιτητής, ο Κόλιν Κρίβι, δέχεται επίθεση και μαρμαρώνει, όπως η κυρία Νόρις. Με αφορμή αυτές τις επιθέσεις, ο Λόκχαρτ ξεκινά μια λέσχη μονομάχων. Κατά το πρώτο μάθημα, ο Χάρι μονομαχεί με τον Ντράκο, ο οποίος ρίχνει ένα φίδι που προσπαθεί να επιτεθεί σε ένα μαθητή του Χάφλπαφλ, τον Τζάστιν Φιντς-Φλέτσλι. Στην προσπάθειά του να το σταματήσει, ο Χάρι μιλάει άθελά του και ασυναίσθητα τη γλώσσα των φιδιών, τα ερπετικά. Η ξαφνική εμφάνιση αυτής της ικανότητάς του, η οποία επίσης χαρακτήριζε τον Σαλαζάρ Σλίθεριν σοκάρει τους πάντες, αφού υποδεικνύει ότι ο Χάρι θα μπορούσε να είναι ο κληρονόμος του Σλίθεριν. Λίγο αργότερα, ο Χάρι σκοντάφτει πάνω στο απολιθωμένο σώμα του Τζάστιν, ενώ δίπλα του έχει μαρμαρώσει και το φάντασμα Σχεδόν Ακέφαλος Νικ.
Τα Χριστούγεννα, ο Χάρι και ο Ρον, που μένουν στο Χόγκουαρτς, χρησιμοποιούν το Πολυχημικό φίλτρο και μεταμορφώνονται στους δυο κολλητούς φίλους του Μαλφόι, τον Κράμπε και τον Γκόιλ. Μιλώντας με τον Ντράκο στην αίθουσα αναψυχής του Σλίθεριν, ανακαλύπτουν ότι αυτός δεν είναι ο κληρονόμος του Σλίθεριν και ότι η Κάμαρα τελευταία φορά άνοιξε πενήντα χρόνια πριν. Μετά από λίγους ήσυχους μήνες, ο Χάρι βρίσκει ένα ημερολόγιο στις τουαλέτες της Μυρτιάς. Γράφει στο ημερολόγιο και αυτό του ανταποκρίνεται εμφανίζοντας το όνομα "Άντον Χερτ". Με την επικοινωνία με τον Χερτ γράφοντας στο ημερολόγιο, ο Χάρι ανακαλύπτει ότι ο Χερτ έπιασε και κατηγόρησε τον Χάγκριντ για το άνοιγμα της Κάμαρας με τα Μυστικά πενήντα χρόνια πριν. Λίγο καιρό αργότερα κάποιος εισβάλλει στον κοιτώνα του Χάρι και κλέβει το ημερολόγιο. Σαν να μην έφτανε αυτό, η Ερμιόνη και ένα κορίτσι από το Ράβενκλοου, η Πηνελόπη Κλιαργουότερ βρίσκονται μαρμαρωμένες. Ο Χάρι και ο Ρον σκοπεύουν να ανακρίνουν τον Χάγκριντ, αλλά προτού προλάβουν, αυτός κατηγορείται και πάλι για το άνοιγμα του Κάμαρα με τα Μυστικά και συλλαμβάνεται για να οδηγηθεί στη φυλακή Αζκαμπάν. Πριν ο Χάγκριντ συλληφθεί, δίνει έμμεσα μια εντολή στους δυο φίλους να ακολουθήσουν τις αράχνες. Οι αράχνες τους οδηγούν στο απαγορευμένο δάσος, όπου συναντούν τον Αραγκόγκ, μια γιγαντιαία αράχνη την οποία ο Χάγκριντ είχε μεγαλώσει στα κρυφά όταν ήταν μαθητής στο Χόγκουαρτς. Ο Αραγκόγκ τούς ενημερώνει ότι ο Χάγκριντ είναι αθώος, ότι το τέρας που σκότωσε το κορίτσι 50 χρόνια πριν δεν ήταν μια αράχνη και ότι το σώμα του κοριτσιού βρέθηκε σε μια τουαλέτα.
Ο Χάρι και ο Ρον ανακαλύπτουν ένα κομμάτι χαρτί που κρατούσε η Ερμιόνη όταν δέχθηκε επίθεση και ότι το τέρας που βρίσκεται στην Κάμαρα με τα Μυστικά είναι ένας Βασιλίσκος, δηλαδή ένα γιγαντιαίο φίδι που σκοτώνει όσους το κοιτούν κατάματα. Τα θύματα που μαρμάρωσαν δεν το είδαν κατάματα, αλλά μόνο μέσα από ένα μέσο ή είδαν μόνο την αντανάκλασή του. Ανακαλύπτουν επίσης ότι το Βασιλίσκος έχει χρησιμοποιήσει το σύστημα υδραυλικών του Χόγκουαρτς για να μετακινείται και ότι η είσοδος στην Κάμαρα είναι η βρίσκεται στην τουαλέτα της Μυρτιάς. Το τέρας παίρνει μαζί του στην Κάμαρα την αδερφή του Ρον, την Τζίνι. Ο Χάρι ανοίγει με ερπετικά την είσοδο της Κάμαρας. Μέσα στην Κάμαρα, βρίσκει το αναίσθητο σώμα της Τζίνι καθώς και τη σχεδόν φυσική μορφή του Χερτ, ο οποίος αποκαλύπτει ότι Ginny είχε επικοινωνία μαζί του γράφοντας στο ημερολόγιό του, επιτρέποντάς του να την ελέγχει και να την αναγκάζει να στέλνει τον Βασιλίσκο στους μαγκλογεννημένους. Η Τζίνι κατόπιν συνειδητοποίησε ότι το ημερολόγιο δεν ήταν αυτό που φαινόταν και προσπάθησε να το ξεφορτωθεί ρίχνοντάς το στις τουαλέτες της Μυρτιάς, αλλά το έκλεψε πίσω όταν είδε τον Χάρι με αυτό, επειδή φοβήθηκε ότι τα εγκλήματά της θα αποκαλυφθούν. Ο Χερτ στη συνέχεια ανάγκασε την Τζίνι να κατέλθει στην Κάμαρα, για να δελεάσει τον Χάρι να έρθει και, από την κατοχή της ψυχής της Τζίνι, άρχισε να παίρνει φυσική μορφή. Ο Χερτ αποκαλύπτει ότι το όνομά του, Άντων Μόρβολ Χερτ, είναι αναγραμματισμός του "Άρχων Βόλντεμορτ" και ότι ο ίδιος είναι παρελθοντικός εαυτός του Βόλντεμορτ.
Ο Χερτ καλεί τον Βασιλίσκο και του δίνει την εντολή να σκοτώσει τον Χάρι. Ακριβώς τη στιγμή που φαίνεται ότι ο Χάρι θα σκοτωθεί, καταφτάνει ο Φοκς, ο κατοικίδιος φοίνικας του Ντάμπλντορ, και τυφλώνει το τέρας. Ο Φοκς φέρνει μαζί του το καπέλο της επιλογής, απ' όπου ο Χάρι τραβάει ένα σπαθί και σκοτώνει τον Βασιλίσκο, όμως τραυματίζεται κατά τη διαδικασία από ένα δηλητηριώδες δόντι του τέρατος. Οι πληγές του επουλώνονται από τα δάκρυα του Φοκς (τα δάκρυα του φοίνικα έχουν θεραπευτικές ιδιότητες) και ο Χάρι καρφώνει στο ημερολόγιο το δηλητηριώδες δόντι του Βασιλίσκου. Ο Χερτ κατατροπώνεται και η Τζίνι ξυπνά. Όταν επιστρέφουν στο σχολείο, η Τζίνι συναντά τους γονείς της και ο Χάρι με τον Ρον επαινούνται από τον Ντάμπλντορ, επειδή βρήκαν τον ένοχο των επιθέσεων. Στο τέλος, ο Χάρι κατηγορεί τον Λούσιους Μαλφόι ότι είχε βάλει κρυφά το ημερολόγιο του Χερτ στο τσουκάλι της Τζίνι εκείνη την ημέρα που είχαν συναντηθεί στη Διαγώνιο Αλέα και αργότερα τον ξεγελά ώστε να απελευθερώσει τον Ντόμπι, που ήταν υπηρέτης του.

</doc>
<doc id="49302" url="https://el.wikipedia.org/wiki?curid=49302" title="Κατάλογος οικισμών της Κύπρου">
Κατάλογος οικισμών της Κύπρου



</doc>
<doc id="49303" url="https://el.wikipedia.org/wiki?curid=49303" title="Πέρα Χωριό-Νήσου">
Πέρα Χωριό-Νήσου

Το Πέρα Χωριό-Νήσου είναι ένα σύμπλεγμα κοινοτήτων της επαρχίας Λευκωσίας στην Κύπρο. Αποτελείται από τις κοινότητες Πέρα Χωριό και Νήσου. Κάθε κοινότητα έχει το δικό της Κοινοτικό Συμβούλιο αλλά υπάρχει και ένα Συμβούλιο Συμπλέγματος Κοινοτήτων. 
Συνορεύει με: Δάλι, Κοτσιάτη, Αλάμπρα, Λατσιά, Τσέρι και Αγία Βαρβάρα. Αποτελείται από δύο κοινότητες, τη Νήσου και το Πέρα Χωριό, τα οποία έχουν ξεχωριστή αυτοδιοίκηση αλλά κοινό Κοινοτικό Συμβούλιο, το "Κοινοτικό Συμβούλιο Πέρα Χωριού-Νήσου". 
Πρόεδρος του Συμβουλιου Βελτιώσεως Πέρα Χωριού-Νήσου είναι ο εκάστοτε Κοινοτάρχης Πέρα Χωριού και Αντιπρόεδρος είναι ο εκάστοτε Κοινοτάρχης Νήσου.
Γενικά.
Ο συνολικός πληθυσμός του χωριού ανέρχεται γύρω στους 4.000 κατοίκους, περίπου 1.600 για τη Νήσου και 2.400 για το Πέρα Χωριό. Καταλαμβάνει έκταση περίπου 13.558 σκαλών, 7.102 σκάλες στην περιοχή της Νήσου και 6.456 σκάλες στο Πέρα Χωριό. Το υψόμετρο στην περιοχή είναι μεταξύ 230 (στην κοίτη του ποταμού Γιαλιά) και 290 μέτρων (στο ύψωμα Ιερακαρκά) και η μέση ετήσια βροχώπτωση είναι κάπου 360 mm. 
Γεωλογικά η περιοχή είναι παρόμοια με τον γεωλογικό σχηματισμό της Λευκωσίας (γενικώς ιζηματογενή πετρώματα). Δηλαδή στην επιφάνεια απαντώνται κυρίως ερυθρογαίες και ασβεστούχα χώματα, ενώ σε μεγαλύτερο βάθος βρίσκονται ασβεστολιθικοί ψαμμίτες, κροκάλες (κλαστικά πετρώματα), ψαμμιτικές μάργες (χημικά πετρώματα) και εναλλασσόμενες στρώσεις αλλουβιακών αποθέσεων και κιμωλίας.
Νήσου.
Η Νήσου είναι ένα χωριό-κωμόπολη της επαρχίας Λευκωσίας, και απέχει από την πρωτεύουσα (νότια), γύρω στα 15 χιλιόμετρα. Είναι κτισμένη στη βόρεια όχθη του ποταμού Γιαλιά σε σημείο που σχηματίζεται καμπύλη στη ροή του ποταμού. Ο παλιός δρόμος Λευκωσίας – Λεμεσού διασχίζει το χωριό από τη μέση, ενώ ο νέος δρόμος-αυτοκινητόδρομος, διπλής κατεύθυνσης, διέρχεται από τα βορειοδυτικά του χωριού, ευρισκόμενος σε περιοχή που κτηματικά ανήκει στην κοινότητα. Η Νήσου γεωγραφικά βρίσκεται σχεδόν στο κέντρο της Κύπρου, σε πολύ πλεονεκτική θέση όσον αφορά και τη σύγχρονη συγκοινωνία, αφού μέσα σε 10 λεπτά μπορεί κάποιος να φτάσει στη Λευκωσία, μέσα σε 20 λεπτά στη Λάρνακα και 35 λεπτά στη Λεμεσό, λόγω κυρίως των διερχομένων αυτοκινητοδρόμων και του παρακείμενου κόμβου.
Στα παλιά χρόνια, το χωριό Νήσου έμοιαζε με μικρό νησί - έτσι έλεγαν οι παλιοί-, αφού βρεχόταν γύρω γύρω από τον ποταμό Γιαλιά. Ο ποταμός καθώς ερχόταν ορμητικός από τα βουνά του Μαχαιρά χωριζόταν στην περιοχή της Νήσου σε δύο σκέλη τα οποία έσμιγαν πάλι προς τα Ανατολικά ( στην περιοχή του Δαλιού ). Επίσης, σε κάποια περιοχή υπήρχαν τα αυλάκια των ανεμομύλων που έπαιρναν νερό τα χωράφια. Έτσι το χωριό πήρε το όνομα Νήσος ή Νήσου.
Πέρα Χωριό.
Το Πέρα Χωριό είναι και αυτό χωριό της επαρχίας Λευκωσίας και βρίσκεται κτισμένο στα νότια του ποταμού Γιαλιά απέναντι από τη Νήσου, αφού η ιστορία τους είναι άρρηκτα δεμένη. Στα παλιά χρόνια οι βοσκοί είχαν τις μάντρες τους επί των πρόποδων του βουνού Ιερακαρκά (περιοχή Πέρα Χωριού-νότια του ποταμού) και με την πάροδο του χρόνου, άρχισαν κάποιοι να κτίζουν και τις οικίες τους κοντά στις μάντρες τους και ξεκίνησε να γίνεται ένα μικρό χωριουδάκι λόγω του συνόλου των σπιτιών που είχαν ανεγερθεί στο χώρο.
Γι αυτό, το Πέρα Χωριό φαίνεται να οφείλει την ονομασία του στη θέση του σε σχέση με τη Νήσου, ως το χωριό που βρίσκεται πέρα από τον ποταμό. Φαίνεται ότι το φέουδο της Νήσου δεν αποτέλεσε μόνο γι’αυτή το ιστορικό πλέγμα των νεότερων χρόνων, αλλά αποτέλεσε και την αρχή του νήματος για την εξέλιξη της ιστορίας του Πέρα Χωριού από το μεσαίωνα και μετέπειτα. Όπως υποστηρίχτηκε πιο πάνω, η Νήσου υπήρξε, στα πρώτα στάδια τουλάχιστον, η μητρόπολη του νέου οικισμού που έστειλε το πρώτο έμψυχο υλικό για τη δημιουργία του και στη συνέχεια πλαισιώθηκε από οικιστές από άλλα χωριά, που αποζήτησαν εργασία στο τσιφλίκι. Οι οικογενειακοί, περιουσιακοί, συναισθηματικοί δεσμοί των οικιστών – Περαχωριτών με τη μητρόπολη – Νήσου ήταν από την πρώτη στιγμή αδιάρρηκτοι και διατηρήθηκαν μέσα από τους αιώνες ανεξίτηλοι. Οι στενότατες σχέσεις ακόμα και σήμερα των δυο κοινοτήτων σε όλους τους κοινοτικούς και διοικητικούς τομείς είναι ατράνταχτη απόδειξη της ιστορικής εξέλιξης των δυο χωριών.
Εθνική Προσφορά.
Όπως ολόκληρος ο Ελληνισμός της Κύπρου έτσι και οι κάτοικοι του χωριού έλαβαν μέρος σε όλους τους εθνικούς αγώνες. Έσπευσαν να πυκνώσουν τις τάξεις του Ελληνικού στρατού τόσο στον Α' όσο και στον Β΄ Παγκόσμιο πόλεμο. Κατά τον Β Παγκόσμιο, ο Συμεών Σιμεωνίδης έλαβε μέρος στον Ελληνο-Ιταλικό πόλεμο. Μετά την εισβολή των Γερμανών επιβιβάστηκε σε πλοίο για να μεταφερθεί, όπως και πολλοί άλλοι μάχιμοι στρατιώτες στην Αίγυπτο, αλλά το πλοίο τους βομβαρδίστηκε από Γερμανικά μαχητικά και βυθίστηκε έξω από τον Πειραιά παρασέρνοντας στον θάνατο τους επιβαίνοντες. 
Ο Γραμματέας της Εθναρχίας Νίκος Κρανιδιώτης καταγράφει στο βιβλίο του "Δύσκολα Χρόνια" (σ. 42) ότι στις 15 Ιανουαρίου 1950, ημέρα κατά την οποία διεξήχθη το ενωτικό δημοψήφισμα, ήταν υπεύθυνος "ενός συγκροτήματος χωριών νότια και νοτιοανατολικά της Λευκωσίας". Γράφει: "Ενθυμούμαι τη συγκίνηση, με την οποία οι κάτοικοι των Λατσιών, του Πέρα Χωριού, της Νήσου, του Ιδαλίου, των Λυμπιών ερχόντουσαν, φορώντας τα γιορτινά τους, για να βάλουν την υπογραφή τους στο ενωτικό έγγραφο. Ήταν μια εικόνα που θα μου μείνει αλησμόνητη". 
Κατά τον αγώνα της ΕΟΚΑ του 1955-1959 που είχε σκοπό την Ένωση της Κύπρου με την Ελλάδα, το χωριό δεν έπαιξε σπουδαίο ρόλο, εξ αιτίας του πεδινού εδάφους του και της παρουσίας περιφερειακού αστυνομικού σταθμού. Στο "Μητρώο Αγωνιστών ΕΟΚΑ" όμως υπάρχουν καταχωρημένοι 19 κάτοικοι Πέρα Χωριού και Νήσου. Αυτοί, με αλφαβητική σειρά είναι: 
Στο "Μητρώο", η αγωνίστρια και πρώην Υπουργός Παιδείας Κλαίρη Αγγελίδου είναι καταχωρημένη στους αγωνιστές της Νήσου. Φαίνεται ότι γεννήθηκε στο χωριό αλλά ανέπτυξε την πολυποίκιλη και σημαντική δράση της αλλού. 
Οι κάτοικοι του Πέρα Χωριού και της Νήσου θέτοντας τη ζωή τους και των οικογενειών τους σε κίνδυνο, ασχολούνταν κυρίως με μεταφορά και απόκρυψη όπλων, πυρομαχικών και προκηρύξεων και σπανιότερα με δολιοφθορές. Εξ αιτίας αυτής τους της δράσης οι Κλεόβουλος Σιμεωνίδης και Ιωνάς Χριστοδούλου, μετά από προδοσία, συνελήφθησαν από τις αποικιακές αρχές. Το υπόγειο του σπιτιού του Αμερικάνου (όπου τώρα στεγάζεται το Κτήριο του Κοινοτικού Συμβουλίου) λειτουργούσε ως κρησφύγετο όπου φιλοξενούνταν καταζητούμενοι και αντάρτες κατά τη διάβασή τους από το χωριό. Στην εφημερία Ελευθερία στις 4/2/1956 καταγράφεται είδηση ότι στις 2/2/56 "δύο άνδρες ήνοιξαν πυρ κατά του [αστυνομικού] σταθμού [Πέρα Χωρίου] δια μικρών όπλων και ταυτοχρόνως αποπειράθησαν να παραβιάσουν τα πέριξ του αστυνομικού σταθμού συρματοπλέγματα." Σε προκήρυξη της ΕΟΚΑ που κυκλοφόρησε αρχές Νοεμβρίου 1958, αναφέρεται ότι στις 17 Οκτωβρίου 1958 στη Νήσου είχε ανατιναχθεί με νάρκη βρετανικό όχημα, με άγνωστο αριθμό νεκρών ή τραυματιών. Όπως αναφέρεται στο "Χρονικόν Αγώνος ΕΟΚΑ 1955-1959" του Γεωργίου Γρίβα -Διγενή, το Πέρα Χωριό και η Νήσου υπάγονταν στον Υποτομέα Ιδαλίου του Τομέα Δευτεράς-Ορεινής, ο οποίος είχε αποσπαστεί τον Μάϊο του 1956 από τον Τομέα Λευκωσίας. Επικεφαλής του Τομέα Δευτεράς-Ορεινής ήταν αρχικά ο Ευάγγελος Ευαγγελάκης από τον Μάϊο του 1956 μέχρι τον Φεβρουάριο του 1957 όταν συνελήφθη και στη συνέχεια ο Ανδρέας Σεϊτάνης μέχρι το τέλος του αγώνα. Υποτομεάρχες και υπεύθυνοι για τα χωριά Πέρα Χωριό και Νήσου (μαζί με τα χωριά Λυθροδόντα, Μαθιάτη, Αγία Βαρβάρα, Αλάμπρα, Δάλι, Ποταμιά, Λύμπια, Λατσιά, Γέρι) διετέλεσαν οι Μιχαλάκης Κωνσταντινίδης από την Κοκκινοτριμιθιά, ο Οδυσσέας Γεωργίου από την Σια και ο ήρωας Σταύρος Στυλιανίδης από την Γιαλούσα με το ψευδώνυμο "Ζέρβας". Ο τελευταίος σκοτώθηκε στις 18.08.1957 στην Ορεινή όταν εξερράγη μεγάλη βόμβα την οποία κατασκεύαζε, με την οποία η ΕΟΚΑ θα κατέστρεφε τη νέα γέφυρα που είχε χτιστεί στο Δάλι επί του ποταμού Γιαλιά και την οποία είχε εγκαινιάσει στις 6 Μαρτίου 1957 ο ίδιος ο Κυβερνήτης Χάρτιγκ (σημ.: ήταν πάγιο αποικιακό τέχνασμα η ανέγερση έργων ανάπτυξης προκειμένου να καταδειχθεί από τους Βρετανούς ότι η παραμονή τους στο νησί δεν είχε αποτέλεσμα μόνο εκτελέσεις, βασανιστήρια, βιαιότητες, αυθαιρεσίες, φυλακίσεις και καταστροφές, αλλά συνέβαλλε και θετικά στην ανάπτυξη του νησιού. Δεν είναι τυχαίο που οι περισσότερες βρύσες στα χωριά της κυπριακής υπαίθρου φέρουν ημερομηνίες από το 1954 μέχρι το 1958). 
Μετά τα γεγονότα του 1963 και του μαύρου καλοκαιριού του 1974, το χωριό είχε και αυτό τις δικές του απώλειες. Υπήρξε ένας μεγάλος σχετικά αριθμός προσφύγων που ήρθε στις δύο Κοινότητες για να βρει μια στέγη και να ξαναφτιάξει την ζωή του, γι' αυτό δημιουργήθηκαν οι Συνοικισμοί Αυτοστέγασης προσφύγων που βρίσκονται νοτιοανατολικά της κοινότητος Πέρα Χωριού, κοντά στο Δάλι. Στους Συνοικισμούς φιλοξενούνται πρόσφυγες από τα χωριά Αγκαστίνα, Παλαίκυθρο, Κυθρέα, Λύση, Βατυλή, Κοντέα, Άσσια, Μαραθόβουνο, Τύμπου, Μπέλλαπάις κ.ά. Επίσης, υπήρξαν και αρκετοί αγνοούμενοι και άλλοι που έπεσαν μαχόμενοι κατά των Τούρκων εισβολέων. Η τύχη αυτών ακόμα αγνοείται, αν και κάποιοι βρέθηκαν θαμμένοι και αφού αναγνωρίστηκαν με την μέθοδο DNA, κηδεύτηκαν και θάφτηκαν στο χωριό με τιμές ηρώων.
Αγνοούμενοι.
["Των ακόλουθων οι οικογένειες μετά την τούρκικη εισβολή κατέληξαν στις κοινότητες:"] 
Στην αυλή του Περιφερειακού Γυμνασίου Πέρα Χωριού - Νήσου, υπάρχει ένας μικρός χώρος αφιερωμένος στη μνήμη των αγνοουμένων. Πρόκειται για ένα μικρό πευκόφυτο 'δασάκι' στη μέση του οποίου υπάρχει μια στήλη-μνημείο με χαραγμένα τα ονόματα των αγνοουμένων της περιοχής και των γύρω χωριών.
Θρησκεία.
Εκκλησιαστικά το χωριό ανήκε στην περιφέρεια της Ιεράς Αρχιεπισκοπής Κύπρου μέχρι το 2007, όπου με την διεύρυνση της Ιεράς Συνόδου δημιουργήθηκαν νέες Μητροπόλεις, Χωρεπισκοπές και Επισκοπές. Με την ανακατανομή των διοικητικών περιφερειών, περιήλθε στην διοίκηση και πνευματική ποιμαντική της Ιεράς Μητροπόλεως Τριμυθούντος η οποία προσωρινώς εδρεύει στο γειτονικό χωριό Ιδάλιον (Δάλι) μέχρι της ημέρας της απελευθερώσεως της κανονικής έδρας της Μητροπόλεως, ητοι η κωμόπολη της Τριμυθούντος, σημερινής Τρεμετουσιάς, της οποίας πρώτος Επίσκοπος υπήρξε ο Άγιος Σπυρίδων Τριμυθούντος ο Θαυματουργός. Σημερινός Επίσκοπος της Μητρόπολης ειναι ο Πανιερώτατος Μητροπολίτης Τριμυθούντος και Πρόεδρος Λευκάρων κ. Βαρνάβας.
Εκκλησίες.
Στις κοινότητες υπάρχει μεγάλος αριθμός Εκκλησιών και Εξωκκλησιών τα οποία μαρτυρούν την έντονη θρησκευτικότητα και ευσέβεια του λαού. Το χωριό είναι γνωστό για την λατρεία των κατοίκων του προς το Θεό και την ακολουθία της Εκκλησιαστικής Παράδοσης.
Για την ενορία του Πέρα Χωριού, Εφημέριοι του Ιερού Ναού Μεταμορφώσεως του Σωτήρος και του Ιερού Ναού Αγίας Μαρίνης, είναι οι Αιδεσιμολογιώτατοι Οικονόμος Ανδρέας Βορκάς και Πρεσβύτερος Αντώνιος Παναγή. Για την ενορία της Νήσου, Εφημέριος του Ιερού Ναού Αγίας Παρασκεύης είναι ο Αιδεσιμολογιώτατος Οικονόμος Θεόδωρος Ευθυμίου.
Δραστηριότητες.
Στις δύο Κοινότητες, γίνονται κάθε χρόνο Πανήγυρεις κατά τις εορτές των Μεγάλων Ιερών Ναών, ήτοι η 6η Αυγούστου για τον Ιερό Ναό Μεταμορφώσεως του Σωτήρος, η 17η Ιουλίου για τον Ιερό Ναό Αγίας Μαρίνης, και η 26η Ιουλίου για τον Ιερό Ναό Αγίας Παρασκεύης. Στο Εκκλησάκι της Παναγίας Τσαμπίκας που βρίσκεται στο βουνό γίνονται διάφορες ακολουθίες κατά τις διάφορες εορτές της Υπεραγίας Θεοτόκου, και κυρίως στις 8 Σεπτεμβρίου, στην εορτή της Γεννήσεως της Θεοτόκου, όπου γίνεται και Λιτάνευση της εικόνας. Υπάρχει ακόμα ένας Ιερός Ναός της Παναγίας της Τσαμπίκας στον (διδυμοποιημένο με το χωριό) Δήμο Αρχαγγέλου Ρόδου στην Ελλάδα, ο οποίος βρίσκεται και αυτός κτισμένος σε ύψωμα.
Στις 6 του μηνός Απριλίου, ημέρα της εορτής του Αγίου Ευτυχίου, και κάθε Δευτέρα της Διακαινισίμου γίνεται πανηγυρικός εορτασμός στο Εκκλησάκι του Αγίου Ευτυχίου στο ύψωμα πάνω από την Κοινότητα Νήσου, εκεί που βρίσκεται η Κατακόμβη που ασκήτεψε ο Άγιος και πολύς κόσμος προσέρχεται και από τα γύρω χωριά για να προσκυνήσει. Τον μήνα Ιούλιο, οργανώνονται διάφορες Κατασκηνωτικές Περιόδοι για τους μαθητές του χωριού στο Εξωκκλήσι του Προφήτη Ηλία (Μετόχι της Ιεράς Μονής Παναγίας του Μαχαιρά, που βρίσκεται σε δασώδη περιοχή κοντά στο χωριό Λυθροδόντας), όπου έχει διαμορφωθεί κατάλληλα ο χώρος υπό την επίβλεψη, οργάνωση και μέριμνα του Οικ. Ανδρέα Βορκά.
Εκπαίδευση.
Προδημοτική.
Υπάρχει το Δημόσιο και Κοινοτικό Νηπιαγωγείο στις κοινότητες. Το πρώτο τμήμα πρωτολειτούργησε στο χώρο του A' Δημοτικού Σχολείου, ενώ κατά καιρούς φιλοξενήθηκε σε διάφορα σπίτια. Μετά από έρανο στις κοινότητες και με κυβερνητική χορηγία, χτίστηκε το κτίριο του Νηπιαγωγείου, με τρεις αίθουσες διδασκαλίας, όπου στεγάστηκαν 2 δημόσια τμήματα και 1 κοινοτικό. Το 1998 λειτούργησε ακόμα ένα τμήμα νηπιαγωγείου στο χώρο του B' Δημοτικού Σχολείου. 
Δημοτική.
Σήμερα λειτουργούν δυο Δημοτικά Σχολεία, το A' και το B' Δημοτικό Σχολείο Πέρα Χωριού-Νήσου. Τα δυο αυτά σχολεία διατηρούν ένα πολύ καλό επίπεδο εκπαίδευσης, με σημαντικές διακρίσεις στο ενεργητικό τους, σε διάφορους τομείς και επίσης το Β' έχει αναδειχτεί σε οικολογικό σχολείο.
Μέση.
Το Περιφερειακό Γυμνάσιο Πέρα Χωρίου και Νήσου άρχισε τη λειτουργία του ώς A' Περιφερειακό Γυμνάσιο Λευκωσίας από το σχολικό έτος 1978-79, ως απογευματινό. Αρχικά στεγάστηκε στο Β΄ Δημοτικό Σχολείο του Δαλιού και περιλάμβανε έξι τμήματα της Α΄ τάξης, που αριθμούσαν 160 περίπου μαθητές. Κατά το σχολικό έτος 1981-82 στεγάστηκε στο καινούριο σχολικό κτίριο στη Nήσου, πράγμα που κατέστησε δυνατή την πρωινή φοίτηση καθώς και την εξυπηρέτηση μεγαλύτερου αριθμού μαθητών. Τα τμήματα ανήλθαν στα δώδεκα (12) και περιελάμβαναν 420 μαθητές. Οι μαθητές προέρχονταν από τα ακόλουθα χωριά της περιοχής: Αγία Βαρβάρα, Αλάμπρα, Δάλι, Κόρνος, Λυθροδόντας, Λύμπια, Μαθιάτης, Μοσφιλωτή, Πέρα Χωριό-Nήσου, Ποταμιά και Σιά. Εντούτοις, στα μέσα του σχολικού έτους 1992/93 λειτούργησε το Γυμνάσιο Αγίας Βαρβάρας, οπότε μεταστεγάστηκαν σ’ αυτό οι μαθητές από τα χωριά Αγία Βαρβάρα, Αλάμπρα, Σιά, Μοσφιλωτή, Κόρνος, Μαθιάτης, Λυθροδόντας. 
Όσοι από τους μαθητές των κοινοτήτων ολοκληρώνουν το κύκλο της μέσης γενικής εκπαίδευσης, φοιτούν στο Λύκειο Ιδαλίου το οποίο βρίσκεται στο γειτονικό χωριό Δάλι. Όσοι επιθυμούν να ακολουθήσουν την μέση τεχνική εκπαίδευση, φοιτούν κυρίως στις Τεχνικές Σχολές της Λευκωσίας.
Ιδιωτική.
Σήμερα λειτουργούν στις δύο κοινότητες διάφοροι ιδιωτικοί Νηπιοβρεφοκομικοί Σταθμοί και ιδιωτικά ινστιτούτα φροντιστηρίων, όπου φοιτούν αρκετοί μαθητές από τις κοινότητες αλλά και άλλα χωριά από τη γύρω περιοχή. Επίσης, λειτουργεί και το ιδιωτικό Γυμνάσιο-Λύκειο Forum το οποίο άρχισε τη λειτουργία του από τη σχολική χρονιά 2002-2003.
Υπηρεσίες.
Εμπόριο.
Το χωριό βρίσκεται μέταξυ Λευκωσίας, Λεμεσού και Λάρνακας, στο σημείο ακριβώς όπου χωρίζονται οι αυτοκινητοδρόμοι Λευκωσιας-Λεμεσού και Λευκωσίας-Λάρνακας, και αυτο καθιστά την τοποθεσία του χωριού ιδιαίτερα κεντρική. Αυτό συνέβαλε σε μεγάλο βαθμό στην ανάπτυξη της περιοχής και ως εκ τούτου, υπάρχουν διάφορες υπηρεσίες που εξυπηρετούν τα γύρω χωριά. 
Ο δρόμος που ενώνει το Πέρα Χωριό με το Δάλι (Λεωφόρος Αρχιεπισκόπου Μακαρίου Γ'), είναι μια ιδιαίτερα εμπορική οδός με διαφόρων ειδών καταστήματα ένδυσης, εποχιακών, υλικών οικοδομής κλπ, όπως επίσης και τρια μεγάλα πρατήρια βενζίνης, διάφορα γκαράζ επισκευής αυτοκινήτων, μπυραρίες και δυο παραρτήματα τραπεζών.
Επιχειρήσεις.
Στην περιοχή δραστηριοποιούνται μεγάλες επιχειρήσεις σκυροδέματος και χρωμάτων, διάφορα ιδιωτικά φροντιστήρια, εργοληπτικές εταιρείες και εταιρείες ανάπτυξης γης. Υπάρχει αριθμός εργοστασίων και ξυλουργικών εργαστηρίων, ενώ διάφορες επιχειρήσεις ασχολούνται με αγοραπωλησίες αυτοκινήτων, τρακτέρ κ.λπ. Διάφορα ιατρεία, γραφεία αρχιτεκτόνων-μηχανικών, καθώς και λογιστικά-ελεγκτικά και δικηγορικά γραφεία παρέχουν διάφορες ανθρωπιστικές και επαγγελματικές υπηρεσίες.
Αναψυχή.
Σούπερ μάρκετ, τρία μεγάλα αρτοποιεία-φούρνοι στην Λεωφόρο Μακαρίου μαζί με κάποια μικρά εστιατόρια και το πάρκο κοντά στον ποταμό Γιαλιά καλύπτουν τις ημερήσιες ανάγκες των πολιτών. Δίπλα από το πάρκο, υπάρχει χώρος κατάλληλος για καλλιτεχνικές και άλλες δραστηριότητες, οπως Αιμοδοσίες, Συναυλίες, υπαίθρια θέατρα, θερινό κινηματογράφο κ.λπ. Επίσης, υπάρχουν διάφορες σχολές χορού, μπαλέτου και πολεμικών τεχνών, δυο μεγάλα φυτώρια και ένα Sporting Club με πισίνα, cafe και γήπεδο futsal.
Κρατικές υπηρεσίες.
Ο Αστυνομικός Σταθμός Πέρα Χωριού-Νήσου και η Πυροσβεστική Υπηρεσία βρίσκονται απέναντι από την Εκκλησία Μεταμορφώσεως του Σωτήρος και διασφαλίζουν την τάξη στην περιοχή. Στη Νήσου βρίσκεται στρατόπεδο της Εθνικής Φρουράς που διασφαλίζει την ασφάλεια του χωριού και της περιοχής.
Εκδηλώσεις.
Τα δύο κοινοτικά σωματεία "Ο.Χ.Ι." (Ορθόδοξο Χριστιανικό Ίδρυμα) και "Ερυθρός Αστήρ", καθώς και ο Λαογραφικός Όμιλος 'Ρήγαινα' συμβάλλουν στην κοινωνική ζωή του χωριού οργανώνοντας διάφορες εκδηλώσεις και με ενεργό συμμετοχή στα κοινωνικά δρώμενα της περιοχής. Παραδείγματα είναι οι παρελάσεις που γίνονται κάθε χρόνο, την 28η Οκτωβρίου (γίνεται στο χωριό ανά δύο χρόνια, εναλλάξ με την κοινότητα των Λυμπιών), την 25η Μαρτίου (γίνεται κάθε χρόνο στο Δάλι) και την 1η Απριλίου, όταν η φιλαρμονική του Σωματείου "ΟΧΙ" τελούσε λαμπαδηφορία και εωθινή παρέλαση στους δόμους του Πέρα Χωριού και της Νήσου, τιμώντας τον αγώνα της ΕΟΚΑ για Ένωση της Κύπρου με την Ελλάδα. Το Σωματείο "Ερυθρός Αστέρας" συμμετέχει στην πορεία για την ελληνοτουρκική "φιλία" από το Πέρα Χωριό στο Δάλι.
ΚΕΝΘΕΑ.
Στην περιοχή έχει την έδρα του ο Περιφερειακός Συμβουλευτικός Σταθμός ΚΕΝΘΕΑ, ο οποίος εξυπηρετεί τις κοντινές κοινότητες Ιδαλίου, Αγιας Βαρβάρας, Αλάμπρας, Μαθιάτη, Λυθροδόντα, Λυμπιών, Πέρα Χωριού, Νήσου, Ποταμιάς, Κόρνου, Κοτσιάτη, Μοσφιλωτής, Πυργών, Σιάς, Ψευδά και Αγίας Άννας. Η στελέχωση του σταθμού αποτελείται απο ένα έμπειρο ειδικευμένο λειτουργό, Σύμβουλο ειδικό Τοξικο-εξάρτησης και κάποιο διαμεσολαβητή σε ενδοοικογενειακές συγκρούσεις. Σκοπός του Σταθμού είναι η εφαρμογή προγραμμάτων πρόληψης στις κοινότητες και στην αποτροπή των νέων από τη χρήση ουσιών εξάρτησης μέσα από διάφορες ενημερωτικές εκδηλώσεις, σεμινάρια και ομιλίες. Κύριες κατευθύνσεις δράσεις του Σταθμού είναι η Πρόληψη (πρωτογενής, δευτερογενής, τριτογενής) και η Συμβουλευτική (ατομική, οικογενειακή και ομαδική).
Διάφορα.
Διδυμοποίηση.
Οι δύο κοινότητες από το 1998 είναι διδυμοποιημένες με τον Αρχάγγελο της Ρόδου. Οι διαδικασίες αποπερατώθηκαν με δύο τελετές που έγιναν η μεν πρώτη στις 17 Οκτωβρίου 1997 στο Πέρα Χωριό, η δε δεύτερη στις 24 Ιουλίου 1998 στον Αρχάγγελο. Η ιδέα αυτή είχε απασχολήσει το Συμβούλιο από τα πρώτα χρόνια της ίδρυσης του και τέθηκε σαν μακροπρόθεσμος στόχος. Στο τέλος του 1995, κατά την επίσκεψη του τότε Υπουργού Υγείας της Ελλάδας, κ. Δημήτρη Κρεμμαστινού, στις Κοινότητες Πέρα Χωριού και Νήσου, για να παρακολουθήσει την διαδικασία της εθελοντικής αιμοδοσίας των κοινοτών, σε συζήτηση που είχε με τον τότε [και νυν] Πρόεδρο του Συμβουλίου κ. Γιαννάκη Γεωργίου, για τις διδυμοποιήσεις, εισηγήθηκε όπως διερευνηθεί η δυνατότητα διδυμοποίησης με τη γενέτειρά του, τον Αρχάγγελο Ρόδου.
Χορωδία.
Η Κοινοτική Χορωδία ιδρύθηκε το 1996 με σαράντα περίπου μέλη από κατοίκους των δυο χωριών, αλλά και άλλους φίλους της χορωδίας διαφόρων ηλικιών. Έχει δώσει παραστάσεις τοπικά, σε γειτονικές κοινότητες και σε πόλεις του τόπου μας. Παρουσιάστηκε επίσης στις κοινότητες Αρχαγγέλου και Μαλώνας Ρόδου, μέσα στα πλαίσια της δεύτερης και τελικής φάσης της Διδυμοποίησης Πέρα Χωριού - Νήσου με την κωμόπολη του Αρχαγγέλου. Φιλοδοξία της χορωδίας είναι πέραν από τη συνεχή ποιοτική βελτίωσή της, να αποτελεί και μέσο και δυνατότητα συνάντησης των κατοίκων μεταξύ τους, σε μια περίοδο που οι συνθήκες της ζωής τείνουν να απομονώνουν και να αποξενώνουν τους ανθρώπους. Στη χορωδία λαμβάνουν μέρος άτομα όλων των ηλικιών και από τις δύο κοινότητες και από άλλα χωριά.
Αξιοθέατα.
Η πολύχρονη ιστορία και οι παραδόσεις της περιοχής διαφαίνεται μέσα από τα αρχαιολογικά μνημεία και το Συμβούλιο ενδιαφέρεται ιδιαίτερα για την συντήρηση-διατήρηση αυτών. Κάθε αξιοθέατο έχει την δική του ιστορία και γίνεται προσπάθεια ανάδειξής τους.
Πηγές.
Οι πληροφορίες και οι φωτογραφίες που έχουν χρησιμοποιηθεί στο παρόν άρθρο έχουν ως πηγή τις κατώθι σελίδες που βρίσκονται στους σχετικούς ιστοτόπους:

</doc>
<doc id="49308" url="https://el.wikipedia.org/wiki?curid=49308" title="Πίτερ Λάστμαν">
Πίτερ Λάστμαν

Ο Πίτερ Λάστμαν ("Pieter Pietersz. Lastman", 1583 - 4 Απριλίου 1633) ήταν Ολλανδός ζωγράφος, γνωστός κυρίως για τους ιστορικούς πίνακες που φιλοτέχνησε, αλλά και ως δάσκαλος του Ρέμπραντ. Υπήρξε ένας από τους σημαντικότερους ιστορικούς ζωγράφους του 17ου αιώνα στην Ολλανδία, πριν την καθιέρωση του μαθητή του, ενώ η φήμη του εξαπλώθηκε και εκτός των συνόρων της χώρας του, αναλαμβάνοντας παραγγελίες για τον βασιλιά της Δανίας.
Ο Λάστμαν ήταν γιος χρυσοτέχνη και εκπαιδεύτηκε ως ζωγράφος στο εργαστήριο του Gerrit Pietersz. Sweelinck, διακεκριμένου καλλιτέχνη του μανιερισμού. Τον Ιούνιο του 1602 ταξίδεψε στην Ιταλία, όπου παρέμεινε μέχρι το Μάρτιο του 1607, επισκεπτόμενος τη Ρώμη και τη Βενετία. Στο διάστημα αυτό, σημαντική επίδραση στο έργο του άσκησε ο Γερμανός ζωγράφος Άνταμ Ελσχάιμερ (π. 1568-1610) που εργαζόταν στην Ιταλία, καθώς και ο Καραβάτζιο. Στη συνέχεια, εγκαταστάθηκε στο Άμστερνταμ, όπου έζησε μέχρι το τέλος της ζωής του. 
Το παλαιότερο χρονολογημένο έργο του είναι η "Προσκύνηση των Μάγων" (1606, Šternberk Pal.), που αποτελεί επίσης χαρακτηριστικό παράδειγμα της «ιταλικής» τεχνοτροπίας του. Η επίδραση του Ελζχάιμερ στο ύφος του Λάστμαν αναδεικνύεται τόσο μέσα από τα έντονα χρώματα που επέλεγε να χρησιμοποιήσει, όσο και από τα λεπτομερή τοπία που πλαισίωναν τα ιστορικά θέματά του. Οι ιστορικοί πίνακες που ολοκλήρωσε σπάνια αναπαριστούσαν παραδοσιακά θέματα όπως η "Σταύρωση" (1616, Rembrandthuis). Στα σπουδαιότερα έργα του ανήκουν οι πίνακες "Οδυσσέας και Ναυσικά" (1619, Alte Pin.) και "Κοριολανός και οι γυναίκες της Ρώμης" (1625, Trinity College Δουβλίνου). 
Στη διάρκεια της ζωής του απέκτησε σημαντική φήμη, γεγονός που επιβεβαιώνεται και από την αναφορά τού ονόματός του μεταξύ των σημαντικότερων ζωγράφων της εποχής, από τον Ολλανδό ποιητή Theodore Rodenburgh, σε έναν ύμνο που συνέθεσε ο τελευταίος για την πόλη του Άμστερνταμ το 1618. Το έργο του εκθείασε επίσης ο ποιητής Γιόοστ φαν ντεν Φόντελ (Joost van den Vondel). Ο Λάστμαν επηρέασε μία ευρύτερη γενιά καλλιτεχνών, ενώ μεταξύ των μαθητών του ξεχωρίζουν τα ονόματα των Γιαν Λίφενς και Ρέμπραντ. Ο πρώτος υπήρξε μαθητής του το 1619, ενώ ο δεύτερος εκπαιδεύτηκε στο εργαστήριό του στο Άμστερνταμ το 1624, για μικρότερο διάστημα, συνολικά έξι μηνών. Η επίδραση που άσκησε στον Ρέμπραντ θεωρείται ιδιαίτερα σημαντική στην πορεία της εξέλιξής του, με τα στοιχεία που δανείστηκε ο Ρέμπραντ από τον δάσκαλό του να είναι περισσότερο εμφανή σε πίνακες ζωγραφικής ή σχέδια της πρώτης περιόδου του.

</doc>
<doc id="49314" url="https://el.wikipedia.org/wiki?curid=49314" title="Βίλιακα">
Βίλιακα

&lt;br&gt;
Η Βίλιακα (λετονικά: "Viļaka" , λιθουανικά: "Viliaka", γερμανικά: "Marienhausen") είναι κωμόπολη της Λετονίας. Βρίσκεται στο βορειοανατολικό μέρος της χώρας και έχει πληθυσμό 1.787 κατοίκους κατά την απογραφή του 2004. 

</doc>
<doc id="49315" url="https://el.wikipedia.org/wiki?curid=49315" title="Ταλία">
Ταλία

Η Αριάδνα Ταλία Σόντι Μιράντα ("Ariadna Thalía Sodi Miranda", 26 Αυγούστου 1971), ευρέως γνωστή ως Ταλία, είναι Μεξικανή τραγουδίστρια, ηθοποιός, παραγωγός, συνθέτρια, στιχουργός, συγγραφέας και επιχειρηματίας.
Σύμφωνα με την AMPROFON (Ένωση Μεξικανών Παραγωγών Ηχογραφημάτων), θεωρείται η πιο εμπορική Μεξικανή τραγουδίστρια διεθνώς, καθώς έχει πουλήσει πάνω από 50 εκατομμύρια αντίτυπα παγκοσμίως. Ξεκίνησε την μουσική της καριέρα από πολύ μικρή ηλικία ενώ έχει τραγουδήσει στα ισπανικά, στα αγγλικά, στα πορτογαλικά, στα γαλλικά, και στη διάλεκτο Ταγκαλόγκ των Φιλιππίνων, στο πλαίσιο της προώθησης της μουσικής της στις διάφορες αγορές. Θεωρείται βετεράνος της ισπανόφωνης βιομηχανίας του θεάματος, με το όνομά της να αποτελεί ένα από τα σημαντικότερα brands στον ισπανόφωνο κόσμο.
Αποτελεί μια από τις πιο επιτυχημένες ισπανόφωνες ερμηνεύτριες όλων των εποχών και αναφέρεται από το διεθνή Τύπο ως η "Βασίλισσα της Λάτιν Ποπ". Έχει λάβει 17 υποψηφιότητες στα βραβεία Latin Billboard Awards και 7 υποψηφιότητες στα βραβεία Latin Grammy, καθώς και πολλά βραβεία Lo Nuestro. Έχει συνεργαστεί με σημαντικούς καλλιτέχνες της διεθνούς μουσικής βιομηχανίας όπως Tony Bennett, Michael Bublé, Robbie Williams, Marc Anthony, Julio Iglesias, Laura Pausini και πολλούς άλλους.
Παράλληλα με τη μουσική, υπήρξε και ηθοποιός στα πρώτα χρόνια της καριέρας της και το όνομά της συνδέθηκε κυρίως με τις λατινοαμερικανικές τηλενουβέλες. Τα δικαιώματα των τηλεοπτικών σειρών στις οποίες πρωταγωνίστησε έχουν πουληθεί σε πάνω από 180 χώρες, με αποτέλεσμα να θεωρούνται το πιο εξαγώγιμο προϊόν του Μεξικού μετά το ποτό "τεκίλα". Ο διεθνής Τύπος την αναφέρει συχνά ως "Βασίλισσα της σαπουνόπερας" λόγω της εμβληματικής παρουσίας της στην τηλεόραση και του παγκόσμιου αντίκτυπου που είχαν οι σειρές στις οποίες ήταν πρωταγωνίστρια την δεκαετία του '90.
Το 2011, το Terra Networks συμπεριέλαβε την Thalia στην λίστα με τις "πιο ισχυρές και εμβληματικές γυναίκες του χώρου της μουσικής". 
Στις 5 Δεκεμβρίου του 2013 βραβεύτηκε με το αστέρι της στη Λεωφόρο της Δόξας στο Χόλυγουντ, ως τιμητική αναγνώριση για την προσφορά της στον χώρο της μουσικής.
Δραστηριοποιείται επίσης με επιτυχία στο χώρο της μόδας τα τελευταία χρόνια, αλλά και στον χώρο της παραγωγής θεατρικών και τηλεοπτικών παραγωγών.
Τα πρώτα χρόνια.
Η Ταλία γεννήθηκε στις 26 Αυγούστου 1971 στην Πόλη του Μεξικού. Είναι κόρη του Ερνέστο Σόντι Παγιάρες, βραβευμένος εγκληματολόγος και συγγραφέας, και της Γιολάντα Μιράντα Μάνχε, ζωγράφος και manager της Ταλία από το 1980 μέχρι το 1999. Η Ταλία είναι η μικρότερη από 5 κόρες. Όταν γίνεται 5 ετών, η Ταλία εμφανίζεται για πρώτη φορά σε ένα διαφημιστικό για τη Μεξικανική τηλεόραση. Παράλληλα, είχε αρχίσει ήδη από την ηλικία των τεσσάρων να παρακολουθεί μαθήματα μπαλέτου και πιάνου στον Εθνικό Ωδείο του Μεξικού. Το 1977, ο πατέρας της Ταλία πεθαίνει από σακχαρώδη διαβήτη, όταν αυτή ήταν μόλις 6 ετών. Πολλά χρόνια αργότερα, η ίδια δήλωσε πως ο θάνατος του πατέρα της ήταν ένα γεγονός που τραυμάτισε την παιδική της ηλικία και υπήρξε η αιτία ώστε να χάσει την φωνή της για ένα ολόκληρο χρόνο. Σύμφωνα με τη ψυχολογική θεωρία, η Ταλία έπασχε από το σύνδρομο Heller, το οποίο εντάσσεται στις διαταραχές του φάσματος του αυτισμού και το οποίο παρουσιάζει συμπτώματα έλλειψης κοινωνικής αλληλεπίδρασης κατά την παιδική ηλικία εξαιτίας συνήθως κάποιου έντονου βιώματος.
Η Ταλία έλαβε την εκπαίδευσή της στο Γαλλομεξικανικό Κολλέγιο, όπου τα μαθήματα παραδίδονταν σε δύο γλώσσες με αποτέλεσμα να είναι δίγλωσση σε πολύ μικρή ηλικία, μιλώντας άπταιστα γαλλικά και ισπανικά. Το 1976, ένα χρόνο πριν το θάνατο του πατέρα της, έκανε μια σύντομη εμφάνιση στην ταινία "Ο πόλεμος των ζαχαρωτών", αν και το όνομά της δεν περιλαμβάνεται στους συντελεστές της ταινίας.
Ζωή και καριέρα.
1981-1989: Αρχή της καριέρας της και πρώτα δισκογραφικά βήματα.
Το 1981, η Ταλία ενσωματώθηκε σε ένα παιδικό μουσικό σχήμα με τίτλο Pac Man, το οποίο σχηματίστηκε με σκοπό την συμμετοχή σε ένα δημοφιλές μουσικό φεστιβάλ του Μεξικού, γνωστό ως "Juguemos a cantar" ("Ας παίξουμε τραγουδώντας"), τηλεοπτικό πρόγραμμα παραγωγής Televisa που έκανε θραύση στις αρχές της δεκαετίας του 80. Αργότερα, οι Pac Man άλλαξαν το όνομά του συγκροτήματός τους σε "Din-Din". Η Ταλία τραγούδησε πολλές φορές μαζί με τους Din-Din κάνοντας περιοδείες σε όλο το Μεξικό. Μαζί τους ηχογράφησε συνολικά 4 studio albums από το 1982 μέχρι το 1983, ενώ το 1984 διαλύθηκαν.
Μετά την διάλυση των Din-Din το 1984, η Ταλία συμμετείχε ως σόλο καλλιτέχνης σε δύο ετήσια μουσικά φεστιβάλ του "Juguemos a cantar". Την ίδια χρονιά, ήρθε δεύτερη στο φεστιβάλ για την ερμηνεία της στο τραγούδι «Moderna niña del rock» ("Σύγχρονο ροκ κορίτσι"), και αυτό της έδωσε την ευκαιρία να συμμετάσχει στο δημοφιλές μιούζικαλ "Vaselina", μία νεανική έκδοση του πασίγνωστου μιούζικαλ "Grease". Πρόκειται για μία μουσική θεατρική παράσταση στην οποία συμμετείχαν τα μέλη του ποπ-ροκ συγκροτήματος "Τιμπιρίτσε", το οποίο ήδη από τις αρχές της δεκαετίας είχε σημειώσει μεγάλη επιτυχία στην Λατινική Αμερική. Το συγκρότημα αποτελούσαν οι: Sasha Sökol, Benny Ibarra, Erik Rubín, Diego Schoening, Mariana Garza και Παουλίνα Ρούμπιο. Οι Τιμπιρίτσε δέχονταν έντονη προώθηση από τον τηλεοπτικό όμιλο της Televisa εκείνη την εποχή. Πολύ σύντομα, η Ταλία απέκτησε τον πρωταγωνιστικό ρόλο της Sandy Dee στο μιούζικαλ, και έπαιξε σε περισσότερες από 500 θεατρικές παραστάσεις της Vaselina, στο πλευρό των Τιμπιρίτσε.
Το 1986, μετά την αναχώρηση της Sasha Sökol από τους Τιμπιρίτσε, η Ταλία έγινε μέλος του συγκροτήματος. Εκείνη την περίοδο, οι Τιμπιρίτσε είχαν ήδη ηχογραφήσει 5 δίσκους. Την επόμενη χρονιά, προσφέρθηκε στη Ταλία να συμμετέχει στην αισθηματική σειρά "Pobre señorita Limantour" ("Καημένη Δεσποινίδα Λιμαντούρ"). Αυτή η παραγωγή αποτέλεσε ουσιαστικά την παρθενική εμφάνιση της Ταλία στην μικρή οθόνη. Ωστόσο, συμμετείχε σε ένα μόνο επεισόδιο. Την ίδια χρονιά, ηχογράφησε μαζί με τους Τιμπιρίτσε το τραγούδι τίτλων της πρώτης νεανικής τηλενουβέλας στην ιστορία της τηλεόρασης με τίτλο "Quinceañera" ("Δεκαπεντάχρονη"), στην οποία η Ταλία υποδύεται τον πρωταγωνιστικό ρόλο της Βeatriz.
Με τους Τιμπιρίτσε, η Ταλία ηχογράφησε 4 άλμπουμ. Το 1989, αποχώρησε από το συγκρότημα, επιδιώκοντας σόλο καριέρα. Έπαιξε επίσης στη σειρά "Luz y sombra" ("Φως και σκιά"). Λίγο καιρό αργότερα εγκαταστάθηκε στο Λος Άντζελες, όπου παρακολούθησε μαθήματα αγγλικών στο University of California. Παράλληλα, παρακολούθησε εκτεταμένα μαθήματα φωνητικής, μουσικής, χορού και υποκριτικής, καλλιεργώντας τις δεξιότητές της και χτίζοντας τα θεμέλια για την μετέπειτα καλλιτεχνική της πορεία.
1990-1993: Τα πρώτα τρία άλμπουμ ως σόλο τραγουδίστρια.
Το 1990, η Ταλία επέστρεψε στο Μεξικό για την κυκλοφορία του πρώτου της άλμπουμ ως σόλο τραγουδίστρια που είχε τίτλο το όνομά της και το οποίο κυκλοφόρησε η εταιρία Fonovisa, θυγατρική της Universal Records. Από αυτό τον δίσκο ξεχώρισαν 4 singles, από τα οποία τα δύο δέχτηκαν έντονη λογοκρισία και απαγορεύτηκε η αναπαραγωγή τους από πολλούς ραδιοφωνικούς σταθμούς λόγω της χρήσης τολμηρών στίχων που παραπέμπουν στον σαδομαζοχισμό. Παράλληλα, ακροδεξιές οργανώσεις κατηγόρησαν το κομμάτι «Un pacto entre los dos» ("Μια συμφωνία ανάμεσα στους δυο μας") ότι προωθεί τον σατανισμό.
Τον Σεπτέμβριο του 1991, κυκλοφόρησε το δεύτερο άλμπουμ της με τίτλο "Mundo de cristal" ("Κρυστάλλινος κόσμος"), το οποίο αποτέλεσε την τελευταία της συνεργασία με τον παραγωγό Αλφρέδο Ντίας Ορντάς. Σε αυτή την παραγωγή, ξανά υπό την επίβλεψη και κυκλοφορία της Fonovisa Music, η Ταλία συνόδευσε το θεματικό περιεχόμενο του δίσκου με μία μόδα που λάνσαρε, γνωστή ως "flower power" που παρέπεμπε στην ιδεολογία του κινήματος των χίπις. Το κομμάτι «En silencio» ("Σιωπηλά"), σε στίχους της ίδιας, αποτελεί φόρο τιμής στον πατέρα της που έχασε όταν ήταν μικρή και περιέχει αναφορές στα δύσκολα παιδικά της χρόνια. Από αυτό τον δίσκο, κυκλοφόρησαν επίσης 4 singles τα οποία έγιναν μεγάλες επιτυχίες στο Μεξικό, την Ισπανία και σε ορισμένες αγορές της Λατινικής Αμερικής. Στο Μεξικό, ο δίσκος έλαβε πλατινένια επικύρωση λίγους μήνες μετά την κυκλοφορία του, ενώ την ίδια χρονιά η Ταλία ήταν παρουσιάστρια στο τηλεοπτικό πρόγραμμα "VIP Noche" της ισπανικής τηλεόρασης, μία παραγωγή του ομίλου "Telecinco".
Τον Οκτώβριο του 1992, κυκλοφόρησε το τρίτο άλμπουμ της με τίτλο "Love", το οποίο ηχογραφήθηκε στην Ισπανία και ήταν το τελευταίο που κυκλοφόρησε με την Fonovisa Records. Για την προώθηση του δίσκου, επιλέχθηκαν 6 singles ενώ γυρίστηκαν συνολικά 11 βίντεο κλιπ. Το τραγούδι "Sangre" ("Αίμα"), σε στίχους της Ταλία, είναι ένα κομμάτι το οποίο έγραψε για τον τότε εραστή και καλλιτεχνικό της σύντροφο Αλφρέδο Ντίας Ορντάς, ο οποίος πέθανε λίγο πριν τη κυκλοφορία του δίσκου. Το κομμάτι, μεγάλη επιτυχία εκείνη την εποχή, παραμένει μέχρι σήμερα ένα από τα πιο αντιπροσωπευτικά κομμάτια της Ταλία για εκείνη την περίοδο. Το άλμπουμ θεωρήθηκε από τους κριτικούς ως μία εξέλιξη της Ταλία σε επίπεδο ερμηνείας αλλά και μουσικής, εφόσον πειραματίστηκε με μεγάλη ποικιλία μουσικών ήχων και εισήγαγε την ηλεκτρονική μουσική στο ισπανόφωνο ρεπερτόριο. Στο Μεξικό, μόνο τον πρώτο μήνα κυκλοφορίας του πούλησε πάνω από 200.000 αντίτυπα, με συνολικές πωλήσεις μέχρι σήμερα πάνω από 1 εκατομμύριο αντίτυπα. Σχετικά με την εικόνα της, έκανε έντονη χρήση του συμβόλου του αιγυπτιακού σταυρού τόσο στο λογότυπό της όσο και στα βίντεο κλιπ και τις ζωντανές εμφανίσεις της. Σύμφωνα με την "Caracol Radio", ο δίσκος "Love" και ο έντονος ερωτισμός της Ταλία στο πλαίσιο της διαφήμισής του, καθιέρωσε την Ταλία ως ένα μύθο και "σύμβολο του σεξ" στις χώρες της Λατινικής Αμερικής. Ο Joseph Haniana από την "Los Angeles Times" ανέφερε σε άρθρο του ότι "σε κάθε περίπτωση, οι αμφιλεγόμενες απόψεις για το πρόσωπό της και οι διαστάσεις που είχαν στον Τύπο και την τηλεόραση στο Μεξικό οδήγησαν απλά στην αύξηση της δημοτικότητάς της, στην δημιουργία του μύθου, και φυσικά κίνησαν την περιέργεια σχετικά με το τι είναι ακόμα πρόθυμη να προσφέρει στη μουσική και στην ποπ κουλτούρα".
1994-1999: Παγκόσμια επιτυχία.
Το 1994, η Thalía υπέγραψε συμβόλαιο με τη δισκογραφική εταιρία EMI και ηχογράφησε το τέταρτο στούντιο άλμπουμ της με τίτλο "En éxtasis", το οποίο κυκλοφόρησε τελικά τον Οκτώβριο του 1995. Με παραγωγούς τον Emilio Estefan (σύζυγο της Κουβανής σταρ της μουσικής Γκλόρια Έστεφαν) και τον Óscar López, από το άλμπουμ κυκλοφόρησαν 7 singles, μεταξύ των οποίων η διεθνής επιτυχία "Piel Morena" και το τραγούδι τίτλων της τηλεοπτικής σειράς Μαρία της γειτονιάς.
Το "Piel morena" έγινε μεγάλη επιτυχία σε όλη την Λατινική Αμερική αλλά και σε πολλές χώρες της Ευρώπης και της Ασίας, ενώ ψηφίστηκε ως το καλύτερο τραγούδι στα ισπανικά όλων των εποχών σε μία δημοσκόπηση της Univision Networks. To άλμπουμ θεωρείται αντιπροσωπευτικό για την ιστορία της latin pop μουσική, ενώ γενικά ένα από τα πιο καθοριστικά latin άλμπουμ της δεκαετίας του 1990, με συνολικές πωλήσεις πάνω από 4 εκατομμύρια αντίτυπα διεθνώς. Ωστόσο, η τηλεοπτική επιτυχία της Ταλία μέσα από τους ρόλους της, ίσως να συνέβαλε στον διεθνή αντίκτυπο του δίσκου και την υψηλή εμπορικότητά του, ειδικά στις μη ισπανόφωνες αγορές όπως αυτές της Βραζιλίας, των Φιλιππίνων, της Ινδονησίας, της Ρουμανίας, της Ουκρανίας, της Ρωσίας, της Τουρκίας, του Ισραήλ, του Λίβανου και φυσικά της Ελλάδας. Η επιτυχία του "En extasis" άνοιξε παράλληλα τον δρόμο για την κατάκτηση ακόμα μεγαλύτερων αγορών και την επίτευξη μεγαλύτερης εμπορικής επιτυχίας με το επόμενο άλμπουμ, το οποίο είχε τίτλο Amor a la mexicana και κυκλοφόρησε τον Ιούλιο του 1997. Ξανά υπό την διεύθυνση του Emilio Estefan, το άλμπουμ ήταν ουσιαστικά μία δυνατή κυκλοφορία που κατάφερε να επισκιάσει το "En extasis". Περιλάμβανε κλασσικά και διαχρονικά latin pop τραγούδια όπως το "Mujer Latina" και το "Por Amor" καθώς και το ομότιτλο "Amor a la mexicana" το οποίο εξελίχτηκε σε μεγάλη ραδιοφωνική επιτυχία ανά την Ευρώπη και όχι μόνο. Με συνολικές πωλήσεις πάνω από 6 εκατομμύρια αντίτυπα, και φτάνοντας στη #1 θέση των πωλήσεων σε 14 χώρες, το "Amor a la mexicana" θεωρείται μέχρι και σήμερα ένας από τους 10 πιο σημαντικούς δίσκους latin μουσικής.
Από μουσική άποψη, το "Amor a la mexicana" περιλάμβανε ακούσματα και ήχους από όλα τα φάσματα της latin μουσικής όπως salsa, mambo, merengue, cumbia, bolero, banda και vallenato, συνδυασμένα με στοιχεία ηλεκτρονικής pop μουσικής. Όσο αφορά τους στίχους, ο δίσκος αποτελεί φόρο τιμής στην κουλτούρα των λατίνων, την ιστορία και τη μουσική τους. Τα κομμάτια "Mujer Latina" ("Λατίνα γυναίκα") και "De donde soy" ("Από πού είμαι") είναι αντιρατσιστικοί ύμνοι και αποτελούν εμφανή μηνύματα αντίδρασης κατά του ρατσισμού απέναντι σε Λατίνους στις ΗΠΑ, λόγος για τον οποίο και το άλμπουμ αγαπήθηκε άμεσα από το λατινόφωνο κοινό. Το τραγούδι "Echa pa'lante" ("Προχώρα μπροστά") είναι πολιτική διαμαρτυρία ενάντια στην ψήφιση του PRI (ισχυρό πολιτικό κόμμα στο Μεξικό) στις βουλευτικές εκλογές του 1997. Στα υπόλοιπα τραγούδια του δίσκου, κυριαρχούν θέματα όπως ο αιώνιος έρωτας, ο χωρισμός και ο θάνατος. Σε συνολικό επίπεδο, η πλειοψηφία των κομματιών δημιουργεί ένα δίσκο χαρούμενης και γιορτινής διάθεσης, που ταυτίζεται με τη γενικότερη "έκρηξη" της latin μουσικής βιομηχανίας, εφόσον την ίδια περίοδο και λίγο αργότερα η latin μουσική κυριάρχησε στις λίστες επιτυχιών διεθνώς με την ανάδειξη και άλλων καλλιτεχνών όπως Ricky Martin, Enrique Iglesias, Shakira και Jennifer Lopez.
2000-2004: Πέρασμα στην αγγλοσαξονική αγορά και πρώτη περιοδεία στις ΗΠΑ.
Τον Απρίλιο του 2000 κυκλοφόρησε το έκτο στούντιο άλμπουμ της, "Arrasando", σε παραγωγή ξανά του Emilio Estefan. Μία δισκογραφική δουλειά που αποτελείται από 12 κομμάτια, 8 από τα οποία είναι σε στίχους της Ταλία. Από τον δίσκο ξεχώρισαν 5 singles τα οποία μετατράπηκαν σε τεράστιες επιτυχίες. Σύμφωνα με τον κριτικό Jason Birchmeier του Allmusic, το "Arrasando" είχε επαναστατικό ήχο που ταίριαξε απόλυτα με την εποχή στην οποία κυκλοφόρησε και τις περίφημες θεωρίες για τη νέα χιλιετία. Σε μουσικό επίπεδο, χαρακτηρίζεται από την ηλεκτρονική και techno μουσική που κυριάρχησε διεθνώς στα τέλη της δεκαετίας του 1990. Με την άφθονη χρήση synthesizer και των χορευτικών ρυθμών, το "Arrasando" είχε ένθερμη αποδοχή τόσο από το κοινό όσο και από τους κριτικούς.
Ο δίσκος πολύ σύντομα έγινε 3 φορές πλατινένιος στις ΗΠΑ, καθώς και πλατινένιος στην Αργεντινή, την Σλοβακία, το Μεξικό και την Ισπανία, ενώ την ίδια χρονιά ήταν επίσης χρυσός στην Χιλή, τις Φιλιππίνες, την Ουρουγουάη, την Βενεζουέλα και στην Ελλάδα. To 2001, ο δίσκος ήταν υποψήφιος σε 2 κατηγορίες στα βραβεία Latin Grammy, κερδίζοντας στη μία τελικά.
Τον Αύγουστο του 2001, κυκλοφόρησε μία συλλογή της με τίτλο "Con banda: Grandes éxitos", που στην Ελλάδα κυκλοφόρησε ως "Greatest Hits in Banda Style". Πρόκειται για μία συλλογή με τις μεγαλύτερες επιτυχίες της με την ΕΜΙ, ηχογραφημένες όμως στην τυπική παραδοσιακή Μεξικάνικη μουσική με τη συνοδεία ορχήστρας από τη Σιναλόα. Ο δίσκος σύντομα έγινε πλατινένιος στις ΗΠΑ και το Μεξικό, ενώ έφτασε στην πρώτη θέση των πωλήσεων στην Ισπανία (όπου έγινε χρυσό), το Ισραήλ, την Τουρκία και την Ελλάδα. Στην Ουγγαρία έφτασε στη θέση #4 και έγινε χρυσό. To "Greatest Hits in Banda Style" είναι το πιο εμπορικό άλμπουμ του μουσικού του είδους, αλλά και το μοναδικό άλμπουμ παραδοσιακής μεξικάνικης μουσικής που έχει καταφέρει χρυσές και πλατινένιες επικυρώσεις σε Ευρωπαϊκές χώρες. Ο δίσκος επίσης είχε μέτρια επιτυχία στην Βουλγαρία, την Ελβετία, την Ρωσία, τον Καναδά και τις Φιλιππίνες.
Το 2002, κυκλοφόρησε το έβδομο άλμπουμ της το οποίο είχε τίτλο το όνομά της. Ξανά σε παραγωγή του Emilio Estefan, αλλά αυτή τη φορά και του Κολομβιανού Estefano. Στον δίσκο εμπεριέχονται 10 κομμάτια στα ισπανικά και τρία στα αγγλικά ενώ ξεχώρισαν κομμάτια όπως το ανεβαστικό "Tu y yo", η μοναδικά ερμηνευμένη μπαλάντα "No me enseñaste", το "Dance, Dance (The Mexican)", το οποίο αποτελεί ντουέτο με τον Μάρκ Άντονι, και το "A quién le importa?", ένα κομμάτι αφιερωμένο στην γκέι κοινότητα. Το άλμπουμ αμέσως μετά την κυκλοφορία του έγινε χρυσό στο Μεξικό και την Αργεντινή, και πλατινένιο στις ΗΠΑ. Συνολικά το άλμπουμ είχε μεγάλη επιτυχία στην Ευρώπη και την Λατινική Αμερική, καταφέρνοντας να πουλήσει πάνω από 4 εκατομμύρια αντίτυπα παγκοσμίως.
Στις 22 Σεπτεμβρίου 2002, δύο αδερφές της Ταλία, η Laura Zapata και η Ernestina Sodi απήχθησαν στην πόλη του Μεξικού. Στις 10 Οκτωβρίου αφέθηκαν ελεύθερες, αφού οι απαγωγείς έλαβαν το ποσό που ζητούσαν. Σύμφωνα με την Ernestina στο αυτοβιογραφικό της βιβλίο "Ελευθέρωσέ μας από το κακό" ("Líbranos del mal"), η Ταλία ήταν αυτή που δεσμεύτηκε το ποσό των λύτρων, κάτι το οποίο μερικά χρόνια αργότερα αμφισβήτησε η άλλη της αδερφή η Λάουρα. Στο βιβλίο της, η Ταλία αναφερόμενη στην απαγωγή, δήλωσε πως αισθανόταν υπεύθυνη για την απαγωγή για πολλά χρόνια και ότι η έκθεσή της ως δημόσιο πρόσωπο έδωσε στόχο στους απαγωγείς. Η μυστηριώδης απαγωγή, αλλά και το γεγονός ότι η Λάουρα στην συνέχεια εμπορευματοποίησε το τραγικό γεγονός της απαγωγής της, μετατρέποντάς το σε θεατρική παράσταση, προκάλεσε την αρνητική αντίδραση της Ταλία και της υπόλοιπης οικογένειας, ενώ υπήρξε αιτία για να δημιουργηθεί μία διαμάχη μέσα στην οικογένεια που εξακολουθεί να υπάρχει μέχρι σήμερα.
Το 2003, κυκλοφόρησε μία συλλογή με τις επιτυχίες της σε remix, ενώ λίγους μήνες αργότερα κυκλοφόρησε το πρώτο εξολοκλήρου αγγλόφωνο άλμπουμ της. Με αυτό το άλμπουμ, κατάφερε να ανοίξει δύσκολες μουσικές αγορές όπως αυτές της Αυστραλίας και της Ιαπωνίας, ενώ ώθησε σε μεγάλο βαθμό την καριέρα της στην αγγλοσαξονική Αμερική και τον Καναδά. Σε ήχο περισσότερο r&amp;b, παρά latin pop, δημιούργησε ένα καλά δομημένο άλμπουμ, το οποίο αν και ήταν σημαντικό βήμα για την καριέρα της, δεν κατάφερε να φτάσει την εμπορική κορύφωση, συγκριτικά με άλλους ισπανόφωνους καλλιτέχνες που πέτυχαν την πραγματοποίηση "crossover" στην αγγλική γλώσσα. Το πιο γνωστό τραγούδι του δίσκου είναι το "I Want You", ντουέτο με τον Fat Joe, το οποίο ακούστηκε πολύ στην Ευρώπη και τις ΗΠΑ, αλλά απογοήτευσε μερίδες των θαυμαστών της στην Λατινική Αμερική. Το κομμάτι "Save the day" αποτελεί φόρο τιμής στα θύματα της πτώσης των Δίδυμων Πύργων.
Σύμφωνα με τη Nielsen SoundScan (εταιρία καταμέτρησης πωλήσεων), ο δίσκος έγινε χρυσός στην Αμερική για πωλήσεις πάνω από μισό εκατομμύριο αντίτυπα, ενώ συνολικά πούλησε περισσότερα από 3,5 εκατομμύρια αντίτυπα παγκοσμίως. Στην Ιαπωνία, σύμφωνα με τη RIAJ, ο δίσκος έγινε πλατινένιος. Στην Ελλάδα έφτασε μέχρι την τρίτη θέση των πωλήσεων του καταλόγου της IFPI.
To 2004, κυκλοφόρησε η συλλογή της "Greatest Hits" από την EMI, η οποία περιλάμβανε 2 καινούργια τραγούδια, μεταξύ των οποίων η επιτυχία "Αcción y reacción", στο οποίο οι στίχοι αναφέρονται στη σχέση της με τον σύζυγό της, Tommy Mottola. Την ίδια χρονιά, πραγματοποίησε για πρώτη φορά περιοδεία συναυλιών στις ΗΠΑ. Η περιοδεία ονομάστηκε "High Voltage Tour" και πέρασε από διάφορες πόλεις σε ΗΠΑ και Μεξικό. Με την περιοδεία της έλαβε τόσο εισπρακτική όσο και κριτική αποδοχή, ενώ πολλοί ανέφεραν ότι το θέαμα που προσφέρει είναι υψηλών προδιαγραφών και θεωρήθηκε μία από τις πιο επιτυχημένες περιοδείες συναυλιών του 2004, αν και κρίθηκε αρνητικά το γεγονός ότι πέρασε από ελάχιστες πόλεις και δεν επέκτεινε την περιοδεία για τις Ευρωπαϊκές και Ασιατικές χώρες στις οποίες διατηρεί βάση θαυμαστών.
2005 - 2007: Η περίοδος του "The sixth sense" και επιχειρηματικές δραστηριότητες.
Το 2005 κυκλοφόρησε το ένατο προσωπικό άλμπουμ της με τίτλο "The sixth sense" ("Η έκτη αίσθηση"), το οποίο στην Λατινική Αμερική κυκλοφόρησε με τον τίτλο "El sexto sentido". Στον δίσκο υπάρχουν πολλές αναφορές στην Καμπάλα, το φιλοσοφικό κίνημα που αποτελεί τις απόκρυφες παραδόσεις των Εβραίων, καθώς και πολλές αναφορές στην Βίβλο. Σε επίπεδο στίχων, το "The Sixth Sense" έχει θεωρηθεί ένα από τα πιο συμβολικά άλμπουμ της Thalia. Από αυτή τη δισκογραφική δουλειά, που αποτέλεσε και την ακριβότερη παραγωγή για ισπανόφωνο δίσκο το 2005, ξεχώρισαν 4 singles: "Amar sin ser amada", "Un alma sentenciada", "Seducción", "Olvídame". To "The Sixth Sense" αν και σε εμπορικό επίπεδο είχε ικανοποιητική πορεία, δεν κατάφερε να φτάσει στα επίπεδα των προηγούμενων δίσκων της που της απέφεραν πληθώρα χρυσών και πλατινένιων επικυρώσεων σε πολλές χώρες. Ως δισκογραφική δουλειά δέχτηκε κατά βάση θετικές κριτικές. Την επόμενη χρονιά κυκλοφόρησε μία επανέκδοση του δίσκου με τέσσερα επιπλέον κομμάτια, δύο από τα οποία κυκλοφόρησαν ως singles. Στην Ελλάδα, το "The Sixth Sense" έφτασε μέχρι την θέση #5 των πωλήσεων άλμπουμ, ενώ στις ΗΠΑ έγινε 2 φορές πλατινένιο. Το άλμπουμ έγινε επίσης πλατινένιο στο Μεξικό και σε κάποιες χώρες της Λατινικής Αμερικής.
Τον Ιανουάριο του 2006, η Ταλία έλαβε την Αμερικανική υπηκοότητα ως μόνιμη πολίτης των Ηνωμένων Πολιτειών Αμερικής για 8 έτη. Το γεγονός προκάλεσε ανάμεικτα σχόλια στο Μεξικό, κάτι που έκανε την Ταλία να ξεκαθαρίσει δημοσίως πως η κατοχύρωση της Αμερικανικής υπηκοότητας δεν σημαίνει ότι καταργεί την Μεξικάνική της υπηκοότητα. Την ίδια χρονιά, ερμήνευσε το soundtrack του ριάλιτι σόου αναζήτησης ταλέντων "Cantando por un sueño" ("Τραγουδώντας για ένα όνειρο"), ενώ το ντουέτο της με τον Romeo Santos από τους Aventura για το κομμάτι "Νο, Νο, Νο" εξελίχτηκε σε τεράστια επιτυχία, κατακτώντας τις πρώτες θέσεις των charts σε πολλές χώρες.
Τον Μάρτιο του 2007, ανακοινώθηκε η συνεργασία της με την "ABC Radio Networks" για την παραγωγή του ραδιοφωνικού προγράμματος "Conexión Thalía Radio Show", μία δίωρη ραδιοφωνική εκπομπή την οποία παρουσιάζει η ίδια και αναμεταδίδεται σε περισσότερους από 100 ραδιοφωνικούς σταθμούς ανά τις ΗΠΑ. Σύμφωνα με μετρήσεις που δημοσιεύτηκαν στις 15 Ιανουαρίου 2009, το πρόγραμμα είχε εβδομαδιαία ακροαματικότητα 12 εκατομμυρίων ακροατών, αριθμός που αναμένεται να έχει αυξηθεί από τότε. Στις 7 Οκτωβρίου 2007, γέννησε την κόρη της, Σαμπρίνα Σακάε.
2008 - 2011: Η εμπορική αποτυχία του "Lunada", προβλήματα υγείας και το "Primera Fila".
Το δέκατο στούντιο άλμπουμ της με τίτλο Lunada, παραγωγής του Emilio Estefan, κυκλοφόρησε τον Ιούνιο του 2008. Ο δίσκος περιέχει 11 κομμάτια, μεταξύ των οποίων και το κομμάτι «Bendita» ("Ευλογημένη"), το οποίο έγραψε η Ταλία για την κόρη της. Έκανε εμφάνιση στην θέση #10 στην κατηγορία των Top Latin Albums του αμερικάνικου Billboard Chart. Πολύ σύντομα βγήκε από το chart, ενώ στο Μεξικό έφτασε μέχρι την θέση #8 και στην Ελλάδα μέχρι τη θέση #17. Το Lunada, αρχικά σχεδιασμένο και προορισμένο να αποτελέσει ένα concept album με θέμα το καλοκαίρι και τη γιορτινή διάθεση, δεν κατάφερε να ανταποκριθεί σε επίπεδο εμπορικότητας. Πούλησε λιγότερα από 300.000 αντίτυπα και αποτελεί τον δίσκο με τις χαμηλότερες πωλήσεις στην καριέρα της Ταλία. Το εμπορικό φιάσκο προήλθε από το γεγονός ότι η Ταλία αρρώστησε από μία πολύ σοβαρή ασθένεια που λέγεται Lyme disease την περίοδο της κυκλοφορίας του δίσκου με αποτέλεσμα να μην καταφέρει να προωθήσει τον δίσκο, να ακυρώσει την περιοδεία της και να κυκλοφορήσει μόνο ένα single. Τον Νοέμβριο της ίδιας χρονιάς, η Ταλία ανακοίνωσε την λήξη του συμβολαίου της με την ΕΜΙ Music.
Στη συνέχεια έκανε μετεγγραφή στην Sony Music με την οποία κυκλοφόρησε τον Δεκέμβριο του 2009 τον πρώτο της δίσκο ζωντανής ηχογράφησης με τίτλο Primera fila. Το άλμπουμ έφτασε μέχρι την 1η θέση σε πωλήσεις στις Ηνωμένες Πολιτείες, στο Μεξικό και την Λατινική Αμερική σύντομα μετά την κυκλοφορία του, και παρέμεινε στις πρώτες θέσεις για σχεδόν 2 χρόνια. 
Όλα τα digital singles καθώς και η digital κυκλοφορία του album έσπασαν ρεκόρ ψηφιακών πωλήσεων στην ιστοσελίδα της Amazon και στα iTunes παίρνοντας χρυσή επικύρωση. Με το Primera Fila κατάφερε να φτάσει ξανά στις πρώτες θέσεις των πωλήσεων και να επανακτήσει μεγάλες μουσικές αγορές τις οποίες παραλίγο να χάσει μετά την αποτυχία του Lunada. Συνολικά το Primera Fila έχει πουλήσει 1,5 εκατομμύριο αντίτυπα διεθνώς. Στην Ελλάδα έφτασε μέχρι την έκτη θέση σε πωλήσεις σύμφωνα με τον κατάλογο πωλήσεων της IFPI.
Ο κριτικός Jason Birchmeier θεώρησε το Primera Fila ως τον καλύτερο δίσκο της Thalia μέχρι σήμερα σε επίπεδο ερμηνείας, στίχων, σύνθεσης και καλλιτεχνικής εξέλιξης. Συνολικά, το Primera Fila δέχτηκε πληθώρα θετικών κριτικών, δεκάδες βραβεία και φυσικά την θετική ανταπόκριση του αγοραστικού κοινού. Το Primera Fila κατάφερε να παραμείνει στο AMPROFON chart του Μεξικού για πάνω από 160 συνεχόμενες εβδομάδες, κατορθώνοντας να γίνει διαμαντένιο και τρεις φορές πλατινένιο.
Στις 13 Οκτωβρίου η Ταλία συμμετείχε στην γιορτή για την ισπανόφωνη μουσική κληρονομιά που έλαβε μέρος στον Λευκό Οίκο και ερμήνευσε την μεγάλη επιτυχία της "Amor a la mexicana", ενώ μάλιστα σήκωσε και τον πρόεδρο των Ηνωμένων Πολιτειών, Μπαράκ Ομπάμα, να χορέψει μαζί της για λίγα δευτερόλεπτα. Την βραδιά αυτή παρευρέθηκαν επίσης άλλοι μεγάλοι αστέρες της λάτιν μουσικής όπως η Γκλόρια Εστέφαν, η Τζένιφερ Λόπεζ με τον σύζυγό της Μάρκ Άντονυ, ο Jose Feliciano και άλλοι celebrities όπως η Έβα Λονγκόρια και ο κωμικός Τζορτζ Λόπεζ.
Επίσης το 2010 συμμετείχε στην ισπανόφωνη έκδοση του We are the world ("Somos el mundo") με σκοπό την βοήθεια των πληγέντων στην Αϊτή και τη Χιλή, ενώ τραγούδησε live και σε ένα τηλεοπτικό μαραθώνιο που διοργανώθηκε από μεγάλο τηλεοπτικό δίκτυο των ΗΠΑ με τον ίδιο σκοπό.
Μέσα στο 2011 η Ταλία γέννησε το δεύτερο παιδί της, το οποίο ονόμασε Matthew Alejandro. Όμως σχεδόν ένα μήνα πριν τη γέννηση του γιου της, έχασε την μητέρα της Γιολάντα. Η συναισθηματική κατάσταση της Ταλία αυτούς τους μήνες ήταν πολύ έντονη, εφόσον μέσα σε σύντομο χρονικό διάστημα πέρασε από την απώλεια του θανάτου ενός πολύ αγαπημένου της προσώπου, στην γέννηση ενός νέου μέλους στην οικογένειά της. Μέσα σε αυτό το κλίμα συναισθηματικής φόρτισης, η Ταλία εμπνεύστηκε για να δώσει μορφή στο μουσικό υλικό της που θα κυκλοφορούσε μετέπειτα.
Τον Οκτώβριο της ίδιας χρονιάς κυκλοφόρησε η προσωπική της αυτοβιογραφία Growing Stronger, όπου μεταξύ άλλων, αναφέρεται στον κοινωνικό αποκλεισμό που δέχτηκε όταν ήταν μικρή από τους συνομήλικούς της, στο πόσο την επηρέασε ο θάνατος του πατέρα της όταν αυτή ήταν μόλις 5 χρονών, στην θανατηφόρο ασθένεια "lyme disease" που αντιμετώπισε, στον γάμο της με τον Tommy Mottola, την γέννηση των παιδιών της, τον πρόσφατο ξαφνικό θάνατο της μητέρας της και στις εμπειρίες που απέκτησε όλα αυτά τα χρόνια ως η πρώτη κυρία των τηλενουβέλων, και η μεγαλύτερη σταρ της χώρας της. Τους επόμενους μήνες αφοσιώθηκε αποκλειστικά στην προετοιμασία και την ηχογράφηση του δίσκου της.
Τα Χριστούγεννα, κυκλοφόρησε το ντουέτο της με τον Καναδό τραγουδιστή της jazz, Michael Buble για το κομμάτι "Feliz Navidad".
2012-2013 : Habitame Siempre και Viva Tour.
Στις 19 Νοεμβρίου 2012 κυκλοφόρησε στην Αμερική το άλμπουμ της "Habitame Siempre" ("Μείνε για πάντα μέσα μου") το οποίο περιλαμβάνει συνεργασίες με τους Robbie Williams, Michael Buble, Gilberto Santa Rosa, Erik Rubin, Prince Royce και άλλους. Ο δίσκος αυτός, που είναι ηχογραφημένος στα ισπανικά, αποτελεί τον δέκατο τρίτο προσωπικό δίσκο της καριέρας της. Παράλληλα με την κυκλοφορία του δίσκου της, προώθησε την συνεργασία της με τον Αμερικανό βετεράνο της jazz μουσικής, Tony Bennett, για το κλασσικό κομμάτι The way you look tonight. Άμεσα μετά την κυκλοφορία του δίσκου της, έλαβε πλατινένια επικύρωση για τις υψηλές πωλήσεις του δίσκου της στο Μεξικό, που σύντομα μετατράπηκε σε τριπλά πλατινένιο δίσκο, ενώ επικυρώθηκε ως χρυσός στις Ηνωμένες Πολιτείες στην κατηγορία των ισπανόφωνων μουσικών δίσκων, για πωλήσεις πάνω από 50.000 αντίτυπα στις ΗΠΑ και 180.000 αντίτυπα στο Μεξικό αντίστοιχα. Το άλμπουμ έχει πουλήσει μέχρι σήμερα περισσότερα από 600.000 αντίτυπα παγκοσμίως και θεωρείται ένα από τα πιο εμπορικά ισπανόφωνα άλμπουμ της τελευταίας δεκαετίας.
Στις 3 Φεβρουαρίου 2013 κυκλοφόρησε το δεύτερο single του δίσκου, το κομμάτι "Te Perdiste Mi Amor" που είναι ντουέτο με τον Αμερικανό τραγουδιστή Prince Royce. Στις 24 Μαρτίου της ίδιας χρονιάς ξεκίνησε την περιοδεία της με αφετηρία το Σικάγο. Η περιοδεία, που φέρει τίτλο "The VIVA! Tour" περιλάμβανε συναυλίες στις ΗΠΑ και το Μεξικό βιντεοσκοπήθηκε και κυκλοφόρησε την επόμενη χρονιά σε dvd/bluray.
2014-σήμερα: Δισκογραφική επιστροφή.
Τον Νοέμβριο του 2014 κυκλοφόρησε το άλμπουμ "Amore Mio", το οποίο σημείωσε μέτρια επιτυχία. Από αυτό το άλμπουμ ξεχώρισαν 4 κομμάτια, το "Por lo que reste de vida", η μπαλάντα "Sólo parecía amor", το dance κομμάτι "Como Tú No Hay Dos" (σε συνεργασία με την Becky G) και το ομότιτλο κομμάτι του δίσκου. 
Τον Μάιο του 2016, κυκλοφόρησε το άλμπουμ "Latina" το οποίο έφτασε στην 1η θέση του Top Latin albums chart στο Billboard και στη θέση #29 του παγκόσμιου albums chart. Συνολικά, έφτασε στην 1η θέση των πωλήσεων σε 11 χώρες στα iTunes με συνολικά entries σε 34 χώρες.
Το πρώτο σινγκλ είναι το κομμάτι "Desde Esa Noche" σε ντουέτο με τον Κολομβιανό Maluma, το οποίο εξελίχτηκε σε τεράστια επιτυχία σε ΗΠΑ, Λατινική Αμερική και Ισπανία, φτάνοντας γρήγορα στις πρώτες θέσεις των charts. Το 2ο σινγκλ είναι η μπαλάντα "Vuélveme a Querer". 
Στο "Latina" εμπεριέχονται διασκευές 2 ελληνικών τραγουδιών: το ένα είναι το "Tiki Tiki Ta" ("Η πιο ωραία στην Ελλάδα") και το άλλο είναι το "Todo" ("Πόσο σε θέλω"). Το άλμπουμ περιλαμβάνει συνεργασίες με γνωστούς καλλιτέχνες όπως Silvestre Dangond, OMI, Jacoob Forever, De La Ghetto κλπ.
Στην Ελλάδα έφτασε στην 1η θέση του GooglePlay music chart, και στην 2η θέση του iTunes chart. Έλαβε πολύ θετικές κριτικές, με το AllMusic να το βαθμολογεί με 4 στα 5 αστέρια και να εγκωμιάζει το άλμπουμ για την παραγωγή και τα φωνητικά. Σύμφωνα με την σελίδα All Music, το album Latina συμπεριλαμβάνεται στα καλύτερα album του 2016.
Καριέρα στην ηθοποιία.
Η Thalia έπαιξε για πρώτη φορά σε τηλενουβέλα το 1986 στη σειρά "Pobre señorita Limantour" ("Καημένη Δεσποινίδια Λιμαντούρ"), μέσα από την οποία ξεκίνησε η συνεργασία της με τον τηλεοπτικό όμιλο Televisa, τον μεγαλύτερο τηλεοπτικό όμιλο στον χώρο των Μέσων Μαζικής Ενημέρωσης στον ισπανόφωνο κόσμο. Η Televisa είναι εταιρία που παράγει ετησίως μεγάλο αριθμό τηλενουβέλων, οι οποίες στην συνέχεια εξάγονται σε πολλές χώρες του κόσμου. Το συμβόλαιο της Ταλία με την Televisa θεωρήθηκε το πιο ακριβό συμβόλαιο που έχει υπογράψει ηθοποιός στην ιστορία του ομίλου, ενώ όπως αποδείχτηκε, ήταν και το διαρκέστερο. Το 1987, πρωταγωνίστησε στη νεανική δραματική σειρά "Quinceañera" ("Δεκαπεντάχρονη"), δίπλα στο πλευρό της Μεξικανής ηθοποιού Αδέλα Νοριέγα. Η "Δεκαπεντάχρονη" κέρδισε το βραβείο καλύτερης τηλενουβέλας για το έτος 1988, ενώ η Ταλία έλαβε το βραβείο της καλύτερης πρωτοεμφανιζόμενης ηθοποιού. Το 1989, ήταν πάλι πρωταγωνίστρια στη σειρά "Luz y Sombra" ("Φως και σκιά"), η οποία ωστόσο αποδείχτηκε τηλεοπτική αποτυχία. Η έκρηξη της δημοτικότητας της Ταλία ήρθε το έτος 1992, όταν υποδύθηκε τον πρωταγωνιστικό ρόλο στην κοινωνική σειρά "Μαρία Μερσέντες", για την οποία κέρδισε το βραβείο πρώτου γυναικείου ρόλου σε τηλενουβέλα το 1993. Η σειρά αποτέλεσε την πρώτη από μία τριλογία αισθηματικών σειρών, οι οποίες έμειναν γνωστές από τον Τύπο ως "η τριλογία με τις Μαρίες", επειδή και στις τρεις σειρές το όνομα της ηρωίδας ήταν Μαρία ενώ το σενάριο ήταν παρεμφερές. Η δεύτερη τηλενουβέλα της τριλογίας ήταν η Μαριμάρ, παραγωγής 1994, ενώ η τελευταία ήταν η Μαρία της γειτονιάς, παραγωγής 1995. Η πορεία της Ταλία στον χώρο της ηθοποιίας έληξε με την τηλενουβέλα Ροζαλίντα, παραγωγής 1999. Οι τέσσερις αυτές τηλενουβέλες βασίστηκαν στο σεναριακό μοτίβο του παραμυθιού της Σταχτοπούτας. Με αυτές τις σειρές, η Ταλία έλαβε παγκόσμια αναγνωρισιμότητα και καθιερώθηκε ως τηλεοπτικό φαινόμενο, εφόσον οι σειρές της προκάλεσαν αισθητά υψηλά ποσοστά τηλεθέασης στις περισσότερες χώρες όπου προβλήθηκαν. Το 1999 μάλιστα ανακοινώθηκε από τον τότε πρόεδρο της Televisa, ότι η Ταλία είναι η πιο ακριβοπληρωμένη ηθοποιός τηλενουβέλας όλων των εποχών, ενώ οι σειρές που πρωταγωνίστησε ήταν αυτές που είχαν την μεγαλύτερη απήχηση σε διεθνές επίπεδο. Συγκεκριμένα, τα δικαιώματα προβολής της τελευταίας της σειράς με τον όμιλο είχαν ήδη πουληθεί σε περισσότερες από 80 χώρες, πριν ακόμα κάνει πρεμιέρα η σειρά στην Μεξικανική τηλεόραση, ενώ το 2000 σύμφωνα με στατιστική έρευνα της Nielsen οι τηλενουβέλες της Ταλία ήταν το δεύτερο πιο εξαγώγιμο προϊόν του Μεξικού μετά από το ποτό "τεκίλα". 
 Η εικόνα της ως σταρ της Μεξικάνικης σαπουνόπερας για πολλούς σήμερα αποτελεί στοιχείο πολιτιστικών αναφορών και ρετρό ενδιαφέροντος, εφόσον στιγμάτισε με τους ρόλους της την τηλεοπτική πραγματικότητα δύο δεκαετιών.
Ωστόσο, αν και η παρουσία της στην τηλεόραση ήταν φαινομενική, η πορεία της στον χώρο του κινηματογράφου ήταν μικρότερης σημασίας. Το 1999 πρωταγωνίστησε στην Αμερικανική κωμωδία Μάμπο Καφέ, μία ανεξάρτητη ταινία παραγωγής του Ρούμπεν Γκονζάλες, η οποία απέσπασε πολύ μέτριες κριτικές και θεωρήθηκε εμπορικό φιάσκο, εφόσον διατέθηκαν ελάχιστα χρήματα για την παραγωγή της. Η Ταλία έκτοτε ασχολείται κατά αποκλειστικότητα με την καριέρα της στον χώρο της μουσικής, τη συγγραφή βιβλίων και τις επιχειρηματικές της δραστηριότητες.
Επιχειρηματική δραστηριότητα.
Το 2002, η Thalía υπέγραψε συμβόλαιο με την πολυεθνική εταιρία Kmart Corporation με σκοπό να κυκλοφορήσει την προσωπική της σειρά ρούχων για γυναίκες, καθώς και αξεσουάρ και οικιακά είδη. Μέχρι τα μέσα του 2003, η "Thalia Sodi Collection" ήταν ήδη διαθέσιμη σε πάνω από 2.000 καταστήματα στις ΗΠΑ. Η Thalía ήταν η πρώτη Μεξικάνα επιχειρηματίας που λάνσαρε brand ρούχων στις ΗΠΑ.
Παράλληλα, κυκλοφόρησε η σειρά οπτικών της κάτω από την ονομασία "Thalía Eyewear Collection" σε συνεργασία με την Kenmark Optical. Το 2005, η σειρά οπτικών επεκτάθηκε και στην Μεξικανική αγορά, μέσω μιας συνεργασίας με την εταιρία "Devlyn". Μέχρι το 2007 η Thalía είχε παραγάγει κέρδος 100 εκατομμυρίων δολαρίων μέσα από τις πωλήσεις της κολεξιόν "Thalía Eyewear", με συνολικά πωληθέντα πάνω από 1 εκατομμύριο προϊόντα. Το 2007, η Thalía παρουσίασε μία καινούργια σειρά οπτικών στη Νέα Υόρκη, η οποία εξήχθη σε περισσότερες από 80 χώρες ανά τον κόσμο, με ιδιαίτερη εισπρακτική επιτυχία.
Τον Απρίλιο του 2004, έκανε την εμφάνισή της στον χώρο τον εκδόσεων κυκλοφορώντας στην Αμερική περιοδικό μηνιαίας συχνότητας με τίτλο το όνομά της "Thalía", σε παραγωγή της American Media και στοχεύοντας στο νεανικό και γυναικείο κοινό της λατινόφωνης μειονότητας των ΗΠΑ. Το περιοδικό περιελάμβανε συμβουλευτική και θέματα σχετικά με την υγεία, τη μόδα και μυστικά ομορφιάς. Μερικούς μήνες αργότερα, έκλεισε συμφωνία πολλών εκατομμυρίων δολαρίων για να είναι το προβαλλόμενο πρόσωπο της εταιρίας κοσμημάτων "Jacob &amp; Co".
Το 2004, υπέγραψε επίσης συμβόλαιο με την εταιρία "Hershey's" με την οποία κυκλοφόρησε την προσωπική της μάρκα προϊόντων σοκολάτας και ζαχαρωτών. Το 2006 έγινε το προβαλλόμενο πρόσωπο της εταιρίας "Carol’s Daughter", που ειδικεύεται σε καλλυντικά και προϊόντα ομορφιάς, ενώ το 2007 λάνσαρε το άρωμά της, μέσα από την πολυεθνική εταιρία καλλυντικών "Fuller Cosmetics". Το 2007, έγινε μέλος του ABC Radio και ξεκίνησε την δική της ραδιοφωνική εκπομπή με τίτλο "The Conexión Thalía Radio Show", η οποία εξακολουθεί να εκπέμπει μέχρι σήμερα σε εβδομαδιαία συχνότητα και αναπαράγεται σε πάνω από 170 ραδιοφωνικούς σταθμούς ανά τις ΗΠΑ. Από τον Μάρτιο του 2013, η εκπομπή ξεκίνησε να μεταδίδεται σε ημερήσια συχνότητα ενώ επεκτάθηκε σε 30 ακόμη ραδιοφωνικούς σταθμούς, σύμφωνα με την ανανέωση του συμβολαίου της με τη Cumulus Media Networks.
Τον Σεπτέμβριο του 2007 κυκλοφόρησε το πρώτο βιβλίο της το οποίο περιείχε μυστικά ομορφιάς με τίτλο "Thalía: ¡Belleza!-Lessons in Lipgloss and Happiness" ενώ τον Ιούνιο του 2009, κυκλοφόρησε το δεύτερο βιβλίο της με τίτλο "Thalia: ¡Radiante!-Your Guide to a Fit and a Fabulous Pregnancy", το οποίο αποτελούσε πρακτικό οδηγό για έγκυες γυναίκες. Τον Μάιο του 2010, συνεργάστηκε με την πολυεθνική εταιρία "C&amp;A" για την προσωπική της κολεξιόν ρούχων και αξεσουάρ. Τον Φεβρουάριο του 2011, έγινε το νέο πρόσωπο της "Head &amp; Shoulders" και τον Νοέμβριο, κυκλοφόρησε το τρίτο βιβλίο της "Growing Stronger", το οποίο αποτελεί την αυτοβιογραφία της. Η Thalía υπήρξε επίσης το δημόσιο πρόσωπο για μεγάλες διαφημιστικές καμπάνιες, όπως της "Dr. Pepper" (εταιρία αναψυκτικών) το 2001 και του οίκου μόδας "Victoria's Secret" το 2005. Από το 2007 μέχρι σήμερα είναι το προβαλλόμενο πρόσωπο της εταιρίας επικοινωνιών AT&amp;T, που είναι η πρώτη εταιρία υπηρεσιών επικοινωνίας στον λατινόφωνο κόσμο και μία από τις μεγαλύτερες στις ΗΠΑ. Το 2010 διέρευσε η φήμη από το περιοδικό "ΟΚ!" ότι για κάθε διαφημιστικό που γύριζε, χρέωνε περίπου 3 εκατομμύρια δολάρια. Σύμφωνα με το περιοδικό "Mira!", το 2008 είχε εκτιμηθεί ότι η Ταλία ήταν η πιο πλούσια Μεξικάνα επιχειρηματίας στην Αμερική με συνολικό net worth πάνω από 200 εκατομμύρια δολάρια. Τον Απρίλιο του 2012, εγκαινίασε το δικό της κέντρο γιόγκα στη Νέα Υόρκη. Επιπλέον τα τελευταία χρόνια, μοιράζεται πληθώρα επενδύσεων με τον σύζυγό της Tommy Mottola, ιδίως στην παραγωγή μουσικών παραστάσεων στο Broadway.
Το 2013 κυκλοφόρησε το τέταρτο βιβλίο της μέσα από τις εκδόσεις Penguin Books, το οποίο απευθύνεται σε μικρά παιδιά και παράλληλα υπέγραψε συμβόλαιο πολλών εκατομμυρίων δολαρίων με την πολυεθνική εταιρία Macy's για να λανσάρει την άνοιξη του 2015 τις επόμενες προσωπικές της κολεξιόν ρούχων, εσωρούχων, υποδημάτων, αξεσουάρ, κοσμημάτων και καλλυντικών.
Φιλανθρωπική δράση.
Η Ταλία από το 2004 είναι εθελόντρια και επίσημη εκπρόσωπος του March of Dimes διεθνώς. Το "March of Dimes" είναι ένας μη κερδοσκοπικός οργανισμός που στηρίζει διαφημιστικές καμπάνιες σχετικά με την βελτίωση της υγείας των μητέρων και των μωρών, ιδίως σε περιπτώσεις πρόωρων γεννήσεων. Μέσω διάφορων διαφημιστικών και μέσω της προβολής της, έχει καταφέρει να αυξήσει την ευαισθητοποίηση μεγάλου μέρους των πολιτών σχετικά με τις πρόωρες γεννήσεις των μωρών και τους κινδύνους υγείας που επιφέρουν, καθώς και να αυξήσει τις δωρεές σε σημαντικό ποσοστό.
Το 2006, συμμετείχε στο φιλανθρωπικό γκαλά "A Funny Thing Happened On The Way To Cure Parkinson's" με σκοπό την οικονομική στήριξη του ιδρύματος "The Michael J. Fox Foundation for Parkinson's Research" του Michael J. Fox.
Τον Μάιο του 2009, η Ταλία μαζί με τον σύζυγό της Τόμμυ Μοττόλα, δέχτηκαν τιμητική αναγνώριση από το St. Jude Children’s Research Hospital στο Miami για την έντονη οικονομική τους στήριξη στο πρόγραμμα βοήθειας για τα άρρωστα παιδιά. Το 2010, συμμετείχε δυναμικά στην συγκέντρωση χρημάτων του "Foundation of the New York's police department", το οποίο εργάζεται για καλύτερη αστική ασφάλεια. Το 2011, παρακολούθησε το φιλανθρωπικό γκαλά που διοργάνωσε το "Robin Hood Foundation" με σκοπό την συγκέντρωση χρημάτων για τους αστέγους, στο οποίο προσέφερε μεγάλο χρηματικό ποσό. Την ίδια χρονιά, έκλεισε τον Μεξικάνικο τηλεοπτικό μαραθώνιο συγκέντρωσης χρημάτων, προσφέροντας μία εθελοντική συναυλία στο Audiotorio Nacional.
Είναι επιπλέον μέλος του ιδρύματος "ALAS Foundation", το οποίο είναι ένας μη κυβερνητικός οργανισμός που αγωνίζεται για την ανάπτυξη προγραμμάτων παροχής εκπαίδευσης σε μικρά παιδιά στην Λατινική Αμερική.
Τον Νοέμβριο του 2012, προσέφερε εθελοντική βοήθεια σε συμπατριώτες της που ήταν θύματα του φονικού τυφώνα Sandy στη Νέα Υόρκη. Δήλωσε μεταξύ άλλων: “Όταν άρχισα να βλέπω την καταστροφή που προκάλεσε ο τυφώνας, νόμιζα ότι ήταν απίστευτο, αλλά όταν είδα τα αδέρφια μου από τη χώρα μου και ολόκληρες οικογένειες που έχασαν τα πάντα, αισθάνθηκα την ανάγκη να βοηθήσω" Συνέχισε λέγοντας πως σε τέτοιες στιγμές "είναι χρέος κάθε καλλιτέχνη να χρησιμοποιεί την δύναμη που του δίνουν τα μέσα για να συλλέξει βοήθεια για τους πληγέντες".
Το 2013 βραβεύτηκε από τον μη κερδοσκοπικό οργανισμό "Lyme Research Alliance" για τη συνεισφορά της στην ευαισθητοποίηση των πολιτών για την ασθένεια Lyme, από την οποία έχει νοσήσει η ίδια, μέσα από ένα ιστότοπο που χρηματοδότησε και δημιούργησε η ίδια η Ταλία και αποσκοπεί στην ενημέρωση και την πρόληψη των πασχόντων από την ασθένεια. Το βραβείο που έλαβε φέρει τίτλο "Your voice inspires many Award", δηλαδή "Η φωνή σου εμπνέει πολλούς".
Το 2014 ονομάστηκε "¨Διαδικτυακή Πρέσβειρα Καλής Θέλησης" από τη UNICEF, λόγω της διαδικτυακής καμπάνιας που λάνσαρε και προώθησε ενάντια στο bullying (σχολικό εκφοβισμό) και της γενικότερης στήριξής της σε φιλανθρωπικά προγράμματα που αφορούν τα παιδιά, μέσα από τις ιστοσελίδες κοινωνικές δικτύωσης.
Προσωπική ζωή.
Η Thalía παντρεύτηκε τον μουσικό παραγωγό Tommy Mottola στη Νέα Υόρκη στον Καθεδρικό Ναό του Αγίου Πατρικίου στις 2 Δεκεμβρίου του 2000. Από τότε, κατοικεί μόνιμα στο Κονέκτικατ μαζί με τον σύζυγό της και τα δύο τους παιδιά, την Σαμπρίνα και τον Matthew.
Τον Σεπτέμβριο του 2002, οι αδερφές της Thalía, η Laura Zapata και η Ernestina Sodi, απήχθησαν στην Πόλη του Μεξικού. Η Zapata απελευθερώθηκε 18 μέρες μετά την απαγωγή, και η αδερφή της Ερνεστίνα απελευθερώθηκε την 36η μέρα. Με το πέρασμα των χρόνων, η Ταλία είχε πολλά οικογενειακά προβλήματα όσο αφορά τη σχέση της με την αδερφή της, Laura Zapata. Η απόπειρα της Laura να μεταφέρει σε θεατρική παράσταση την απαγωγή της ήταν κάτι στο οποίο ήταν εξαρχής αντίθετη η Ταλία, και το οποίο υπήρξε ως αφορμή για μία πολυετή διαμάχη. Η Laura έχει επιτεθεί πολλές φορές στην Ταλία χαρακτηρίζοντάς την μάλιστα ως μία "γυναίκα που λειτουργεί με γνώμονα το χρήμα". Παρά τις επιθέσεις εις βάρους της, η Ταλία έχει επιλέξει να κρατάει μία στάση ουδετερότητας για τα οικογενειακά της προβλήματα με την αδερφή της Laura, εξηγώντας πως "ό,τι συμβαίνει μέσα στην οικογένεια, αφορά μόνο την οικογένεια, και τα προβλήματα και οι παρεξηγήσεις πρέπει να λύνονται μέσα στην οικογένεια και όχι δημόσια". Σε συνέντευξη Τύπου, η Ταλία δήλωσε πως τα οικογενειακά της προβλήματα είναι "απλά ένα σκοτεινό σύννεφο σε ένα λαμπερό ουρανό".
Το 2008, η Thalía μολύνθηκε από το βακτήριο Borrelia το οποίο προκαλεί μία σπάνια ασθένεια, γνωστή ως Lyme. Μεταδίδεται στον άνθρωπο μέσω της επαφής με το μικρόβιο Ixodes. Η ασθένειά της την απέτρεψε απ'το να προωθήσει την τότε δισκογραφική της δουλειά Lunada ενώ την έφερε πολύ κοντά στον θάνατο. Για τα επόμενα χρόνια η Ταλία λάμβανε καθημερινή φαρμακευτική αγωγή με αμέτρητα χάπια, ενώ ανάρρωσε σταδιακά μέχρι το 2011. Η ασθένεια της προκάλεσε πτώση των μαλλιών, έντονο αδυνάτισμα, πόνους στα κόκαλα, απώλεια μνήμης, σοβαρούς πονοκεφάλους, δυσκολίες στην όραση και υπερευαισθησία στο δέρμα της, όπως εξηγεί η ίδια στην αυτοβιογραφία της.
Μουσικές επιρροές και πολιτιστική επίδραση στην ποπ κουλτούρα.
Η φωνή της Ταλία είναι λυρική και στη μουσική ορολογία χαρακτηρίζεται ως mezzo-soprano. Το ρεπερτόριό της περιλαμβάνει διάφορες υποκατηγορίες της latin μουσικής, στοιχεία ηλεκτρονικής pop μουσικής, κλασσικής pop, rock και ενίοτε φολκλόρ ενορχηστρώσεις όπως banda sinaloense ή σύγχρονα είδη όπως R&amp;B. Αν και κατά διαστήματα έχει πειραματιστεί με τα μουσικά είδη που εκπροσωπεί, ο βασικός κορμός της δισκογραφίας της χαρακτηρίζεται από την εμπορική latin pop και τις ερωτικές μπαλάντες.
Σύμφωνα με την ίδια την Ταλία, η μεγαλύτερη έμπνευσή στην καριέρα της και στη ζωή της ήταν η μητέρα της, η οποία ήταν προσωπική της μάνατζερ από την αρχή της καριέρας της μέχρι το 2000. Όσο αφορά τις καλλιτεχνικές της επιρροές, η δουλειά της Ταλία είναι εμπνευσμένη κυρίως από καλλιτέχνες όπως Γκλόρια Έστεφαν, Σελίν Ντιόν, Σαντέ, Φρανκ Σινάτρα, The Doors, Μάικλ Τζάκσον και Κάιλι Μινόγκ, ενώ η ίδια επανειλημμένα έχει εκφράσει τον θαυμασμό της απέναντι στην Μέριλιν Μονρόε, και τη Μαντόνα. Η ίδια η Ταλία επίσης έχει εμπνεύσει πολλούς καλλιτέχνες, κυρίως της latin pop μουσικής σκηνής, ενώ καλλιτέχνες όπως ο Χούλιο Ιγκλέσιας, ο Tony Bennett, η Γκλόρια Έστεφαν, ο Ρίκι Μάρτιν, η Μπρίτνεϊ Σπίαρς, η Σελίν Ντιόν, ο Tiziano Ferro, ο Michael Bublé, ο Robbie Williams, η Σακίρα, η Lindsay Lohan, η Yuri, ο Prince Royce και ο Χουάν Λουίς Γκέρρα έχουν εκφράσει τον θαυμασμό τους απέναντί της. Επιπλέον, έχει λάβει διθυραμβικά εγκώμια για τη δουλειά της από μεγάλες τηλεοπτικές προσωπικότητες της Αμερικής όπως η Όπρα Γουίνφρεϊ και η Rosie O'Donnell, καθώς και από τον πρόεδρο των ΗΠΑ, Μπαράκ Ομπάμα.
Στις 25 Απριλίου 1997, η κυβέρνηση του Λος Άντζελες καθιέρωσε τη μέρα ως "Εθνική ημέρα της Ταλία" λόγω της επιρροής της στην λατινόφωνη μειονότητα της πολιτείας της Καλιφόρνιας.
Η απότομη έκρηξη της δημοτικότητας της Ταλία συνέπεσε με την προβολή των τηλενουβέλων στις οποίες πρωταγωνίστησε, ενώ για πολλά χρόνια η τηλεοπτική παρουσία της επισκίασε την καριέρα της στον χώρο της μουσικής και της δισκογραφικής βιομηχανίας. Η προώθηση και η υπερβολική προβολή που δέχτηκε από τα ΜΜΕ διεθνώς κατά την δεκαετία του 1990, οδήγησε στην καθιέρωσή της ως μία μεγάλη ντίβα της μικρής οθόνης και μία γυναίκα που έπαιξε καθοριστικό ρόλο στην διαμόρφωση της τηλεοπτικής πραγματικότητας και της λαϊκής κουλτούρας για μία ολόκληρη δεκαετία. Οι σειρές της Ταλία προβλήθηκαν σε συνολικά πάνω από 180 χώρες με μέσο όρο τηλεθεατών ημερησίως να αγγίζει τα δύο δισεκατομμύρια, μόνο κατά τη δεκαετία του 1990, χωρίς να υπολογιστούν οι τηλεθεάσεις κατά την επόμενη δεκαετία, που οι σειρές εξακολουθούσαν να προβάλλονται σε πολλές χώρες είτε για πρώτη φορά, είτε σε επανάληψη.
Η Ταλία υπήρξε το εμπορικότερο προϊόν ποπ κουλτούρας σε πολλές χώρες ανά τον κόσμο, κατορθώνοντας έτσι να αποκτήσει μία στέρεη βάση θαυμαστών και θαυμαστριών σε πολλές χώρες, και όπως ήταν αναμενόμενο να εξελιχθεί σε εικονική μορφή για την γκέι κοινότητα. Η ίδια ενίσχυσε την εικόνα της ως "ιέρεια" της λατινόφωνης γκέι κοινότητας, ενσωματώνοντας πολλές παραπομπές στα μουσικά της βίντεο, τις ζωντανές εμφανίσεις της αλλά και τις φανερά υποστηρικτικές δηλώσεις της σε πληθώρα συνεντεύξεων. Το 2012, το Terra Networks την συμπεριέλαβε στην λίστα με τις αγαπημένες τραγουδίστριες της γκέι κοινότητας. Όσο αφορά την πορεία της στον καλλιτεχνικό χώρο, μέσα στην δεκαετία του 2000, όπου ήδη πλέον είχε αποσυρθεί οριστικά από τον χώρο της τηλεόρασης, έλαβε κριτική και εμπορική αναγνώριση για τις δισκογραφικές της δουλειές, οι οποίες εξακολουθούσαν να έχουν υψηλή επιτυχία και της χάρισαν πολλές πλατινένιες και χρυσές επικυρώσεις στις περισσότερες μουσικές αγορές της Αμερικής και της Ευρώπης, μεταξύ των οποίων και η Ελληνική.
Παράλληλα, εκμεταλλεύτηκε το όνομά της και τη φήμη της για να εισαχθεί στον επιχειρηματικό κόσμο, κυκλοφορώντας πολλά προϊόντα κάτω από το λογότυπό της, και κατέκτησε τον χώρο της συγγραφής βιβλίων, κυκλοφορώντας τρία βιβλία της που μετατράπηκαν σε best-sellers. Το τελευταίο βιβλίο της που κυκλοφόρησε είναι η προσωπική της αυτοβιογραφία με τίτλο "Growing Stronger", στην οποία αναφέρεται εκτεταμένα σε μεγάλα κεφάλαια της ζωής της, όπως ο γάμος της, τα τραυματικά παιδικά της χρόνια στα οποία υπήρξε θύμα τραμπουκισμού, η γέννηση των παιδιών της, η απαγωγή των αδερφών της το 2002, η ασθένεια Lyme που την οδήγησε πολύ κοντά στο θάνατο και το πώς κατάφερε να ισορροπήσει την προσωπική της ζωή με το βάρος της δημοτικότητάς της.
Υπήρξε το μεγαλύτερο τηλεοπτικό είδωλο των τελευταίων δεκαετιών με βάση θαυμαστών σε όλες τις χώρες, ενώ η μουσική της κατάφερε να περάσει τα σύνορα της λατινόφωνης αγοράς και να κερδίσει τις δύσκολες αγορές της Ευρώπης και της Ασίας, πραγματοποιώντας σημαντικά κατορθώματα για την εξάπλωση του πολιτισμού, της γλώσσας και της μουσικής που πρεσβεύει.
Δισκογραφία.
Studio άλμπουμ
Ζωντανές Ηχογραφήσεις
Παιδικά άλμπουμ
EPs
Soundtracks
Συλλογές και άλλες κυκλοφορίες 
Φιλμογραφία.
Τηλεοπτικές Σειρές / Τηλενουβέλες
Ταινίες
Θέατρο
Άλλες συμμετοχές.
Σκηνοθεσία
Παραγωγή

</doc>
<doc id="49320" url="https://el.wikipedia.org/wiki?curid=49320" title="Αλκή Λάρνακας">
Αλκή Λάρνακας

Η Αλκή Λάρνακας είναι κυπριακό αθλητικό σωματείο από τη Λάρνακα της Κύπρου. Ιδρύθηκε στις 10 Απριλίου του 1948. Μέχρι το Μάιο του 2014 διατηρούσε ποδοσφαιρικό τμήμα, το οποίο ανέστειλε τη λειτουργία του για οικονομικούς λόγους. Χρώματα του σωματείου είναι το κόκκινο και το μπλε. Μεγαλύτερες επιτυχίες της ομάδας είναι οι 5 συμμετοχές στον τελικό του Κυπέλλου Κύπρου, χωρίς ωστόσο να καταφέρει να κατακτήσει το τρόπαιο. Ψηλότερη θέση που κατέκτησε στο παγκύπριο πρωτάθλημα Α΄ κατηγορίας ήταν η τρίτη θέση.
Τα πρώτα πέντε χρόνια (1948-1953) συμμετείχε στα πρωταθλήματα της Κυπριακής Ερασιτεχνικής Ποδοσφαιρικής Ομοσπονδίας. Το 1954 το σωματείο έγινε μέλος της Κυπριακής Ομοσπονδίας Ποδοσφαίρου (ΚΟΠ) συμμετέχοντας ανελλιπώς στα πρωταθλήματα και κύπελλα υπό την αιγίδα της ομοσπονδίας έως το 2014. Η ομάδα είχε 43 συμμετοχές στην Α΄ κατηγορία Κύπρου, όντας στη δωδέκατη θέση στη σχετική κατάταξη. Επιπλέον, το 1979 συμμετείχε για μοναδική φορά σε ευρωπαϊκή διοργάνωση, στο Κύπελλο ΟΥΕΦΑ 1979-1980.
Ιστορία.
Ίδρυση.
Η Αλκή ιδρύθηκε στις 10 Απριλίου 1948. Την περίοδο εκείνη, η Ελλάδα διάνυε μια περίοδο ενόπλων συγκρούσεων λόγω της διαμάχης μεταξύ δεξιών και αριστερών στον Ελληνικό Εμφύλιο. Η κατάσταση στην Ελλάδα μεταφέρθηκε και στην Κύπρο, διεισδύοντας τόσο στην πολιτική ζωή του τόπου, όσο και στον αθλητισμό, καθώς οι περισσότεροι αθλητικοί παράγοντες ασχολούνταν επίσης με την πολιτική. Υπήρχε εχθρική στάση έναντι αθλητών αριστερών φρονημάτων στις περισσότερες πόλεις της Κύπρου, οι οποίοι είτε εκδιώχθηκαν είτε αποχώρησαν από τις ομάδες τους, ιδρύοντας νέες. Το 1948 υπήρξε η μεγαλύτερη διάσπαση του κυπριακού ποδοσφαίρου.
Έτσι, στη Λάρνακα, αριστεροί αθλητές και παράγοντες μαζί με ανένταχτους πολίτες της πόλης, ίδρυσαν την Αλκή. Η ιδρυτική συνάντηση έγινε στο κεντρικό παραλιακό μέτωπο της πόλης, στις Φοινικούδες, στο κινηματοθέατρο ΠΑΤΕ (το σημερινό Σαν Χωλλ). Προεδρεύων της ιδρυτικής συνέλευσης ήταν ο γιατρός Αννίβα Φράνσις. Στη συνέλευση συμμετείχαν 500 άτομα, εκ των οποίων 100 ήταν μέλη της Ε.Π.Α. Λάρνακας και 20 του Πεζοπορικού Λάρνακας. Αρκετοί από τους ποδοσφαιριστές που επάνδρωσαν τα πρώτα χρόνια την Αλκή προέρχονταν από τις άλλες δύο ομάδες της Λάρνακας, την ΕΠΑ και τον Πεζοπορικό, χωρίς να είναι κατ' ανάγκη αριστερών φρονημάτων. Εγκατέλειψαν τις ομάδες τους επειδή ήταν δυσαρεστημένοι που δεν αγωνίζονταν και βρήκαν ποδοσφαιρική στέγη στην Αλκή που μόλις είχε ιδρυθεί.
Ονομασία και χρώματα.
Η ομάδα ονομάστηκε Αλκή, που σημαίνει σωματική δύναμη, ευρωστία, ρώμη, σφρίγος. Επίσης, αποφασίστηκαν το κόκκινο και το μπλε ως χρώματα της ομάδας.
Διωγμός από το στάδιο ΓΣΖ και συμμετοχή στην ΚΕΠΟ.
Τον επόμενο μήνα, ο Γυμναστικός Σύλλογος «Ο Ζήνων» (ΓΣΖ) σε γενική συνέλευση, απαγόρευσε στην Αλκή να χρησιμοποιεί το στάδιο της Λάρνακας (Παλιό Στάδιο ΓΣΖ). Αντίστοιχη πρόταση για αποκλεισμό Τούρκων και καθολικών απορρίφθηκε. Στην ίδια γενική συνέλευση, τα μέλη του ΓΣΖ, τροποποίησαν σχετικό άρθρο του καταστατικού και απαγόρευαν στο μέλλον την εγγραφή μελών αν προηγουμένως δεν είχαν υπογράψει δήλωση πως «έχουν κλεισμένη μέσα τους την Ελλάδα», απαγορεύοντας ουσιαστικά σε αριστερούς να είναι μέλη του ή να αθλούνται στο γήπεδό του.
Παρόμοια ατμόσφαιρα έναντι αθλητών αριστερών φρονημάτων επικρατούσε και σε άλλες πόλεις της Κύπρου. Το 1948 υπήρξε η μεγαλύτερη διάσπαση του κυπριακού ποδοσφαίρου. Από αυτή τη διάσπαση προέκυψαν διαδοχικά από τον Μάρτιο μέχρι και τα τέλη του 1948 νέα σωματεία σε διάφορες περιοχές της Κύπρου ( η Νέα Σαλαμίνα στην Αμμόχωστο, ο Ορφέας και η Ομόνοια στη Λευκωσία, ο Α.Σ. Κερύνειας κ.ά. ).
Λόγω των αριστερών φρονημάτων των μελών τους, η Αλκή και τα υπόλοιπα σωματεία δεν γίνονταν δεκτά στις τάξεις της ΚΟΠ και έτσι προχώρησαν το Δεκέμβριο του 1948 στην ίδρυση μιας νέας ποδοσφαιρικής ομοσπονδίας, της Κυπριακής Ερασιτεχνικής Ποδοσφαιρικής Ομοσπονδίας (ΚΕΠΟ). Η ΚΕΠΟ διοργάνωνε δικά της πρωταθλήματα και κύπελλα, και έγινε αφορμή για να στραφούν στα γήπεδα χιλιάδες νέοι φίλαθλοι. Οι αγώνες του πρωταθλήματος της ΚΕΠΟ προσέλκυαν πολύ περισσότερους φιλάθλους από αυτούς της ΚΟΠ. Μεταξύ των ομάδων που συμμετείχαν στην ΚΕΠΟ συμπεριλαμβανόταν και η Αλκή ( οι υπόλοιπες ήταν η Νέα Σαλαμίνα στην Αμμόχωστο, η Ομόνοια και ο Ορφέας στη Λευκωσία, ο ΑΜΟΛ στη Λεμεσό (που το 1951 μετονομάστηκε σε Ανταίο) και ο Νέος Αστέρας στη Μόρφου ).
Ένταξη στην ΚΟΠ.
Η Αλκή, μαζί με τα υπόλοιπα σωματεία της ΚΕΠΟ, τάχθηκε υπέρ της ενοποίησης του κυπριακού ποδοσφαίρου. Μάλιστα προσπαθούσαν επί τρία συνεχόμενα χρόνια να πείσουν την ΚΟΠ να τα δεχθεί ως μέλη της, χωρίς όμως επιτυχία καθώς οι παράγοντες της έτερης ομοσπονδίας αρχικά κράτησαν εχθρική στάση σε κάθε πρόταση ενοποίησης. Το καλοκαίρι του 1953 όλοι σχεδόν οι κορυφαίοι αθλητικοί παράγοντες της εποχής τάσσονταν υπέρ της ενοποίησης του κυπριακού ποδοσφαίρου. Τον Αύγουστο του 1953, η Αλκή και μαζί με άλλα σωματεία της ΚΕΠΟ υπέβαλλαν κοινή αίτηση στην ΚΟΠ για εγγραφή στη δύναμη της ως σωματεία Α΄ κατηγορίας, η οποία έγινε δεκτή για τη Νέα Σαλαμίνα, την Ομόνοια και τον Ανταίο όχι όμως και για την Αλκή και τον Ορφέα, πράξη που εκλήφθηκε ως συνέχεια της πολεμικής έναντι των ομάδων της ΚΕΠΟ. Τελικά η Αλκή εντάχθηκε στην ΚΟΠ το επόμενο έτος από κοινού με τον Ορφέα.
Πρώτο διοικητικό συμβούλιο.
Το πρώτο διοικητικό συμβούλιο της Αλκής ήταν:&lt;br&gt;
Δρ. Αννίβας Φράνσις (πρόεδρος)&lt;br&gt;
Γεώργιος Πιτσιλλής (γραμματέας)&lt;br&gt;
Στέλιος Παμπαλλή (ταμίας)&lt;br&gt;
Γεώργιος Τρίγκος (έφορος και βιβλιοθηκάριος)&lt;br&gt;
Μιχαλάκης Κυριακίδης-Σκαλιστής (έφορος)&lt;br&gt;
Ρουπέν Περπεριάν (έφορος)&lt;br&gt;
Π. Ν. Πετρόπουλος (σύμβουλος)&lt;br&gt;
Ονώριος Χ Ιωάννου (σύμβουλος)
Διοργανώσεις.
Πρωταθλήματα και κύπελλα ΚΕΠΟ.
Στα πέντε πρωταθλήματα της ΚΕΠΟ, η Αλκή δεν κατάφερε να κατακτήσει κάποιο τίτλο.
Για την περίοδο 1948-49 δεν υπάρχουν στοιχεία.
Παγκύπριο Πρωτάθλημα και Κύπελλο.
Περίοδος 1954-1959.
Η Αλκή εντάχθηκε στην ΚΟΠ στις 24 Σεπτεμβρίου 1954, μαζί με την ΠΑΕΚ Κερύνειας και τον Ορφέα Λευκωσίας και συμμετείχε στη Β΄ κατηγορία 1954-55. Την περίοδο 1956-57 τερμάτισε στην πρώτη θέση του ομίλου της και έδωσε αγώνες μπαράζ με τον πρωταθλητή του άλλου ομίλου, Απόλλων Λεμεσού. Νικητής των μπαράζ αναδείχθηκε ο Απόλλωνας και έτσι η Αλκή συνέχισε στη Β΄ κατηγορία.
Την περίοδο 1959-60 συμμετείχε στους αγώνες μπαράζ για την ανάδειξη του πρωταθλητή Β΄ κατηγορίας με αντίπαλο την Ένωσις Αγίων Ομολογητών. Κέρδισε στον πρώτο αγώνα στο παλιό ΓΣΖ με 6-1, ενώ ηττήθηκε στο δεύτερο με 4-3 κατακτώντας το πρωτάθλημα και την άνοδο στην Α΄ κατηγορία. Στο Κύπελλο Κύπρου συμμετείχε για πρώτη φορά την περίοδο 1958-59 (δεν είχε διεξαχθεί τις προηγούμενες τρεις περιόδους) και αποκλείστηκε από τον Α΄ γύρο.
Δεκαετία 1960-1969.
Την περίοδο 1959-60 κατέκτησε το πρωτάθλημα Β΄ κατηγορίας, εξασφαλίζοντας παράλληλα και το εισιτήριο ανόδου στην Α΄ κατηγορία για πρώτη φορά στην ιστορία της. Στις πρώτες συμμετοχές της στην ανώτατη κατηγορία τερμάτιζε στις τελευταίες θέσεις του βαθμολογικού πίνακα, με εξαίρεση τις περιόδους 1966-67 και 1967-68 που τερμάτισε στην 7η και 6η θέση αντίστοιχα. Την περίοδο 1962-63 τερμάτισε στην τελευταία θέση. Συμμετείχε σε αγώνες μπαράζ με την ενδέκατη ομάδα, Ορφέα και τον πρωταθλητή της Β΄ κατηγορίας 1962-63, Πανελλήνιο. Η νικήτρια ομάδα συνέχιζε στην Α΄ κατηγορία 1963-64 ενώ οι άλλες δύο υποβιβάζονταν στη Β΄ κατηγορία. Η Αλκή τερμάτισε στην 1η θέση και παρέμεινε στην κατηγορία.
Πολύ καλύτερες ήταν οι πορείες της ομάδας στο κύπελλο Κύπρου. Την περίοδο 1966-67 έφτασε μέχρι τον τελικό, αλλά έχασε το τρόπαιο από τον Απόλλων Λεμεσού. Ο τελικός διεξήχθη στο παλιό στάδιο Γ.Σ.Π. στις 2 Ιουλίου 1967 και η Αλκή ηττήθηκε με 1-0. Επίσης, έφτασε άλλες 3 φορές στα ημιτελικά της διοργάνωσης. Την περίοδο 1963-64 τo πρωτάθλημα διακόπηκε τον Δεκέμβριο του 1963 λόγω των δικοινοτικών διαταραχών και δεν συνεχίστηκε ποτέ. Η ΚΟΠ, όταν ομαλοποιήθηκαν οι συνθήκες, προχώρησε στη διοργάνωση του κυπέλλου Κύπρου, αλλά δεν δήλωσαν συμμετοχές όλες οι ομάδες. Μία εξ αυτών που απείχαν ήταν και η Αλκή.
Δεκαετία 1970-1979.
Η δεκαετία 1970-1979 αποτελεί την πιο πετυχημένη στην ιστορία της ομάδας. Συμμετείχε 3 φορές στον τελικό του κυπέλλου, αλλά δεν κατάφερε να κατακτήσει το τρόπαιο. Επιπλέον, την περίοδο 1978-79 κατέκτησε την τρίτη θέση, την υψηλότερη στην ιστορία της και την περίοδο 1974-75 την τέταρτη θέση, τη δεύτερη ψηλότερη θέση στην ιστορία της. Επιπρόσθετα, την περίοδο 1978-79, τερματίζοντας στην 3η θέση, εξασφάλισε συμμετοχή σε ευρωπαϊκή διοργάνωση, για πρώτη και μοναδική φορά στην ιστορία της.
Την περίοδο 1969-70, η Αλκή συμμετείχε για δεύτερη φορά σε τελικό. Αντίπαλος της ήταν ο συμπολίτης της Πεζοπορικός Λάρνακας. Ο τελικός διεξήχθη στο παλαιό στάδιο Γ.Σ.Π. στις 3 Μαΐου 1970. Η Αλκή έχασε με 2-1. Η επόμενη φορά που συμμετείχε σε τελικό ήταν την περίοδο 1975-76. Ο τελικός έγινε στις 27 Ιουνίου 1976 και για πρώτη φορά στο Τσίρειο Στάδιο, με αντίπαλο τον ΑΠΟΕΛ. Η Αλκή έχασε με 6-0, που εξακολουθεί να είναι το δεύτερο μεγαλύτερο σκορ σε τελικό κυπέλλου Κύπρου. Η Αλκή κατόρθωσε να συμμετάσχει στον τελικό και την επόμενη χρονιά. Ο τελικός διεξήχθη στο παλαιό στάδιο Γ.Σ.Π. στις 12 Ιουνίου 1977. Αντίπαλος ήταν ο Ολυμπιακός Λευκωσίας, από τον οποίο ηττήθηκε με 2-0.
Ευρωπαϊκή συμμετοχή.
Την περίοδο 1978-79 η Αλκή τερμάτισε στην τρίτη θέση, η οποία την τότε εποχή δεν εξασφάλιζε συμμετοχή σε ευρωπαϊκή διοργάνωση. Ωστόσο, στη δεύτερη θέση είχε τερματίσει ο ΑΠΟΕΛ, ο οποίος είχε κερδίσει και το κύπελλο και ως εκ τούτου θα συμμετείχε στο Κύπελλο Κυπελλούχων. Έτσι, η τρίτη ομάδα της τελικής βαθμολογίας του πρωταθλήματος, Αλκή, εξασφάλιζε συμμετοχή στον πρώτο γύρο του Κυπέλλου ΟΥΕΦΑ 1979-80.
Αντίπαλος της Αλκής ήταν η Ντιναμό Βουκουρεστίου. Ο πρώτος αγώνας έγινε στις 19 Σεπτεμβρίου 1979 στο Βουκουρέστι, με την Αλκή να χάνει με 3-0. Ο επαναληπτικός πραγματοποιήθηκε στις 4 Οκτωβρίου 1979 στο Παλιό ΓΣΖ παρουσία 3000 θεατών. Η Αλκή πέρασε εφιαλτικό απόγευμα, δεχόμενη την ήττα με 9-0.
Δεκαετία 1980-1989.
Αν και η δεκαετία 1980-1989 ξεκίνησε με συμμετοχή σε ακόμη ένα τελικό κυπέλλου, η πορεία της ομάδας ήταν απογοητευτική. Την περίοδο 1979-80 συμμετείχε για πέμπτη και τελευταία φορά στον τελικό κυπέλλου. Αντίπαλος αυτή τη φορά ήταν η Ομόνοια. Ο τελικός έγινε στις 29 Ιουνίου 1980 στο Μακάρειο Στάδιο. Η Αλκή ηττήθηκε με 3-1. Ήταν η τελευταία φορά που η ομάδα διεκδίκησε τρόπαιο.
Την περίοδο 1980-81, η Αλκή τερμάτισε στη 13η και προτελευταία θέση της βαθμολογίας, με αποτέλεσμα να υποβιβαστεί στη Β΄ κατηγορία για πρώτη φορά στην ιστορία της. Η Αλκή ισοβάθμησε με άλλες 3 ομάδες. Μέχρι την τελευταία αγωνιστική διεκδικούσε την παραμονή της. Χρειαζόταν μόλις ένα βαθμό, αλλά ηττήθηκε από τον αδιάφορο Απόλλωνα. Παράλληλα, ΑΕΛ και ΕΠΑ έφεραν ισοπαλία και οι Κεραυνός, Ομόνοια Αραδίππου και Ολυμπιακός κέρδισαν, με αποτέλεσμα να προκύψει τετραπλή ισοβαθμία μεταξύ ΕΠΑ, Ολυμπιακού, ΑΕΛ και Αλκής, με την Αλκή να υστερεί έναντι των υπολοίπων.
Την περίοδο 1981-82 κατέκτησε για δεύτερη φορά το πρωτάθλημα Β΄ κατηγορίας και παράλληλα εξασφάλισε την επιστροφή της στην ανώτατη κατηγορία. Ακολούθως, η ομάδα τερμάτιζε στα μέσα και χαμηλά στρώματα της βαθμολογίας, χωρίς να κινδυνέψει με υποβιβασμό. Ωστόσο, την περίοδο 1987-88 τερμάτισε στη 15η θέση και υποβιβάστηκε ξανά.
Δεκαετία 1990-1999.
Τη δεκαετία 1990-1999 η Αλκή τερμάτιζε συνήθως στις τελευταίες θέσεις της βαθμολογίας, με ψηλότερη θέση την 9η. Την περίοδο 1991-92 τερμάτισε 13η και διαβαθμίστηκε. Παρέμεινε στη Β΄ κατηγορία για τρεις συνεχόμενες περιόδους έως την περίοδο 1994-95 που τερμάτισε στη δεύτερη θέση και προβιβάστηκε στην Α΄ κατηγορία. Στο κύπελλο έφτασε μόνο μια φορά στα προημιτελικά, ενώ τις υπόλοιπες περιόδους δεν προχώρησε πέρα από το Β΄ γύρο.
Δεκαετία 2000-2009.
Τη δεκαετία 2000-2009 η Αλκή υποβιβάστηκε 3 φορές στη Β΄ κατηγορία, ενώ τις περιόδους που παρέμεινε στην ανώτατη κατηγορία πάλευε για αποφυγή του υποβιβασμού. Την περίοδο 2000-01 κατέκτησε το πρωτάθλημα Β΄ κατηγορίας για τρίτη φορά. Στο κύπελλο Κύπρου δεν είχε κάποια διάκριση.
Περίοδος 2010-2014.
Την περίοδο 2009-10 η Αλκή κατέκτησε για τέταρτη και τελευταία φορά το πρωτάθλημα Β΄ κατηγορίας. Μάλιστα, για πρώτη και μοναδική φορά οι ομάδες της πόλης της Λάρνακας αγωνίστηκαν μαζί στη Β΄ κατηγορία, με την ΑΕΚ Λάρνακας να τερματίζει στη δεύτερη θέση, πίσω από την Αλκή. Στη συνέχεια ακολούθησαν 4 συνεχόμενες περίοδοι στην ανώτατη κατηγορία. Τις πρώτες τρεις περιόδους τερμάτισε κατά σειρά στη 10η, 8η και 9η θέση, χωρίς να κινδυνέψει με υποβιβασμό. Μάλιστα, την περίοδο 2012-13, για πρώτη φορά ένας ποδοσφαιριστής της Αλκής, ο Μπερνάρντο Βασκονσέλος, αναδείχθηκε πρώτος σκόρερ του πρωταθλήματος.
Ωστόσο, λόγω τεράστιων οικονομικών προβλημάτων, την περίοδο 2013-14 τιμωρήθηκε πριν από την έναρξη του πρωταθλήματος με αφαίρεση βαθμών και απαγόρευση μετεγγραφών για ποδοσφαιριστές άνω των 21 ετών. Η Αλκή συμμετείχε στο πρωτάθλημα με ποδοσφαιριστές κάτω των 21 ετών και κατάφερε να φέρει μόνο δύο ισόπαλα αποτελέσματα. Κατά τη διάρκεια της περιόδου δεχόταν συνεχώς αφαιρέσεις βαθμών, με αποτέλεσμα να τελειώσει το πρωτάθλημα με -39 βαθμούς. Το τελευταίο ιστορικό παιχνίδι της ομάδας έγινε στις 19 Μαρτίου 2014 στο Νέο ΓΣΖ με αντίπαλο τη Νέα Σαλαμίνα.
Συνολικά στατιστικά στην Α΄ κατηγορία.
Ο πίνακας που ακολουθεί παρουσιάζει τη συνολική πορεία της Αλκής στο πρωτάθλημα Α΄ κατηγορίας από το 1961 έως και το 2014. Η βαθμολογία είναι το άθροισμα της πραγματικής βαθμολογίας κάθε περιόδου, ανεξάρτητα από το σύστημα βαθμολόγησης. Χρησιμοποιώντας το σύγχρονο σύστημα βαθμολόγησης (Νίκη=3 Βαθμοί, Ισοπαλία=1 Βαθμός, Ήττα:0 βαθμοί) οι βαθμοί που εξασφαλίζει είναι 1211. Η περίοδος 1963-64, στην οποία το πρωτάθλημα διακόπηκε, δεν συμπεριλαμβάνεται.
Συμμετοχές ανά κατηγορία.
Ο πίνακας που ακολουθεί παρουσιάζει τις συμμετοχές της ομάδας ανά εθνική κατηγορία του Συστήματος ποδοσφαιρικών πρωταθλημάτων Κύπρου καθώς και στις διοργανώσεις κυπέλλου.
Ρεκόρ.
Η Αλκή κατέχει ένα σπάνιο παγκύπριο ρεκόρ στο Κύπελλο Κύπρου αφού προκρίθηκε σε προημιτελική φάση και πέρα (ημιτελικά, τελικούς) σε 15 διαδοχικές διοργανώσεις.
Αποχώρηση από την ΚΟΠ.
Το Μάιο του 2014 η γενική συνέλευση του σωματείου αποφάσισε ότι η ομάδα, λόγω οικονομικών προβλημάτων, δεν μπορούσε να συμμετάσχει στο νέο πρωτάθλημα Β΄ κατηγορίας (είχε υποβιβαστεί δύο μήνες προηγουμένως από το πρωτάθλημα Α΄ κατηγορίας). Εις βάρος της ομάδας εκκρεμούσαν και εκδικασμένες υποθέσεις στη FIFA που πιθανόν να την έριχναν σε πιο χαμηλή κατηγορία. Έτσι, με επιστολή της προς την ΚΟΠ ημερομηνίας 6 Μαΐου 2014, η Αλκή ανακοίνωσε πως αποχωρεί από την ομοσπονδία. Η ανακοίνωση προς τα μέσα μαζικής ενημέρωσης έγινε από την ομοσπονδία.
Οίκημα.
Πρώτο οίκημα της Αλκής ήταν ένα σπίτι στην Κωνσταντίνου Καλογερά. Τα εγκαίνια του οικήματος έγιναν στις 23 Απριλίου 1948 από το Δήμαρχο Λάρνακας, Λύσο Σανταμά. Ωστόσο, οι ιερείς της πόλης αρνήθηκαν να τελέσουν τον αγιασμό, κλήθηκε ο ιερέας του γειτονικού χωριού Περβόλια. Αργότερα, στον ιερέα επιβλήθηκε από την Ιερά Σύνοδο αργία ενός μηνός «για τέλεση ιεροπραξίας εκτός της ενορίας του».
Στη συνέχεια η Αλκή χρησιμοποίησε ως οίκημα το ισόγειο του οδοντίατρου Πιεράκη απέναντι από τον «Περούτσιο» κοντά στο οίκημα που στεγάζεται σήμερα το σωματείο. Από το 1961 μέχρι το 2014 στεγαζόταν σε ιδιόκτητο οίκημα στην οδό Λουκή Ακρίτα.
Έδρα.
Η Αλκή δεν απέκτησε ποτέ ιδιόκτητη έδρα. Τα πρώτα πέντε χρόνια, αγωνιζόμενη στα πρωταθλήματα της ΚΕΠΟ, αρχικά αγωνιζόταν σε ένα χωράφι κοντά στα Διυλιστήρια Λάρνακας και στη συνέχεια μετέτρεψε σε γήπεδο ένα χωράφι, δίπλα από την Αλυκή Λάρνακας, στο οποίο τοποθετήθηκαν γκολπόστ. Μετά την ένταξη της στην ΚΟΠ, χρησιμοποίησε ως έδρα το Παλιό ΓΣΖ και στη συνέχεια χρησιμοποιούσε το Νέο ΓΣΖ. Για δύο περιόδους (2007-08, 2008-09) χρησιμοποίησε ως έδρα το Στάδιο Αμμόχωστος και για μια περίοδο (2010-11) το Στάδιο Αντώνης Παπαδόπουλος.
«Αθάνατη».
Η Αλκή ήταν γνωστή και με το προσωνύμιο «Αθάνατη», λόγω του γεγονότος πως επιτύγχανε τις περισσότερες φορές να γλυτώνει και να μην υποβιβάζεται στη Β΄ κατηγορία.
Ποδοσφαιριστές.
Η πιο κάτω λίστα περιλαμβάνει μερικούς από τους πιο σημαντικούς ποδοσφαιριστές που αγωνίστηκαν στην Αλκή Λάρνακας.
"Για περισσότερους παλαιούς ποδοσφαιριστές, δείτε ."
Προπονητές.
Η πιο κάτω λίστα περιλαμβάνει μερικούς από τους προπονητές της Αλκής Λάρνακας (όσοι έχουν εντοπιστεί).
"Για περισσότερους παλαιούς προπονητές, δείτε ."

</doc>
<doc id="49322" url="https://el.wikipedia.org/wiki?curid=49322" title="Ναυτεργατικό Σωματείο">
Ναυτεργατικό Σωματείο

Τα Ναυτεργατικά Σωματεία (Seamen Unions) είναι επαγγελματικά, συνδικαλιστικά Σωματεία στα οποία και οργανώνονται οι ναυτικοί. Στην Ελλάδα τέτοια σωματεία λειτουργούν κατά θέση και ειδικότητα όπου και διακρίνονται σε δύο κατηγορίες: 
α) τα "εργοδοτικά" όπως π.χ. η Ένωση Ελλήνων Εφοπλιστών, η Ένωση ιδιοκτητών ακτοπλοϊκών φορτηγών, η Πανελλήνια Ένωση Πλοιοκτητών φορτηγών πλοίων ξύλινων και σιδηρών, η Ένωση Ελλήνων Πλοιοκτητών επιβατηγών ακτοπλοϊκών πλοίων, κ.ά. και 
β) τα "εργατικά" όπως η Ένωση Πλοιάρχων Ε.Ν.,Ένωση Αρχιθαλαμηπολων-Θαλαμηπόλων Ε.Ν., η Ένωση Μηχανικών Ε.Ν., Ασυρματιστών, Ηλεκτρολόγων, Θερμαστών, Φροντιστών, Μαγείρων, Ναυτών κ.ά.
Κεντρική οργάνωση όλων των επιμέρους ναυτεργατικών σωματείων αποτελεί η Πανελλήνια Ναυτική Ομοσπονδία Π.Ν.Ο. στην οποία και εκπροσωπούνται, και η οποία με την σειρά της αντιπροσωπεύει το σύνολο των Ελλήνων ναυτικών.
Τα πάσης φύσεως θέματα των ναυτεργατικών σωματείων διέπονται από το Συνδικαλιστικό και Συλλογικό Ναυτεργατικό Δίκαιο όπως αυτό διαμορφώνεται από τη σχετική νομολογία και τις συλλογικές συμβάσεις ναυτεργατών.
Σύντομο ιστορικό.
Τα σωματεία αυτά ως επαγγελματικές ενώσεις κατά ειδικότητα και ομοσπονδίες άρχισαν να εμφανίζονται στην Ελλάδα κατά τον μεσοπόλεμο ως συνέχεια των παλαιοτέρων συντεχνιακών μορφών. Αρχικά τα ναυτεργατικά σωματεία διέπονταν από τις κοινές περί επαγγελματικών σωματείων διατάξεις που ρύθμιζαν τα αυτά των εργατών ξηράς με κάποιες ειδικές προβλέψεις ένεκα της ιδιομορφίας του ναυτικού επαγγέλματος, σύμφωνα και με το άρθρο 20 του Β.Δ/τος 15/20-5-1920 ""Περί κωδικοποιήσεως των περί επαγγελματικών σωματείων διατάξεων", νόμος που αποτέλεσε σταθμό του εργατικού συνδικαλισμού στην Ελλάδα, τότε ιδρύθηκε και η Π.Ν.Ο.. 
Συνέχεια αυτού ήταν ο μεταξικός Α.Ν.299/1936 "Περί ρυθμίσεως συλλογικών διαφορών εν τη ναυτική εργασία". Τούτου ακολούθησε ο Α.Ν.3276/1944 (που υπόψη εκδόθηκε στη Μ. Ανατολή και αναδημοσιεύτηκε στην Ελλάδα το 1945, κατ΄ άρθρο 8 της με αρίθμ. 21/1945 Συντακτικής Πράξης) και ο οποίος συμπληρώθηκε αργότερα δια του Ν.Δ. 304/1947 κατά την ερμηνεία του οποίου οι συλλογικές συμβάσεις με επικύρωση υπουργικής απόφασης λάμβαναν πλέον, θέση νόμου, με δεσμευτικό χαρακτήρα τόσο για τις εργοδοτικές όσο και τις εργατικές οργανώσεις, νόμος που αποτέλεσε επίσης σταθμό στις εργασιακές σχέσεις.
Στη περίοδο του ψυχρού πολέμου όπου ο μακαρθισμός κτύπησε και την πόρτα της Ελλάδας άρχισε και ο παραγκωνισμός του συνδικαλιστικού κινήματος. Κάθε απλό εργατικό αίτημα προόδου συνθηκών εργασίας εκλαμβάνονταν ως επαναστατική προδιάθεση. Παρά ταύτα με μικρές προσαρμογές της υφιστάμενης νομοθεσίας φθάνει η δεκαετία του 1960 με αποκορύφωση το πραξικόπημα της 21ης Απριλίου όπου αναστάλθηκε η λειτουργία όλων των σωματείων. Τότε επιχειρήθηκε νέα ρύθμιση με τον Α.Ν.257/1968 "Περί Ναυτεργατικών Επαγγελματικών Σωματείων και Ομοσπονδιών" κατά τρόπο αντεργατικό επιβάλλοντας με νέες αρχαιρεσίες, διοικήσεις ελεγχόμενες. Την εποχή εκείνη της δικτατορίας ένας μεγάλος αριθμός ναυτικών φυλλαδίων είχε κατασχεθεί. Τελικά ο νόμος αυτός καταργήθηκε μαζί με κάθε άλλη σχετική διάταξη με το μεταπολιτευτικό Ν.Δ. 85/5-10-1974 "Περί αποκαταστάσεως των συνδικαλιστικών ελευθεριών των εν τη θαλάσση εργαζομένων" tο οποίο και συμπληρώθηκε με τον Ν. 5/1975 "Περί συμπληρώσεως του ΝΔ 85/1974"", που τέθηκε σε ισχύ από της δημοσίευσής του ΦΕΚ Α΄ 16/6-2-1975, όπως ισχύει μέχρι σήμερα.

</doc>
<doc id="49324" url="https://el.wikipedia.org/wiki?curid=49324" title="Πανελλήνια Ναυτική Ομοσπονδία">
Πανελλήνια Ναυτική Ομοσπονδία

Η Πανελλήνια Ναυτική Ομοσπονδία Π.Ν.Ο. (Greek Seamen Federation), γνωστότερη και από τα αρχικά ως "Πι-Νι-Ο", είναι η κεντρική συνδικαλιστική οργάνωση των Ελλήνων ναυτικών, στην οποία εκπροσωπούνται όλες οι επιμέρους κλαδικές ενώσεις (Ναυτεργατικά Σωματεία) τους (π.χ. Πλοιάρχων, Μηχανικών, Ασυρματιστών, Θερμαστών, Μαγείρων, Ναυτών κ.λπ.).
Η Π.Ν.Ο. ιδρύθηκε το 1920 και εκπροσωπεί τους ναυτικούς για γενικά θέματα, καθώς και για τη σύναψη Συλλογικών Συμβάσεων Εργασίας. Η Π.Ν.Ο. από το 1949 αποτελεί μέλος της Διεθνούς Οργάνωσης Μεταφορών γνωστής από τα αρχικά ως Δ.Ο.Μ.

</doc>
<doc id="49325" url="https://el.wikipedia.org/wiki?curid=49325" title="Πανελλήνιος Ναυτική Ομοσπονδία">
Πανελλήνιος Ναυτική Ομοσπονδία



</doc>
<doc id="49326" url="https://el.wikipedia.org/wiki?curid=49326" title="Π.Ν.Ο.">
Π.Ν.Ο.



</doc>
<doc id="49327" url="https://el.wikipedia.org/wiki?curid=49327" title="Ναυτεργατικά Σωματεία">
Ναυτεργατικά Σωματεία



</doc>
<doc id="49329" url="https://el.wikipedia.org/wiki?curid=49329" title="Πλωτό συνεργείο">
Πλωτό συνεργείο

Με τον όρο Πλωτό συνεργείο ή Πλοίο συνεργείο (Repair Ship ή Repair Vessel) χαρακτηρίζεται τύπος πλοίου που είναι εξοπλισμένο με κατάλληλα μηχανήματα και εργαλεία και επανδρωμένο με κατάλληλο προσωπικό, που χρησιμοποιείται κυρίως σε επισκευές σε άλλα πολεμικά πλοία .
Συνήθως αυτά τα πλοία είναι τύπου φορτηγού με κατάλληλους χωρους μηχανουργείων, ηλεκτρολογείων ακόμη και ελασματουργείων και με αποθηκευτικούς χώρους πλείστων ανταλλακτικών μηχανών, μηχανημάτων, ελίκων, αγκυρών κ.λπ.
Χαρακτηριστικό τέτοιο πλοίο του ελληνικού Πολεμικού Ναυτικού ήταν το Πλ/Σ Ήφαιστος.
Τα πλωτά συνεργεία του Ελληνικού Πολεμικού Ναυτικού είναι:

</doc>
<doc id="49333" url="https://el.wikipedia.org/wiki?curid=49333" title="Αγορά (αποσαφήνιση)">
Αγορά (αποσαφήνιση)

Η λέξη "Αγορά" μπορεί να αναφέρεται στις εξής έννοιες:
Η ονομασία αυτή μπορεί να αναφέρεται σε δύο οικισμούς της Ελλάδας:
Τη λέξη αγορά συναντάμε επίσης στις εξής ορολογίες:

</doc>
<doc id="49334" url="https://el.wikipedia.org/wiki?curid=49334" title="Αρχαία Αγορά">
Αρχαία Αγορά

Η Αγορά ήταν, στις αρχαίες ελληνικές και ρωμαϊκές πόλεις, το οικονομικό, διοικητικό, κοινωνικό και πνευματικό κέντρο του άστεως. Στην αγορά γινόταν εμπορικές συναλλαγές, συνήθως στον κεντρικό αύλιο χώρο της πόλης. Ήταν ένας ανοικτός χώρος, στον οποίο συναθροίζονταν οι άρρενες κάτοικοι της πόλης. Εκτός από τον εμπορικό της χαρακτήρα, η Αγορά ήταν και ο τόπος στον οποίο οι αρχαίοι συζητούσαν τις πολιτικές εξελίξεις, τα κοινά, γνωριζόνταν και φιλοσοφούσαν. Στα ρωμαϊκά χρόνια, η Αγορά αποκαλείτο με την λατινική της ονομασία "forum" (πληθυντικός "fora"). Η αγορά παρήκμασε στον ελλαδικό χώρο στα χρόνια του Βυζαντίου.
Από τις πιο γνωστές Αγορές είναι οι:
και από τις ρωμαϊκές Αγορές το:

</doc>
<doc id="49365" url="https://el.wikipedia.org/wiki?curid=49365" title="Thalia">
Thalia



</doc>
<doc id="49372" url="https://el.wikipedia.org/wiki?curid=49372" title="Πλωτό Συνεργείο">
Πλωτό Συνεργείο



</doc>
<doc id="49373" url="https://el.wikipedia.org/wiki?curid=49373" title="Φορτίο πλοίου">
Φορτίο πλοίου

Ως φορτίο πλοίου (cargo) χαρακτηρίζεται το σύνολο των αγαθών (κατ΄ όγκο ή κατά βάρος) που μπορεί να μεταφέρει ένα πλοίο. Στα φορτηγά πλοία το μέγιστο δυνάμενο να μεταφέρουν φορτίο εκφράζεται συνήθως με την χωρητικότητα αυτών, που αποτελεί και την διαφήμισή τους, έναντι του εκτοπίσματος που διαφημίζουν τα επιβατηγά κ.ά. πλοία.
Διακρίσεις φορτίων.
Τα διακινούμενα φορτία με πλοία διακρίνονται με πολλά κριτήρια. Βασική όμως διάκριση αυτών είναι τα "ξηρά φορτία" και τα "υγρά φορτία" ή ρευστά φορτία. Τα ξηρά φορτία διακρίνονται αφενός σε "ομοειδή φορτία" και σε "γενικά φορτία" και αφετέρου, ανάλογα με τον όγκο που καταλαμβάνουν, σε "βαρειά φορτία" και σε "ελαφρά φορτία". Μια άλλη ακόμη διάκριση είναι η κατά "συγκεκριμένο είδος" ξηρού φορτίου. Τέλος από πλευράς ασφάλειας υφίστανται οι γενικές διακρίσεις επικινδυνότητας που χαρακτηρίζουν τα διακινούμενα εμπορεύματα με κάθε μέσο μεταφοράς.
Προστασία φορτίου.
Το φορτίο των πλοίων γενικά, λόγω των εξειδικευμένων συνθηκών μεταφοράς (κλυδωνισμών, υγρασίας κ.λπ.) πρέπει να προστατεύεται με διάφορα πρόσθετα μέσα προς αποφυγή ζημιών, σύνθλιψης, διαβροχής, διαπότισης, εφίδρωσης, κακού αερισμού κ.λπ. Τέτοια μέσα είναι κυρίως ξύλινες επιστρώσεις, ή από άλλα παρεμφερή υλικά, (ψάθες, καλαμωτές, πάνινα και αδιάβροχα καλύμματα) που τοποθετούνται στο χώρο μεταξύ φορτίου και μεταλλικών επιφανειών των δαπέδων και των πλευρικών τοιχωμάτων των κυτών (αμπαριών) των πλοίων.&lt;br&gt;
Θα πρέπει ν΄ αποφεύγεται στο ίδιο κύτος (αμπάρι) να φορτώνονται διαφορετικά φορτία και ειδικά όταν κάποια αναδίδουν έντονες οσμές ή κάποια άλλα αντίθετα απορροφούν οσμές όπως είναι π.χ. ο καπνός, τα πορτοκάλια κ.λπ. Μέτρα όπως απαγόρευσης καπνίσματος, εντός των κυτών, άρτια συστήματα εξαερισμού και καλού φωτισμού τυγχάνουν επιβεβλημένα.&lt;br&gt; 
Ειδικότερα κατά τη φόρτωση (αλλά και στην εκφόρτωση στη συνέχεια), ανάλογα με τη διανομή του φορτίου, θα πρέπει να παρακολουθείται άγρυπνα η μεταβαλλόμενη διαγωγή πλοίου λαμβάνοντας συνεχώς μετρήσεις πρωραίου, μέσου (αμφίπλευρα) και πρυμναίου βυθίσματος, προκειμένου ν΄ αποφευχθεί τυχόν παραμόρφωση πλοίου ή ανεπιθύμητη πλευρική κλίση αυτού.
Πολλές ζημίες του φορτίου πλοίων προέρχονται από μηχανικά ελαττώματα των μέσων φόρτωσης ή από αβλεψίες των χειριστών αυτών ή από κακές αναρτήσεις που μπορεί ακόμη και να προκαλέσουν ατυχήματα. Συνεπώς τα μέτρα ασφαλείας φόρτωσης - εκφόρτωσης θα πρέπει να τηρούνται αμείωτα. Όσον αφορά τις εγκαταστάσεις των κυτών των πλοίων θα πρέπει να λειτουργούν καλώς και χωρίς διακοπές π.χ. ανεμοδόχοι, συστήματα εξαερισμού κ.λπ..
Σημειώνεται ότι η θερμότητα, η διαπότιση, η διαβροχή, ακόμα και η αλληλεπίδραση των φορτίων μπορούν να προκαλέσουν την αλλοίωση των φορτίων. Ομοίως εκ κακού αερισμού μπορεί να προκληθεί: εφίδρωση φορτίου που με τη σειρά της προκαλεί αλλαγή υγρασίας, ευρωστίαση (κοινώς μούχλιασμα), αυτοθέρμανση, και πιθανή αυτανάφλεξη, οξείδωση μεταλλικών μερών κ.λπ.
Τέλος «φυσικές» καταστροφές του φορτίου μπορεί να προκαλέσει και η ύπαρξη ποντικών, ή διαφόρων άλλων παρασίτων. Για τα τελευταία θα πρέπει το πλοίο να είναι εφοδιασμένο με "πιστοποιητικό μυοκτονίας".

</doc>
<doc id="49374" url="https://el.wikipedia.org/wiki?curid=49374" title="Πυξίδα">
Πυξίδα

Η πυξίδα (από την αρχαία ελληνική λέξη "πυξίς - ίδος", που αρχικά σημαίνει ξύλινο κουτί) ή κοινώς μπούσουλας (από την ιταλική λέξη bussola) και κουμπάσο (από τη λέξη "compass") είναι όργανο με το οποίο επιτυγχάνεται ο προσανατολισμός του χρήστη, δείχνοντάς του την κατεύθυνση του Βορρά. Ιδιαίτερα όμως στη ναυσιπλοΐα αποτελεί το σημαντικότερο "ναυτιλιακό βοήθημα" με το οποίο μετρούνται και πραγματοποιούνται τόσο οι πορείες των πλοίων όσο και οι διοπτεύσεις.
Επειδή το όργανο αυτό αναπτύχθηκε εξ ανάγκης στη ναυτιλία αλλά και εκ της σημαντικότητάς του σ΄ αυτή ονομάζεται συνηθέστερα ναυτική πυξίδα.
Η ναυτική πυξίδα σήμερα διακρίνεται στην μαγνητική πυξίδα (magnetic compass) που βασίζεται στη λειτουργία της μαγνητικής βελόνας και είναι η πλέον διαδεδομένη, στην γυροσκοπική πυξίδα που βασίζεται στην ταχεία περιστροφή του ελεύθερου γυροσκοπίου με μηδενικό σχεδόν σφάλμα και στην γυρομαγνητική πυξίδα περιορισμένης χρήσης.
Ιστορία.
Από την εποχή που ο άνθρωπος επιδόθηκε στη ναυτιλία παρατήρησε πως ο Πολικός αστέρας παρέμενε πάντα πλησίον ενός σημείου στον ουρανό του Β. ημισφαιρίου και αυτόν χρησιμοποιούσε για πυξίδα του. Όταν ο Πολικός δεν ήταν ορατός ο ναυτιλλόμενος χρησιμοποιούσε άλλους αστέρες. Η εφεύρεση της μαγνητικής πυξίδας, προ χιλιάδων ετών ίσως, και στη συνέχεια κατά τον 20ό αιώνα της γυροσκοπικής πυξίδας στα πλοία προσφέρουν σήμερα στον ναυτιλλόμενο μια βασική μέθοδο τήρησης πορείας με επιθυμητή ακρίβεια.
Η μαγνητική πυξίδα είναι από τα παλαιότερα όργανα στη ναυσιπλοΐα που όμως η καταγωγή της δεν είναι απόλυτα ακριβής. Το 203 π.Χ. ο Αννίβας όταν αναχώρησε από την Ιταλία λέγεται ότι πλοηγός του ήταν κάποιος ονόματι Πελόρους. Ίσως η πυξίδα να ήταν ήδη σε χρήση τότε. Κανένας όμως δεν μπορεί να υποστηρίξει αυτό με βεβαιότητα. Λέγεται επίσης πως έλκει τη καταγωγή της από την Κίνα, κατ΄ άλλους ότι από εκεί εισήγαγε αυτήν ο Μάρκο Πόλο στην Ιταλία κατά τον 13ο αιώνα. Μια μαγνητική βελόνη επιπλέουσα σε δοχείο ύδατος συνιστούσε την αρχαιότερη πυξίδα.
Το 1269 ο Peter Peregrinus στο βιβλίο του "Epistola de Magnete" έγραψε για "την στηριζόμενη επί αξονίσκου επιπλέουσα βελόνη με γραμμή πίστεως" και λέγεται πως ήταν εφοδιασμένη με υποτυπώδεις διόπτρες για λήψη διοπτεύσεων. Η πιστότητα της σημερινής μαγνητικής πυξίδας ανάγεται όμως στο μόλις πρόσφατο παρελθόν. Πριν από 100 περίπου χρόνια ο Λόρδος Κέλβιν τελειοποίησε την μαγνητική πυξίδα η οποία χρησιμοποιείται σήμερα.
Το ανεμολόγιο της πυξίδας, κατά την παράδοση χρονολογείται από τον 14ο αιώνα όταν ο Φλάβιο Τζιόια (Flavio Gioja) από το Αμάλφι προσάρμοσε τεμάχιο μαγνήτη κάτω από φύλλο χάρτου, όμως αυτό καθ΄ αυτό το ανεμολόγιο είναι αρχαιότερο της πυξίδας καθόσον αποτελούσε τον ανεμοδείκτη των αρχαίων Ελλήνων από την πρώιμη ακόμη ναυσιπλοΐα τους και πολύ - πολύ πριν ακόμη ανεγείρουν το 100 π.Χ. τον "Πύργο των Ανέμων" με τις οκτώ πλευρές που είναι και οι κύριες σήμερα κατευθύνσεις του ορίζοντα.

</doc>
<doc id="49380" url="https://el.wikipedia.org/wiki?curid=49380" title="Χρυσός Δακτύλιος της Ρωσίας">
Χρυσός Δακτύλιος της Ρωσίας

Χρυσός Δακτύλιος της Ρωσίας (ρωσικά: Золото́е кольцо́)– σειρά περιηγητικών διαδρομών, που περνούν από παλιές ρωσικές πόλεις, όπου διασώζονται μοναδικά μνημεία της ιστορίας και του πολιτισμού της Ρωσίας και αποτελούν κέντρα λαϊκής χειροτεχνίας. Άλλοτε πάλι ως Χρυσό Δακτύλιο θεωρούμε το σύνολο των πόλεων που βρίσκεται βορειοανατολικά της Μόσχας, λόγω του σχηματισμού τους σε κύκλο. 
Αυτές οι μεσαιωνικές πόλεις, που διαδραμάτισαν σημαντικό ρόλο στο σχηματισμό της Ρωσικής Ορθόδοξης Εκκλησίας, διατηρούν την μνήμη των πιο σημαντικών γεγονότων της Ρωσικής ιστορίας. Οι πόλεις αυτές έχουν αποκληθεί "ανοιχτά μουσεία" και είναι χαρακτηριστικά μοναδικά μνημεία της Ρώσικης αρχιτεκτονικής των 12ου–18ου αιώνων, περιλαμβάνοντας φρούρια, μοναστήρια, επισκοπικούς ναούς, και εκκλησίες. Αυτές οι πόλεις είναι από τις πιο γραφικές στη Ρωσία και ξεχωρίζουν με ευκρίνεια για τους διάσημους σε σχήμα κρεμμυδιού τρούλους τους.

</doc>
<doc id="49381" url="https://el.wikipedia.org/wiki?curid=49381" title="Ο Κόμης Δράκουλας (ταινία)">
Ο Κόμης Δράκουλας (ταινία)



</doc>
<doc id="49389" url="https://el.wikipedia.org/wiki?curid=49389" title="Αλέξης Μπίστικας">
Αλέξης Μπίστικας

Ο Αλέξης Μπίστικας (1964 - 29 Σεπτεμβρίου 1995) ήταν Έλληνας σκηνοθέτης και σεναριογράφος.
Βιογραφικό.
Γεννήθηκε στην Αθήνα και ήταν γιος των δημοσιογράφων Βαγγέλη και Ελένης Μπίστικα . Σπούδασε πολιτικές επιστήμες στο Σχολή Οικονομικών του Λονδίνου (London School of Economics). Στη συνέχεια έλαβε μεταπτυχιακό δίπλωμα στην επικοινωνία από το Κολλέγιο Γκόλντσμιθ (Goldsmith's College) του Πανεπιστημίου του Λονδίνου, και μεταπτυχιακό στη σκηνοθεσία κινηματογράφου και τηλεόρασης από το Βασιλικό Κολέγιο των Τεχνών (Royal College of Art). Σκηνοθέτησε εννέα ταινίες μικρού μήκους και μία μεγάλου μήκους, "Το χάραμα". Πέθανε από AIDS στις 29 Σεπτεμβρίου του 1995 .
Το 2005 βραβεύτηκε μεταθανάτια με τον Χρυσό Αλέξανδρο ύστερα από απόφαση του 46ου Φεστιβάλ Κινηματογράφου Θεσσαλονίκης .
Συγγράμματα.
Ο Αλέξης Μπίστικας είχε επίσης την αρχική ιδέα για την κυκλοφορία του φανζίν "Κοντροσόλ στο Χάος" (1986-1992) του οποίου και συντόνισε την έκδοση σε συνεργασία με τον εικαστικό Δημήτρη Παπαιωάννου και τον Παύλο Αβούρη. Το 1994 εξέδωσε το βιβλίο "Ευαγγελισμός: κείμενα και φωτογραφίες" (εκδόσεις Πατάκη) ενώ μια συλλογή από εφτά κείμενά του δημοσιεύθηκαν στο περιοδικό "Οδός Πανός" (τ. 78, Mάρτιος-Απρίλιος 1995).

</doc>
<doc id="49390" url="https://el.wikipedia.org/wiki?curid=49390" title="Ducati">
Ducati

Η Ducati είναι ιταλική εταιρεία που κατασκευάζει μοτοσικλέτες. Ιδρύθηκε ως «Societa Scientifica Radio Brevetti Ducati» το 1926 από την οικογένεια Ντουκάτι και άλλους επενδυτές από την Μπολόνια της Ιταλίας. Ο στόχος της εταιρείας αρχικά ήταν η παραγωγή βιομηχανικών εξαρτημάτων (κύρια πυκνωτών και λυχνιών) για την αναπτυσσόμενη βιομηχανία της ραδιομετάδοσης, βασιζόμενων σε πατέντες του Αντριάνο Ντουκάτι.
Ιστορία.
Το πρώτο ευρείας αποδοχής εξάρτημα ήταν ο ηλεκτρολυτικός πυκνωτής για τη ραδιοφωνία, που επονομάστηκε "Manens" (σταθερός). Το 1935 άρχισε η παραγωγή μεταβλητών πυκνωτών, επίσης για τη ραδιοφωνία. Η κίνηση αυτή είχε ως συνέπεια τον εκσυγχρονισμό των εγκαταστάσεων του εργοστασίου και αποτέλεσε την απαρχή των κατασκευών ακριβείας Ducati. Από το 2012 ανήκει στην γερμανική αυτοκινητοβιομηχανία Audi και μέσω αυτής στον Όμιλο Volkswagen.

</doc>
<doc id="49414" url="https://el.wikipedia.org/wiki?curid=49414" title="Εμμανουήλ Κριαράς">
Εμμανουήλ Κριαράς

Ο Εμμανουήλ Κριαράς (Πειραιάς, 28 Νοεμβρίου 1906 – Θεσσαλονίκη, 22 Αυγούστου 2014) ήταν Έλληνας φιλόλογος, καθηγητής και αργότερα ομότιμος καθηγητής της Φιλοσοφικής Σχολής του Αριστοτέλειου Πανεπιστημίου Θεσσαλονίκης.
Βιογραφικό.
Γεννήθηκε στις 28 Νοεμβρίου του 1906 στον Πειραιά από οικογένεια κρητικής καταγωγής (Σφακιά), ενώ τα πρώτα παιδικά του χρόνια έζησε στη Μήλο. Το 1914 με την οικογένειά του εγκαταστάθηκε στα Χανιά της Κρήτης, όπου και τελείωσε τις γυμνασιακές του σπουδές. Το 1924 ξεκίνησε τις σπουδές του στη Φιλοσοφική Σχολή του Πανεπιστημίου Αθηνών, από την οποία αποφοίτησε το 1929. Από το 1930 έως το 1950 εργάστηκε στο Μεσαιωνικό Αρχείο της Ακαδημίας Αθηνών, αρχικά ως συνεργάτης και από το 1939 ως διευθυντής. Παράλληλα με την εργασία του στο Μεσαιωνικό Αρχείο συνέχισε τις σπουδές του· το 1930 μετέβη στο Μόναχο με υποτροφία της Ακαδημίας Αθηνών για να ενημερωθεί σε θεωρητικά και τεχνικά ζητήματα της λεξικογραφίας στο περιβάλλον του "Thesaurus Linguae Latinae", το 1938-1939 και το 1945-1948, ως διδάκτορας πλέον, για μετεκπαίδευση στο Παρίσι, την πρώτη φορά στη βυζαντινολογία και τη δεύτερη στη συγκριτική γραμματολογία. Πήρε το διδακτορικό του δίπλωμα το 1938 από το Πανεπιστήμιο Αθηνών, με τη διατριβή "«Μελετήματα περί τας πηγάς του Ερωτοκρίτου»". Το 1944 φυλακίστηκε στο στρατόπεδο Χαϊδαρίου. 
Το 1948 ήταν υποψήφιος για την έδρα της νέας ελληνικής φιλολογίας στην Φιλοσοφική Σχολή του Αριστοτελείου Πανεπιστημίου Θεσσαλονίκης, την οποία όμως κατέλαβε ο Λίνος Πολίτης. Δύο χρόνια αργότερα, εκλέχτηκε στην θέση του τακτικού καθηγητή της μεσαιωνικής ελληνικής φιλολογίας στο ίδιο Πανεπιστήμιο. Στη Θεσσαλονίκη δίδαξε κυρίως μεσαιωνική φιλολογία, εκτάκτως μεσαιωνική ελληνική ιστορία, νεοελληνική φιλολογία, αλλά και γενική και συγκριτική γραμματολογία, αφού χάρη στις δικές του ενέργειες ιδρύθηκε το 1965 η πρώτη - και για πολλά χρόνια μοναδική στην Ελλάδα - έκτακτη αυτοτελής έδρα της Γενικής και Συγκριτικής Γραμματολογίας. Το διδακτικό έργο του Εμμανουήλ Κριαρά διακόπηκε βίαια τον Ιανουάριο του 1968, όταν η Χούντα των Συνταγματαρχών τον απέλυσε για τα δημοκρατικά του φρονήματα. Η απόλυσή του από το Πανεπιστήμιο τον έστρεψε με μεγαλύτερη αποφασιστικότητα στη σύνταξη του "«Λεξικού της μεσαιωνικής ελληνικής δημώδους γραμματείας (1100-1669)»" (την απόφαση για τη συγκρότησή του είχε ήδη πάρει το 1956) και συνέχισε το ερευνητικό και συγγραφικό του έργο μέχρι το τέλος της ζωής του. Η σύζυγός του, καθηγήτρια της ψυχοτεχνικής στη Βιομηχανική Σχολή της Θεσσαλονίκης (σημερινό Πανεπιστήμιο Μακεδονίας), Αικατερίνη Στριφτού-Κριαρά, με την οποία είχε παντρευτεί το 1936, απεβίωσε την 1η Μαΐου του 2000. Ο Κριαράς πέθανε από ανακοπή καρδιάς, στο σπίτι του στη Θεσσαλονίκη, το βράδυ της 22ης Αυγούστου 2014. Ήταν 108 ετών.
Επιστημονικό έργο.
Ο Κριαράς ήταν ένας πολυγραφότατος νεοέλληνας επιστήμονας, όπως παρατηρούσε το 2008 ο Παναγιώτης Ζιώγας: "«Αν προσεγγίσουμε την παράμετρο Σελίδες των δημοσιευμάτων Κριαρά, τότε καταλήγουμε στις ακόλουθες διαπιστώσεις. Από τις είκοσι περίπου χιλιάδες σελίδες του μετρημένου έργου του Ε. Κριαρά, συντριπτική υπεροχή έχουν τα Λεξικογραφικά που υπερβαίνουν τις οκτώμισι χιλιάδες σελίδες, ακολουθούν τα Γραμματολογικά με περίπου έξι χιλιάδες, τα Σύμμικτα που υπερβαίνουν τις τρεις χιλιάδες, έπονται τα Επιστολογραφικά με περίπου χίλιες πεντακόσιες σελίδες, με τελευταία τα καθαρά Γλωσσικά που εγγίζουν τις εννιακόσιες σελίδες»".
Από τα περισσότερα από 1.000 άρθρα και τα περίπου 60 βιβλία που έχει εκδώσει αυτοτελώς μέχρι σήμερα ο Κριαράς, ξεχωρίζουν οι μονογραφίες του για τον Γιάννη Ψυχάρη, τον Διονύσιο Σολωμό και τον Κωστή Παλαμά, οι εκδόσεις των παλαιότερων κειμένων της νεοελληνικής λογοτεχνίας ("Πανώριας" του Γεωργίου Χορτάτση, των θεατρικών του Πέτρου Κατσαΐτη, κ.ά), οι ποικίλες μελέτες του για τον δημοτικισμό και κυρίως οι 14 πρώτοι τόμοι του "Λεξικού της μεσαιωνικής ελληνικής δημώδους γραμματείας (1100-1669)" που έχει καθιερωθεί διεθνώς ως "Λεξικό Κριαρά"" "και αποτελεί αδιαμφισβήτητα το σημαντικότερο έργο του. Το 1997, λόγω προχωρημένης ηλικίας, ο Ε. Κριαράς εγκατέλειψε το μεσαιωνικό λεξικό του, παραδίδοντας το σχετικό λεξικογραφικό του αρχείο στο Κέντρο Ελληνικής Γλώσσας της Θεσσαλονίκης. Το Κέντρο συνεχίζει την επεξεργασία του αρχείου και έχει εκδώσει μέχρι τώρα 7 ακόμη τόμους τού ΛΜΕΔΓ: 15ος (2006), 16ος (2008), 17ος (2011), 18oς (2012), 19ος (2014), 20ός (2016) και 21ος (2019). Εξέδωσε επίσης δίτομη επιτομή των πρώτων 14 τόμων (με την επιμέλεια Ιωάννη Ν. Καζάζη και Τ. Α. Καραναστάση), η οποία είναι διαθέσιμη στο διαδίκτυο. Στον λεξικογραφικό χώρο ανήκει και η σύνταξη από τον Ε. Κριαρά του "Λεξικού της σύγχρονης ελληνικής δημοτικής γλώσσας, γραπτής και προφορικής" που εξέδωσε το 1995 η Εκδοτική Αθηνών.
Δημοτικισμός και προσφορά στην πολιτεία.
Παρά το πολυσχιδές επιστημονικό του έργο ο Κριαράς δεν υπήρξε "«επιστήμονας του εργαστηρίου»". Όπως δήλωσε σε συνέντευξή του στην Ο. Αντωνοπούλου το 2002, "«ο επιστήμονας δεν πρέπει να μένει μόνο στο εργαστήριο. Βέβαια το εργαστήριο χρειάζεται, διότι αλλιώς εργασία δε θα υπάρξει. Αλλά δε φτάνει αυτό. Εκείνος που έχει συνείδηση των καθηκόντων του των πνευματικών, πρέπει όσο γίνεται να εκλαϊκεύει την επιστήμη του. Αυτό επιδίωξα γενικότερα στη ζωή μου, αλλά κυρίως μετά το '74, όταν αποκαταστάθηκε η Δημοκρατία στον τόπο μας. Ο επιστήμονας πρέπει να είναι και ερευνητής και δάσκαλος, εκλαϊκευτής»".
Ο Κριαράς υπήρξε υπέρμαχος του δημοτικισμού από τα μαθητικά του χρόνια, συγκεκριμένα από το 1923, και αγωνίστηκε με όλα τα μέσα που διέθετε για τα γλωσσικά του πιστεύω. Σημαντική ήταν η συνεισφορά του τόσο στην αναγνώριση της δημοτικής ως επίσημης γλώσσας του ελληνικού κράτους όσο και στην καθιέρωση του μονοτονικού συστήματος γραφής. Με τον νόμο 309/23.1.76 η κυβέρνηση Κωνσταντίνου Καραμανλή με υπουργό παιδείας τον Γεώργιο Ράλλη αποφάσισε την αναγνώριση της δημοτικής στον χώρο της παιδείας και της δημόσιας διοίκησης. Τότε δόθηκε στη σχολική χρήση ανασυγκροτημένη γραμματική της δημοτικής γλώσσας με βάση τη "Νεοελληνική Γραμματική" του Μανόλη Τριανταφυλλίδη. Η "Γραμματική" του Τριανταφυλλίδη, τυπωμένη το 1941, για να χρησιμεύσει στην εκπαίδευση χρειαζόταν συντόμευση και κάποια προσαρμογή στην εκπαιδευτική και γλωσσική πραγματικότητα. Το έργο αυτό ανέλαβε ειδική επιτροπή της οποίας μέλος υπήρξε και ο Κριαράς. Λίγα χρόνια αργότερα, το 1981-1982, η κυβέρνηση Ανδρέα Παπανδρέου πήρε δύο συμπληρωματικές αποφάσεις: πρώτον, να συντάσσονται οι νόμοι στη δημοτική γλώσσα και να μεταγραφούν οι σημαντικότεροι δικαστικοί κώδικες στη δημοτική και, δεύτερον, να καθιερωθεί το μονοτονικό σύστημα γραφής. Ο Κριαράς ήταν ο πρόεδρος της εικοσαμελούς επιτροπής που ανέλαβε και έφερε εις πέρας το δύσκολο έργο της μεταγραφής των δικαστικών κωδίκων και επίσης πρόεδρος της επιτροπής που εισηγήθηκε το είδος του μονοτονικού που επρόκειτο να εφαρμοστεί. Μετά την καθιέρωση της δημοτικής και μέχρι τον θάνατό του ο Κριαράς συνέχισε να υπερασπίζεται τη χρήση της δημοτικής. Αρθρογραφούσε συχνά, προσπαθώντας να αντιμετωπίσει επιμέρους δυσκολίες στη χρήση της γλώσσας και προτείνοντας λύσεις. Παράλληλα, προσπάθησε να διαφωτίσει και το πλατύ κοινό για επιμέρους γλωσσικά ζητήματα μέσα από τηλεοπτικές εκπομπές ("Τα πεντάλεπτα" στην ΕΡΤ από το 1985 έως το 1987).
Βραβεία-Διακρίσεις.
Η πολύπλευρη προσφορά του καθηγητή Κριαρά τόσο στην επιστήμη όσο και ευρύτερα στο ελληνικό έθνος αναγνωρίστηκε και στην Ελλάδα και στο εξωτερικό. Η Ελληνική Δημοκρατία του απένειμε τα παράσημα του Σταυρού των Ταξιαρχών του Τάγματος του Φοίνικος (δις), του Σταυρού των Ταξιαρχών του Τάγματος Γεωργίου Α΄ και του Ταξιάρχη του Τάγματος Τιμής. Η Γαλλία του απένειμε το παράσημο του Ιππότη της Λεγεώνας της Τιμής και η Ιταλία το παράσημο του Ταξιάρχη επί τιμή της Ιταλικής Δημοκρατίας. Το 1977 για το συνολικό επιστημονικό του έργο του απονεμήθηκε στη Βιέννη από το γερμανικό "Alfred Toepfler Stiftung" το σημαντικό Βραβείο "Herder", ενώ έργα του τιμήθηκαν με τα βραβεία "Zappas" της Γαλλίας (το διδακτορικό του), "Γουλανδρή" (η μονογραφία του για το Σολωμό), "Γεωργίου Φωτεινού" της Ακαδημίας Αθηνών (η έκδοση της Πανώριας), κ.ά. Ο Κριαράς ήταν, μεταξύ πολλών άλλων, επίτιμος πρόεδρος της Ελληνικής Εταιρείας Γενικής και Συγκριτικής Γραμματολογίας, της Πανελλήνιας Ένωσης Φιλολόγων, επίτιμο μέλος του Κέντρου Ελληνικής Γλώσσας και του Σικελικού Ινστιτούτου Βυζαντινών και Νεοελληνικών Σπουδών. Παράλληλα, είχε εκλεγεί αντεπιστέλλον μέλος της Ακαδημίας Αθηνών και ξένος εταίρος της Ακαδημίας "Arcadia" της Ρώμης και της Ακαδημίας του Παλέρμο. Το 2006, με αφορμή τη συμπλήρωση 100 χρόνων από τη γέννησή του, τιμήθηκε από το Αριστοτέλειο Πανεπιστήμιο Θεσσαλονίκης με την ανώτατη τιμητική του διάκριση, το Χρυσό Αριστοτέλη, ενώ την ίδια χρονιά αναγορεύτηκε επίτιμος διδάκτορας του Τμήματος Επικοινωνίας και Μέσων Μαζικής Ενημέρωσης του Πανεπιστημίου Αθηνών. Το Σεπτέμβριο του 2009 ο Εμμανουήλ Κριαράς συμπεριλήφθηκε στην τελευταία («τιμητική») θέση του ψηφοδελτίου Επικρατείας του ΠΑΣΟΚ για τις βουλευτικές εκλογές της 4ης Οκτωβρίου του 2009. Σε συνάντησή του με τον νέο πρωθυπουργό Γιώργο Παπανδρέου ο Κριαράς ζήτησε να καταργηθεί η διδασκαλία της αρχαίας ελληνικής γλώσσας στο Γυμνάσιο, επισημαίνοντας ότι η "«ταυτόχρονη διδασκαλία νέων και αρχαίων ελληνικών στην πράξη προκαλεί σύγχυση, με αποτέλεσμα οι περισσότεροι μαθητές να είναι γλωσσικά ακατάρτιστοι»".

</doc>
<doc id="49422" url="https://el.wikipedia.org/wiki?curid=49422" title="Κριαράς">
Κριαράς



</doc>
<doc id="49430" url="https://el.wikipedia.org/wiki?curid=49430" title="Ροστόφ">
Ροστόφ

Το Ροστόφ (ρωσ: Ростов, ΔΦΑ [rɐˈstof], αρχαίο σκανδιναβικό: "Rostofa") Ρωσίας και ένα σημαντικό τουριστικό κέντρο του ρωσικού Χρυσού Δακτυλίου. Βρίσκεται στις ακτές της λίμνης "Νέρο", στην Περιφέρεια του Γιαροσλάβλ. Ο πληθυσμός του στην απογραφή του 2002 ήταν 35.300 κάτοικοι.
Αν και το επίσημο όνομα της πόλης είναι Ροστόφ, αποκαλείται συχνά από τους Ρώσους ""Ροστόφ Βελίκι" (Rostov Veliky - Ростов Великий)", δηλαδή το «Μεγάλο Ροστόφ». Αυτό το όνομα χρησιμοποιείται για να το διακρίνει από το Ροστόφ επί του Ντον (Ростов-на-Дону), που είναι πολύ μεγαλύτερη πόλη. Το όνομα του σιδηροδρομικού σταθμού της πόλης είναι «"Ροστόφ Γιαροσλάβσκι"».
Ιστορία.
Πρόδρομος οικισμός του Ροστόφ είναι το Σάρκοσγιε Γκορόντιστσε, το οποίο μερικοί μελετητές θεωρούν πρωτεύουσα της φυλής των Μέρια, ενώ άλλοι θεωρούν ότι ήταν εμπορικό κέντρο των Βαράγγων και οχυρό που φύλασσε την εμπορική οδό του Βόλγα. Αναφέρεται για πρώτη φορά το 862 ως ένας ήδη σημαντικός οικισμός και μέχρι τον 13ο αι. το Ροστόφ ήταν ένα σημαντικό κέντρο του πριγκιπάτου Ροστόφ-Σούζνταλ (αργότερα Βλαντίμιρ-Σούζνταλ). Ενσωματώθηκε στο Μεγάλο Πριγκιπάτο της Μόσχας το 1474.
Ακόμα κι αφού έχασε την ανεξαρτησία του, παρέμεινε σημαντικό εκκλησιαστικό κέντρο: από το 988 ήταν έδρα επισκόπου, τον 14ο αι. έγινε έδρα αρχιεπισκόπου και προς τα τέλη του 16ου αι., Μητροπολίτη. Ο μητροπολίτης Ιωνάς Σισόεβιτς (περίπου το 1607-1690) έχτισε το Κρεμλίνο της πόλης, το οποίο θεωρείται από πολλούς ως το αξιολογότερο έξω από τη Μόσχα.
Καταλήφθηκε από τη Χρυσή Ορδή τον 13ο-14ο αι και λεηλατήθηκε από τους Πολωνούς το 1608. Η έδρα του μητροπολίτη μεταφέρθηκε στο Γιαροσλάβλ στα τέλη του 18ου αι. και σήμερα πια δεν είναι παρά μια μικρή ήσυχη πόλη.
Μνημεία.
Η κεντρική πλατεία του Ροστόφ καταλαμβάνεται από τον τεράστιο Καθεδρικό της Κοιμήσεως. Δεν είναι γνωστό πότε ανεγέρθηκε το τωρινό κτήριο, πιθανότατα στα μέσα του 16ου αι., αν και τα κατώτερα μέρη της τοιχοποιίας χρονολογούνται στον 12ο αι. Το καμπαναριό οικοδομήθηκε τον 17ο αι. Οι καμπάνες του είναι από τις μεγαλύτερες και τις πιο φημισμένες στη Ρωσία και η καθεμιά έχει το δικό της όνομα: η μεγαλύτερη καμπάνα (1688), βάρους 32 τόνων, ονομάζεται "Σισόι" προς τιμήν του παλιού μητροπολίτη.
Μια περιοχή μεταξύ της πλατείας του καθεδρικού και της λίμνης επιλέχτηκε από τον Ιωνά Σισόεβιτς για να χτιστεί το συγκρότημα που θα χρησίμευε ως επισκοπική έδρα. Όλες οι εργασίες έγιναν μεταξύ 1667 και 1694. Τα κυριότερα κτήρια είναι οι ναοί του "Σωτήρος" (1675), "του Αγ. Γρηγορίου" (1670), "του Αγ. Ιωάννου του Αποστόλου" (1683) και "της Ανάστασης" (1670). Το κτιριακό συγκρότημα, που συχνά αποκαλείται Κρεμλίνο, περιλαμβάνει 11 πύργους, παλάτια, αρκετά μικρά καμπαναριά και την μπαρόκ εκκλησία της "Παναγίας του Σμολένσκ" (1693). Όλες οι εκκλησίες είναι λαμπρά τοιχογραφημένες και διακοσμημένες.
Ο καθεδρικός και οι τέσσερις υψηλοί ναοί του Κρεμλίνου με τους ασημένιους "τυφλούς" τρούλους τους έγιναν το πρότυπο άλλων κτηρίων σε ολόκληρη την πόλη. Αυτή η τάση είναι ιδιαίτερα εμφανής στο "ναό του Σωτήρος στην Αγορά" και στον "καθεδρικό της Μονής της Γεννήσεως", που χτίστηκαν μετά τον 17ο αι. κοντά στα τείχη του Κρεμλίνου. Η αρχαιότερη εκκλησία μέσα στο κέντρο της πόλης αφιερώθηκε στον "Αγ. Ισίδωρο τον Τυφλό" το 1565. Λέγεται μάλιστα ότι ο Ιβάν ο Τρομερός εκτέλεσε τον αρχιτέκτονα, επειδή η εκκλησία του ήταν κατά πολύ μικρότερη από των προκατόχων του.
Το Κρεμλίνο πλαισιώνεται από δύο μεγάλα μοναστήρια που αντικρίζουν τη λίμνη Νέρο. Αριστερά του Κρεμλίνου βρίσκεται η "μονή Αβραάμ", που ιδρύθηκε τον 11ο αι. και είναι από τις παλαιότερες στη Ρωσία. Ο καθεδρικός της ιδρύθηκε από τον Ιβάν τον Τρομερό το 1553 προς τιμήν της κατάκτησης του Καζάν.
Στη μονή "Γιακοβλέβσκι", στα αριστερά του Κρεμλίνου και στα προάστια της πόλης, φυλάσσονται τα οστά του "Αγ. Δημητρίου του Ροστόφ". Τα περισσότερα οικοδομήματα της μονής χτίστηκαν τον 18ο αι. και στις αρχές του 19ου αι. σε νεοκλασικό ρυθμό. Υπάρχουν επίσης άλλοι δύο ναοί, αφιερωμένοι στη "Σύλληψη της Αγ. Άννης" και στη "Μεταμόρφωση του Σωτήρος". Το μοναστήρι στεγάζει επίσης θεολογική σχολή.

</doc>
<doc id="49432" url="https://el.wikipedia.org/wiki?curid=49432" title="Εκτελωνιστής">
Εκτελωνιστής

 &lt;ns&gt;0&lt;/ns&gt;
 &lt;revision&gt;
 &lt;parentid&gt;7809641&lt;/parentid&gt;
 &lt;timestamp&gt;2019-11-14T15:45:00Z&lt;/timestamp&gt;
 &lt;contributor&gt;
 &lt;username&gt;InternetArchiveBot&lt;/username&gt;
 &lt;/contributor&gt;
 &lt;comment&gt;Διάσωση 2 πηγών και υποβολή 0 για αρχειοθέτηση.) #IABot (v2.0&lt;/comment&gt;
 &lt;model&gt;wikitext&lt;/model&gt;
 &lt;format&gt;text/x-wiki&lt;/format&gt;
&lt;br&gt;
Ο εκτελωνιστής είναι το πρόσωπο που αναλαμβάνει την κατ΄ επάγγελμα διενέργεια εκτελωνιστικών εργασιών δια λογαριασμό και ως αντιπρόσωπος του δικαιούχου του εμπορεύματος. Το πρόσωπο αυτό έχει πτυχίο εκτελωνιστού και άδεια ασκήσεως επαγγέλματος η οποία του έχει δοθεί κατόπιν εξετάσεων που διενεργήθηκαν από το Υπουργείο Οικονομίας και Οικονομικών.
Εκτελωνιστικές εργασίες είναι, σύμφωνα με τις ισχύουσες διατάξεις και κανονισμούς, οι απαιτούμενες πάσης φύσεως διατυπώσεις ενώπιον των Τελωνειακών Αρχών για την διακίνηση μέσω των τελωνείων, Αλλοδαπών και εγχωρίων εμπορευμάτων.
Στις εκτελωνιστικές εργασίες συμπεριλαμβάνονται και οι διαδικασίες για την διακίνηση των υποκειμένων σε ειδικό φόρο κατανάλωσης (Ε.Φ.Κ) κοινοτικών εμπορευμάτων.&lt;br&gt;
Σχετικά Link&lt;br&gt;
Γ.Γ.Π.Σ- ΤΕΛΩΝΕΙΑ&lt;br&gt;
TARIC&lt;br&gt;
Υπηρεσίες&lt;br&gt;
ΠΗΓΗ&lt;br&gt;
Νόμος 718/1977 Περί Εκτελωνιστών&lt;br&gt;
Customs Broker&lt;br&gt;
Customs Brokers are licensed by the Greek Treasury Department to help Business import and export internationally. Customs Brokers are trained with all the customs laws and paperwork necessary to get your products through GR. Customs. Customs Brokers can be as small as one person or as large as a whole corporation. Therefore, if you are on a tight budget it might be worth it to shop around for the best Customs Broker deals.
Under Section 718 of the Customs Act only a licensed customs broker may pay any duties fees and account for products. Because there are many different importable and exportable items make sure your Customs Broker is familiar with the process and documentation for your item.

</doc>
<doc id="49439" url="https://el.wikipedia.org/wiki?curid=49439" title="ΕΚΤΕΛΩΝΙΣΤΗΣ">
ΕΚΤΕΛΩΝΙΣΤΗΣ



</doc>
<doc id="49441" url="https://el.wikipedia.org/wiki?curid=49441" title="Θουμπάν">
Θουμπάν

Ο Θουμπάν ("Thuban") είναι η ιδιαίτερη ονομασία του αστέρα α (άλφα) του αστερισμού Δράκοντος. Πρόκειται για αμυδρό σχετικώς αστέρα, που όχι μόνο δεν είναι ο φωτεινότερος στον αστερισμό, αλλά δεν συμπεριλαμβάνεται ούτε καν μέσα στους πέντε φωτεινότερους αυτού. Συγκεκριμένα, είναι ο έβδομος φωτεινότερος αστέρας του Δράκοντα, του οποίου ο φωτεινότερος αστέρας είναι ο γ του Δράκοντος, ο Εταμίν ή Ελτανίν.
Ιστορία.
Ετυμολογία.
Το όνομα Thuban προέρχεται από την αραβική ονομασία για ολόκληρο τον αστερισμό του, όπως και το συνώνυμο Al Tinnin. Επίσης αναφέρεται και ως Ad(d)ib, Eddib, Adid, Adive και El Dsib, όλα παραφθορές του αραβικού Al Dhibah (οι ύαινες), που αναφέρεται και για τους αστέρες ζ, η και ι Δράκοντος, καθώς και για άλλους στον Βοώτη και τη Μεγάλη `Αρκτο. Ο Al Tizinni συγκεκριμενοποίησε το όνομα για τον α Δράκοντος ως Al Dhih = η αρσενική ύαινα. Στην Κίνα εξάλλου ο Θουμπάν αναφερόταν ως Yu Choo, ο Δεξιός Άξονας. Οι θαλασσινοί πάλι τον γνωρίζουν ως την Ουρά του Δράκου από τη θέση του στον αστερισμό.
Πολικός αστέρας της αρχαιότητας.
Ο Τζον Χέρσελ θεώρησε πως υπάρχουν αποχρώσες ενδείξεις ότι ο Θουμπάν ήταν κατά την αρχαιότητα αρκετά λαμπρότερος από ό,τι σήμερα, καθώς το όνομά του και ο τίτλος του ως «α» υποδεικνύουν. Ακόμα και κατά τη νεότερη εποχή ο Bayer (1572-1625) τον καταλογογράφησε ως δεύτερου μεγέθους και ως τον φωτεινότερο του Δράκοντος. Ωστόσο, αυτό από αστροφυσικής πλευράς φαίνεται απίθανο, και μάλλον άλλη είναι η αιτία για την ξεχωριστή του σημασία: η θέση του. Συγκεκριμένα, όταν οι Ακκάδιοι υπό τον βασιλιά Σαργών Α΄ του έδιναν ιδιαίτερη σημασία και τον αποκαλούσαν Tir-An-na (Ζωή των Ουρανών), Dayan Same (Δικαστή του Στερεώματος) και Dayan Sidi (Ευνοϊκό Δικαστή), ο Θουμπάν απείχε λιγότερο από 10 λεπτά του τόξου από τον Βόρειο Ουράνιο Πόλο, οπότε όλοι οι αστέρες στον ουρανό φαίνονταν να περιστρέφονται γύρω του. Υπήρξε δηλαδή ο «πολικός αστέρας» της εποχής, με ελάχιστη απόσταση από τον Πόλο το 2787 π.Χ., μόλις 2,4 λεπτά. Τη μακρινή εκείνη εποχή ο Θουμπάν ήταν ορατός όλη τη νύχτα (και όλες τις νύχτες του χρόνου) από τον πυθμένα του κεντρικού περάσματος (μήκους 116 μέτρων) της Μεγάλης Πυραμίδας του Χέοπα στην Γκίζα της Αιγύπτου, το οποίο έχει κλίση 26°17΄ ως προς το οριζόντιο επίπεδο και «βλέπει» προς τον βορρά. Για σύγκριση αναφέρουμε ότι σήμερα ο Πολικός Αστέρας απέχει περί τα 42 λεπτά του τόξου από τον Βόρειο Ουράνιο Πόλο. Η μετακίνησή του 25 και πλέον μοίρες νοτιότερα στις μέρες μας οφείλεται βέβαια στη μετάπτωση του γήινου άξονα, και όχι στην ιδία κίνηση του Θουμπάν που είναι μόλις 5,8 δευτερόλεπτα του τόξου ανά αιώνα. Μέχρι σήμερα πάντως παραμένει αειφανής αστέρας από την Ελλάδα και όλο σχεδόν το βόρειο ημισφαίριο της Γης εκτός των τροπικών.
Χαρακτηριστικά.
Η σύγχρονη αστρονομία μας πληροφορεί ότι ο Θουμπάν είναι ένας λευκός γίγαντας αστέρας παρόμοιος με τον Βέγα, που πλησιάζει το Ηλιακό Σύστημα με ταχύτητα 13 km/sec (χιλιόμετρα ανά δευτερόλεπτο) ή 47.000 χιλιόμετρα την ώρα. Το απόλυτο μέγεθος του Θουμπάν είναι –1,2, είναι δηλαδή 250 φορές λαμπρότερος από τον Ήλιο. Η ηλικία του φαίνεται να είναι μεγάλη και πιθανότατα οδεύει ήδη προς την εξελικτική φάση του ερυθρού γίγαντα.
Ο Θουμπάν είναι διπλός αστέρας, με συνοδό που δεν έχει διαχωρισθεί ακόμα οπτικώς. Οι δύο αστέρες περιφέρονται περί το κοινό τους κέντρο μάζας μία φορά κάθε 51 ημέρες.

</doc>
<doc id="49443" url="https://el.wikipedia.org/wiki?curid=49443" title="Ροστόβ">
Ροστόβ



</doc>
<doc id="49444" url="https://el.wikipedia.org/wiki?curid=49444" title="Ροστόφ επί του Ντον">
Ροστόφ επί του Ντον

Το Ροστόφ επί του Ντον (ρωσικά: Ростов-на-Дону, Ραστόφ-να-Ντανού, προφορά σύμφωνα με το ΔΦΑ [rɐˈstof nə dɐˈnu]), είναι μια παραποτάμια πόλη στη βορειοανατολική άκρη της Μαύρης Θάλασσας, στην Αζοφική Θάλασσα, στις εκβολές του ποταμού Ντον.
Είναι σημαντικό λιμάνι και πρωτεύουσα της διοικητικής περιφέρειας Ροστόφ. Έχει πληθυσμό 1.089.261 σύμφωνα με την απογραφή του 2010. Ιδρύθηκε το 1749 και πήρε το όνομά της από τον Άγιο Δημήτριο του Ροστόφ (1651-1709), ο οποίος καταγόταν από την παλαιά βόρεια ρωσική πόλη Ροστόφ (το «Μεγάλο Ροστόφ»).

</doc>
<doc id="49445" url="https://el.wikipedia.org/wiki?curid=49445" title="Ροστόβ στο Ντον">
Ροστόβ στο Ντον



</doc>
<doc id="49446" url="https://el.wikipedia.org/wiki?curid=49446" title="Ντον (Ρωσία)">
Ντον (Ρωσία)



</doc>
<doc id="49447" url="https://el.wikipedia.org/wiki?curid=49447" title="Ροστόφ στο Ντον">
Ροστόφ στο Ντον



</doc>
<doc id="49449" url="https://el.wikipedia.org/wiki?curid=49449" title="Βόρειος πολικός αστέρας">
Βόρειος πολικός αστέρας

Ο βόρειος πολικός αστέρας και διεθνώς Polaris είναι σήμερα η ιδιαίτερη ονομασία του αστέρα α (άλφα) του αστερισμού Μικρά Άρκτος. Το όνομα αυτό, όπως και το συνώνυμο «Αστέρι του Βορρά», προέρχεται από μία προσωρινή κατάσταση: το γεγονός ότι στην εποχή μας απέχει μόνο περί τα 40 λεπτά του τόξου από τον Βόρειο Ουράνιο Πόλο, οπότε όλοι οι αστέρες στον ουρανό φαίνονται να περιστρέφονται (να "περι-πολούν") γύρω του. Μάλιστα η γωνιακή του απόσταση από τον πόλο θα μειώνεται μέχρι το έτος 2100, οπότε θα φθάσει σε ένα ελάχιστο 26,5 λεπτών και μετά θα αρχίσει να αυξάνεται. Αυτή η γειτνίαση με τον Βόρειο Ουράνιο Πόλο ωστόσο είναι περιοδική: ακολουθεί την κίνηση του γήινου άξονα που ονομάζεται μετάπτωση. Μετά από 25.000 χρόνια περίπου θα υπάρξουν και πάλι λίγοι αιώνες κατά τους οποίους ο Πολικός Αστέρας θα δικαιολογεί το όνομα αυτό.
Η ιδιάζουσα θέση, η ιστορία και οι ονομασίες.
Κατά την εποχή της κλασικής αρχαίας Ελλάδας ο σημερινός Πολικός Αστέρας απείχε πολύ από τον πόλο (πάνω από 14 μοίρες το 450 π.Χ.) και βέβαια ήταν γνωστός με άλλο όνομα: ονομαζόταν Φοινίκη. Τότε κανένα αρκετά λαμπρό άστρο δεν έπαιζε το ρόλο του άστρου του βορρά. Ο Ίππαρχος έγραφε πως ο πόλος ήταν «σε ένα άδειο μέρος του ουρανού που σχηματίζει τετράπλευρο με τρεις άλλους αστέρες». Στην εποχή της ενάρξεως της ακμής της αρχαίας Αιγύπτου τη θέση κατείχε ο Θουμπάν.
Ο Πολικός αστέρας βρίσκεται εύκολα στον ουρανό, αν προεκτείνουμε τη γραμμή από τον β στον α Μεγάλης Άρκτου πέρα από τον α κατά πενταπλάσια απόσταση της αβ.
Ο Πολικός Αστέρας έχει αποκληθεί «ο χρησιμότερος πρακτικά αστέρας στον ουρανό», επειδή βοηθά όχι μόνο τη ναυσιπλοΐα αλλά και την κάθε εύρεση του βορρά από ξηρά και θάλασσα στην οποιαδήποτε αστροφώτιστη νύχτα: βρίσκεται πρακτικά στο ίδιο σημείο οποιαδήποτε ώρα του 24ώρου και οποιαδήποτε στιγμή του έτους. Από την πρώτη ακμή της ναυσιπλοΐας στους νεότερους χρόνους έλαβε τον τίτλο Stella Maris (Θαλάσσιος Αστέρας) —- έτσι ονόμαζε, συνειρμικώς, και ο Άγιος Ιερώνυμος τη Θεοτόκο στο "«Ονομαστικόν»" του, από το όνομα Μαρία. Ο Bayer αποκαλεί τον Πολικό Αστέρα la Tramontana, από την ιταλική κοινή ονομασία ήδη κατά τον ύστερο μεσαίωνα: Ο Ιωάννης Μάντεβιλ στη δήλωσή του περί της πίστεώς του στη σφαιρικότητα της Γης γράφει για το «Sterre Transmontane, που καλείται και Sterre of the See, που είναι ακίνητο και κείται προς τον Βορρά, που εμείς καλούμε the Lode Sterre». Trans-montane, δηλ. «ύπερθεν των ορέων» των Άλπεων για τους Ιταλούς ή γενικώς των βουνών για τους μεσογειακούς, και Sterre of the See, δηλ. «Αστήρ της Θαλάσσης» (see = sea, μεσαιωνική αγγλική). Παρόμοια, οι Φίννοι αποκαλούσαν τον Πολικό Αστέρα Taehti, το άστρο στην Κορυφή του Ουράνιου Βουνού.
Οι Αγγλοσάξονες πριν το 1000 μ.Χ. το έλεγαν Scip-steorra, το Άστρο του Πλοίου, και μεταγενέστερα οι θαλασσινοί τους Steering Star. Οι Ισπανοί Nortes κατά τον Ρίτσαρντ Έντεν. Ο Bayer Angel Stern, το άστρο του άξονα, άστρο-άγκιστρο των ουρανών. Στα μεσαιωνικά λατινικά Navigatoria. Ως καθοδηγητικός αστέρας (leading star) αποκλήθηκε από τους πρώτους Άγγλους κλασικούς Loadstar (Έντμουντ Σπένσερ και Lodestar (Σαίξπηρ, στο "`Ονειρο καλοκαιριάτικης νύχτας" η Έλενα λέει στην Ερμία "Your eyes are lodestars"). Ο Αμερικανός Ουίλιαμ Μπράιαντ (1794-1878) αντιθέτως γράφει έναν "Hymn to the North Star". Αλλά και ο Σαίξπηρ στον "Ιούλιο Καίσαρα" γράφει «σταθερό σαν το Βόρειο Άστρο». Η σύγχρονη επίσημη αγγλική και διεθνής ονομασία, Polaris, είναι συντόμευση του Stella Polaris, «Πολικός Αστήρ». Ο Μίλτον στο "Comus" παραθέτει το ενδιαφέρον:
Τα Cynosura και Cinosura εμφανίζονταν τακτικά σε επιστημονικά έργα από το 1650 ως το 1800 ως όνομα του Πολικού. Αλλά το Κυνόσουρα στους αρχαίους Έλληνες σήμαινε ολόκληρο τον αστερισμό Μικρά Άρκτο, και ποτέ τον συγκεκριμένο αστέρα, τον α Μικράς Άρκτου. Το "Star of Arcady" παραπέμπει είτε στην Αρκαδία, από όπου καταγόταν η Καλλιστώ, είτε στον Αρκά, τον γιό της, που μεταφέρθηκε στον ουρανό από τον πατέρα του, τον Δία, όταν λίγο έλειψε να σκοτώσει από άγνοια τη μητέρα του μετά τη μεταμόρφωσή της.
Οι Κινέζοι είχαν διαφορετικά ονόματα για τον Πολικό Αστέρα: Pih Keih, Ta Shin, Tien Hwang Ta Ti, ο Μέγας Αυτοκρατορικός Κυβερνήτης των Ουρανών. Η πρώτη του χρήση στην κινεζική ναυτιλία, όταν δηλαδή πλησίασε αρκετά τον Πόλο, αποδίδεται κατά τον θρύλο στον αυτοκράτορα Hong Ti ή Huang Ti.
Οι Άραβες αποκαλούσαν τον Πολικό Al Kiblah, καθώς τους βοηθούσε εκτός τον άλλων να βρίσκουν και την κατεύθυνση προς τη Μέκκα για να προσευχηθούν σε άγνωστα μέρη. Επίσης, Al Jadi, ο νεαρός τράγος. Στη Δαμασκό ονομαζόταν και Mismar (βελόνα ή καρφί). Επειδή σημείωνε τον Βόρειο Πόλο, έφερε και το όνομα του τελευταίου, Al Kutb al Shamaliyy, ο «Βόρειος Άξονας». Και οι Άραβες αστρονόμοι τον γνώριζαν απλώς ως Al Kaukab al Shamaliyy, το Αστέρι του Βορρά. Ο Kazwini αναφέρει την πρόληψη των απλών ανθρώπων ότι η προσηλωμένη ενατένιση του Al Kaukab θεράπευε την ασθένεια των βλεφάρων (οφθαλμία), διαδεδομένη στην έρημο. Στην ινδική μυθολογία ο Πολικός ήταν ο πρίγκηπας Dhruva (= «πόλος» στα Σανσκριτικά), που ο Βισνού του χάρισε την αιώνια ύπαρξη και δόξα στη θέση αυτή στον ουρανό αφού είχε επιδείξει επιμονή, αφοσίωση και θάρρος ("Srimad Bhagavatam", ωδή 4).
Οι "Αλφόνσειοι Πίνακες" του 1521 δίνουν την ονομασία Alrucaba για τον Πολικό Αστέρα. Οι Τούρκοι τον αποκαλούσαν Yilduz, «ο Αστέρας» ως κύριο ουσιαστικό, ενώ γνωστός είναι ο θρύλος ότι έκρυβε το φως του για μία περίοδο μετά την Άλωση της Κωνσταντινουπόλεως.
Αστροφυσικά δεδομένα.
Η σύγχρονη Αστρονομία και Αστροφυσική μας πληροφορεί ότι ο Πολικός Αστέρας είναι ένας φωτεινός υπεργίγαντας επιφανειακής θερμοκρασίας 7.200 K με απόλυτο μέγεθος -3,64 (δηλαδή στην πραγματικότητα είναι 2.200 φορές λαμπρότερος από τον Ήλιο!) που απομακρύνεται από το Ηλιακό Σύστημα με ταχύτητα 17 χιλιόμετρα το δευτερόλεπτο. Η μάζα του είναι εξαπλάσια της ηλιακής και ο όγκος του 27.000 φορές μεγαλύτερος του ηλιακού. Πρόκειται για τριπλό αστέρα: ο πρώτος συνοδός του, Polaris B, ένας κίτρινος νάνος (φασματικού τύπου F3 V), ανακαλύφθηκε από τον Ουίλιαμ Χέρσελ το 1780 και αποτελεί ένα καλό «τεστ» για ένα διοπτρικό τηλεσκόπιο διαμέτρου 6 εκατοστών σε μεγέθυνση 80 φορές, καθώς έχει φαινόμενο μέγεθος 9 και απέχει 18 δευτερόλεπτα του τόξου από τον κυρίως Πολικό (ή 380 δισεκατομμύρια χιλιόμετρα). Το 1929 ανακαλύφθηκε φασματοσκοπικώς η ύπαρξη του δεύτερου συνοδού, επίσης νάνου αστέρα, του Polaris Ab ή α UMi P ή α UMi a. Η απόσταση του συνοδού αυτού από τον κύριο αστέρα είναι «μόνο» 3 δισεκατομμύρια χιλιόμετρα.
Επιπλέον, ο κυρίως Πολικός χαρακτηρίζεται και ως ελαφρότατα μεταβλητός αστέρας, συγκεκριμένα κηφείδης με πλάτος ταλαντώσεων μόλις 0,03 του μεγέθους (περί το έτος 1900 ήταν 0,15 του μεγέθους ή 8%, αλλά μειώθηκε γρήγορα μετά τα μέσα του εικοστού αιώνα). Μάλιστα είναι ο πλησιέστερος στη Γη κηφείδης. Η περίοδος μεταβολής είναι 3 ημέρες 23 ώρες 17 λεπτά (3,97 ημέρες), αυξανόμενη κατά 8 δευτερόλεπτα ανά έτος. Πρόσφατες έρευνες εξάλλου υποδεικνύουν ότι ο αστέρας είναι 2,5 φορές φωτεινότερος κατά μέσο όρο σήμερα από ό,τι την εποχή του Πτολεμαίου. Ο αστρονόμος Edward Guinan θεωρεί ότι «αν είναι πραγματική, η μεταβολή αυτή είναι εκατονταπλάσια σε ταχύτητα από αυτή που προβλέπουν οι σημερινές θεωρίες για την αστρική εξέλιξη».

</doc>
<doc id="49453" url="https://el.wikipedia.org/wiki?curid=49453" title="Άλωση της Κωνσταντινουπόλεως">
Άλωση της Κωνσταντινουπόλεως



</doc>
<doc id="49454" url="https://el.wikipedia.org/wiki?curid=49454" title="Ομότιμος καθηγητής">
Ομότιμος καθηγητής

&lt;br&gt;
Ο τίτλος του ομότιμου καθηγητή είναι τιμητικός τίτλος που απονέμεται σε καθηγητές πανεπιστημίου, οι οποίοι αποχωρούν από την ενεργό υπηρεσία. Τον τίτλο απονέμει η σύγκλητος του πανεπιστημίου στο οποίο δίδασκε ο αποχωρών, συνήθως όταν συντρέχουν ορισμένες προϋποθέσεις. Κύρια προϋπόθεση είναι να έχει διακριθεί ο αποχωρών καθηγητής στην επιστήμη του έχοντας να επιδείξει σημαντικό έργο. Σκοπός του τίτλου, πέραν της αναγνώρισης, είναι και να δοθεί η δυνατότητα στον αποχωρούντα να συνεχίσει την ερευνητική ή διδακτική του δραστηριότητα στο πανεπιστήμιο και να προσφέρει τόσο στην κοινότητα της γνώσης, αλλά και στη στενή πανεπιστημιακή του κοινότητα με ανεύρεση επιδοτήσεων και χρηματοδοτήσεις της εργασίας του. Σε πολλές χώρες χρησιμοποιείται ο λατινικός όρος Emeritus.

</doc>
<doc id="49455" url="https://el.wikipedia.org/wiki?curid=49455" title="Να τα πούμε;">
Να τα πούμε;



</doc>
<doc id="49458" url="https://el.wikipedia.org/wiki?curid=49458" title="Ελικοπτεροφόρο">
Ελικοπτεροφόρο

Με τον όρο Ελικοπτεροφόρο ("Helicopter carrier") χαρακτηρίζεται τύπος σύγχρονου πολεμικού πλοίου ειδικά ναυπηγημένου για μεταφορά ελικοπτέρων αλλά και πολεμικών αεροσκαφών περιορισμένου αριθμού. Τέτοια πλοία διαθέτουν μεγάλοι στόλοι που διαπλέουν σε μεγάλες αποστάσεις και η αεροπορική τους κάλυψη κρίνεται αναγκαία. Συνήθως τα πλοία αυτά συμπεριλαμβάνονται σε αποβατικές ή αμφίβιες επιχειρήσεις ως συνοδά πλοία των κυρίως αποβατικών σκαφών.
Τα ελικοπτεροφόρα χαρακτηρίζονται από το μεγάλο συνεχές κατάστρωμα για τις προσνηώσεις ή απονηώσεις κυρίως ελικοπτέρων. Υφίστανται σήμερα διάφοροι τύποι επιμέρους ελικοπτεροφόρων με συνεχές κατάστρωμα από πλώρη μέχρι πρύμνη (όπως των ΗΠΑ ή ευρωπαϊκών χωρών) με πλευρικό υπερστέγασμα (συνήθως δεξιό) ή το μισό του μήκους του πλοίου, από το μεσόστεγο μέχρι πρύμνη (όπως τα ρωσικά). Έτσι τα μεν πρώτα έχουν μεγαλύτερη αξιοποίηση χώρων για ανάγκες αερομεταφερομένων δυνάμεων έναντι των δεύτερων που υπερτερούν όμως σε δύναμη πυρός αφού το πρωραίο τμήμα τους φέρει ενισχυμένο πυροβολικό και πυραυλικές εγκαταστάσεις, δίνοντάς τους περισσότερη ανεξαρτησία κινήσεων και αυτοδυναμία επιχειρήσεων. Επίσης τα πλοία αυτά φέρουν υποκαταστρώματα στα οποία με ειδικούς αναβατήρες μεταφέρονται και φυλάσσονται τα ελικόπτερα.
Η Ελλάδα δεν διαθέτει τέτοιο τύπο πολεμικού πλοίου, κρινόμενο ως μη αναγκαίου στα επιχειρησιακά αμυντικά δόγματα των ενόπλων δυνάμεών της. Αυτό όμως δεν σημαίνει πως δεν δύναται ν' αποκτήσει κατόπιν μετασκευής άλλου τύπου πλοίου και σε σχετικά πολύ σύντομο χρονικό διάστημα.

</doc>
<doc id="49460" url="https://el.wikipedia.org/wiki?curid=49460" title="Τα 102 σκυλιά της Δαλματίας">
Τα 102 σκυλιά της Δαλματίας

Τα 102 σκυλιά της Δαλματίας (αγγλικά: 102 Dalmatians) είναι Αμερικανική οικογενειακή κωμωδία που κυκλοφόρησε το 2000 σε παραγωγή των Έντουαρντ Σ. Φέλντμαν και Walt Disney Pictures, ενώ τη σκηνοθεσία ανέλαβε ο Κέβιν Λίμα στο ντεμπούτο του ως σκηνοθέτης σε live-action ταινία. Αποτελεί τη συνέχεια της ταινίας του 1996, "Τα 101 σκυλιά της Δαλματίας", και στην ταινία πρωταγωνιστεί η Γκλεν Κλόουζ, η οποία επιστρέφει στο ρόλο της Κρουέλα Ντε Βιλ. Αυτή τη φορά προσπαθεί για άλλη μια φορά να κλέψει κουτάβια Δαλματίας για να φτιάξει το πιο «μεγαλειώδες» παλτό γούνας που θα υπάρξει ποτέ. Η Γκλεν Κλόουζ και ο Τιμ ΜακΊνερνι ήταν οι μόνοι ηθοποιοί που έπαιζαν στην πρώτη ταινία και επέστρεψαν για τους ρόλους τους στη δεύτερη.
Η ταινία ήταν υποψήφια για Όσκαρ Καλύτερων Κοστουμιών, αλλά έχασε από τον "Μονομάχο".
Πλοκή.
Μετά από τρία χρόνια που πέρασε στη φυλακή, η Κρουέλα Ντε Βιλ με τη βοήθεια του γιατρού Παβλόφ έχει πια θεραπευτεί από την επιθυμία της για γούνες και αφήνεται ελεύθερη υπό τη δικαστική απόφαση της επιτήρησης από ένα γραφείο δοκιμασίας, με τον όρο ότι θα αναγκαστεί να παραχωρήσει το υπόλοιπο της περιουσίας της (οκτώ εκατομμύρια λίρες) σε όλα τα καταφύγια σκύλων στην περιφέρεια του Γουέστμινιστερ αν επαναλάβει το έγκλημά της. Ως εκ τούτου, η Κρουέλα βελτιώνει τη σχέση της με τον υπηρέτη της, τον Αλόνζο, και τον βάζει να κλειδώσει όλες τις γούνες που έχει στην κατοχή της στο υπόγειο γιατί δεν μπορεί πια να τις βλέπει. Παρά την όλη αλλαγή, η επιμελητής επιτήρησης της Κρουέλας, Κλόη Σάιμον, συνεχίζει να την υποψιάζεται, εν μέρη επειδή η Κλόη είναι η ιδιοκτήτρια του τώρα ενήλικα Ντίπστικ (ενός από τα δεκαπέντε κουτάβια του Πόνγκο και της Περντίτα από την πρώτη ταινία). Η σύντροφος του Ντίπστικ, η Ντότι, έχει γεννήσει πρόσφατα τρία κουτάβια: τον Ντόμινο, τον Μικρό Ντίπερ και την Όντμπολ, η οποία Όντμπολ δεν έχει βούλες.
Για να διορθώσει τη φήμη της, η Κρουέλα αγοράζει το καταφύγιο σκύλων με το όνομα «Δεύτερη Ευκαρία», το οποίο ανήκει στον Κέβιν Σιέπαρντ και είναι στα πρόθυρα χρεοκοπίας, για να διευθετήσει το οικονομικό του πρόβλημα και να το σώσει. Εν τω μεταξύ, ο γιατρός Παβλόφ ανακαλύπτει ότι όταν οι θεραπευμένοι ασθενείς του εκτεθούν σε δυνατούς ήχους, τότε επανέρχονται στην αρχική τους κατάσταση, αλλά αποκρύπτει αυτή του την ανακάλυψη. Όταν το Μπιγκ Μπεν κτυπάει εν παρουσία της Κρουέλας, η Κρουέλα επανέρχεται στην προηγούμενη προσωπικότητά της και επιστρατεύει τη βοήθεια του γουνοποιού Ζιαν-Πιέρ ΛεΠελτ για να κλέψουν μαζί 102 κουτάβια Δαλματίας, ώστε να φτιάξουν μια καινούρια γούνα.
Όταν ο Κέβιν ενημερώνει την Κλόη ότι αν η Κρουέλα παραβιάσει τους όρους αποφυλάκισής της τότε όλη της η περιουσία θα πάει σε αυτόν μιας και είναι ο μόνος που έχει καταφύγιο ζώων στην περιφέρεια του Γουέστμινιστερ, η Κρουέλα τον παγιδεύει για την κλοπή των κουταβιών με αποτέλεσμα ο Κέβιν να συλληφθεί. Έπειτα, η Κρουέλα καλεί σε δείπνο την Κλόη με τον Ντίπστικ, ενώ ο ΛεΠελτ κλέβει την Ντότι και τα τρία της κουτάβια. Ο Ντίπστικ επιστρέφει στο διαμέρισμα πριν ο ΛεΠελτ φύγει και κρύβεται στο φορτηγό του, αλλά τον ανακαλύπτουν στον σιδηροδρομικό σταθμό με αποτέλεσμα να τον φυλακίσουν μαζί με τα υπόλοιπα σκυλιά. Η Κλόη επιστρέφει γρήγορα στο διαμέρισμα για να σώσει τα σκυλιά της, αλλά φτάνει εκεί πολύ αργά. Μαζί με τον Κέβιν, ο οποίος έχει αποδράσει από τη φυλακή με τη βοήθεια των δικών του σκυλιών και ενός παπαγάλου που μιλάει, τον Ουόντολγουορθ, βρίσκουν ένα εισιτήριο του Οριάν Εξπρές, το οποίο έχει πέσει από τον ΛεΠελτ, και καταλαβαίνουν ότι η Κρουέλα, μαζί με τον ΛεΠελτ, φεύγουν για Γαλλία. Ο Κέβιν και η Κλόη επιχειρούν να φτάσουν στο σταθμό για να τους σταματήσουν αλλά, δεν τους προλαβαίνουν, σε αντίθεση με την Όντμπολ και τον Ουόντολγουορθ που τους καταδιώκουν, χωρίς η Κρουέλα και ο ΛεΠελτ να το καταλάβουν.
Στο Παρίσι, ο Κέβιν και η Κλόη καταφέρνουν να απελευθερώσουν τα κουτάβια, αλλά η Κρουέλα και ο ΛεΠελτ τους ανακαλύπτουν και τους κλειδώνουν στο κελάρι. Τα κουτάβια το σκάνε με την Κρουέλα να τα ακολουθεί για να τα πιάσει. Ο Αλόνζο, φτάνοντας στα όρια της υπομονής του, παλεύει με τον ΛεΠελτ και τον νικάει προς ευχαρίστηση όλων και στη συνέχεια απελευθερώνει τον Κέβιν και την Κλόη από το κελάρι. Όλοι μαζί καταδιώκουν την Κρουέλα σε ένα κοντινό εργοστάσιο παραγωγής γαμήλιων τουρτών, όπου έχουν κρυφτεί τα κουτάβια, αλλά μέχρι να φτάσουν εκεί, τα κουτάβια και οι υπόλοιποι σκύλοι έχουν παγιδέψει την Κρουέλα σε μια τεράστια τούρτα. Η αστυνομία καταφτάνει και συλλαμβάνει την Κρουέλα και τον ΛεΠελτ. Πίσω στο Λονδίνο, ο Αλόνζο παραδίδει ο ίδιος στον Κέβιν και στην Κλόη τα απομεινάρια της περιουσίας της Κρουέλας όπως όρισε ο νόμος αν η Κρουέλα παρέβαινε τους όρους αποφυλάκισής της. Εν τω μεταξύ, η Όντμπολ αποκτά επιτέλους βούλες.
Παραγωγή.
Ο αρχικός τίτλος της ταινίας ήταν "Τα 101 σκυλιά της Δαλματίας επιστρέφουν", ενώ η παραγωγή ξεκίνησε ανάμεσα στον Δεκέμβριο του 1998 και τον Ιανουάριο του 1999 και κράτησε μέχρι τα μέσα του Νοέμβρη/Δεκέμβρη του 1999. Η ταινία ήταν προγραμματισμένη να κυκλοφορήσει στις 30 Ιουνίου 2000, αλλά μεταφέρθηκε στις 22 Νοεμβρίου της ίδιας χρονιάς. Η φυλακή της Οξφόρδης χρησιμοποιήθηκε για τη σκηνή που η Κρουέλα βγαίνει από τη φυλακή. Μέρος της ταινίας γυρίστηκε στο Παρίσι.
Κυκλοφορία.
Στις 24 Νοεμβρίου 1999, κυκλοφόρησε το τρέιλερ της ταινίας μαζί με την ταινία Toy Story 2.
"Τα 102 σκυλιά της Δαλματίας" κυκλοφόρησαν σε VHS και DVD στις 3 Απριλίου 2001, ενώ επανακυκλοφόρησε στις 16 Σεπτεμβρίου 2008.
Ένα βιντεοπαιχνίδι με τον τίτλο "Τα 102 σκυλιά της Δαλματίας: Κουτάβια προς Διάσωση" βασισμένο στην ταινία, κυκλοφόρησε το 2000. Στο παιχνίδι, ο Φράνκι Μουνίζ χαρίζει τη φωνή του στον Ντόμινο, η Μόλι Μαρλέτ στην Όντμπολ και η Σουζάν Μπλέικσλι στην Κρουέλα Ντε Βιλ. Ο Τζάσπερ και ο Χόρας εμφανίζονται επίσης αν και δεν ήταν παρών στην ταινία.
Μουσική.
Στις 7 Νοεμβρίου 1999, η Ντίσνεϋ κυκλοφόρησε το soundtrack της ταινίας, στο οποίο συμπεριλαμβανόταν μια εκδοχή του τραγουδιού του Πολ Άνκα, "Puppy Love" (ερμηνευμένο από την Μάιρα) καθώς και τα πρωτότυπα τραγούδια:
Υποδοχή.
Box office.
"Τα 102 σκυλιά της Δαλματίας" ανέβηκαν στην τρίτη θέση του box office την ημέρα της πρεμιέρας, πίσω από τις ταινίες "Άφθαρτος" και "Ο Κατεργάρης των Χριστουγέννων". Η ταινία τα πήγε καλά στο box office, σημειώνοντας έσοδα $66,957,026 στις Ηνωμένες Πολιτείες και $116,654,745 στο εξωτερικό, φτάνοντας συνολικά τα $183,611,771 παγκοσμίως.
Κριτική.
Μετά την πρεμιέρα της ταινίας στη Νέα Ζηλανδία, έλαβε θετικές κριτικές και περιγράφτηκε από τα μέσα ως μια «τρανταχτή επιτυχία».
Αντίθετα στην Αμερική, η ταινία έλαβε γενικώς αρνητικές κριτικές. Στην ιστοσελίδα συλλογής κριτικών Rotten Tomatoes, η ταινία συγκεντρώνει ποσοστό 31%, βασισμένο σε 90 κριτικές ενώ στο τμήμα ομοφωνίας της σελίδας διαβάζουμε: «Αυτή η συνέχεια της live-action ταινίας "Τα 101 σκυλιά της Δαλματίας" είναι απλά μια από τα ίδια. Οι κριτικοί λένε ότι σε μερικά σημεία σέρνεται, ότι ενδεχομένως να είναι ανιαρή για τα παιδιά και ότι είναι πολύ βίαιη για να θεωρείται κατάλληλη για όλες τις ηλικίες».
Στην ιστοσελίδα Metacritic, επίσης σελίδα συλλογής κριτικών, η ταινία συγκεντρώνει σκορ 35/100, βασισμένο σε 24 κριτικές.

</doc>
<doc id="49462" url="https://el.wikipedia.org/wiki?curid=49462" title="Δρ. Τζέκιλ και Μίστερ Χάιντ (ταινία 1931)">
Δρ. Τζέκιλ και Μίστερ Χάιντ (ταινία 1931)

Το Δόκτωρ Τζέκιλ και Μίστερ Χάιντ είναι μια αμερικάνικη ταινία τρόμου, βασισμένη στην νουβέλα του Ρόμπερτ Λούις Στίβενσον, Δόκτωρ Τζέκιλ και κύριος Χάιντ. Ο σκηνοθέτης της ταινίας είναι ο Ρούμπεν Μαμούλιαν, και είναι γραμμένο από τους Σάμουελ Χοφενστάιν και Πέρσυ Χεθ.
Πλοκή.
Ο Δρ. Τζέκιλ πειραματίζεται πάνω στις δύο φύσεις του ανθρώπου, το καλό και το κακό, και κατά λάθος απελευθερώνει τον κακό του εαυτό, τον Μίστερ Χάιντ.

</doc>
<doc id="49463" url="https://el.wikipedia.org/wiki?curid=49463" title="Δρ. Τζέκιλ και Μίστερ Χάιντ (ταινία 1941)">
Δρ. Τζέκιλ και Μίστερ Χάιντ (ταινία 1941)

Το Δρ. Τζέκιλ και Μίστερ Χάιντ (Dr Jekyll and Mr. Hyde) είναι μια αμερικάνικη ταινία τρόμου του 1941, σκηνοθετημένη από τον Βίκτορ Φλέμινγκ, με σενάριο από τον Τζων Λι Μάζιν, βασισμένο στην ταινία του 1931 "Δρ. Τζέκιλ και Μίστερ Χάιντ", και βασισμένο στη νουβέλα του Ρόμπερτ Λούις Στίβενσον Δόκτωρ Τζέκιλ και κύριος Χάιντ. Πρωταγωνιστεί ο Σπένσερ Τρέισι ως ένας επιστήμονας που χρησιμοποιεί ένα φάρμακο που τον μεταμορφώνει στον κακό του εαυτό.
Πλοκή.
Ο Δρ. Τζέκιλ πιστεύει πως ο άνθρωπος έχει δύο φύσεις: το καλό και το κακό. Πειραματίζεται πάνω τους, και κατά λάθος μεταμορφώνεται στον κακό του εαυτό, τον Χάιντ, που αρχίζει να πραγματοποιεί διάφορα εγκλήματα στο Λονδίνο.

</doc>
<doc id="49467" url="https://el.wikipedia.org/wiki?curid=49467" title="102 Σκυλιά Δαλματίας">
102 Σκυλιά Δαλματίας



</doc>
<doc id="49470" url="https://el.wikipedia.org/wiki?curid=49470" title="The Economist">
The Economist

Το The Economist είναι ένα εβδομαδιαίο περιοδικό που εκδίδεται στη Μεγάλη Βρετανία. Περιέχει διεθνείς ειδήσεις, από τη Μεγάλη Βρετανία και, όπως φαίνεται και στον τίτλο του, οικονομικά νέα.
Εκδίδεται συνεχώς από το 1843, και από το 2006 τυπώνεται σε ένα εκατομμύριο αντίτυπα την εβδομάδα, από τα οποία τα μισά κυκλοφορούν στη Βόρεια Αμερική.
Εμφανίζει ισχυρή άποψη για πολλά θέματα, ιδιαίτερα στα οικονομικά, στα οποία υποστηρίζει το ελεύθερο εμπόριο και τις φιλελεύθερες οικονομικές θεωρίες.

</doc>
<doc id="49477" url="https://el.wikipedia.org/wiki?curid=49477" title="Χιονόπτωση">
Χιονόπτωση

Τόσο στην Μετεωρολογία, όσο και στην καθημερινότητα, χιονόπτωση ονομάζεται η πτώση υετού με την μορφή χιονιού από τα σύννεφα.
Αίτια.
Συχνά ακούγεται ότι το χιόνι είναι παγωμένη βροχή, αλλά αυτό δεν είναι επιστημονικώς ορθό. Το χιόνι δημιουργείται μεταξύ, κάτω ή πάνω από τα στρώματα των νεφών, ανάλογα του πλάτους και της θερμοκρασίας των νεφών, από την απευθείας συμπύκνωση των υδρατμών σε κρυστάλλους πάγου, με πολύ βραδύ ρυθμό, χωρίς να μεσολαβήσει η υγρή κατάσταση προηγουμένως. Αυτό φυσικά συμβαίνει υπό την προϋπόθεση ότι η θερμοκρασία είναι κατώτερη του σημείου πήξεως του νερού (0 °C ή 32 °F). Επομένως, το χιόνι αποτελείται από κρυστάλλους πάγου, που ενωμένοι μεταξύ τους χαλαρά σχηματίζουν τις λευκές και ελαφρές χιονονιφάδες.
Αναγκαίες συνθήκες.
Για να συμβεί χιονόπτωση, πρέπει η θερμοκρασία της ατμόσφαιρας να είναι 0 °C ή αρνητική σε όλα τα υψόμετρα έως και το έδαφος. Αντιθέτως, αν κατά την πτώση τους οι χιονονιφάδες συναντήσουν θερμότερα στρώματα αέρα, λιώνουν και πέφτουν στην επιφάνεια ως βροχή και αν η θερμοκρασία είναι οριακά θετική (συνήθως στους 2 με 3 °C) ως χιονόνερο ή ως ανάμικτο χιόνι και χιονόνερο. Υπό ορισμένες ειδικές συνθήκες πάντως, μπορεί να υπάρξει χιονόπτωση και με επιφανειακή θερμοκρασία έως και 4 °C με 5 °C.
Ένταση.
Η χιονόπτωση μπορεί να κατηγοριοποιηθεί σε:
Ειδικότερα, όταν η χιονόπτωση συνοδεύεται από ισχυρό άνεμο που μειώνει την ορατότητα και παρασέρνει το χιόνι με δύναμη και το στοιβάζει μπροστά σε όποιο αντικείμενο συναντά ως εμπόδιο, τότε το φαινόμενο αναφέρεται ως χιονοθύελλα.

</doc>
<doc id="49479" url="https://el.wikipedia.org/wiki?curid=49479" title="Ψυχρό μέτωπο">
Ψυχρό μέτωπο

Το ψυχρό μέτωπο είναι η γραμμή που ορίζει την επέλαση αέριας μάζας με διαφορετικά χαρακτηριστικά υγρασίας (χαμηλότερο σημείο δρόσου) και θερμοκρασίας (χαμηλότερη) από τις αέριες μάζες που βρίσκονταν προηγουμένως σε μία περιοχή (παρατηρήσεις διορθωμένες για το ανάγλυφο). Ο ψυχρότερος αέρας, όντας πυκνότερος, συγκεντρώνεται χαμηλότερα από τον θερμότερο και αραιότερο αέρα, τον οποίο ωθεί σε άνοδο με αποτέλεσμα τη δημιουργία σωρειτόμορφων νεφών. 
Το πέρασμα ενός ψυχρού μετώπου συνήθως συνοδεύεται από αλλαγή στη διεύθυνση και την ταχύτητα των ανέμων και γενικά επιφέρει βροχή ή καταιγίδα, κυρίως σε μορφή όμβρων.
Χαρακτηριστικά.
Η διέλευση ενός ψυχρού μετώπου εμφανίζει συνήθως τα παρακάτω χαρακτηριστικά:

</doc>
<doc id="49481" url="https://el.wikipedia.org/wiki?curid=49481" title="C64">
C64



</doc>
<doc id="49482" url="https://el.wikipedia.org/wiki?curid=49482" title="Βίλεμ Ντροστ">
Βίλεμ Ντροστ

Ο Βίλεμ Ντροστ ("Willem Drost", 1633 - 1659) ήταν Ολλανδός ζωγράφος και χαράκτης, πιθανώς γερμανικής καταγωγής. Για τη ζωή και το έργο του διαθέτουμε σήμερα ελάχιστες πληροφορίες. Σύμφωνα με τον ζωγράφο και συγγραφέα Άρνολντ Χουμπράκεν (1660-1719), υπήρξε μαθητής του Ρέμπραντ, περίπου το 1650. Στα μέσα της δεκαετίας του 1650 ταξίδεψε στην Ιταλία, όπου επισκέφτηκε τη Ρώμη και τη Βενετία. Φιλοτέχνησε κυρίως ιστορικά θέματα, εμπνευσμένα από τη Βίβλο.
Στα παλαιότερα σωζόμενα έργα του ανήκουν δύο πίνακες ζωγραφικής του 1653, καθώς και ένα χαρακτικό που χρονολογείται το 1652 και αποτελεί πιθανότατα αυτοπροσωπογραφία. Ο πίνακας "Η Βηθσαβεεέ με το γράμμα του Δανιήλ" (1654, Μουσείο του Λούβρου) θεωρείται το σπουδαιότερο έργο τού Ντροστ, βασισμένο πιθανότατα στον πίνακα "Η Βηθσαβεέ με το γράμμα του Δαβίδ" (1654, Λούβρο) που φιλοτέχνησε την ίδια χρονιά ο Ρέμπραντ. Στην ίδια χρονικά περίοδο ανήκει και η προσωπογραφία "Πορτρέτο νεαρής γυναίκας" που φέρει λανθασμένα την υπογραφή του Ρέμπραντ. Με δεδομένο το πρόβλημα της πιστοποίησης της αυθεντικότητας αρκετών έργων του Ρέμπραντ, συχνά έχει υποστηριχθεί πως ορισμένα από αυτά ενδεχομένως αποτελούν δημιουργίες του Ντροστ. 

</doc>
<doc id="49487" url="https://el.wikipedia.org/wiki?curid=49487" title="Χαράλαμπος Πεττεμερίδης">
Χαράλαμπος Πεττεμερίδης

Ο Χαράλαμπος Πεττεμερίδης (21 Ιανουαρίου 1934 - 6 Οκτωβρίου 1958) ήταν Κύπριος αγωνιστής. 
Γεννήθηκε στο ορεινό χωριό Καννάβια της επαρχίας Λευκωσίας στις 21 Ιανουαρίου 1934. Ήταν παιδί πολύτεκνης οικογένειας με οκτώ παιδιά. Οι γονείς του ονομάζονταν Ιωάννης και Ανδριανή Πεττεμερίδη και τα αδέρφια του Μιχάλης, Νίκος, Αλέξανδρος, Ερμιόνη, Ελένη, Μαρία και Μερόπη. Όταν έπεσε υπέρ πίστεως και πατρίδος ήταν νυμφευμένος με την Ελένη Στυλιανού Πεττεμερίδη. Από μικρός ρίχθηκε στη βιοπάλη. Εργάστηκε στα μεταλλεία Αμιάντου αλλά και σαν παντοπώλης στον Αμίαντο και τραπεζοκόμος στην Κερύνεια. 
Εντάχθηκε στην ΕΟΚΑ με το ξεκίνημα του Αγώνα, ενώ βρισκόταν στην Κερύνεια, όπου εργαζόταν το 1955 αφού η ψυχή του πλημμύριζε από αγάπη στην Ελλάδα και στην Ελευθερία. Συνέχισε τη δράση του στην περιοχή Πιτσιλιάς-Σπηλιών-Αμιάντου. Η δράση του συνεχίστηκε με στενή συνεργασία με τους αντάρτες της περιοχής, τους οποίους φιλοξενούσε και στο σπίτι του, όπου κατασκεύασε κρησφύγετο. Εκεί φιλοξένησε και τον ήρωα Γρηγόρη Αυξεντίου, όταν το Δεκέμβριο του 1955 είχε δώσει τη φοβερή μάχη των Σπηλιών. Στη μάχη εκείνη ο Αυξεντίου βοήθησε τον Αρχηγό της ΕΟΚΑ Διγενή να διαφύγει από τον αγγλικό κλοιό. 
Ο Πεττεμερίδης υπήρξε σύνδεσμος και τροφοδότης των ανταρτικών ομάδων που δρούσαν στην περιοχή του χωριού του. Η δράση του προδόθηκε τον Ιούνιο του 1958 και κρατήθηκε για τριάντα πέντε μέρες στα ανακριτήρια των Πλατρών. Για τριάντα πέντε μέρες ανακρινόταν και παρά τα βασανιστήρια δεν έβγαλε λέξη. Όταν τον άφησαν ελεύθερο συνέχισε τη δράση του. Δεν άργησαν όμως οι Άγγλοι να μάθουν και πάλι γι' αυτόν και να τον αναζητήσουν. Τώρα όμως ο "Ξέρξης" της ΕΟΚΑ (αυτό ήταν το ψευδώνυμό του) δεν έμεινε στο χωριό του. Ανέβηκε στα βουνά αντάρτης και ενώθηκε με τις άλλες ομάδες. Κατασκεύασε κρησφύγετο στο βουνό απέναντι από το χωριό του, με καταζητούμενο συναγωνιστή του, στο οποίο έμεναν και άλλοι αντάρτες.
Στις 6 Οκτωβρίου 1958 πήρε εντολή και έστησε ενέδρα εναντίον των Άγγλων με τους αντάρτες της ομάδας τους στην τοποθεσία Μούττη του Σαράντι, μεταξύ των χωριών Σπήλια και Λαγουδερά νοτιοδυτικά των Κανναβιών. Οι αντάρτες ήταν τέσσερις και διέθεταν μια νάρκη, ένα όλμο, ένα πιστόλι, ένα όπλο μπρεν, ένα αυτόματο όπλο Μ3 και χειροβομβίδες. Τοποθέτησαν στο δρόμο τη νάρκη, την οποία είχαν συνδέσει με τον όλμο που στερέωσαν σε δένδρο, ώστε με την έκρηξη της νάρκης να κτυπηθεί το αυτοκίνητο των Άγγλων, ενώ με την έκρηξη του όλμου να ακινητοποιηθούν όσα αυτοκίνητα θα το ακολουθούσαν. Κατά την επίθεσή τους κτυπήθηκαν δυο αυτοκίνητα στρατιωτικά γεμάτα Εγγλέζους, τα οποία πλησίασαν τον τόπο της ενέδρας με σβησμένα τα φώτα. Στην υποχώρηση ο Χαράλαμπος Πεττεμερίδης κτυπήθηκε θανάσιμα, ενώ διασταύρωνε το δρόμο, από στρατιώτες τρίτου αυτοκινήτου, που πλησίαζε και αυτό με σβησμένα τα φώτα.
Το σώμα του ήρωα βρέθηκε την επόμενη μέρα όταν οι Άγγλοι εξέταζαν το χώρο της ενέδρας. Τάφηκε με τιμές στο χωριό του, όπου εκεί βρίσκεται σήμερα ο ανδριάντας του, δίπλα στον ανδριάντα του Ανδρέα Πατσαλίδη. Στην κηδεία του η σύζυγός του τραγούδησε αυτοσχέδιους στίχους της, υμνώντας το λεβέντη σύζυγό της, προτού λιποθυμήσει στα χέρια του πατέρα της. Αργότερα συνέχισε την προσφορά της στον αγώνα μέχρι τέλους.

</doc>
<doc id="49489" url="https://el.wikipedia.org/wiki?curid=49489" title="Μισλέν Καλμί- Ρέι">
Μισλέν Καλμί- Ρέι



</doc>
<doc id="49491" url="https://el.wikipedia.org/wiki?curid=49491" title="Παρεκτροπή πυξίδας">
Παρεκτροπή πυξίδας

Ο όρος παρεκτροπή πυξίδας (compass deviation) αφορά μόνο την μαγνητική πυξίδα.
Μεταβολή παρεκτροπής.
Η παρατηρούμενη παρεκτροπή αν και θεωρείται μόνιμη σε μια πυξίδα εντούτοις μεταβάλλεται: 
Πινακίδιο παρεκτροπών.
Οι παρατηρούμενες τιμές της παρεκτροπής κάθε πυξίδας περιέχονται σε ειδικό πινακίδιο που ονομάζεται πινακίδιο παρεκτροπών με το οποίο θα πρέπει να είναι εφοδιασμένο το πλοίο για κάθε μόνιμα εγκατεστημένη μαγνητική πυξίδα. Σ΄ αυτό το πινακίδιο αναγράφονται ανά 10 ή 15 μοίρες πορείας η τιμή της παρεκτροπής καθώς και η ονομασία της για την συγκεκριμένη πυξίδα.

</doc>
<doc id="49493" url="https://el.wikipedia.org/wiki?curid=49493" title="Παραλλαγή πυξίδας">
Παραλλαγή πυξίδας

Ο όρος παραλλαγή πυξίδας ("compass error") αφορά μόνο τη μαγνητική πυξίδα.
Ορισμός.
Λαμβάνοντας υπ΄ όψη τις έννοιες της απόκλισης και της παρεκτροπής πυξίδας καθίσταται φανερό ότι η παραλλαγή είναι τελικά το αλγεβρικό άθροισμα της απόκλισης και της παρεκτροπής της πυξίδας, κατά το οποίο θα πρέπει να διορθώνονται οι ενδείξεις των πυξίδων έτσι ώστε ν΄ ανάγονται αυτές σε αληθείς ή και αντίστροφα ακόμη.
Σχέσεις Πρ-Απ-Τρ.
Οι δυνατές θέσεις των τριών κατευθύνσεων του Βορρά που μπορεί να βρεθούν μεταξύ τους είναι:
Εκ των παραπάνω τριών περιπτώσεων των δυνατών θέσεων κατευθύνσεων του Βορρά συνάγονται ότι: 
Όπως διαπιστώνεται τελικά η Παραλλαγή της πυξίδας αποτελεί πάντοτε το αλγεβρικό άθροισμα της απόκλισης και της παρεκτροπής. Η δε ονομασία της προκύπτει ακριβώς από το σημείο του αλγεβρικού αθροίσματος κάθε φορά.
Προκειμένου λοιπόν να βρεθεί η Παραλλαγή της μαγνητικής πυξίδας, μέσω της Απόκλισης, (που υπολογίζεται από το ανεμολόγιο του ναυτικού χάρτη της περιοχής), και της Παρεκτροπής (που λαμβάβεται από το πινακίδιο παρεκτροπών της συγκεκριμένης πυξίδας) εφαρμόζεται ο ακόλουθος απλούς κανόνας κοινός για όλες τις παραπάνω δυνατές θέσεις:

</doc>
<doc id="49496" url="https://el.wikipedia.org/wiki?curid=49496" title="Αλμανάκ">
Αλμανάκ

Το αλμανάκ είναι βιβλίο που εκδίδεται στις αρχές κάθε χρόνου και δίνει συνοπτικές πληροφορίες για διάφορα σημαντικά γεγονότα, πολιτικά, οικονομικά, αθλητικά, καλλιτεχνικά, κοινωνικά που συνέβησαν κατά το αμέσως προηγούμενο έτος στη χώρα έκδοσής του ή και σε περισσότερες χώρες του κόσμου.
Ως ημερολόγιο, παρουσιάζει αστρονομικά (π.χ. ώρες ανατολής και δύσης του ηλίου, φάσεις της σελήνης καθώς και εκλείψεις αυτών), μετεωρολογικά (π.χ. τυφώνες) και άλλα (π.χ. επετείους - σημαντικές ημερομηνίες) στοιχεία που θα συμβούν/εκδηλωθούν κατά τον επόμενο χρόνο. 
Παλαιότερα, επρόκειτο για καζαμία που περιείχε και αστρολογικές προβλέψεις για προσωπικά αλλά και για σπουδαία μελλοντικά γεγονότα.

</doc>
<doc id="49498" url="https://el.wikipedia.org/wiki?curid=49498" title="Κωμιακή Νάξου">
Κωμιακή Νάξου

Η Κωμιακή (ή Κορωνίδα ή το επίσημο Κορωνίς) είναι το βορειότερο ορεινό χωριό της Νάξου σε υψόμετρο 550-620 μέτρων, με 279 κατοίκους (απογραφή 2011). Διοικητικά υπάγεται στην "Τοπική Κοινότητα Κορωνίδος" του δήμου Νάξου και Μικρών Κυκλάδων της Περιφερειακής Ενότητας Νάξου της Περιφέρειας Ν. Αιγαίου (κατά το Σχέδιο Καλλικράτης). Έχει χαρακτηριστεί από το 1988 παραδοσιακός οικισμός.
Παλαιότερα ανήκε στην επαρχία Νάξου του νομού Κυκλάδων. Από το 1999 έως το 2010 σύμφωνα με την τότε διοικητική διαίρεση της Ελλάδας αποτελούσε έδρα κοινότητας του δήμου Δρυμαλίας. Από 1 Ιανουαρίου 2011 αποτελεί ιδία έδρα της ομώνυμης τοπικής κοινότητας, της δημοτικής ενότητας Δρυμαλίας, του Δήμου Νάξου και Μικρών Κυκλάδων.
Ιστορικά στοιχεία.
Η Κωμιακή κατοικείται από την προϊστορική εποχή, όπως αυτό καταδεικνύεται από το ίδιο το όνομά της που υποδηλώνει το κέντρο (Κώμη) πολλών μικρότερων οικισμών, αλλά και από τον μεγάλο αριθμό τάφων της Πρωτοκυκλαδικής περιόδου (3500 π.Χ.) που βρίσκονται γύρω από το χωριό, αλλά και στην ευρύτερη περιοχή.
Το τοπωνύμιο "Κωμιακή" διασώζεται σε έγγραφα της Φραγκοκρατίας από τα μέσα του 15ου αιώνα σε λατινική γραφή με τις ονομασίες "Chimiachi" (1449) και "Comiachi" (1537). Η πρώτη καταγραφή του τοπωνυμίου στα ελληνικά βρίσκεται σε δικαιοπρακτικό έγγραφο του 1639 (διαθήκη της Βαγιανής Χωριανού). 
Το όνομα "Κορωνίς" εμφανίζεται για πρώτη φορά το 1834, όταν ιδρύθηκαν στο νεοσύστατο ελληνικό κράτος οι Δήμοι. Ένας από τους πέντε Δήμους της Νάξου ήταν ο «Δήμος Κορωνίδος», που περιελάμβανε τους οικισμούς , Κωμιακή, Βόθροι, Σκαδό, Μάση, Κεραμωτή, ΑΠόλλωνα, Σκεπόνι, Χίλια Βρύση κ.λπ. Έδρα του Δήμου Κορωνίδος ορίστηκε ο οικισμός της «Κωμιακής». Το ίδιο συνέβη και το 1912 όταν καταργήθηκαν οι Δήμοι και ιδρύθηκαν Κοινότητες. Η «Κοινότητα Κορωνίδος» είχε έδρα τον οικισμό της Κωμιακής και περιελάμβανε στα όριά της τους οικισμούς Κωμιακή, Απόλλωνα, Σκεπόνι, Χίλια Βρύση.
Διοικητικές μεταβολές.
Σήμερα, μετά τη τελευταία μεταβολή του 2010 ("πρόγραμμα Καλλικράτης"), αποτελεί μαζί με τους οικισμούς Αγιά ( 31 κ.), Απόλλωνα ( 129 κ.), Κάμπο ( 279 κ.), Μυρίση (55 κ.), Ταξιάρχη ( 22 κ.), Φαρακλό ( 5 κ.) και Χίλια Βρύση ( 42 κ.) την "τοπική κοινότητα Κορωνίδος" ( 594 κ.). Η τ.κ. Κορωνίδος υπάγεται στη δημοτική ενότητα Δρυμαλίας, του "δήμου Νάξου και Μικρών Κυκλάδων", της περιφερειακής ενότητας Νάξου (του πρώην νομού Κυκλάδων), στην περιφέρεια Νοτίου Αιγαίου.
Σημεία ενδιαφέροντος.
Στα βόρεια της Κωμιακής και κοντά στα τελευταία σπίτια και την "παλαιά βρύση της Χωστής" εντοπίστηκε στη θέση "Αξός" το 1995 από τον Κωμιακίτη φιλόλογο-συγγραφέα Νίκο Ι. Λεβογιάννη ο μοναδικός στη Νάξο Θολωτός Μυκηναϊκός τάφος. Τον τάφο αυτό είχε ανασκάψει το 1910 ο αρχαιολόγος Κλων Στέφανος, αλλά από τότε είχε ξεχαστεί ακόμη και η ύπαρξή του. Πρόκειται για κτίσμα διαστάσεων 3,60μ. η διάμετρος, και 2,40 το ύψος, που τοποθετείται στα τέλη του 15ου και τις αρχές του 14ου αιώνα π.Χ.
Στον παραθαλάσσιο οικισμό Απόλλωνα, το επίνειο της Κωμιακής, βρίσκεται ένα από τα δυο αρχαία λατομεία της Νάξου στα οποία πρωτοξεκίνησε η μεγαλύτερη τέχνη της αρχαιότητας, η μαρμαρογλυπτική.
Ερείπια από προϊστορικά κάστρα (Ελληνικά) διασώζονται σε μεγάλη έκταση στις περιοχές Μυρίση-Κανά, Γυναικόπετρα Φανερωμένης, Τρυπητός. Γνωστοί είναι επίσης οι μισοερειπωμένοι φράγκικοι πύργοι του Γριμάλδι στο Σκεπόνι, του Ντερεμόν στου Κανά, των Κόκκων στην Αγιά και το φράγκικο κάστρο στο κέντρο του οικισμού της Κωμιακής με το "πυργόσπιτο του Φράγκου".
Στην εκκλησία της Θεοσκέπαστης στην Κωμιακή διασώζονται αγιογραφίες των αρχών του 20ου αιώνα του Μυτιληνιού ζωγράφου Μαλούκη, στα πρόσωπα των οποίων αποτυπώνονται φυσιογνωμίες κατοίκων του χωριού την περίοδο που τις ζωγράφιζε ο καλλιτέχνης. Λόγω αυτής τους της ιδιαιτερότητας έχουν κηρυχθεί προστατευόμενο μνημείο απ' την Εφορία Βυζαντινών αρχαιοτήτων Κυκλάδων.
Προσωπικότητες.
Η Κωμιακή αποτελεί πατρίδα πολλών εξέχουσων προσωπικοτήτων.
Από την Κωμιακή κατάγεται ο Οικουμενικός Πατριάρχης Άνθιμος Γ΄, κατά κόσμον Σακελλάριος Χωριανόπουλος, ο οποίος διαδέχτηκε τον Ευγένιο ΣΤ΄, ο οποίος διετέλεσε Πατριάρχης επί έξ μήνες, αφού διαδέχτηκε τον απαγχονισθέντα από τους Τούρκους Γρηγόριο τον Ε΄. Ο Άνθιμος εκλέχτηκε Πατριάρχης όντας φυλακισμένος του Σουλτάνου επί 7μηνο για δεύτερη φορά. Ο Άνθιμος παρέμεινε στον Οικουμενικό θρόνο επί διετία (1822-1824), καθαιρεθείς απ΄ το Σουλτάνο, ο οποίος τον συνέλαβε με σκοπό να τον απαγχονίσει, αλλά τελικά τον εξόρισε στην περιοχή της Καππαδοκίας. ο Άνθιμος πριν εκλεγεί Πατριάρχης ήταν επί 20 έτη μητροπολίτης Σμύρνης. Στον προαύλιο χώρο της Θεοσκέπαστης Κωμιακής υπάρχει η προτομή του.
Από την Κωμιακή επίσης κατάγονται και άλλες σημαντικές προσωπικότητες όπως οι αγωνιστές του 1821 Νικόλαος Μυκώνιος και Βασίλειος Μ. Βιτζηλαίος, ο σημαντικότερος "βιολάτορας της ναξιώτικης μουσικής παράδοσης" Θεοφάνης Παντελιάς, ο οποίος έθεσε με την τέχνη και το ταλέντο του τις βάσεις για τη δημιουργία του λεγόμενου "νησιώτικου τραγουδιού", όπως και η τραγουδίστρια Μαριάννα Χατζοπούλου, ο τραγουδιστής Μιχάλης Λιαγούρης και ο παραδοσιακός Αξώτης λαουτιέρης Βασίλης Χατζόπουλος. Κωμιακίτης ήταν και ο πρώτος ναξιώτης κομμουνιστής, απ' τους ιδρυτές της Ομοσπονδίας Οικοδόμων Ελλάδας Μήτσος Λεβογιάννης, ο οποίος εκτελέστηκε στη Θεσσαλονίκη το 1949,καθώς και ο φιλόλογος και βουλευτής Νικόλαος Λεβογιάννης, ο Λυκειάρχης, πολεμιστής του 1940 και αγωνιστής της Εθνικής Αντίστασης Γεώργιος Ν. Κορρές (1912-1978), ο Αρχιτέκτονας και Πανεπιστημιακός Μανόλης Ι. Κορρές, ο πολεμιστής του 1940 Γεώργιος Σιδερής, οι καθηγητές Πανεπιστημίου Θεόδωρος Κ. Κορρές, Μάρκος Α. Κορρές και φυσικά ο Στυλιανός Κορρές (1910-1989),τέως Πρύτανης του ΕΚΠΑ και ιδρυτής της Εταιρίας Κυκλαδικών Μελετών και οι γιοί του, οι επίσης Πανεπιστημιακοί Δημήτριος Στ. Κορρές (Ορθοπεδικός)και Γεώργιος Στ. Κορρές(Αρχαιολόγος) , οι ποδοσφαιριστές Κώστας Χατζόπουλος του Ολυμπιακού και Κώστας Φραντζέσκος, καθώς και πολλές ακόμα προσωπικότητες διακεκριμένες στη μουσική, τις επιστήμες και τους Εθνικούς Αγώνες.

</doc>
<doc id="49501" url="https://el.wikipedia.org/wiki?curid=49501" title="Οπτικό τηλεσκόπιο">
Οπτικό τηλεσκόπιο

Οπτικό τηλεσκόπιο λέγεται το τηλεσκόπιο εκείνο δια του οποίου αυξάνεται το φαινόμενο μέγεθος αντικειμένων που βρίσκονται μακριά. Συγκεκριμένα είναι μία οπτική διάταξη για τη συλλογή και εστίαση της ορατής ακτινοβολίας, μέσω της οποίας επιχειρείται η παρατήρηση μακρινών αντικειμένων και κυρίως ουράνιων σωμάτων. 
Γενική περιγραφή.
Σε κάθε τηλεσκόπιο διακρίνεται το συγκλίνον αντικειμενικό σύστημα, (που μπορεί να είναι απλούς ή σύνθετος φακός ή κοίλο κάτοπτρο), δια του οποίου σχηματίζεται πραγματική εικόνα των έναντι παρατηρούμενων σωμάτων και το προσοφθάλμιο σύστημα (συγκλίνον ή αποκλίνον) το οποίο σχηματίζει το φανταστικό είδωλο της πραγματικής εικόνας.
Ορισμοί.
Εστιακή απόσταση τηλεσκοπίου ονομάζεται η απόσταση της εστίας από το φακό του τηλεσκοπίου.
Μεγέθυνση τηλεσκοπίου ονομάζεται η δυνατότητα που έχει ένα τηλεσκόπιο να παρουσιάζει ένα παρατηρούμενο αντικείμενο μεγαλύτερο απ΄ όσο φαίνεται αυτό με γυμνό μάτι. Την μεγέθυνση ενός τηλεσκοπίου την υπολογίζουμε διαιρώντας την εστιακή απόσταση του αντικειμενικού φακού ή κατόπτρου διά αυτής του προσοφθάλμιου φακού. Το όριο ωφέλιμης μεγέθυνσης ενός τηλεσκοπίου εξαρτάται από τη διάμετρο του αντικειμενικού φακού: το όριο είναι σχεδόν το διπλάσιο της διαμέτρου σε χιλιοστά. Για παράδειγμα: Τηλεσκόπιο που φέρει αντικειμενικό φακό διαμέτρου 100 χιλιοστών έχει όριο ωφέλιμης μεγέθυνσης περίπου 200. Η μεγέθυνση τηλεσκοπίου διακρίνεται σε γραμμική και σε επιφανειακή.
Οπτικό πεδίο τηλεσκοπίου ονομάζεται το τμήμα εκείνο του ουράνιου θόλου που γίνεται ορατό από το τηλεσκόπιο. Το οπτικό πεδίο του τηλεσκοπίου είναι αντιστρόφως ανάλογο της μεγέθυνσης αυτού. Δηλαδή αν διπλασιασθεί η μεγέθυνση, το οπτικό πεδίο περιορίζεται στο μισό. Πρακτικά το μέγεθος του οπτικού πεδίου βρίσκεται αν διαιρεθεί ο αριθμός των 30 μοιρών δια της μεγέθυνσης. Έτσι αν η μεγέθυνση ανέρχεται σε 30 το οπτικό πεδίο περιορίζεται σε μιά μοίρα. Συνεπώς τότε μπορεί να συμπεριλάβει για παράδειγμα το δίσκο της Σελήνης που έχει διάμετρο μισή μοίρα. Αν όμως η μεγέθυνση ισούται προ 100 τότε το οπτικό πεδίο περιορίζεται σε 30:100 = 0,3 της μοίρας, δηλαδή σε 18 πρώτα λέπτά τόξου. Συνεπώς στη δεύτερη αυτή περίπτωση δεν θα μπορεί να συμπεριληφθεί μέσα στο οπτικό πεδίο του τηλεσκοπίου ολόκληρος ο δίσκος της Σελήνης αλλά ένα μέρος, λίγο μεγαλύτερο του μισού, του δίσκου της.
Διαχωριστική δύναμη τηλεσκοπίου ή διακριτική ισχύς τηλεσκοπίου ονομάζεται η ικανότητα ενός τηλεσκοπίου να διαχωρίζει δύο αστέρες που βρίσκονται πολύ κοντά μεταξύ τους. Η διαχωριστική αυτή ικανότητα εξαρτάται από την διάμετρο του αντικειμενικού φακού. Πρακτικά η διαχωριστική δύναμη βρίσκεται αν διαιρεθεί ο αριθμός 14 δια της διαμέτρου του αντικειμενικού φακού εκπεφρασμένο σε εκατοστά του μέτρου. Έτσι αν για παράδειγμα η διάμετρος του τηλεσκοπίου είναι 0,14 (εκατοστόμετρα) τότε η διαχωριστική δύναμή του είναι 14:14 = 1 Το πηλίκο 1 φανερώνει δευτερόλεπτα τόξου. Έτσι αστέρες που βρίσκονται σε μεταξύ τους απόσταση 1 δεύτερο της μοίρας διαχωρίζονται από το συγκεκριμένο τηλεσκόπιο (των 0,14 εκατοστομέτρων διάμετρο).
Τύποι.
Οι τύποι των οπτικών τηλεσκοπίων διακρίνονται σύμφωνα με δύο κριτήρια: το είδος του συγκλίνοντος αντικειμενικού συστήματος και το σύστημα στήριξής τους.
Ανά συγκλίνων αντικειμενικό σύστημα.
Ανάλογα με τον τύπο του συγκλίνοντος αντικειμενικού συστήματος που κατασκευάζονται τα τηλεσκόπια διακρίνονται αυτά σε τρεις βασικούς τύπους οπτικών τηλεσκοπίων σε αντίθεση με τα ραδιοτηλεσκόπια που ανήκουν μεν στα αστρονομικά όργανα αλλά όχι στα οπτικά: 
Α. Διοπτρικά τηλεσκόπια
B. Κατοπτρικά τηλεσκόπια
Γ. Καταδιοπτρικά τηλεσκόπια 
Τα κατοπτρικά τηλεσκόπια πλεονεκτούν των διοπτρικών στα εξής:
Τα διοπτρικά τηλεσκόπια παρά ταύτα υπερτερούν των κατοπτρικών στα εξής:
Διοπτρικά τηλεσκόπια.
Το διοπτρικό τηλεσκόπιο είναι ένας μεταλλικός σωλήνας στο ένα άκρο του οποίου προσαρμόζεται ο καλούμενος αντικειμενικός φακός που στρέφεται προς το σκόπευση αντικείμενο, λέγεται και αντοφθάλμιος φακός επειδή βρίσκεται στο αντίθετο σημείου του προσοφθάλμιου άκρου του σωλήνα. Ο αντικειμενικός φακός συλλέγει τις εκπεμπόμενες από το παρατηρούμενο σώμα φωτεινές ακτίνες και τις συγκεντρώνει στην εστία που βρίσκεται προς το μέρος του οφθαλμού κοντά στην άκρη του σωλήνα.
Κοντά λοιπόν στην εστία του τηλεσκοπίου προσαρμόζεται το καλούμενο προσοφθάλμιο που είναι ένας μικρότερος σωλήνας που φέρει και στα δύο άκρα του από ένα φακό. Από κοινού το σύστημα αυτό των δύο φακών λειτουργεί όπως το μικροσκόπιο που μεγεθύνει το σχηματιζόμενο στην εστία είδωλο του αντικειμένου. Το προσοφθάλμιο έχει την δυνατότητα να ολισθαίνει μέσα στον σωλήνα του τηλεσκοπίου, με ειδικό κοχλία, έτσι ώστε να επιτυγχάνεται η σαφήνεια του μεγεθυνόμενου ειδώλου.
Κατοπτρικά τηλεσκόπια.
Το κατοπτρικό τηλεσκόπιο δεν έχει «αντικειμενικό φακό». Αντ΄ αυτού χρησιμοποιείται κάτοπτρο μεταλλικό ή γυάλινο κοίλο με επιφάνεια προβολική. Οι ακτίνες αντικειμένου που προσπίπτουν σ΄ αυτό ανακλώνται και συγκεντρώνονται στην εστία του κατόπτρου όπου και παρατίθεται προσοφθάλμιο που μεγενθύνει το είδωλο όπως και στα διοπτρικά τηλεσκόπια. Προς γενικότερη διάκριση τα τηλεσκόπια αυτά ονομάζονται κατοπτρικά επειδή ακριβώς το αντικειμενικό σύστημά τους είναι κατοπτρικό. Διακρίνονται τριών ειδών κατοπτρικά τηλεσκόπια:
Γρηγοριανό τηλεσκόπιο ονομάζεται το κατοπτρικό τελεσκόπιο, που πρώτος κατασκεύασε ο Τζέιμς Γκρέγκορι το 1633 από το οποίο και έλαβε το όνομα κάθε όμοιος τύπος τηλεσκοπίου. Πρόκειται για μεταλλικό κυλινδρικό σωλήνα στο κάτω άκρο του οποίου φέρεται το κοίλο κάτοπτρο το οποίο φέρει οπή και προ της οποίας τοποθετείται το προσοφθάλμιο. Επίσης μέσα στο σωλήνα βρίσκεται μικρό κοίλο κάτοπτρο που ανακλά εκ νέου τις ακτίνες του παρατηρούμενου σώματος προς το προσοφθάλμιο.
Το τηλεσκόπιο Κασεγκραίν ονομάζεται έτσι προς τιμή του πρώτου κατασκευαστή αυτού του τύπου τηλεσκοπίου. Η μόνη διαφορά από τον τύπο του Γκρέγκορι είναι ότι παρατιθέμενο κάτοπτρο δεν είναι κοίλο αλλά κυρτό.
Το Νευτώνιο τηλεσκόπιο πρωτοκατασκευάστηκε από τον Ισαάκ Νεύτωνα το 1671. Διαφέρει των προηγουμένων καθόσον το αντικειμενικό κάτοπτρο δεν είναι διατρυπημένο αλλά οι υπ΄ αυτού ανακλώμενες ακτίνες προσπίπτουν σε μικρό κάτοπτρο που βρίσκεται ναι μεν εντός του σωλήνα, αλλά με κλίση 45 μοιρών. Έτσι αυτό έχει ως συνέπεια οι ακτίνες να εκτρέπονται κατά ορθή γωνία και να εξέρχονται από μικρή οπή στη πλευρά του σωλήνα όπου και τοποθετείται εκεί το προσοφθάλμιο. Ο τύπος αυτός είναι σήμερα το περισσότερο διαδεδομένο σε χρήση τηλεσκόπιο.
Καταδιοπτρικά τηλεσκόπια.
Στα σύγχρονα τηλεσκόπια ο "αντικειμενικός φακός" είναι σύνθετος. Αυτός συνίσταται από δύο φακούς ενός αμφίκυρτου και ενός κοιλόκυρτου, σε διάταξη τέτοια που η μία των κυρτών επιφανειών του πρώτου να εφαρμόζει στο κοίλη επιφάνεια του δεύτερου. Έτσι οι δύο αυτοί φακοί συνιστούν ένα φακό σύνθετο από διαφορετικό όμως υλικό. Εξ αυτών ο ένας κατασκευάζεται από στεφσνύαλο και ο άλλος από πυριτύαλο. Αυτό έχει ως συνέπεια τον πλήρη αχρωματισμό των ειδώλων. Ο χρωματισμός των ειδώλων προέρχεται κατά βάση από την ανάλυση του φωτός από τους φακούς.
Ο παραπάνω όμως συνδυασμός των δύο φακών από διαφορετική ύλη με διαφορετικό δείκτη διάθλασης εξουδετερώνει σχεδόν εντελώς τους "ιριδισμούς" και παρέχει είδωλα άχρωμα.
Τηλεσκόπια Σμιτ (Schmidt).
Πρόκειται για καταδιοπτρικά τηλεσκόπια που άρχισαν να κατασκευάζονται μεταπολεμικά τα οποία και αποτελούν σύνθεση διοπτρικού και κατοπτρικού τηλεσκοπίου και που φέρουν το όνομα του εφευρέτη τους Σμιτ.
Τα τηλεσκόπια Σμιτ καθώς και τα όμοια αυτών Μακσούτοβ (Максутов) έχουν το μεγάλο πλεονέκτημα να είναι μικρά σε μήκος με πολύ ευρύ οπτικό πεδίο τόσο ώστε να μπορούν να φωτογραφίζουν εκτάσεις ακόμα και πολλών τετραγωνικών μοιρών του ουρανίου θόλου σε αντίθεση με τα συνήθη τηλεσκόπια διοπτρικά ή κατοπτρικά που όσο μεγαλύτερα είναι τόσο περιορισμένο οπτικό πεδίο έχουν που περιορίζεται σε λίγα μόλις τετραγωνικά λεπτά της μοίρας.
Ένα άλλο επίσης πολύ σημαντικό στοιχείο που κάνει τα τηλεσκόπια Σμιτ να υπερτερούν είναι ότι αυτά μπορούν να φωτογραφίζουν σε σύντομο σχετικά χρόνο πολύ αμυδρούς αστέρες, ενώ στους άλλους τύπους απαιτείται πολύωρη έκθεση για αμυδρά αντικείμενα όπως είναι οι μακρινοί γαλαξίες.
Ανά σύστημα στήριξης.
Τα τηλεσκόπια διακρίνονται ανάλογα με τον τύπο στήριξης:
Ισημερινά.
Τα τηλεσκόπια που χρησιμοποιούνται σήμερα για την έρευνα της φυσικής κατάστασης των ουρανίων σωμάτων και γενικότερα στη σπουδή του σύμπαντος στηρίζονται επί συστήματος δύο αξόνων το οποίο καλείται "ισημερινή στήριξη". Εξ αυτών ο ένας είναι σταθερός και έχει την διεύθυνση του άξονα του κόσμου, και καλείται πολικός άξονας, ο δε άλλος φέρει στο ένα άκρο του το τηλεσκόπιο και στο άλλο "αντίβαρο ισοστάθμισης", που περιστρέφεται γύρω από τον πρώτο επί τον οποίον είναι κάθετος και ονομάζεται άξονας αποκλίσεων. Από τους δύο κύκλους του συστήματος ο ένας είναι κάθετος στον πολικό άξονα και μετρεί τις ωριαίες γωνίες όπου και εξ αυτού ονομάζεται ωριαίος κύκλος, ενώ ο άλλος είναι κάθετος επί τον άξονα αποκλίσεων, μετρεί τις αποκλίσεις και ονομάζεται κύκλος αποκλίσεων.
Το σύστημα αυτό επιτρέπει την ευχερή σκόπευση ενός αστέρος οπουδήποτε κι αν βρίσκεται αυτός στο ορατό μέρος της ουράνιας σφαίρας όταν είναι γνωστές οι ουράνιες συντεταγμένες και ο αστρικός χρόνος.
Επειδή λοιπόν εύκολα μετρώνται επ΄ αυτών η ωριαία γωνία και η απόκλιση που σημειωτέον ονομάζονται "ισημερινές συντεταγμένες" γι΄ αυτό και όλο το περιγραφόμενο σύστημα ονομάζεται "ισημερινό σύστημα" και το δε τηλεσκόπιο που φέρει ισημερινό τηλεσκόπιο. 
Μεγάλη βοήθεια παρέχει επίσης στο αναφερόμενο σύστημα ένα άλλο αστρονομικό όργανο που ονομάζεται αστροστάτης.
Μεσημβρινά.
Αν ένα τηλεσκόπιο προορίζεται μόνο για τον καθορισμό των ουράνιων συντεταγμένων των αστέρων και εξ αυτών την εύρεση του ακριβούς χρόνου τότε το τηλεσκόπιο αυτό στηρίζεται κατά τέτοιο τρόπο ώστε να κινείται μόνο κατά διεύθυνση από Β. προς Ν. δηλαδή μόνο επί μεσημβρινού επιπέδου της Γης. Εξ αυτού και ονομάζεται τηλεσκόπιο "μεσημβρινής στήριξης".
Με το μεσημβρινό τηλεσκόπιο είναι δυνατή η παρατήρηση ενός αστέρα όταν αυτός διέρχεται από τον μεσημβρινό κατά την άνω μεσουράνισή του οπότε και η ορθή αναφορά του ισούται προς τον αστρικό χρόνο.
Αζιμουθιακά.
Το τηλεσκόπιο "αζιμουθιακής στήριξης", όπως διαφαίνεται και από το όνομά του χρησιμοποιείται για την εύρεση των γεωγραφικών συντεταγμένων, δηλαδή επί παρατηρήσεων και μετρήσων στη Γη. Πρόκειται για το οπτικό όργανο που ειδικότερα ονομάζεται Θεοδόλιχος.
Προσοφθάλμια.
Ανεξάρτητα των διαφόρων τύπων των τηλεσκοπίων, υφίστανται επίσης και δύο ειδών προσοφθάλμια:

</doc>
<doc id="49504" url="https://el.wikipedia.org/wiki?curid=49504" title="Στάδιο Κώστας Δαβουρλής">
Στάδιο Κώστας Δαβουρλής

Το Γήπεδο «Παναχαϊκής» είναι ποδοσφαιρικό γήπεδο, που βρίσκεται στην Πάτρα, έχει χωρητικότητα 11.321 θέσεις και ανήκει εξ' ολοκλήρου στην ερασιτεχνική Παναχαϊκή. Η επίσημη ονομασία του είναι «Στάδιο Παναχαϊκής Γυμναστικής Ένωσης». Δεν έχει ονομαστεί ποτέ Στάδιο "Κώστας Δαβουρλής", όπως εκ παραδρομής αναφέρεται. Στη θύρα 3 η κερκίδα έχει ονομαστεί "Κερκίδα Κ. Δαβουρλή". 
Τοποθεσία.
Το γήπεδο βρίσκεται στη συνοικία της Αγυιάς στην Πάτρα, βόρεια του κέντρου της πόλης, απέχοντας από αυτό περίπου 3 χιλιόμετρα. Το γήπεδο περιβάλλουν οι οδοί Αρχιεπισκόπου Μακαρίου στα νότια, Καρπασίας στα δυτικά και Δοϊράνης στα ανατολικά, καθώς και οι παρακείμενες οδοί Κωστή Παλαμά στα βορειοδυτικά και Αμερικής στα βόρεια.
Ιστορία.
Η έκταση όπου βρίσκεται σήμερα το γήπεδο αγοράστηκε στις 6 Μαρτίου 1934 έναντι του ποσού των 653.000 δραχμών. Για να συγκεντρωθεί το ποσό αυτό, η Π.Γ.Ε. πούλησε το γυμναστήριο που είχε στην Αγία Βαρβάρα, το οποίο κατασκευάστηκε από τη Γ.Ε. Πατρών, ενός εκ των δύο σωματείων που ενώθηκαν για να δημιουργηθεί η Παναχαϊκή. Επίσης έγινε έρανος, στον οποίο προσέφεραν μεγάλα χρηματικά ποσά πολλοί Πατρινοί αλλά και παλιοί αθλητές της ομάδας.
Το 1935 ξεκίνησαν τα έργα κατασκευής με επιχωμάτωση του οικοπέδου και κατασκευή ξύλινου φράχτη. Το 1938 έγιναν τα εγκαίνια του γηπέδου, ενώ ήταν ακόμα ημιτελές. Επίσημα το στάδιο αποπερατώθηκε τον Μάιο του 1939 και στις 6 Ιουνίου του ιδίου έτους η ομάδα της Παναχαϊκής πραγματοποίησε την πρώτη της προπόνηση στο νέο γήπεδο, την οποία παρακολούθησαν περίπου 1.000 θεατές, ενώ διοργανώθηκε και φιλικός αγώνας μεταξύ της Α΄ και Β΄ ομάδας, ο οποίος έληξε με σκορ 7-0. Εξαιτίας της κατασκευής του σταδίου στην περιοχή, η οποία τότε αποτελείτο από αμπέλια και ελαιώνες, διανοίχτηκαν νέοι δρόμοι και ανακατασκευάστηκαν οι παλιοί.
Κατά την διάρκεια του εμφυλίου πολέμου το γήπεδο χρησιμοποιήθηκε από τον κυβερνητικό στρατό ως στρατόπεδο συγκέντρωσης ανταρτών κρατουμένων.
Η πρώτη κερκίδα κατασκευάστηκε το 1955 και μέχρι το 1972 η χωρητικότητα του σταδίου ήταν 5.000 θεατές. Τότε επεκτάθηκαν σε ύψος οι δύο υφιστάμενες κερκίδες και αυξήθηκε η χωρητικότητά τους. Το 1974 κατασκευάστηκε και το πέταλο, η τελευταία κερκίδα του σταδίου. Το 1997 τοποθετήθηκε το σκέπαστρο στην κερκίδα της ανατολικής πλευράς του γηπέδου και καθίσματα προδιαγραφών FIFA, με την ανανεωμένη και εκσυγχρονισμένη κερκίδα να αποκτά χωρητικότητα 5.000 θέσεων. 
Στον ίδιο χώρο και δίπλα από το γήπεδο ποδοσφαίρου υπάρχει και το κλειστό γυμναστήριο της ομάδας, ενώ κάτω από τις εξέδρες υπάρχουν αίθουσες άθλησης για όλα τα τμήματα του αθλητικού συλλόγου. Το κλειστό γυμναστήριο κατασκευάστηκε το 1984.
Στατιστικά &amp; Ρεκόρ.
Ο πρώτος επίσημος αγώνας στο στάδιο πραγματοποιήθηκε στις 25 Ιουνίου του 1939 μεταξύ της Παναχαϊκής και του Αστέρα Πατρών και έληξε με σκορ 3-1. Το 1955 τοποθετήθηκε φωτισμός και πραγματοποιήθηκε ο πρώτος νυχτερινός αγώνας με αντίπαλο την Θύελλα Πατρών. Το 1973 τοποθετήθηκε χλοοτάπητας, καθώς η Παναχαϊκή συμμετείχε στο 2ο γύρο του κυπέλλου UEFA. Η UEFA έθετε γήπεδα με χλοοτάπητα ως κριτήριο για τη συμμετοχή στις διοργανώσεις της και στον πρώτο γύρο η ομάδα αναγκάστηκε να αγωνιστεί στην Αθήνα. Στις 22 Σεπτεμβρίου 1976 διεξήχθη για πρώτη φορά στην Πάτρα αγώνας της Εθνικής Ελλάδος, η οποία σε αυτόν τον αγώνα αντιμετώπισε την Εθνική Ισραήλ με τελικό σκορ 0-1. Το 1997 τοποθετήθηκε το σκέπαστρο στην βόρεια κερκίδα καθώς και πλαστικά καθίσματα σε όλο το γήπεδο. Τέλος το 2000 τοποθετήθηκαν νέοι σύγχρονοι προβολείς.
Το ρεκόρ προσέλευσης θεατών πραγματοποιήθηκε το 1982 σε αγώνα μεταξύ του Ολυμπιακού και του Παναθηναϊκού, τον οποίο παρακολούθησαν συνολικά 21.350 θεατές.

</doc>
<doc id="49505" url="https://el.wikipedia.org/wiki?curid=49505" title="Αλέξης Γεωργούλης">
Αλέξης Γεωργούλης

Ο Αλέξης Γεωργούλης (Λάρισα, 6 Οκτωβρίου 1974) είναι Έλληνας ηθοποιός, σκηνοθέτης, παρουσιαστής και πολιτικός. Είναι εκλεγμένος ευρωβουλευτής με τον ΣΥΡΙΖΑ και ανήκει στην Ευρωπαϊκή Ενωτική Αριστερά - Βόρεια Πράσινη Αριστερά. 
Βιογραφικό.
Εισήχθη στο τμήμα Πολιτικών Μηχανικών του ΑΠΘ και πήρε αργότερα μεταγραφή για το Ε.Μ.Π. ,αλλά δεν ολοκλήρωσε τις σπουδές του. Είναι το τρίτο από τα τέσσερα παιδιά της οικογένειας Γεωργούλη. Ο πατέρας του ήταν ιδιοκτήτης πρακτορείου Προ-Πο, ενώ η μητέρα του ήταν νηπιαγωγός.
Στο Γυμνάσιο αποφάσισε να γίνει πρωταθλητής της πάλης και γράφτηκε στην ομάδα πάλης. Παράλληλα έκανε μαθήματα φωνητικής με τον Ν. Παναγιωτόπουλο και την Ελένη Λιώνα. Από το 1988 μέχρι το 1992 έκανε μαθήματα κλασσικής και μπλουζ κιθάρας στο Ωδείο Λάρισας.
Αποφάσισε να δώσει εξετάσεις προκειμένου να περάσει στο Μαθηματικό Τμήμα αλλά πέρασε στο Πολυτεχνείο Θεσσαλονίκης για να σπουδάσει πολιτικός μηχανικός. Ενάμιση χρόνο μετά πήρε μεταγραφή για το Πολυτεχνείο στην Αθήνα. 
Μέχρι τα 22 του δεν υπήρχε η παραμικρή σκέψη στο μυαλό του να γίνει ηθοποιός. Προς το τέλος των σπουδών του στο Ε.Μ.Π., αποφάσισε να ασχοληθεί επαγγελματικά με την υποκριτική. Έτσι παρακολούθησε μαθήματα στο θεατρικό εργαστήρι "Θεατρική Τέχνη" στην Ανώτερη Δραματική Σχολή του Βασίλη Διαμαντόπουλου "Ίασμος" και από το 1996 μέχρι το 2000 στο θέατρο των "Αλλαγών".
Στις ευρωεκλογές του 2019 εκλέχτηκε ευρωβουλευτής με τον ΣΥΡΙΖΑ, στην πέμπτη θέση από τις έξι του κόμματος.
Καριέρα.
Το 1997 συμμετείχε στην "Κάρμεν" με την ομάδα χορού "Αιρέσις" και στην "Επιστροφή" σε σκηνοθεσία του Γ. Μπαγουρδή. Έπαιξε στις τηλεταινίες "Η Αλίκη στη χώρα των θαυμάτων", "Αγγέλιασμα" και το 1999 στην ταινία μικρού μήκους "Του κανενός το ρόδο" σε σκηνοθεσία του Γιάννη Γαλανούλη.
Το 2001 πρωταγωνίστησε σε δύο ταινίες μεγάλου μήκους: "Αύριο θα είναι αργά" της Λάγιας Γιούργου και "Η Φούσκα" του Νίκου Περάκη και σκηνοθέτησε μια ταινία μικρού μήκους με τίτλο "Από την άλλη πλευρά".
Επίσης, έπαιξε στην τηλεοπτική σειρά του Mega Channel "Είσαι το ταίρι μου", σε σενάριο Λευτέρη Παπαπέτρου καθώς και στην θεατρική παράσταση "Τα λέμε" του Λάκη Λαζόπουλου.
Τον χειμώνα του 2003 έπαιξε στο θέατρο Δημήτρης Χορν στην παράσταση "Το σπίτι φεύγει" σε σκηνοθεσία Σταμάτη Φασουλή .Την ίδια χρονιά, συνεργάστηκε με το Εθνικό Θέατρο και σκηνοθέτησε στην Πειραματική Σκηνή το έργο, "Καλή Τύχη" του Β. Κατσικονούρη. Επίσης συμμετείχε και στην ταινία του Νίκου Παναγιωτόπουλου "Κουράστηκα να σκοτώνω τους αγαπητικούς σου" μαζί με την Θεοφανία Παπαθωμά.
Τη σεζόν 2003-2004 πρωταγωνίστησε στην σειρά της Μιρέλλας Παπαοικονόμου "Όνειρο ήταν" που προβλήθηκε στην ΝΕΤ και συμμετείχε στην ταινία των Ρέππα - Παπαθανασίου "Οξυγόνο". 
Στο θέατρο υποδύθηκε τον Τζίμι Πόρτερ στο έργο του Τζον Όσμπορν "Οργισμένα νιάτα" που ανέβηκε στο θέατρο "Κιβωτός". Στο ίδιο θέατρο το 2004 ανέβηκε και το έργο τον Νιλ Λάπιουτ "Η μορφή των πραγμάτων" σε σκηνοθεσία του ίδιου.
Τη χρονιά 2004-2005 επέστρεψε στο Mega και πρωταγωνίστησε στη σειρά του Λευτέρη Καπώνη "Εραστής Δυτικών Προαστίων" μαζί με τη Μαριλίτα Λαμπροπούλου, σε σκηνοθεσία Δημήτρη Αρβανίτη. Στο θέατρο κράτησε το ρόλο του Αρμάνδου Ντυβάλ σε μια διασκευή του κλασικού έργου "Η κυρία με τις καμέλιες". Τη διασκευή έκανε ο Άκης Δήμου και το έργο ανέβηκε με τον τίτλο "Η Μαργαρίτα Γκωτιέ ταξιδεύει απόψε", με συμπρωταγωνίστρια την Πέμυ Ζούνη σε σκηνοθεσία Αντώνη Καλογρίδη.
Τη χρονιά 2005-2006 ο Αλέξης Γεωργούλης είχε διπλό ρόλο στην τηλεόραση. Υπέγραψε μαζί με την συγγραφέα και ηθοποιό Σόνια Μηλιώνη [που είχε παίξει την αγαπημένη του στη σειρά "Είσαι το ταίρι μου", την οποία τελικά "παράτησε" για χάρη της "Στέλλας" (Βίκυ Σταυροπούλου) το σενάριο της σειράς "Κινούμενη Άμμος", πρωταγωνιστώντας σε αυτή. Η σειρά προβλήθηκε στον Alpha σε σκηνοθεσία της Μύρνας Τσάπα. Παράλληλα περιόδευσε σε όλη την Ελλάδα με την κωμωδία του Jan De Hartog "Νυφικό Κρεβάτι" σε διασκευή των Αλέξανδρου Ρήγα/Δημήτρη Αποστόλου και σκηνοθεσία του Κώστα Τσιάνου. Συμπρωταγωνίστριά του ήταν η Ρένια Λουιζίδου. Στον κινηματογράφο πρωταγωνίστησε στην ταινία "Λιούμπη" της Λάγιας Γιούργου.
Τη χρονιά 2006-2007 ο Αλέξης συνέχισε στην περιφέρεια την επιτυχία που γνώρισε με το έργο "Νυφικό Κρεβάτι". Έκλεισε το θέατρο "Αθηνών" και ηγείται μέχρι σήμερα ενός θιάσου στην Αθήνα. Συμπρωταγωνίστησε μαζί του η Φαίη Ξυλά και σκηνοθέτησε ο Βασίλης Μυριανθόπουλος. Στο τέλος της σεζόν έδωσε 5 παραστάσεις στην Κύπρο - Λευκωσία και Λεμεσό. 
Τη σεζόν 2007-2008 ο Αλέξης πρωταγωνίστησε στην επιτυχημένη τηλεοπτική σειρά "1 μήνας και κάτι", σε σκηνοθεσία του Βασίλη Θωμόπουλου, όπου υποδύθηκε τον Ανδρέα Μαραγκό, ο οποίος γιατρεύει την Άννα Κονταξή (Ζέτα Δούκα) από το κώμα στο οποίο βρίσκεται μετά από ένα σοβαρό τροχαίο, την ερωτεύεται και τελικά την παντρεύεται.
Το καλοκαίρι του 2007, του δόθηκε η ευκαιρία να συμπρωταγωνιστήσει με τη Νία Βαρντάλος και τον Ρίτσαρντ Ντρέιφους στην ταινία "My life in Ruins" ("Έρωτας αλά Ελληνικά"), του σκηνοθέτη Donald Petrie και με παραγωγούς τον Τομ Χανκς και τη Ρίτα Γουίλσον. Γυρίσματα της ταινίας έγιναν και στην Ελλάδα, στην αρχαία Ολυμπία, στους Δελφούς και στην Ακρόπολη.
Τον Μάιο του 2016 συμμετείχε μαζί με ένα μεγάλο καστ από Έλληνες και ξένους ηθοποιούς στη σειρά "The Durrells", η οποία αφηγείται την ιστορία της οικογένειας Durrell που, μετά τον θάνατο του συζύγου και πατέρα και την απώλεια όσων χρημάτων είχαν, εγκαταστάθηκε μόνιμα στο ελληνικό νησί του Ιονίου την περίοδο 1935-1939.
Πηγές.
3. ↑ Alexis Georgoulis | BIOGRAPHY | Greek &amp; English https://web.archive.org/web/20130807222344/http://alexisgeorgoulis.com/gbio.htm

</doc>
<doc id="49506" url="https://el.wikipedia.org/wiki?curid=49506" title="Μελομακάρονο">
Μελομακάρονο

Το μελομακάρονο είναι ελληνικό γλύκισμα που παρασκευάζεται βασικά από αλεύρι, σιμιγδάλι, λάδι, χυμό πορτοκαλιού και μέλι. Κατατάσσεται όπως και οι κουραμπιέδες στα πατροπαράδοτα εθνικά γλυκίσματα που θεωρούνται απαραίτητα σε κάθε ελληνική οικία ιδιαίτερα την περίοδο των Χριστουγέννων. 
Τυπικά συστατικά των μελομακάρονων είναι το αλεύρι και το σιμιγδάλι, ζάχαρη, ξύσμα ή και χυμός πορτοκαλιού, κονιάκ, κανέλα και άλλα αρωματικά, λάδι, μέλι και νερό. Το μελομακάρονο στην αγγλική γλώσσα λέγεται "small honey cake".

</doc>
<doc id="49507" url="https://el.wikipedia.org/wiki?curid=49507" title="Μελομακάρονα">
Μελομακάρονα



</doc>
<doc id="49511" url="https://el.wikipedia.org/wiki?curid=49511" title="Κωμιακή">
Κωμιακή



</doc>
<doc id="49512" url="https://el.wikipedia.org/wiki?curid=49512" title="Ελαιοτριβείο">
Ελαιοτριβείο

Το Λιοτρίβι, είναι παλιά λέξη για το "ελαιουργείο". Στο ελαιοτριβιο ο βασικός μηχανισμός ήταν οι μυλόπετρες: Συνήθως κυλινδρικές ή σπανιότερα κωνικές πέτρες, μία έως τέσσερεις, που κυλίονται κυκλικά πάνω σε επίπεδη επιφάνεια αλέθοντας τις ελιές. Συνήθως η άλεση γίνεται μέσα σε κλειστό χώρο που ονομάζεται Κόθρος. Μέσα στον Κόθρο αδειάζεται ο ελαιόκαρπος τον οποίο πολτοποιούν οι πέτρες περιστρεφόμενες. Πολύ παλιά, η κίνηση περιστροφής των πετρών γίνονταν με ζώα, συνήθως γαϊδούρια ή άλογα, αργότερα με μηχανικά μέσα. Όταν ο πολτός ήταν έτοιμος, (κατά την κρίση των υπευθύνων) μεταφερόταν σε ειδικά σακιά που λέγονταν μουτάφια ή τσόλια. Αυτά τοποθετούνταν σε πιεστήριο με κοχλία, κοινώς «βίδα», που τα πίεζε και έτσι έβγαινε το λάδι. Η βίδα περιστρεφόταν χειρονακτικά. Αργότερα χρησιμοποιούνταν υδραυλικά πιεστήρια.

</doc>
<doc id="49514" url="https://el.wikipedia.org/wiki?curid=49514" title="Υπολογιστής των Αντικυθήρων">
Υπολογιστής των Αντικυθήρων



</doc>
<doc id="49515" url="https://el.wikipedia.org/wiki?curid=49515" title="Αστρολάβος">
Αστρολάβος

Ο αστρολάβος είναι ένα ιστορικό αστρονομικό όργανο το οποίο χρησιμοποιούσαν οι ναυτικοί και οι αστρονόμοι για την ναυσιπλοΐα και την παρατήρηση του Ήλιου και των αστεριών από τον 3ο αιώνα π.Χ. μέχρι τον 18ο αιώνα μ.Χ., μετά τον οποίο χρησιμοποιήθηκε ένα πιο εξελιγμένο όργανο, ο εξάντας. Χρησιμοποιώντας τον αστρολάβο προέβλεπαν τις θέσεις του ήλιου της σελήνης, των πλανητών των άστρων και των δορυφόρων. Με τη βοήθεια του αστρολάβου είναι δυνατό να βρεθεί η ώρα αν είναι γνωστό το γεωγραφικό μήκος και πλάτος ή αντίστροφα. 
Η εφεύρεσή του αποδίδεται στον Έλληνα αστρονόμο και μαθηματικό Απολλώνιο τον Περγαίο (πιθανότατα γύρω στο 220 π.Χ.) και λίγο αργότερα στον Ίππαρχο τον 2ο αι. π.Χ. και αρχικά είχε σχήμα σφαίρας (αστρολάβος Ίππαρχου). Αργότερα, τον 8ο με 10ο αι., ο αστρολάβος έλαβε σχεδόν επίπεδη μορφή από τους Άραβες (λέγεται ότι ο πρώτος επίπεδος αστρολάβος φτιάχτηκε τον 8ο αιώνα από τον Πέρση μαθηματικό Fazari) που απαρτιζόταν από έναν κύκλο και ένα κινητό βραχίονα, ο οποίος προσδιόριζε το ύψος των ουράνιων σωμάτων. Από την Ισλαμική Ισπανία, ο αστρολάβος διαδόθηκε στην Ευρώπη τον 11ο αιώνα μ.Χ. και χρησιμοποιήθηκε στην ναυσιπλοΐα μέχρι τον 18ο αι. έως ότου τελικά αντικαταστάθηκε από τον εξάντα.
Ο αστρολάβος αποτελείται από έναν δίσκο, που το εξωτερικό του πλαίσιο υποδιαιρείται σε μοίρες, και σε έναν κανόνα (γωνιόμετρο) που μπορεί να περιστρέφεται γύρω από τον άξονά του. Πάνω στον δίσκο υπάρχει μια χαραγμένη ακτίνα που καταλήγει στα αντιδιαμετρικά σημεία του 0 των μετρήσεων. Για να μετρήσουν την γωνία μεταξύ δυο αστεριών, τοποθετούσαν με σκόπευση το ένα πάνω στον κανόνα και έστρεφαν τον δίσκο με την ακτίνα ώσπου να συναντήσει το άλλο αστέρι, η γωνία ήταν αυτή που εμφανιζόταν μεταξύ του κανόνα και της ακτίνας.
Από την ύπαρξη του Μηχανισμού των Αντικυθήρων χρονολογημένου στον 2ο αιώνα π.Χ, ενός μηχανισμού περισσότερο προχωρημένου ακόμη και από τους αστρολάβους που κατασκεύασαν οι Άραβες αιώνες αργότερα, φαίνεται ότι στην αρχαία Ελλάδα υπήρχαν ήδη παρόμοιοι μηχανισμοί, όπως φαίνεται και από περιγραφές του Κικέρωνα, Πλουτάρχου, Ψευδο-Πλουταρχου, Πρόκλου κ.α..
Ιστορία.
'Ένας νέος επίπεδος αστρολάβος εφευρέθηκε στον ελληνιστικό κόσμο το 150 π.Χ. και συχνά αποδίδεται στον Ίππαρχο. Ο αστρολάβος, αποτέλεσμα της επιπεδόσφαιρας και της διόπτρας, ήταν ουσιαστικά ένας αναλογικός υπολογιστής, ικανός να λύνει αρκετά διαφορετικά είδη προβλημάτων της αστρονομίας. Ο Θέων της Αλεξάνδρειας έγραψε μια λεπτομερειακή πραγματεία για τον αστρολάβο και ο Lewis το 2001 υποστήριξε ότι ο Πτολεμαίος χρησιμοποίησε ένα αστρολάβο για να κάνει τις αστρονομικές παρατηρήσεις που καταγράφονται στην Τετράβιβλο.
Οι αστρολάβοι συνέχισαν να χρησιμοποιούνται από τους ομιλούντες την Ελληνική γλώσσα σε όλη τη διάρκεια της Βυζαντινής περιόδου. Γύρω στο 550 μ.Χ. ο χριστιανός φιλόσοφος Ιωάννης ο Φιλόπονος έγραψε μια έκθεση για τον αστρολάβο στα Ελληνικά, που είναι η νεότερη Ελληνική αναφορά επί του οργάνου. Επίσης, ο Severus Sebokht, ένας επίσκοπος που ζούσε στη Μεσοποταμία έγραψε ένα βιβλίο για τον αστρολάβο στη Συριακή γλώσσα στα μέσα του έβδομου αιώνα. Ο οποίος αναφέρεται στην εισαγωγή του ότι ο αστρολάβος είναι φτιαγμένος από ορείχαλκο, υποδεικνύοντας ότι οι μεταλλικοί αστρολάβοι ήταν γνωστοί στη Χριστιανική Ανατολή πριν αναπτυχθεί στον Ισλαμικό κόσμος ή στη Λατινική Δύση.
Μεσαιωνική Εποχή.
Οι αστρολάβοι αναπτύχθηκαν περαιτέρω στον μεσαιωνικό ισλαμικό κόσμο, όπου μουσουλμάνοι αστρονόμοι εισήγαγαν στον αστρολάβο γωνιακές κλίμακες, πρόσθεσαν κύκλους που έδειχναν το αζιμούθιο στον ορίζοντα. Χρησιμοποιήθηκε ευρέως σε όλο τον μουσουλμανικό κόσμο, κυρίως ως βοήθημα για τη ναυσιπλοΐα και ως ένας τρόπος για την εξεύρεση της Κίμπλα (Qibla), την κατεύθυνση της Μέκκας. Το πρώτο πρόσωπο που πιστώνεται με την κατασκευή του αστρολάβου στον Ισλαμικό κόσμο, φέρεται να είναι ο μαθηματικός του 8ου αιώνα ο Μουχάμαντ Αλ-Πορτολέσε (Muhammad al-Portolese). Το μαθηματικό υπόβαθρο που εδραιώθηκε από τη μουσουλμάνα αστρονόμο Αλ Μπατένιου (Al Batenius) στην πραγματεία του Kitab az-Zij (Κιτάμπ Αζ- Ζιχ) (περίπου 920 μ.Χ. ), το οποίο μεταφράστηκε στα λατινικά από τον Πλάτωνα Τιμπουρτίνους (De Motu Stellarum). 
Ο παλαιότερος διασωθείς αστρολάβος χρονολογείται το 315 έτος Εγίρας (927/8 μ.Χ.). Στον ισλαμικό κόσμο, οι αστρολάβοι χρησιμοποιήθηκαν για να μπορέσουν να βρουν τις ώρες της ανατολής και της έγερσης των σταθερών αστεριών, για να βοηθήσουν με το χρονοδιάγραμμα της πρωινής προσευχής (salat). Στον 10ο αιώνα, ο Αλ-Σούφι ( al-Sufi) περιγράφει για πρώτη φορά πάνω από 1.000 διαφορετικές χρήσεις του αστρολάβου, σε διάφορους τομείς, όπως η αστρονομία, αστρολογία, ωροσκόπια, πλοήγηση, τοπογραφία, χρονομέτρησης, προσευχή (Salat), Κίμπλα (Qibla), κλπ
Μια διαφοροποίηση του σφαιρικού αστρολάβου, επινοήθηκε κατά τη διάρκεια του Μεσαίωνα από τους αστρονόμους και εφευρέτες του ισλαμικού κόσμου. Η πρώτη περιγραφή του σφαιρικού αστρολάβου χρονολογείται ως το Αλ- Ναηρίζη (Al-Nayrizi), από το 892 - 902 μ.Χ. Στον 12ο αιώνα, ο Σαραφ Αλ Ντιν Αλ Τουσί (Sharaf al-Dīn al-Tūsī) εφηύρε τη γραμμική του αστρολάβου, μερικές φορές γνωστή και ως «το ραβδί του αλ-Τουσί," που ήταν "μια απλή ξύλινη ράβδος με διαβαθμίσεις, αλλά χωρίς σκόπευτρο. Ήταν εφοδιασμένο με ένα νήμα της στάθμης και μια διπλή χορδή για μετρήσεις γωνιών και έφερε ένα διάτρητο δείκτη. Ο πρώτος μηχανικός αστρολάβος εφευρέθηκε αργότερα από τον Αμπί Μπακρ (Abi Bakr) του Ισφαχάν το 1235.
Ο Πήτερ από την Μαρικούρτη, στο τελευταίο μισό του 13ου αιώνα, έγραψε επίσης μια πραγματεία για την κατασκευή και τη χρήση μιας καθολικής αστρολαβικής μηχανής (Nova compositio astrolabii particularis). Ο οικουμενικός αστρολάβος μπορεί να βρεθεί στο Μουσείο Ιστορίας της Επιστήμης στην Οξφόρδη. 
Ο Άγγλος συγγραφέας Τζέφρι Τσόσερ (περίπου 1343-1400), συνέταξε μια πραγματεία για τον αστρολάβο για το γιο του, που βασίζονται κυρίως στον Messahalla. Η ίδια πηγή μεταφράστηκε από τον Γάλλο αστρονόμο και αστρολόγο Pelerin de Prusse και από άλλους. Το πρώτο τυπωμένο βιβλίο για τον αστρολάβο ήταν η "Σύνθεση και χρήση του Αστρολάβου" από τον Christian από το Prachatice, αναφερόμενο, επίσης στον Messahalla, αλλά είναι σχετικά πρωτότυπο. 
Το 1370, η πρώτη ινδική πραγματεία για τον Αστρολάβο γράφτηκε από τον αστρονόμο Γιαν Μαχεντρα Σουρί (Jain Mahendra Suri). 
Ο πρώτος μεταλλικός αστρολάβος στη δυτική Ευρώπη είναι ο Destombes, που είναι κατασκευασμένος από ορείχαλκο τον δέκατο αιώνα στην Ισπανία.
Ο αστρολάβος ήταν σχεδόν βέβαιο ότι για πρώτη φορά πάρθηκε από τα Πυρηναία, από τον Γερβέρτο της Ουριγιακ (μελλοντικό Πάπα Συλβέστρο), που είχε ενσωματωθεί στο Κουαντρίβιομ στο σχολείο Ρέμις της Γαλλίας, λίγο πριν τη στροφή του 11ου αιώνα. Τον 15ο αιώνα, η γαλλική οργανοποιία Ζαν Φουσορ (περίπου 1365-1436) άρχισε να πουλάει αστρολάβους σε μαγαζιά στο Παρίσι, μαζί με φορητά ηλιακά ρολόγια και άλλα δημοφιλή επιστημονικά εργαλεία της ημέρας. Τριάντα από τους αστρολάβους της εποχής σώθηκαν μέχρι τις μέρες μας. Τελικά, ένα ακόμη ξεχωριστό παράδειγμα της χειροτεχνίας στην Ευρώπη στις αρχές του 15ου αιώνα είναι ο αστρολάβος με ημερομηνία 1420, που σχεδιάστηκε από τον Αντώνιο ντε Πασεντί και δημιουργήθεικε από τον Δομικούς ντε Λανζάνο.
Τον 16ο αιώνα , ο Τζοχάνες Στούφλερ δημοσίευσε το Elucidatio fabricae ususque astrolabii, ένα εγχειρίδιο για την κατασκευή και την χρήση του αστρολάβου. Τέσσερις πανομοιότυποι αστρολάβοι του 16ου αιώνα φτιάχτηκα από τον Τζωρτζ Χαρτμαν παρέχοντας μερικές από τις πρώτες ενδείξεις για την παραγωγή των παρτίδων από τη διαίρεση της εργασίας. 
Αστρολάβοι και ρολόγια.
Τα πρώτα αστρονομικά ρολόγια έχουν επηρεαστεί από τον αστρολάβο, με πολλούς τρόπους θα μπορούσε να θεωρηθεί ότι τα ρολόγια εργασίας και οι αστρολάβοι σχεδιάστηκαν για να παράγουν μια συνεχή προβολή της θέσης του ήλιο, των αστεριών και των πλανητών. Για παράδειγμα το ρολόι του Ρίτσαρντ Γαλλινγκοφορντ αποτελείτε ουσιαστικά από ένα χάρτη αστεριών που περιστρέφεται πίσω από ένα σταθερό δίχτυ, παρόμοιο με εκείνο ενός αστρολάβου.
Πολλά αστρονομικά ρολόγια, όπως το περίφημο ρολόι στην Πράγα, χρησιμοποιήθηκε ένα στιλ αστρολάβου με οθόνη, υιοθετώντας μια στερεογραφική προβολή, το επίπεδο της εκλειπτικής.
Κατασκευή.
Το Rete, που εκπροσωπεί τον ουρανό, λειτουργεί ως ένα γράφημα αστέρων. Όταν περιστρέφεται, τα αστέρια και ο ήλιος μετακινούνται γύρω από τη νοητή γραμμή πάνω από την προβολή των συντεταγμένων στο τύμπανο τυπογράφου. Μία πλήρης περιστροφή αντιστοιχεί στη διέλευση της ημέρας. Ο αστρολάβος είναι, επομένως, ο προκάτοχος του σύγχρονου επιπεδοσφαιρίου.

</doc>
<doc id="49521" url="https://el.wikipedia.org/wiki?curid=49521" title="Τάσος Ισαάκ">
Τάσος Ισαάκ

Ο Τάσος (Αναστάσιος) Ισαάκ (1972 - Δερύνεια Αμμοχώστου, 11 Αυγούστου 1996) ήταν Ελληνοκύπριος ο οποίος δολοφονήθηκε βάναυσα από Τούρκους πολίτες και αστυνομικούς στην διάρκεια αντικατοχικής διαδήλωσης στην περιοχή της νεκρής ζώνης, στη Δερύνεια της επαρχίας Αμμοχώστου.
Τα γεγονότα.
Το 1996 η Κυπριακή Ομοσπονδία Μοτοσικλετιστών οργάνωσε αντικατοχική πορεία με αφετηρία το Βερολίνο και τερματισμό την κατεχόμενη Κερύνεια, με 200 μοτοσυκλέτες από 12 ευρωπαϊκές χώρες. Αφορμή της μοτοπορείας ήταν η 22η επέτειος από την Τούρκικη εισβολή στην Μεγαλόνησο. Η πορεία ξεκίνησε στις 2 Αυγούστου του 1996 από την Πύλη του Βρανδεμβούργου στο Βερολίνο. Οι μοτοσικλετιστές ακολούθησαν μια μεγάλη διαδρομή μέσα από χώρες της Ευρώπης για να καταλήξουν στην Kύπρο στις 10 Αυγούστου ενώνοντας τις δυνάμεις τους με ντόπιους μοτοσυκλετιστές. Κατόπιν όμως διεθνών και τοπικών πιέσεων, η Κυπριακή Ομοσπονδία Μοτοσικλετιστών ακυρώνει το σκέλος της διαμαρτυρίας εντός της Κύπρου, διοργανώνοντας εναλλακτικά την κεντρική της εκδήλωση στο Μακάριο Στάδιο το πρωί της Κυριακής 11 Αυγούστου.
Μία ομάδα μοτοσυκλετιστών αναμεσά τους και ο 24χρονος Τάσος Ισαάκ, διαφώνησε με την απόφαση της Ομοσπονδίας συνεχίζοντας κανονικά το πλάνο της πορείας τους προς τα κατεχόμενα. Έχοντας πλέον φτάσει τον αριθμό των επτά χιλιάδων μοτοσικλετιστών, από ένα αφύλακτο στρατιωτικό φυλάκιο εισήλθαν στη νεκρή ζώνη του ΟΗΕ, τη λεγόμενη «Πράσινη Γραμμή», καθώς η Κυπριακή Αστυνομία απέτυχε να τους αναχαιτίσει. Την ίδια ώρα, στη λεγόμενη «γραμμή Αττίλα», είχαν συγκεντρωθεί τουλάχιστον 1.000 Τουρκοκύπριοι, ανάμεσά τους και πολλοί οπαδοί των «Γρίζων Λύκων», που είχαν καταφθάσει από την Τουρκία, απειλώντας ότι θα άνοιγε πυρ και αυτό ανησυχούσε τις αρχές της Κυπριακής Δημοκρατίας. Από την 1η Αυγούστου η πορεία απασχολούσε το Εθνικό Συμβούλιο και τα άλλα σώματα της κυβέρνησης. Το κατοχικό καθεστώς πήρε επιπρόσθετα μέτρα στη γραμμή αντιπαράταξης. Παράλληλα, είχαν δοθεί εντολές να πυροβολούνται όσοι επιχειρούσαν να περάσουν στα κατεχόμενα.
Οι μοτοσικλετιστές αρχικά φαίνονταν αποφασισμένοι να πραγματοποιήσουν την πορεία και να φθάσουν τελικά στην Κερύνεια, προβάλλοντας παράλληλα τη θέση ότι δεν είχαν πρόθεση να συγκρουστούν ούτε με την Αστυνομία, αλλά ούτε και με τα Ηνωμένα Έθνη και ότι η πορεία τους ήταν ειρηνική. Παρόντες ήταν και οι 200 Ευρωπαίοι μοτοσικλετιστές που είχαν έλθει στην Kύπρο. Ωστόσο, μετά από συνάντηση που είχε ο Πρόεδρος της Δημοκρατίας, Γλαύκος Κληρίδης, με τον Πρόεδρο και το Συμβούλιο της Ομοσπονδίας των Μοτοσικλετιστών, η πορεία ματαιώθηκε. Όπως δήλωσε ο πρόεδρος της ομοσπονδίας, Γιώργος Χατζηκώστας, σύμφωνα με ό,τι του είχε αναφέρει ο Πρόεδρος της Δημοκρατίας, η Κύπρος ετίθετο σε κίνδυνο με προέλαση των Τούρκων. Έτσι μια πολύ καλά οργανωμένη πορεία διαλύθηκε και μετατράπηκε σε μια ανεξέλεγκτη πορεία που κανείς δεν ήταν σε θέση να ελέγξει πλέον.
Η κατάσταση ξέφυγε από τα οργανωμένα πλαίσια. Οι μοτοσικλετιστές άρχισαν να κινούνται προς διάφορες κατευθύνσεις. Τα πρώτα μικροεπεισόδια σημειώθηκαν στο ΣOΠAZ, στη Λευκωσία. Οι διαδηλωτές πέρασαν στη νεκρή ζώνη. Οι κατοχικές δυνάμεις άναψαν φωτιά για να τους απομακρύνουν. Στη Δερύνεια η κατάσταση ήταν χειρότερη, αφού άρχισαν οι συγκρούσεις για να εξελιχθούν στη συνέχεια σε δραματικές. Μοτοσικλετιστές και άλλοι διαδηλωτές βρέθηκαν αντιμέτωποι με τους ένοπλους στρατιώτες της κατοχικής δύναμης αλλά και οργανωμένους Τούρκους και Τουρκοκύπριους αντιδιαδηλωτές που περιελάμβαναν και οργανωμένες ομάδες των Γκρίζων Λύκων.
Ο Tάσος Ισαάκ, στην προσπάθεια του να βοηθήσει έναν άλλον Ελληνοκύπριο, τον οποίο κτυπούσαν οι Τούρκοι, δέχθηκε επίθεση και έπεσε στο χώμα. Γύρω του μαζεύτηκαν μεγάλος αριθμός Τούρκων και Τουρκοκύπριων αντιδιαδηλωτών καθώς και μέλη της λεγόμενης αστυνομίας του ψευδοκράτους και άρχισαν να τον κτυπούν επανειλημμένα με πέτρες, ρόπαλα, λοστούς, μέχρις ότου αυτός εξέπνευσε. 'Αφησε την τελευταία του πνοή 95 μέτρα από την την ελληνοκυπριακή πλευρά και 32 από την τουρκοκυπριακή, σύμφωνα με την έκθεση του OHE. Δύο ιρλανδοί αστυνομικοί, μέλη της διεθνούς ειρηνευτικής δύναμης του ΟΗΕ (UNFICYP), δεν κατάφεραν να τον αποσπάσουν από τα χέρια των μαινόμενων Τουρκοκυπρίων. Τα υπόλοιπα μέλη της Ειρηνευτικής Δύναμης του ΟΗΕ, τα οποία ήταν παρόντα στην σκηνή, επέλεξαν να μην επέμβουν. Καθοδηγητής της δολοφονικής δράσης εναντίον του Tάσου Ισαάκ φέρεται να ήταν ο αρχηγός του παραρτήματος των Γκρίζων Λύκων στα κατεχόμενα, Μεχμέτ Αρσλάν. Από τη γενικευμένη συμπλοκή στη νεκρή ζώνη τραυματίστηκαν συνολικά 54 Ελληνοκύπριοι, 17 Τουρκοκύπριοι και 12 μέλη της ειρηνευτικής δύναμης.
Η κηδεία του Τάσου Ισαάκ έγινε με πάνδημο τρόπο στις 14 Αυγούστου. Τραγική φιγούρα η σύζυγός του, που ήταν έγκυος στο πρώτο τους παιδί. Ως ένδειξη ευγνωμοσύνης για τις υπηρεσίες του προς την Ελλάδα, η ελληνική κυβέρνηση αποφάσισε να είναι ο ανάδοχος γονέας του ακόμη αγέννητου μωρού. Όταν γεννήθηκε το κοριτσάκι, βαπτίστηκε Αναστασία από τον Έλληνα τότε Υπουργό Εξωτερικών Θεόδωρο Πάγκαλο. Η Ελληνίδα τραγουδίστρια Χάρις Αλεξίου της έχει αφιερώσει το τραγούδι "Τραγούδι του Χελιδονιού". Μετά την κηδεία, ο οργισμένος εξάδελφός του Σολωμός Σολωμού, 26 ετών, προσπάθησε να αφαιρέσει τουρκική σημαία από φυλάκιο της «Πράσινης Γραμμής», για να πέσει νεκρός από πυρά που προήλθαν από τα Κατεχόμενα.
Στις 24 Ιουνίου 2008 το Ευρωπαϊκό Δικαστήριο έκρινε ένοχη την Τουρκία για τις δολοφονίες Σολωμού και Ισαάκ. Σύμφωνα με το δικαστήριο, η Τουρκία κρίθηκε ένοχη για την παραβίαση του 2ου άρθρου της Ευρωπαϊκής Συνθήκης για τα Ανθρώπινα Δικαιώματα, δηλαδή δεν προχώρησε σε ενέργειες για την εύρεση των ενόχων. Επίσης επιδίκασε χρηματική αποζημίωση στην οικογένεια του Ισαάκ.
Πηγές.
"Έθνος", φύλλο 25 Ιουνίου 2008, σελ. 12

</doc>
<doc id="49522" url="https://el.wikipedia.org/wiki?curid=49522" title="Λιτρίβι">
Λιτρίβι



</doc>
<doc id="49523" url="https://el.wikipedia.org/wiki?curid=49523" title="Σολομών Σολωμού">
Σολομών Σολωμού

Ο Σολομών Σολωμού (Αμμόχωστος, 1969- Δερύνεια Αμμοχώστου, 14 Αυγούστου 1996) ήταν Ελληνοκύπριος γεννηθηκε στην Αμμοχωστο και μετά την εισβολη ζούσε στο Παραλίμνι που έγινε γνωστός μέσα από τα γεγονότα που οδήγησαν στη βάναυση δολοφονία του από Τούρκους αστυνομικούς την ημέρα της κηδείας του Τάσου Ισαάκ στην Κύπρο. 
Στις 24 Ιουνίου 2008 το Ευρωπαϊκό Δικαστήριο βρήκε ένοχη την Τουρκία για τη δολοφονία των Σολωμού και Ισαάκ. Σύμφωνα με το δικαστήριο, η Τουρκία κρίθηκε ένοχη για την παραβίαση του άρθρου 2 της Ευρωπαϊκής Συνθήκης για τα Ανθρώπινα Δικαιώματα γιατί δεν έγινε καμία έρευνα για να βρεθούν οι υπαίτιοι για τον θάνατό του. Επίσης επιδίκασε χρηματική αποζημίωση στην οικογένεια του Σολωμού.
Δολοφονία.
Την ημέρα της κηδείας του Tάσου Ισαάκ, στις 14 Αυγούστου 1996, ημέρα μνήμης της κατάληψης της Αμμοχώστου, μία ομάδα από διαδηλωτές κατευθύνθηκαν προς το οδόφραγμα της Δερύνειας για να εναποθέσουν στεφάνια και λουλούδια στο χώρο της δολοφονίας του Tάσου Ισαάκ. Η σκηνή μετατράπηκε σε πεδίο μάχης, όταν εμφανίστηκε μια ομάδα «Γκρίζων Λύκων» και άρχισαν τον πετροπόλεμο. Ξαφνικά ξεπετάχτηκε μπροστά από τους διαδηλωτές ο Σολομών Σολωμού και ξεφεύγοντας από τους Κυανόκρανους πέρασε στη νεκρή ζώνη και προσπάθησε ν΄ ανέβει σε έναν ιστό για να κατεβάσει την τουρκική σημαία, ενώ άλλοι διαδηλωτές προσπάθησαν να τον αποτρέψουν. Τούρκοι ελεύθεροι σκοπευτές από το απέναντι τουρκικό φυλάκιο τον πυροβόλησαν και ο Σολομών Σολωμού έπεσε νεκρός από σφαίρα στο λαιμό. Στη συνέχεια άρχισαν να ρίχνουν προς τους διαδηλωτές. Οι εθνοφρουροί πήραν θέση μάχης. Η σορός του Σολωμού απομακρύνθηκε από την περιοχή. Επίσης, αρκετά ακόμα άτομα τραυματίστηκαν από τις σφαίρες των Τούρκων στο χώρο του επεισοδίου. 
Σύμφωνα με τις Ελληνοκυπριακές αρχές, ένας από τους δολοφόνους του Σολομώντος Σολωμού, ήταν και ο Κενάν Ακίν, έποικος, πρώην αξιωματικός του τουρκικού στρατού, υπουργός του ψευδοκράτους και πράκτορας των τουρκικών μυστικών δυνάμεων. Ομάδα ανακριτών του Αρχηγείου Αστυνομίας και της Αστυνομικής Διεύθυνσης Αμμόχωστου, μετά από συντονισμένες εξετάσεις, εντόπισε τους δράστες εναντίον των οποίων εκδόθηκαν διεθνή εντάλματα σύλληψης. Το υλικό που εξασφαλίσθηκε χρησιμοποιήθηκε για προσφυγή στο Ευρωπαϊκό Δικαστήριο Ανθρωπίνων Δικαιωμάτων εναντίον της Τουρκίας. Κανένας από τους δράστες δε συνελήφθη.
Αναγνώριση.
Σήμερα, στον Αξό Ρεθύμνου, έχει δημιουργηθεί μνημείο προς τιμήν του Σολωμού, το οποίο αποτελεί αναπαράσταση της στιγμής που προσπάθησε να κατεβάσει την σημαία, ενώ ήταν σκαρφαλωμένος στον ιστό.
Ο Άρης Θεσσαλονίκης τον Αύγουστο του 2007 έδωσε έναν φιλικό αγώνα με το ΑΠΟΕΛ προς τιμή του Τάσου Ισαάκ και του Σολομού Σολομού καθώς βρισκόταν και ο πατέρας του Σολομού και βραβεύτηκε και από τους δύο συλλόγους και για τους δύο ήρωες του έθνους μας. 
Επιπλέον, πολλοί τραγουδιστές αφιέρωσαν τραγούδια στην μνήμη του Σολωμού, όπως ο Δημήτρης Μητροπάνος το "Πάντα Γελαστοί" και ο Διονύσης Σαββόπουλος το "Ωδή στον Γεώργιο Καραϊσκάκη", ένα τραγούδι το οποίο υπήρχε από παλαιότερα. Παράλληλα, ο Στέλιος Ρόκκος έγραψε την μουσική του τραγουδιού "Για τον Σολωμό Σολωμού", ενώ τέλος, ο Νότης Σφακιανάκης τραγούδησε το "Ήταν Τρελός", χρηματοδοτώντας και την δημιουργία ενός μνημείου στην Κύπρο, το οποίο όμως μέχρι σήμερα δεν έχει τοποθετηθεί.
Επίσης, πλήθος οδών σε διάφορες πόλεις της Ελλάδος και της Κύπρου φέρουν το όνομά του, συχνά μαζί με εκείνο του Τάσου Ισαάκ. 

</doc>
<doc id="49527" url="https://el.wikipedia.org/wiki?curid=49527" title="Χρύσαφα">
Χρύσαφα



</doc>
<doc id="49531" url="https://el.wikipedia.org/wiki?curid=49531" title="Κουραμπιές">
Κουραμπιές

Ο κουραμπιές είναι χαρακτηριστικό γλύκισμα ευρύτατα διαδεδομένο σε όλη την Ελλάδα που κατατάσσεται στα πατροπαράδοτα γλυκίσματα, όπως το μελομακάρονο, και που συνήθως παρασκευάζεται τα Χριστούγεννα. Το όνομά του προέρχεται από το περσικό "Qurabiye", που σημαίνει μπισκότο, γλύκισμα από αλεύρι, βούτυρο και άχνη ζάχαρη. Μικρασιάτες πρόσφυγες από την Καρβάλη της Καππαδοκίας δημιούργησαν στο Νομό Καβάλας το 1924 τη Νέα Καρβάλη και μετέφεραν την παραδοσιακή συνταγή κουραμπιέδων της Μικράς Ασίας. Έτσι σήμερα στην Ελλάδα οι πιο γνωστοί παραδοσιακοί κουραμπιέδες είναι αυτοί της Νέας Καρβάλης.

</doc>
<doc id="49532" url="https://el.wikipedia.org/wiki?curid=49532" title="Κουραμπιέδες">
Κουραμπιέδες



</doc>
<doc id="49537" url="https://el.wikipedia.org/wiki?curid=49537" title="WiMAX">
WiMAX

WiMAX αποκαλείται η τεχνολογία ασύρματης δικτύωσης η οποία λειτουργεί με παρεμφερή τρόπο με το Wi-Fi, ωστόσο με πολύ μεγαλύτερη εμβέλεια. Συγκεκριμένα, ενώ το Wi-Fi εξασφαλίζει εμβέλεια επικοινωνίας μέχρι 100 μέτρα, το WiMax φθάνει τα 35 χιλιόμετρα ή και παραπάνω.
Μέχρι σήμερα το Wi-Fi επέτρεπε την πρόσβαση στο Ιντερνέτ σε πολύ μικρή εμβέλεια γύρω από τα σημεία πρόσβασης (hotspots), όπως σε αεροδρόμια, συνεδριακούς χώρους ή ξενοδοχεία. Το WiMAX θα είναι σε θέση να κάνει το ίδιο σε εμβέλεια ολόκληρης πόλης, τα κτήρια της οποίας θα καλύπτουν με το σήμα τους οι εταιρείες παροχής Ιντερνέτ (ISP).
Το WiMAX θα χρησιμοποιείται για την παροχή υπηρεσιών ευρυζωνικής πρόσβασης στο Ιντερνέτ σε τελικούς χρήστες, με εξοπλισμό ιδιαίτερα εύκολο στην εγκατάσταση. Με τον ίδιο τρόπο που σήμερα εγκαθιστά κανείς στον υπολογιστή του μια κάρτα δικτύωσης Wi-Fi, μελλοντικά θα εγκαθιστά μια κάρτα WiMAX η οποία θα του επιτρέπει να χρησιμοποιήσει από τον οικιακό του χώρο (και όχι μόνο) τις ασύρματες υπηρεσίες που παρέχουν οι ISP.
Το WiMAX έχει σημαντικά πλεονεκτήματα έναντι των σημερινών ασύρματων και ενσύρματων συνδέσεων:
Λόγω των υψηλών ταχυτήτων μετάδοσης δεδομένων, το WiMAX θα επιτρέπει επίσης την πραγματοποίηση τηλεφωνικών κλήσεων ή ακόμη και βιντεοκλήσεων.
WIMAX στην Ελλάδα.
Στην Ελλάδα άρχισε να λειτουργεί πιλοτικά το δίκτυο wimax του ΟΤΕ το Σεπτέμβριο του 2008 με δοκιμαστική εκπομπή στο Άγιο Όρος και ακολούθησε το εργαστήριο Ερευνάς και Ανάπτυξης τηλεπικοινωνιακών συστημάτων PASIPHAE τον Οκτώβριο του 2008 με δοκιμαστική πιλοτική εκπομπή για ερευνητικές-εκπαιδευτικές δραστηρίοτητες οι περιοχές καλύψεις είναι όλο το Ηρακλείο Κρήτης.
Πρωτόκολλα.
Τα συστήματα WiMax και Mobile WiMax που χρησιμοποιούνται μέχρι σήμερα βασίζονται στο IEEE 802.16e-2005, το οποίο καθιερώθηκε το Δεκέμβριο του 2005. Είναι μια τροποποίηση του πρωτοκόλλου ΙΕΕΕ 802.16-2004 και έτσι το παρόν πρωτόκολλο είναι το 802.16-2004 , τροποποιημένο από το 802.16-2005 , οι εφαρμογές τους πρέπει να διαβάζονται ταυτόχρονα ώστε να γίνουν κατανοητά.
Το πρωτόκολλο ΙΕΕΕ 802.16-2004 απευθύνεται σε σταθερά συστήματα. Αντικατέστησε τα πρωτόκολλα 802.16-2001, 802.16c-2002, 802.16a-2003.
ΙΕΕΕ 802.16e-2005.
Το πρωτόκολλο ΙΕΕΕ 802.16e-2005 βελτιώνεται με το πρωτόκολλο 802.16-2004 με τις εξής τροποποιήσεις:
Τα συνεχή κενά της μεταφοράς οδηγούν σε ένα υψηλότερο φάσμα αποδοτικότητας σε ευρεία κανάλια, και σε μείωση του κόστους στα πιο στενά κανάλια. Είναι γνωστό επίσης σαν Scalable OFDMA (SOFDMA).
Οι πωλητές του 802.16d τονίζουν πως το 802.16-2004 προσφέρει το προνόμιο διαθέσιμων προϊόντων για σταθερή πρόσβαση. Είναι αρκετά γνωστό μεταξύ των εναλλακτικών παρόχων και τελεστών σε τομείς που αναπτύσσονται εξαιτίας του χαμηλού του κόστους ανάπτυξης και της απόδοσης του σε σταθερό περιβάλλον. Το 802.16-2004 είναι επίσης ένα δυναμικό πρωτόκολλο για backhaul ασύρματων βασικών σταθμών όπως συμβαίνει στν κινητή τηλεφωνία στο WiFi και στο mobile WiMAX.
Το SOFDMA (χρησιμοποιείται στο 802.16e-2005) και OFDM256 (802.16d) δεν είναι συμβατά και έτσι όλος ο εξοπλισμός θα πρέπει να αλλάζει όταν ένας χειριστής θελήσει να χρησιμοποιήσει το παλιότερο πρωτόκολλο. Ωστόσο υπάρχουν κατασκευαστές που σχεδιάζουν να δημιουργήσουν συστήματα που θα είναι συμβατά με το SOFDMA και με παλιότερα πρωτόκολλα. Έτσι θα γίνεται πιο εύκολα η μετάβαση των δικτύων που έχουν ήδη επενδύσει στο σύστημα OFDM256. Αυτή η δυνατότητα θα επηρεάσει μικρό σχετικά αριθμό χρηστών και χειριστών.
Τεχνικές Πληροφορίες.
Το WiMax περιγράφεται και υλοποιείται ενδοτμηματικά με το πρωτόκολλο IEEE 802.16 των ασύρματων δικτύων, όπως και το WiFi υλοποιείται από το πρωτόκολλο IEEE 802.11.
Ωστόσο το WiMax λειτουργεί πολύ διαφορετικά από το WiFi.
Το επίπεδο σύνδεσης δεδομένων (MAC layer/ Data Link Layer).
Στο WiFi το ΜAC layer (media access controller) χρησιμοποιεί ανταγωνιστική πρόσβαση, δηλαδή όλοι οι συνδρομητές που επιθυμούν να μεταφέρουν δεδομένα μέσω ενός ασύρματου σημείου πρόσβασης (wireless access point ή AP) συναγωνίζονται συνεχώς για “το ποιος θα τραβήξει την προσοχή του access point”. Αυτό το χαρακτηριστικό μπορεί να γίνει αιτία ώστε ένας απομακρυσμένος χρήστης από το AP να μην μπορεί επανειλημμένα να αποκτήσει πρόσβαση, ή να διακόπτεται διαρκώς η σύνδεση του εξ αιτίας πιο κοντινών στο AP χρήστες. Έτσι μειώνεται σημαντικά η εκπομπή και η μεταφορά δεδομένων. Επομένως η σύνδεση δεν χαρακτηρίζεται από υψηλή ποιότητα, και εφαρμογές που βασίζονται στην ποιότητα δεν μπορούν να εκτελεστούν σωστά. Παραδείγματα τέτοιων εφαρμογών είναι η Voice over IP (VoIP) και η IPTV, για τις οποίες η ποιότητα της σύνδεσης είναι κύριο χαρακτηριστικό και καθορίζει, το ποσοστό των δεδομένων που μεταφέρονται και το αν η μεταφορά θα είναι επιτυχής, συνεχής και δε θα διακόπτεται.
Αντίθετα το 802.16 MAC χρησιμοποιεί έναν αλγόριθμο για τον οποίο ο συνδρομητής «συναγωνίζεται» μια μόνο φορά (με την αρχική εγγραφή του στο δίκτυο). Από εκεί και έπειτα έχει καθοριστεί ο τρόπος σύνδεσης του από το base station πρόσβασης. Ο χρόνος σύνδεσης με τον καιρό μπορεί να ποικίλει, είτε να μεγαλώνει είτε να μικραίνει, ωστόσο η σύνδεση θα πραγματοποιείται. Ο αλγόριθμος του πρωτοκόλλου 802.16 είναι αρκετά σταθερός ακόμα και όταν το δίκτυο είναι υπερφορτωμένο και ο αριθμός των συνδεδεμένων συνδρομητών είναι πολύ μεγάλος(αντίθετα με το 802.11). Επίσης μπορεί να είναι ευρυζωνικώς πιο αποτελεσματικός. Ο αλγόριθμος επίσης επιτρέπει στον base station να ελέγχει την ποιότητα της υπηρεσίας (QoS) κατανέμοντας το χρόνο που χρειάζεται να διαθέσει για τις διάφορες εφαρμογές των συνδρομητών.
Φυσικό επίπεδο.
Το αρχικό πρωτόκολλο του WiMax όριζε το WiMax στο εύρος των 10 με 66 GHz. Το πρωτόκολλο 802.16a αναβαθμίστηκε το 2004 σε 802.16-2004 προσθέτοντας προδιαγραφές για το εύρος 2 με 11 GHz. Το 802.16-2004 αναβαθμίστηκε στο 802.16e το 2005 και χρησιμοποιεί τύπο συχνότητας scalable orthogonal frequency-division multiple access (SOFDMA) ο οποίος συγκρούεται με την έκδοση OFDM-256 που χρησιμοποιείται από το 802.16d. Οι πιο εξελιγμένες μορφές πρωτοκόλλων, συμπεριλαμβανομένου και του 802.16e, χρησιμοποιούν Multiple Antenna Support δια μέσω του συστήματος Multiple-input multiple-output (MIMO) το οποίο παραπέμπει στη χρήση Multiple Antenna και από τον πομπό και από τον δέκτη. Αυτό μπορεί να επιφέρει θετικά αποτελέσματα στον τομέα της κάλυψης, της ατομικής εγκατάστασης, της αποτελεσματικής χρήσης και της ευρυζωνικής αποτελεσματικότητας. Το 802.16e προσθέτει την ικανότητα για κάλυψη σε περίπτωση κίνησης του χρήστη. 
Οικονομικό και εμπορικό ενδιαφέρον εντοπίζεται στα πρωτόκολλα 802.16d και 802.16e, αφού οι χαμηλότερες συχνότητες όταν χρησιμοποιούνται σε αυτές τις παραλλαγές δεν χαρακτηρίζονται από έμφυτη εξασθένιση του σήματος και γι’ αυτό διαθέτουν βελτιωμένο εύρος και ικανότητα στη διαπερατότητα κτηρίων. Ήδη σήμερα, αρκετά δίκτυα ανά τον κόσμο χρησιμοποιούν για εμπορικούς σκοπούς πιστοποιημένο εξοπλισμό με WiMax, συμβατό με το υποπρωτόκολλο 802.16d.
Ανταγωνιζόμενες Τεχνολογίες.
Εντός της σφαίρας του ανταγωνισμού, το WiMax έχει να αντιμετωπίσει κυρίως από τα υπάρχοντα διαδεδομένα αναπτυσσόμενα ασύρματα συστήματα όπως είναι το UMTS και το CDMA 2000 καθώς και ορισμένα συστήματα που “προσανατολίζονται” στον διαδικτυακό χώρο όπως είναι το HIPERMAN και το WiBro.
3G και 4G Τεχνολογίες Κινητής Τηλεφωνίας.
Και τα δύο από τα κύρια 3G συστήματα, CDMA 2000 και UMTS, ανταγωνίζονται με το WiMax. Και τα δύο είναι ικανά να προσφέρουν DSL-κλάσης διαδικτυακή πρόσβαση και παράλληλα τηλεφωνικές υπηρεσίες. Μάλιστα το UMTS προκειμένου να συναγωνιστεί την επικείμενη τεχνολογία του WiMax αναβαθμίστηκε άμεσα και φέρει την ονομασία UMTS-TDD. Αυτό μπορεί να χρησιμοποιεί το ίδιο bandwidth με του WiMax και επιπλέον εξασφαλίζεται στους χρήστες πείρα από προηγούμενη χρήση σε αντίθεση με το WiMax.
Οι 3G τεχνολογίες κινητής τηλεφωνίας συνήθως πλεονεκτούν από τις ήδη οχυρωμένες υποδομές, διότι αναβαθμίζονται με βάση τις παλιότερες τεχνολογίες. Δηλαδή οι χρήστες μπορεί συχνά να υποπίπτουν σε παλιότερες τεχνολογίες, όταν βρίσκονται εκτός εμβέλειας των αναβαθμισμένων εξοπλισμών.
Τα κύρια πρότυπα κινητής τηλεφωνίας έχουν ήδη αναπτυχθεί και αποτελούν την τεχνολογία 4G. Χαρακτηριστικά της είναι το υψηλό εύρος ζώνης (bandwidth), η μικρή καθυστέρηση και το γεγονός ότι όλα τα ΙΡ- δίκτυα με υπηρεσίες ομιλίας θα ενσωματωθούν στην παραπάνω τεχνολογία. Με τις εξελίξεις των διάφορων προτύπων και συστημάτων του χώρου αυτού, όπως το GSM/UMTS για να “εισέλθει“ στο 4G χρησιμοποίησε το 3GPP, έτσι και το CDMA 2000 αναπτύχθηκε σε Ultra Mobile Broadband (το οποίο είναι υπό κατασκευή ακόμη). Αυτό θα έχει ως αποτέλεσμα η διαδικτυακή ταχύτητα να συγκρίνεται και να ξεπερνά ορισμένες φορές αυτή του WiMax.
Τέλος σε μερικές περιοχές του πλανήτη η διαθεσιμότητα του UMTS και η γενική επιθυμία για τυποποίηση ηλεκτρομαγνητικού φάσματος, δεν επιτρέπουν στο WiMax να έχει κάποιο μερίδιο συχνοτήτων.
WiBro.
Η βιομηχανία ηλεκτρονικών και τηλεποικινωνιών της Νότιας Κορέας κάτω από την ηγεσία της Samsung Electronics και ETRI έχει αναπτύξει ένα δικό της πρωτόκολλο το WiBro. Στο τέλος του 2004 η Intel και η LG Electronics συμφώνησαν πως τα πρωτόκολλα WiBro και WiMAX ήταν παρόμοια.
Το WiBro υποστηρίζεται από την κυβέρνηση της Νότιας Κορέας με την απαίτηση να δαπανά για κάθε φορέα πάνω από 1.000.000$ για την ανάπτυξη του. Η Κορέα προσπάθησε να εξελίξει το WiBro σε τοπική και ενδεχομένως και εθνική εναλλακτική επιλογή κυψελωτών συστημάτων στα 3.5 G ή 4 G. Αλλά το WiBro συναντήθηκε με το WiMAX και εναρμονίστηκε με το παρόμοιο του OFDMA 802.16e πρωτόκολλο. Αυτό που κάνει το WiBro να ξεχωρίσει είναι ότι είναι μια κινητή τεχνολογία, πολύ καλά μελετημένη για ασύρματες υπηρεσίες, και το γεγονός ότι η ανάπτυξη του έγινε σε ένα περιβάλλον σύνθετο και ευρυζωνικά κορεσμένο. Έτσι το WiBrο θα αναδυθεί εναντίον τεχνολογιών, όπως το 3G και υψηλής ευρυζωνικότητας καλωδιακές τεχνολογίες. Οπότε θα ενισχυθούν οι επαρχιακές αγορές που πάσχουν από μη ανεπτυγμένες ασύρματες τεχνολογίες, δηλαδή αγορές που θεωρούνται κατάλληλες για εφαρμογή του WiMAX.
Κινητή Ευρυζωνική Ασύρματη Πρόσβαση.
Η "Κινητή Ευρυζωνική Ασύρματη Πρόσβαση" είναι μία τεχνολογία που αναπτύσσεται τον τελευταίο καιρό με βάση το πρωτόκολλο ΙΕΕΕ 802.20. Η τεχνολογία αυτή λόγω της ευρεία κάλυψης που πρόκειται να έχει λέγεται ότι είναι το τελευταίο σκαλοπάτι του παγκόσμιου δικτύου GAN (Global Area Network). Το δίκτυο αυτό θα λειτουργεί παρόμοια με τα σημερινά δίκτυα κινητής τηλεφωνίας, όπου οι χρήστες του θα έχουν την δυνατότητα να ταξιδεύουν ανά τον κόσμο και να εξακολουθούν να έχουν πρόσβαση στο δίκτυο συνεχώς. Το δίκτυο θα έχει αρκετή ευρυζωνικότητα, για να προσφέρει Διαδικτυακή πρόσβαση, συγκρίσιμη με αυτή των υπαρχόντων καλωδιακών δικτύων που χρησιμοποιούν modem, και θα μπορούν να έχουν πρόσβαση τα κινητά τηλέφωνα, τα laptops και κινητές συσκευές επόμενης γενιάς. Τέλος θα μπορεί κανείς να έχει πρόσβαση στο δίκτυο αυτό ακόμη και εάν κινείται με ταχύτητες της τάξεως των 350km/h.
Συστήματα Στραμένα στο Διαδίκτυο.
Τα τελευταία ασύρματα πρότυπα στον τομέα του διαδικτύου, όπως αυτό του ευρωπαϊκού HIPERMAN και του Κορεάτικου WiBro, αποτελούν κομμάτι του WiMAX και δεν είναι τόσο ανταγωνιστικά αλλά περισσότερο συμπληρωματικά του. 
Λόγω του μικρού πλήθους λύσεων στο κινητό Internet, όπως είναι σε μερικές καφετέριες στα αεροδρόμια κτλ, το γνωστό σύστημα WiFi 802.11 b/g είναι ήδη ανεπτυγμένο και αδύναμο συγχρόνως για περαιτέρω ανάπτυξή του. Έτσι δημιουργείται μία παραπάνω ανάγκη σε αρκετούς χρήστες για μία πιο ευρεία κάλυψη που πιστεύεται ότι μπορεί το WiMax να παρέχει με τις υπηρεσίες του.
WiMAX και Περιορισμοί.
Μία από τις κοινές παρανοήσεις που πιθανώς συμβαίνουν στο WiMAX είναι το ότι πρόκειται να αποδίδει ταχύτητα της τάξεως των 70 Mbit/s σε απόσταση 48 χιλιομέτρων. Το παραπάνω είναι αληθές αλλά σε ιδανικές συνθήκες, συνεπώς στις περισσότερες περιπτώσεις δεν θα υφίστανται τέτοιου μεγέθους ταχύτητες σε τέτοιες αποστάσεις. Πρακτικά, σε περιβάλλοντα όπως είναι οι επαρχιακές περιοχές οπου οι κεραίες μετάδοσης θα έχουν οπτική επαφή και θα απέχουν μεταξύ τους 10 χιλιόμετρα θα αγγίζουν ταχύτητες της τάξης των 10 Mbit/s. Σε αστικά όμως περιβάλλοντα πιθανώς το 30% των κεραιών μετάδοσης να μην έχουν οπτική επαφή και συνεπώς οι χρήστες θα αγγίζουν ταχύτητες της τάξεως των 10 Mbit/s σε απόσταση 2 χιλιομέτρων. Άλλο ένα εξέχον θέμα για τις αδυναμίες του WiMAX είναι το ότι οι χρήστες στους διάφορους οριοθετημένους τομείς που θα βρίσκονται πρόκειται να μοιράζονται το bandwidth. Συνεπώς αναλόγως με την απασχόληση του δικτύου στους διάφορους τομείς θα εξαρτάται και η ανάλογη απόδοση. Τυπικά η κάθε κυψέλη θα μπορεί να παρέχει 100 Mbit/s backhaul. Οπότε αρκετοί χρήστες θα έχουν ένα εύρος υπηρεσιών 2, 4, 6, 8 ή 10 Mbit/s ούτως ώστε να μπορεί να διαμοιράζεται το φάσμα συχνοτήτων. Το παραπάνω μοντέλο μοιάζει αρκετά με αυτό του δικτύου GSM και του UMTS.
Σε αυτό το σημείο οφείλεται να αναρτηθεί ο παρακάτω πίνακας ο οποίος αναφέρεται στις διάφορες ασύρματες τεχνολογίες και δείχνει μόνο τις μέγιστές τους ταχύτητες που μπορούν να επιτευχθούν σε ιδανικές συνθήκες, και ενδεχομένως να παραπλανούν ορισμένες φορές.
Μελλοντικές εξελίξεις.
Το Mobile WiMAX, το οποίο βασίζεται στο πρωτόκολλο 802.16e-2005, έχει προταθεί σαν IP-OFDMA για να ενταχθεί ως το 6ο ασύρματο σύστημα σύνδεσης κάτω από το IMT-2000. Αν αυτό γίνει αποδεκτό τον Σεπτέμβριο του 2007 στη σύνοδο ITU, κάτι το οποίο θεωρείται πολύ πιθανό, τότε θα επισπευθεί η αποδοχή του από τις αρχές για χρήση του στο κυψελωτό φάσμα. Το WiMAX II, 802.16m θα προταθεί για IMT-Advanced 4G.
Ο στόχος για μακροχρόνια εξέλιξη του WiMAX και LTE (3GPP LTE - Long Term Evolution είναι ένα project το οποίο βελτιώνει το UMTS πρωτόκολλο κινητής τηλεφωνίας) είναι να επιτύχουν τα 100 Mbit/s εν κινήσει, και 1 Gbit/s σε σταθερό bandwidth όπως έχει θεσπιστεί από την ITU 4G NGMN (Next Generation Mobile Network) συστήματα μέσω της προσαρμοσμένης χρήσης του MIMO-AAS και έξυπνων, σπυρωτών δικτυακών σχηματισμών.Τα 3GPP LTE και WiMAX-m επικεντρώνουν τις προσπάθειες τους στο σύστημα MIMO-AAS, η multi-hop αναμετάδoση και οι σχετικές εξελίξεις πρέπει να παρέχουν εύρος αρκετά μεγαλύτερο bandwidth.
Αφού η ανάπτυξη των ασύρματων τεχνολογιών έχει πλησιάσει τα όρια που έχουν απαιτηθεί από το Shannon's Theorem, η εξέλιξη τους έχει μεταφερθεί στην επιδίωξη αρκετά μεγαλύτερου bandwidth. Ακόμη η αποδοτικότητα των δικτύων αναμένεται να αυξηθεί με τις τεχνολογίες ασύρματου έξυπνου ευρυζωνικού ιντερνετ. Αυτό που θα οριοθετήσει τις τεχνολογίες 4G καλύτερα από τις WCDMA ή τις OFDMA μεθόδους ασύρματης σύνδεσης, θα είναι τα ασύρματα δίκτυα που θα μπορούν πολύ αποτελεσματικότερα να προσαρμόζονται και να εκμεταλλεύονται το διαθέσιμο ηλεκτρομαγνητικό φάσμα.
Ήδη υπάρχουσες τεχνολογίες.
Το WiMAX Forum έχει μια λίστα με περισσότερες από 250 δοκιμές για WiMAX. Μέχρι στιγμής οι προσπάθειες πραγματοποιούνται σύμφωνα με τα πρότυπα που αναφέρονται στο ανώτερο κείμενο. Την 1η Μαϊου 2007 εγκρίθηκε η πρώτη κάρτα σύνδεσης για φορητούς υπολογιστές με το WiMAX (First WIMAX-class Laptop Card). Η Intel επίσης ανακοίνωσε πως θα συνεργαστεί με μια εταιρία που ονομάζεται Clearwire ώστε να προωθήσουν το WiMAX ακόμη περισσότερο. Η Clearwire σχεδιάζει να στέλνει δεδομένα μέσω base stations WiMAX σε μικρότερα ασύρματα modems.

</doc>
<doc id="49541" url="https://el.wikipedia.org/wiki?curid=49541" title="Προσευχή του Ιησού">
Προσευχή του Ιησού

Η Προσευχή του Ιησού (από κάποιους Πατέρες της Εκκλησίας ονομάζεται επίσης και Καρδιακή Προσευχή ή απλώς Ευχή), είναι μία σύντομη προσευχή, που συχνά λέγεται επαναλαμβανόμενα. Έχει γίνει αντικείμενο ευρείας χρήσεως, διδασκαλίας και συζητήσεων καθ' όλη τη διάρκεια της ιστορίας της Ορθόδοξης Εκκλησίας. Οι ακριβείς λέξεις της προσευχής διαφέρουν, από τον απλούστερο δυνατό τύπο: "Κύριε ελέησον", μέχρι τη συνηθέστερη απλή μορφή: "Κύριε Ιησού Χριστέ, ελέησόν με" ή "Κύριε Ιησού Χριστέ, ελέησόν με τον αμαρτωλόν", και τη συνηθέστερη εκτενή μορφή: "Κύριε Ιησού Χριστέ, Υιέ του Θεού, ελέησόν με τον αμαρτωλόν". Το Άγιο Όρος θεωρείται κέντρο άσκησης της Καρδιακής Προσευχής.
Θεολογία και προέλευση.
Θεολογικά, η Προσευχή του Ιησού μπορεί να θεωρηθεί ως μια προέκταση του διδάγματος που περιέχει η παραβολή του Τελώνη και του Φαρισαίου, στην οποία ο Φαρισαίος καταδεικνύει τον αδόκιμο τρόπο προσευχής αναφωνόντας: "ο Θεός, ευχαριστώ σοι ότι ουκ ειμί ώσπερ ούτος ο Τελώνης", ενώ ο Τελώνης προσεύχεται σωστά με ταπεινοφροσύνη, λέγοντας "ο Θεός, ιλάσθητί μοι τω αμαρτωλώ.".
Η "Ευχή" είναι το απόσταγμα της νηπτικής διδασκαλίας των Πατέρων της Εκκλησίας, και οι χρήστες της υποστηρίζουν πως δεν έχει καμία σχέση και ούτε πρέπει να συγχέεται με φαινόμενα γκουρουισμού ή διαλογισμού, καθώς εστιάζεται στην συγκεκριμένη επίκληση του ονόματος του Ιησού Χριστού.
Η Προσευχή του Ιησού είναι, για την Ορθόδοξη Εκκλησία, μία από τις πιο βαθιές και μυστικές προσευχές, και συχνά επαναλαμβάνεται συνεχώς σαν μέρος προσωπικής άσκησης. Η άσκηση της καρδιακής προσευχής είναι ένα αναπόσπαστο κομμάτι του Ησυχασμού, ο οποίος περιγράφεται στη "Φιλοκαλία", μια συλλογή κειμένων για την προσευχή που συντάχθηκε στα τέλη του 18ου αιώνα. Υπήρξαν και κάποια Ρωμαιοκαθολικά κείμενα για την Προσευχή του Ιησού, αλλά η πρακτική της στη δύση δεν απέκτησε ποτέ την ίδια απήχηση, όπως στην ανατολή. Επιπλέον, η Ορθόδοξη θεολογία πάνω στην Προσευχή του Ιησού, η οποία διατυπώθηκε με σαφήνεια από τον Άγιο Γρηγόριο τον Παλαμά, δεν έγινε ποτέ πλήρως αποδεκτή από τη Ρωμαιοκαθολική Εκκλησία. Ο Αρχιμανδρίτης Αιμιλιανός, καθηγούμενος της I. M. Σίμωνος Πέτρας αναφέρει ότι η ευχή εμπεριέχει δοξολογία, ευχαριστία, θεολογία, παράκληση και εξομολόγηση σε μια μόνο απλή πρόταση.
Η πρακτική της συνεχούς επανάληψης της προσευχής χρονολογείται τουλάχιστον από τον 5ο αιώνα. Η αρχαιότερη γνωστή αναφορά είναι στα "Γνωστικά Κεφάλαια" του Αγίου Διαδόχου Φωτικής (400-486), ένα έργο που βρίσκεται στον πέμπτο τόμο της "Φιλοκαλίας". Η Προσευχή του Ιησού περιγράφεται στα "Γνωστικά Κεφάλαια", με όρους που είναι παρόμοιοι με αυτούς που περιγράφεται από τον Άγιο Ιωάννη Κασσιανό (;-435), για την κάθαρση της ψυχής. Επίσης διδάσκει ότι η επανάληψη της προσευχής γεννά εσωτερική ειρήνη. Η χρήση της Προσευχής του Ιησού συνίσταται στη "Κλίμακα" του Αγίου Ιωάννου του Σιναΐτου (523-603), και στο έργο του Αγίου Ησυχίου (8ος αιώνας;), "Προς Θεόδουλον", το οποίο βρίσκεται στον πρώτο τόμο της "Φιλοκαλίας". Η χρήση της Προσευχής του Ιησού, όπως αυτή παραδίδεται στη "Φιλοκαλία", είναι το θέμα του Ρωσικού κλασικού βιβλίου "Οι Περιπέτειες ενός Προσκυνητή", αλλά και κεντρικό θέμα του μυθιστορήματος "Franny and Zooey" του J.D. Salinger.
Η προέλευση της προσευχής ανάγεται πιθανότερα στην Αιγυπτιακή έρημο. Μάλιστα, έχει βρεθεί μια επιγραφή που περιέχει την Προσευχή του Ιησού στα ερείπια ενός κελιού στην Αιγυπτιακή έρημο, η οποία χρονολογείται εκείνη την περίοδο.
Αν και η Προσευχή του Ιησού έχει χρησιμοποιηθεί μέσα στους αιώνες ως τμήμα της Ορθόδοξης παράδοσης, τον 12ο αιώνα άρχισε επίσης να χρησιμοποιείται και σε κάποιες Δυτικές εκκλησίες, συμπεριλαμβανομένων κάποιων Ρωμαιοκαθολικών, ενώ σήμερα μπορεί να χρησιμοποιηθεί και από Επισκοπελιανές ή Λουθηρανικές εκκλησίες.
Τι σημαίνει η προσευχή Κύριε Ιησού Χριστέ ελέησόν με.
Την προσευχή του Αγίου Όρους ποιος δεν την γνωρίζει; Αποτελείται από μίαν φράσιν μικράν, από μετρημένας τας λέξεις.
Με την βοεράν κραυγήν «Κύριε», δοξολογούμεν τον Θεόν, την ένδοξον μεγαλειότητά του, τον βασιλέα του Ισραήλ, τον δημιουργόν της ορατής και αοράτου κτίσεως, ον φρίττουσι τα σεραφίμ και τα χερουβίμ.
Με την γλυκυτάτην επίκλησιν και πρόσκλησιν «Ιησού», μαρτυρούμεν ότι είναι παρών ο Χριστός, ο σωτήρ ημών, και ευγνωμόνως τον ευχαριστούμεν, διότι μας ητοίμασε ζωήν αιώνιον. Με την τρίτην λέξιν «Χριστέ», θεολογούμεν, ομολογούντες ότι ο Χριστός είναι αυτός ο Υιός του Θεού και Θεός. Δεν μας έσωσε κάποιος άνθρωπος ούτε ένας άγγελος αλλά ο Ιησούς Χριστός, ο αληθινός Θεός.
Εν συνεχεία, δια της ενδομύχου αιτήσεως «ελέησόν με», προσκυνούμεν και παρακαλούμεν να γίνη ίλεως ο Θεός, εκπληρών τα σωτήρια αιτήματά μας, τους πόθους και τας ανάγκας των καρδιών μας. Και εκείνο το «με», τι εύρος έχει! Δεν είναι μόνον ο εαυτός μου• είναι άπαντες οι πολιτογραφηθέντες εις το κράτος του Χριστού, εις την αγίαν Εκκλησίαν, είναι όλοι αυτοί που αποτελούν μέλος του ιδικού μου σώματος.
Και, τέλος, δια να είναι πληρέστατη η προσευχή μας, κατακλείομεν με την λέξιν «τον αμαρτωλόν», εξομολογούμενοι -πάντες γαρ αμαρτωλοί εσμεν- καθώς εξωμολογούντο και όλοι οι άγιοι και εγίνοντο δια ταύτης της φωνής υιοί φωτός και ημέρας.
Εξ αυτών αντιλαμβανόμεθα ότι η ευχή εμπεριέχει δοξολογίαν, ευχαριστίαν, θεολογίαν, παράκλησιν και εξομολόγησιν. 
Τρόπος προσευχής.
Στην Ορθόδοξη παράδοση, η προσευχή γίνεται συνεχόμενα, συχνά με τη βοήθεια ενός κομποσκοινιού. Οι μοναχοί, συχνά κάνουν αυτή την προσευχή εκατοντάδες φορές κάθε νύχτα, σαν τμήμα του προσωπικού κανόνα. Στόχευση της ευχής είναι η εσωτεροποίηση της προσευχής, ώστε ο πιστός να προσεύχεται ακατάπαυστα, κατορθώνοντας έτσι την παραίνεση του Αποστόλου Παύλου στους Θεσσαλονικείς, να "προσεύχονται αδιαλείπτως". Η Προσευχή του Ιησού μπορεί να χρησιμοποιηθεί ως μέσο για την απόκτηση συντριβής και ταπείνωσης (εξού και η φράση "τον αμαρτωλόν", σαν να μην υπάρχει κανείς άλλος αμαρτωλός εκτός από το πρόσωπο που προσεύχεται).
Παραλλαγές της ευχής (παρόμοιες) (σε κομποσκοίνι).
Δυνατότερη Προσευχή Ιησού.
Κύριε ημών Ιησού Χριστέ, ελέησόν με (σύμφωνα με τον Άγιο Ραφαήλ είναι η δυνατότερη και φέρνει το έλεος του Θεού)
Προς την Παναγία.
Υπεραγία Θεοτόκε, Σώσον ημάς
Για συγκεκριμένους Κεκοιμημένους.
Κύριε Ιησού Χριστέ, μνήσθητι της ψυχής των δούλων σου τάδε (Ονόματα... π.χ. Γεώργιος κ.τ.λ., όσα θέλετε) μία φόρα και στη συνέχεια μνήσθητι
Προς τους Εορταζόμενους Άγιους.
Άγιοι της ημέρας, πρεσβεύσατε υπέρ ημών
Προς έναν Άγιο.
Άγιε Γεώργιε, πρέσβευε υπέρ ημών
Δοξολογία.
Κύριε Ιησού Χριστέ δόξα σοι, δόξα Σοι ο Θεός ημών, δόξα Σοι
Για όλους τους Κεκοιμημένους.
Κύριε Ιησού Χριστέ, ελέησον τους κεκοιμημένους
Προς βοήθεια (συνάνθρωπο) ή ακόμα και για να φωτίσει ο Χριστός κάποιον άνθρωπο.
Κύριε Ιησού Χριστέ, ελέησον π.χ. τον Γεώργιο και στη συνέχεια Κύριε Ιησού Χριστέ, ελέησον τον δούλο σου 
Για όλον τον κόσμο.
Κύριε Ιησού Χριστέ, ελέησον όλον τον κόσμο τον άπαντα
Για αρετές.
Κύριε Ιησού Χριστέ, δώσε μου π.χ. ταπείνωση, φώτιση...
Για δάκρυα μετάνοιας (με συμβουλή πνευματικού).
Κύριε Ιησού Χριστέ, δώσε μου δάκρυα
Για ψυχική νόσο.
Κύριε Ιησού Χριστέ, ίασε μου την ψυχή μου
Απλή.
Κύριε ελέησον με τον αμαρτωλό

</doc>
<doc id="49546" url="https://el.wikipedia.org/wiki?curid=49546" title="Πυροσβεστικό (πλοίο)">
Πυροσβεστικό (πλοίο)

Ως πυροσβεστικό σκάφος ή πυροσβεστικό πλοίο ("fire fighting vessel" ή "Fireboat") χαρακτηρίζεται ιδιαίτερος τύπος βοηθητικού πλοίου, συνήθως κρατικής υπηρεσίας, εξοπλισμένο με ισχυρές αντλίες ύδατος και δεξαμενές χημικού κατασβεστικού υλικού για την κατάσβεση παράκτιων πυρκαγιών και πυρκαγιών επί πλοίων.
Τα πυροσβεστικά πλοία έχουν ανεξάντλητα αποθέματα νερού καθώς το αντλούν απευθείας από τη θάλασσα και έτσι μπορούν να χρησιμοποιηθούν για την υποστήριξη των επίγειων πυροσβεστικών δυνάμεων, όταν τα αποθέματα νερού των επίγειων δυνάμεων είναι λιγοστά ή και ανύπαρκτα. Χαρακτηριστική περίπτωση αποτελεί η συνδρομή πυροσβεστικών πλοίων μετά τον σεισμό του Σαν Φρανσίσκο το 1989, λόγω του οποίου είχαν υποστεί ζημιές οι σωληνώσεις ύδατος της πόλης. 
Τα μοντέρνα πυροσβεστικά πλοία είναι ικανά να αντλήσουν δεκάδες χιλιάδες γαλόνια νερού το λεπτό. Το πλέον εξελιγμένο τεχνολογικά πυροσβεστικό είναι το Warner Lawrence ("Fire Boat #2") του πυροσβεστικού σώματος του Λος Άντζελες, το οποίο έχει τη δυνατότητα να αντλέι 38.000 γαλόνια νερού το λεπτό (2 m³/s) και να τα εκτοξεύει ως και 400 πόδια (120 m) στον αέρα.
Περιστασιακά, τα πυροσβεστικά πλοία χρησιμοποιούνται για τη μεταφορά πυροσβεστών, διασωστών και ιατρικού προσωπικού με τον εξοπλισμό τους σε άλλα πλοία ή νησιά, καθώς επίσης και δυτών. Τα πυροσβεστικά πλοία μπορούν να χρησιμοποιηθούν για την αντιμετώπιση χημικών καταστροφών και να επιχειρήσουν σε λίμνες και ποτάμια.
Η θαλάσσια πυρόσβεση στην Ελλάδα.
Η Ελλάδα είναι μια από τις λίγες σχετικά ναυτιλιακές χώρες στον κόσμο που διαθέτει ειδική υπηρεσία πλωτών μέσων κατάσβεσης πυρκαγιών σε πλοία και διάσωσης κινδυνευόντων σ΄ αυτά από αναθυμιάσεις ή άλλες αιτίες. Συνήθως σ΄ όλους σχεδόν τους λιμένες του κόσμου την πυρόσβεση πλοίων αναλαμβάνουν τα ρυμουλκά και ναυαγοσωστικά που διαθέτουν επίσης ισχυρές αντλίες.
Στον προλιμένα του Πειραιά και δεξιά του εισερχομένου βρίσκονται οι εγκαταστάσεις του ειδικού Πυροσβεστικού σταθμού το οποίο και φέρεται επανδρωμένο και εξοπλισμένο με ικανό αριθμό πληρωμάτων και πυροσβεστικών σκαφών. Παρόμοιοι σταθμοί υφίστανται και στους κυριότερους λιμένες της χώρας. Οι σταθμοί αυτοί, τα πληρώματα και τα διατιθέμενα σ΄ αυτά σκάφη υπάγονται στο Πυροσβεστικό Σώμα.

</doc>
<doc id="49548" url="https://el.wikipedia.org/wiki?curid=49548" title="Μέγαρο Σταθάτου">
Μέγαρο Σταθάτου

Το Μέγαρο Σταθάτου, είναι τετραώροφο οικοδόμημα, από τα πιο σημαντικά δείγματα νεοκλασικής αρχιτεκτονικής της Αθήνας, έργο του Σάξονα αρχιτέκτονα Ερνέστου Τσίλλερ, στον οποίο οφείλονται πολλά από τα κτίρια της μετεπαναστατικής Ελλάδας, στο τέλος του 19ου αιώνα.
Ιστορικό.
Χτίστηκε το 1895 ως κατοικία - στέγαση των επιχειρήσεων του Αθηναϊκού ζεύγους, Ιθακήσιου στη καταγωγή, Όθωνος και Αθηνάς Σταθάτου, (που μέχρι τότε ήταν στο λιμάνι Σουλινά της Ρουμανίας), στη συμβολή των οδών Βασιλίσσης Σοφίας (τότε Κηφισίας) και Ηροδότου. 
Το Μέγαρο Σταθάτου παρέμεινε ως οικία μέχρι το 1937 που πέθανε η Αθηνά Σταθάτου. Στη συνέχεια νοικιάσθηκε στη Βουλγαρική Πρεσβεία μέχρι τον Β΄ Παγκόσμιο Πόλεμο. Μετά την απελευθέρωση έγινε Αγγλική Στρατιωτική Λέσχη και αργότερα Λέσχη Αγγλίδων Νοσοκόμων. Αργότερα νοικιάστηκε στη Καναδική Πρεσβεία που παρέμεινε μέχρι το 1970 για να στεγάσει στη συνέχεια την Πρεσβεία της Λιβύης μέχρι το 1982. Το έτος αυτό αγοράσθηκε από την Κτηματική Εταιρία του Δημοσίου προκειμένου να μεταβληθεί σε επίσημο ξενώνα Βασιλέων και Αρχηγών Χωρών που επισκέπτονται τη Χώρα σε αντικάτάσταση πρότερης χρήσης του Μεγάρου Μαξίμου που είχε πλέον μεταβληθεί σε Γραφείο Πρωθυπουργού. 
Μετά από πολλές προσπάθειες της σπουδαίας συλλέκτριας έργων τέχνης Αικατερίνης Γουλανδρή να αναδείξει το τεράστιο τότε εκθεσιακό πρόβλημα της Αθήνας, η τότε Υπουργός Πολιτισμού Μελίνα Μερκούρη με μια δυναμική της απόφαση ενέκρινε τον εκθεσιακό χαρακτήρα του Μεγάρου Σταθάτου και στις 20 Ιανουαρίου του 1986 εγκαινίασε η ίδια τη στέγαση σε αυτό του Μουσείου Κυκλαδικής Τέχνης που από το 1962, επί Βασιλέως Παύλου, είχε λάβει νομική υπόσταση και είχε επίσημα αναγνωριστεί.
Αρχιτεκτονική κτιρίου.
Το κτίριο αποτελείται από δύο πτέρυγες, οι οποίες αναπτύσσονται κατά μήκος των δύο οδών που ορίζουν το γωνιακό οικόπεδο. Συναντώνται κατά οξεία γωνία, και στο σημείο συνάντησής τους διαμορφώνεται το πρόπυλο του κτιρίου. Όπως και στα περισσότερα νεοκλασικά κτίρια, γίνεται φανερή η πρόθεση για συμμετρική σύνθεση, με τις δύο πτέρυγες να παρατίθενται κατοπτρικά η μία ως προς την άλλη, στον άξονα που ορίζει το πρόπυλο με το αίθριο. Ωστόσο, παράγοντες όπως η ανάγκη να ακολουθηθεί η οικοδομική γραμμή του περιβάλλοντα αστικού χώρου και η λειτουργικότερη διαμόρφωση του εσωτερικού οδήγησαν σε μια λιγότερο συμμετρική διάταξη. Οι δύο κύριοι όγκοι του κτιρίου δεν είναι πανομοιότυποι, και η σύνδεσή τους με το πρόπυλο έγινε πλέον πιο χαλαρή. Παρά ταύτα το συνθετικό αποτέλεσμα παραμένει συνεπές προς τις αρχικές προθέσεις και ιδιαίτερα αρμονικό.
Το Μέγαρο Σταθάτου κτίστηκε σε μία περίοδο που στην αθηναϊκή αρχιτεκτονική κυριαρχούσε το κίνημα του νεοκλασικισμού. Όντως, στοιχεία όπως η διάθεση για συμμετρία, οι αρμονικές γεωμετρικές χαράξεις, η τριπλή διάρθρωση των όψεων με βάση κορμό και στέψη, όπως και η προσεκτική χρήση στοιχείων των αρχαιοελληνικών και ρωμαϊκών ρυθμών θα μπορούσαν να χαρακτηρίσουν το κτίριο νεοκλασικό. Ωστόσο, η πιο ελεύθερη αντιμετώπιση των ρυθμών (τοσκανο-δωρικοί κίονες με ιωνικό θριγκό για παράδειγμα) και το χαρακτηριστικό πρόπυλο συμβάλλουν στο να κατατάξει κανείς το κτίριο σε αυτά του εκλεκτικιστικού κινήματος.
Το πρόπυλο.
Το πρόπυλο του Μεγάρου Σταθάτου παρουσιάζει ειδικό ενδιαφέρον. Η μορφή του το καθιστά αυτόνομο στοιχείο στο χώρο, και ο συνθετικός του ρόλος είναι ιδιαίτερα σημαντικός, καθώς αποτελεί το στοιχείο εκείνο που ενοποιεί το κτίριο και του δίνει σαφή προσανατολισμό με τον άξονα που ορίζει.
Ως προς την κάτοψή του, το πρόπυλο, είναι ένα μικτόγραμμο τετράπλευρο που αποτελείται από δύο ημικυκλικά τμήματα «προσκολλημένα» σε ένα παραλληλόγραμμο, των οποίων η διάμετρος ισούται με την μεγάλη πλευρά του παραλληλογράμμου. Τέσσερις κίονες τοσκανοδωρικού ρυθμού και τέσσερις σύνθετοι στηρίζουν θολωτή κατασκευή που αποτελεί την στέγαση του πρόπυλου και καταλήγει σε οριζόντιο δώμα. Για τον τονισμό του κύριου άξονα κίνησης χρησιμοποιούνται και οι δύο κορινθιακού ρυθμού κίονες μεγαλύτερου μεγέθους, που πλαισιώνουν την είσοδο και δεν επιτελούν στατικό ρόλο. Σε όψη, οι οκτώ κίονες (σύνθετοι και μη) στηρίζουν τοξοστοιχία με υπερκείμενο καμπυλωμένο ιωνικό θριγκό. 
Γλυπτικός διάκοσμος παρουσιάζεται στα πλευρικά τρίγωνα των τόξων, καθώς και στη ζωφόρο, με τη μορφή φυτικών μοτίβων. Οι σύνθετοι κίονες αποτελούνται από δύο τοσκανοδωρικού ρυθμού κίονες προσκολλημένους αμφίπλευρα σε παραστάδα. Στην κάτοψη ορίζουν τις τέσσερις γωνίες του παραλληλόγραμμου, που μαζί με τα δυο ημικύκλια σχηματίζει την κάτοψη. Οι τέσσερις τοσκανοδωρικοί απλοί κίονες είναι τοποθετημένοι ακτινικά στα ημικύκλια, από δύο στο καθένα. Είναι τοποθετημένοι στις γωνίες νοητού κανονικού εξαγώνου, του οποίου τα δυο μισά έχουν απομακρυνθεί μεταξύ τους και εγγράφονται πλέον στα δυο ημικύκλια. Σε ότι αφορά τους σύνθετους διπλούς κίονες, το ένα μέρος τους ακολουθεί την χάραξη των ημικυκλίων, ενώ το άλλο βρίσκεται στις στενές πλευρές του παραλληλογράμμου. Έτσι οι σύνθετοι κίονες δεν είναι συμμετρικοί ως προς έναν άξονα σε κάτοψη, αλλά παρουσιάζουν εκκεντρότητα.
Η τοξωτή διαμόρφωση της οροφής του πρόπυλου προκύπτει από την αλληλοτομία έξι μικρών κυλίνδρων και ενός μεγαλύτερου με το στερεό που δημιουργείται από τον εξελκυσμό του σύνθετου σχήματος της κάτοψης. Οι κύλινδροι αντιστοιχούν στα τόξα μετώπου που υποβαστάζουν οι κίονες, με τα δύο τόξα που βρίσκονται στις στενές πλευρές του παραλληλογράμμου να είναι μεγαλύτερα. Εσωτερικά οι γενέτειρες των θολίσκων που δημιουργούνται δεν παραμένουν οριζόντιες, αλλά καμπυλώνονται για να δημιουργήσουν μεγαλύτερο ύψος στο εσωτερικό. Η γεωμετρία της κατασκευής είναι αρκετά περίπλοκη, με τις γενέτειρες των θολίσκων όπως και τα τόξα μετώπου να αποτελούν εν τέλει καμπύλες τέταρτου βαθμού, οι οποίες παρουσιάζουν και σημεία καμπής.
Η πρόσβαση, τέλος, στο πρόπυλο γίνεται μέσω μνημειακής κλίμακας, με ανήσυχο καμπύλο σχήμα που θυμίζει έντονα αντίστοιχες κλίμακες του μπαρόκ. Η σκάλα αυξάνει το πλάτος της όσο την κατεβαίνει κανείς, με τον βαθμιδοφόρο να καμπυλώνεται και τα τελευταία σκαλοπάτια να περιελίσσονται γύρω από το κυλινδρικό βάθρο στο τέλος του βαθμιδοφόρου δημιουργώντας σπείρα. Από το έβδομο σκαλοπάτι και κάτω, τα σκαλοπάτια αρχίζουν να καμπυλώνονται και σε κάτοψη, μέχρι να καταλήξουν στα τρία τελευταία με την ελεύθερη σπειροειδή απόληξη που αναφέρθηκε.

</doc>
<doc id="49559" url="https://el.wikipedia.org/wiki?curid=49559" title="Άρης Θεσσαλονίκης">
Άρης Θεσσαλονίκης



</doc>
<doc id="49560" url="https://el.wikipedia.org/wiki?curid=49560" title="Μανέθων">
Μανέθων

Ο Μανέθων, Μανέθως ή Μανέθωνας ήταν Αιγύπτιος αρχιερέας και ιστορικός. 
Βιογραφία.
Έζησε περί τον 3ο αιώνα π.Χ. Καταγόταν από την πόλη Σεβέννυτος της Κάτω Αιγύπτου, αλλά έζησε στην Διόσπολη και στην Ηλιούπολη στις οποίες ήταν αρχιερέας. Θεωρείται ο μεγαλύτερος Αιγύπτιος ιστορικός ο οποίος και έγραψε στα Ελληνικά την ιστορία της Αιγύπτου από την αρχαιότητα μέχρι την εποχή του Μεγάλου Αλέξανδρου. 
Ο Μανέθων χάρις στην ιδιότητά του είχε φιλία με τον Πτολεμαίο Β΄τον Φιλάδελφο ο οποίος του ζητούσε τις συμβουλές του.
Σύμφωνα με τον Πλούταρχο ο Μανέθων ήταν ένας από τους δύο ιερείς συμβούλους του Φαραώ που τους είχε αναθέσει την διάδοση της λατρείας του θεού Σέραπη. Το όνομα του Μανέθωνα είναι χαραγμένο στην βάση ενός ανδριάντα στον ναό του Σέραπη στην Καρχηδόνα της Αιγύπτου.
Συγγραφικό έργο.
Στην Παλατινή Ανθολογία σώζεται ένας αμφισβητούμενος στίχος του (ΙΧ 491).

</doc>
<doc id="49561" url="https://el.wikipedia.org/wiki?curid=49561" title="Μαγνητισμός πλοίου">
Μαγνητισμός πλοίου

Όπως είναι γνωστό η μαγνητική βελόνη των πυξίδων τάσσεται επί του μαγνητικού μεσημβρινού, όταν και εφόσον δεν επιδρά καμία άλλη δύναμη σ΄ αυτήν. Όμως στα πλοία τόσο τα υλικά κατασκευής των όσο και οι ηλεκτρικές εγκαταστάσεις τους δεν είναι δυνατόν μα μη διαταράσσουν την μαγνητική βελόνη. Έτσι λοιπόν η μαγνητική βελόνη υπό την επίδραση δύο συνιστωσών δυνάμεων της "οριζόντιας συνιστώσας" και της "κατακορύφου συνιστώσας" θα εκτραπεί προς την συνισταμένη Βπ δηλαδή προς την κατεύθυνση του Βορρά πυξίδας σχηματίζοντας μετά του μαγνητικού Βορρά Βμ την γνωστή γωνία της παρεκτροπής Τρ (Deviation).
Είδη μαγνητισμού πλοίου.
Η παρεκτροπή αυτή της μαγνητικής βελόνης της πυξίδας προέρχεται από την επίδραση των παρακάτω μαγνητικών πεδίων του πλοίου:
Μόνιμα σφάλματα.
Μόνιμα σφάλματα στο μαγνητισμό ενός πλοίου μπορεί να υπάρξουν μόνο από τεχνικές ατέλειες όπως κακή χάραξη της γραμμής πλώρης επακριβώς στο διάμηκες του πλοίου ή άλλες στις ίδιες τις πυξίδες.

</doc>
<doc id="49563" url="https://el.wikipedia.org/wiki?curid=49563" title="Γήπεδο Κώστας Δαβουρλής">
Γήπεδο Κώστας Δαβουρλής



</doc>
<doc id="49565" url="https://el.wikipedia.org/wiki?curid=49565" title="Βλάσης Μπονάτσος">
Βλάσης Μπονάτσος



</doc>
<doc id="49566" url="https://el.wikipedia.org/wiki?curid=49566" title="Βλάσσης Μπονάτσος">
Βλάσσης Μπονάτσος

Ο Βλάσσης Μπονάτσος (30 Νοεμβρίου 1949 – 14 Οκτωβρίου 2004) ήταν Έλληνας τραγουδιστής, ηθοποιός και παρουσιαστής.
Βιογραφία.
Ήταν γιος δικαστικού και καθηγήτριας πιάνου, με καταγωγή από το Ξυλόκαστρο Κορινθίας. Είχε έναν μεγαλύτερο αδελφό, τον Τάκη Μπονάτσο, ο οποίος γεννήθηκε το 1944. Κάπου στα μέσα της δεκαετίας του 1960, όντας έφηβος, δημιούργησε το συγκρότημα "loubok". Στη συνέχεια υπήρξε μέλος του μουσικού συγκροτήματος Πελόμα Μποκιού από το 1969 έως το 1972. Το όνομα του συγκροτήματος προέρχεται από τα αρχικά των ονομάτων των μελών του: Νίκος Δα"ΠΕ"ρης, Νίκος "ΛΟ"γοθέτης, Τάκης "ΜΑ"ρινάκης, Βλάσσης "ΜΠΟ"νάτσος, Γιάννης "ΚΙΟΥ"ρκτσόγλου. Το συγκρότημα γνώρισε μεγάλη επιτυχία με το τραγούδι «Γαρύφαλλε, Γαρύφαλλε», το οποίο έγραψε ο Γιάννης Κιουρκτσόγλου και το οποίο ηχογραφήθηκε στην πρώτη του εκτέλεση από τους Πελόμα Μποκιού με τη φωνή του Νίκου Δαπέρη. Το ίδιο τραγούδι ηχογράφησε, 25 χρόνια αργότερα, ο Βλάσσης Μπονάτσος όταν συνεργάστηκε με τους Goin' Through.
Καριέρα.
Στις αρχές της δεκαετίας του 1980, πρωταγωνίστησε στη θεατρική παράσταση «Εβίτα», με πρωταγωνίστρια την Αλίκη Βουγιουκλάκη, παίζοντας τον ρόλο του Τσε Γκεβάρα. Επίσης, έπαιξε μαζί της και την περίοδο 1983-1984 στην παράσταση «Βίκτωρ Βικτώρια». Είχαν σχέση σχεδόν έξι χρόνια, από τον Απρίλιο του 1982 μέχρι τον Δεκέμβριο του 1987, σύμφωνα με τα περιοδικά της εποχής. 
Παρουσίασε πολλά τηλεπαιχνίδια και τηλεοπτικές εκπομπές, όπως «Με το κλειδί στο χέρι», «Κόντρες», «Βλας Μπακ», «Άλλα Κόλπα», «Με φόρα» και «Πάμε για άλλα», όπου ήταν γνωστός για τις φάρσες που έκανε και τις ατάκες του όπως το «φύγε 'σύ έλα 'σύ», «φοβερό», «τρομερό», «πάρα πολύ ωραίο», «καλά με συγχωρείς» και τη βραχνή χροιά της φωνής του. Ήταν πρωταγωνιστής της επιτυχημένης σειράς Οι Απαράδεκτοι (1991 - 1993) μαζί με τους Γιάννη Μπέζο, Δήμητρα Παπαδοπούλου (η οποία έγραψε το σενάριο) και Σπύρο Παπαδόπουλο. Συμπρωταγωνιστούσαν ο Βασίλης Χαλακατεβάκης και η Ρένια Λουιζίδου. 
Ως σόλο τραγουδιστής έχει κυκλοφορήσει τραγούδια όπως «Μεταμορφώσεις», «Εμένα», «Μια Γυναίκα», «Γυναίκες» (soundtrack της σειράς «Στον Αστερισμό Της Γραβάτας»), «Η Ζωή Είναι Μια Τρύπα», «Βιάσου», «Λολίτα το Νυμφίδιο», «Ένας Άντρας Κλαίει Για σένα», «Πες I Love You», «Αγαπάω» και άλλα. Έχει κάνει ντουέτα με την Αλέξια στο «Είσαι Παιδί Μου Πειρασμός», τον Κώστα Τουρνά στο «Έλα Ήλιε Μου» και τον Γιώργο Μαρίνο στο «Ροκ». Επίσης έχει κάνει διασκευές τραγουδιών όπως «Το Χειροκρότημα» (πρώτη εκτέλεση Άλκηστις Πρωτοψάλτη), «Ο Γουίλι, ο μαύρος θερμαστής» (πρώτη εκτέλεση Βασίλης Παπακωνσταντίνου), «Αν Σ'αρνηθώ Αγάπη Μου» (πρώτη εκτέλεση Κώστας Χατζής), «Λαός και Κολωνάκι» (πρώτη εκτέλεση Μανώλης Χιώτης, Μαίρη Λίντα) και «There Is No One Like Me» (soundtrack της σειράς Οι Στάβλοι της Εριέτας Ζαΐμη, τίτλος πρωτότυπου «Non Esiste L'Amore» του Αντριάνο Τσελεντάνο). 
Προσωπική ζωή.
Το 1996 παντρεύτηκε τη Μάρθα Κουτουμάνου (1968), κόρη της Ελληνίδας ηθοποιού Ζωής Λάσκαρη, και απέκτησαν μία κόρη, τη Ζένια.
Θάνατος.
Απεβίωσε σε ηλικία 55 ετών, στις 14 Οκτωβρίου 2004. Έπασχε από κληρονομικό αγγειοοίδημα. Σύμφωνα με το επίσημο ιατρικό ανακοινωθέν, ο θάνατός του οφείλεται σε αποφρακτική οιδηματώδη λαρυγγίτιδα.
Κηδεύτηκε στο Α' Νεκροταφείο Αθηνών δημοσία δαπάνη.
Παραπομπές.
 

</doc>
<doc id="49575" url="https://el.wikipedia.org/wiki?curid=49575" title="Ιωνικός">
Ιωνικός

Το όνομα Ιωνικός μπορεί να αναφέρεται:

</doc>
<doc id="49579" url="https://el.wikipedia.org/wiki?curid=49579" title="Αρχαία Κυμισάλα">
Αρχαία Κυμισάλα

Η περιοχή της Κυμισάλας βρίσκεται περίπου 70 χιλιόμετρα νοτιοδυτικά της πόλης της Ρόδου και εμπίπτει σήμερα στα όρια της Δημοτικής Ενότητας Αταβύρου, καταλαμβάνοντας τις παράκτιες εκτάσεις των δημοτικών διαμερισμάτων Μονολίθου και Σιαννών. Πρόκειται για έναν από τους σημαντικότερους αρχαιολογικούς χώρους στην ύπαιθρο της Ρόδου, όπως φανερώνουν τα εκτεταμένα ορατά ερείπια που είναι διάσπαρτα σε διάφορες θέσεις και χρονολογούνται από του Μυκηναϊκούς χρόνους έως και την Ύστερη Αρχαιότητα. Κατά την ελληνιστική περίοδο η περιοχή, όπως πιστοποιούν η διατήρηση του αρχαίου τοπωνυμίου και επιγραφές από τη νεκρόπολη ανήκε στον Δήμο των Κυμισαλέων και υπαγόταν διοικητικά στην Κάμιρο.
Ιστορία της έρευνας.
Η Κυμισάλα είναι γνωστή ως αρχαιολογική θέση από τα τέλη του 19ου αι. Οι Ιταλοί διενέργησαν την πρώτη ανασκαφή το 1915, τα αποτελέσματα και τα ευρήματά της οποίας δημοσιεύτηκαν στο "Annuario della Regia Scuola Archeologica di Atene" το 1916. Η πρώτη αυτή έρευνα αποτέλεσε σημαντικό οδηγό για κάθε νέα έρευνα, καθώς αποτύπωνε τις σημαντικότερες αρχαιότητες του χώρου, όπως για παράδειγμα τα εξαιρετικά μέχρι σήμερα σωζόμενα τείχη της ακρόπολης, τον ναό και πολλές άλλες θέσεις.
Από το 2006 στην περιοχή διεξάγεται Συστηματική Αρχαιολογική Έρευνα από το Τμήμα Μεσογειακών Σπουδών του Πανεπιστημίου Αιγαίου και την Εφορεία Προϊστορικών και Κλασικών Αρχαιοτήτων Δωδεκανήσου, υπό τη διεύθυνση των Μανόλη Ι. Στεφανάκη, Καθηγητή Κλασικής Αρχαιολογίας και Νομισματικής και της αρχαιολόγου δρος Βασιλικής Πατσιαδά αντίστοιχα, με σκοπό τον καθαρισμό των εμφανών υπέργειων μνημείων, τον εντοπισμό περισσότερων μνημείων και αρχαιολογικών θέσεων, τη συστηματική ανασκαφή των σημαντικότερων από αυτά και, μεσοπρόθεσμα, την ανάδειξη του χώρου.
Τα πρώτα πορίσματα της έρευνας.
Η έρευνα έχει καταδείξει ότι ο αρχαίος Δήμος των Κυμισαλέων ήταν εκτεταμένος: η έκταση που καλύπτουν οι μέχρι στιγμής εντοπισμένες αρχαιότητες ξεπερνά τα 10.000 στρέμματα ή 10 τετραγωνικά χλμ., πράγμα καθόλου περίεργο, αν αναλογιστεί κανείς πως ο Δήμος είχε τη δική του ακρόπολη, στον λόφο του Αγίου Φωκά, ο οποίος δεσπόζει στην περιοχή και φαίνεται να ελέγχει -οπτικά τουλάχιστον- 7 οικισμούς, που πρέπει να ανήκαν στη δικαιοδοσία του, στις θέσεις Βασιλικά, Νάπες, Χάρακας, Γλυφάδα-Μονοσύρια, Στελιές, Μαραμαρούνια και Καμπάνες. 
Δίπλα στους οικισμούς αναπτύσσονται νεκροπόλεις με σημαντικότερη την κεντρική νεκρόπολη, η οποία καταλαμβάνει ολόκληρη την κοιλάδα ανάμεσα στους λόφους του Αγίου Φωκά και της Κυμισάλας. Νεκροπόλεις ελληνικών χρόνων υπάρχουν και σε άλλα σημεία της περιοχής: στις Νάπες, τον Χάρακα και τα Μονοσύρια-Αγ. Γεώργιος, ενώ συστάδες τάφων έχουν εντοπιστεί και στις θέσεις Αλώνια και Καμπάνες. 
Ο Δήμος των Κυμισαλέων, φαίνεται πως κατοικείτο τουλαχιστον από τον 7ο αι. ΠΚΕ μέχρι και την Ύστερη Αρχαιότητα (4ος-6ος αι.), όπως μαρτυρούν τόσο η ανασκαφική έρευνα στην κεντρική νεκρόπολη, όσο και τα κατά καιρούς σποραδικά αρχαιολογικά ευρήματα. Στην περιοχή έχουν καταγραφεί και πρωιμότερα κατάλοιπα, νεολιθικής και εποχής του χαλκού, συγκεκριμένες όμως αρχαιολογικές θέσεις δεν έχουν ακόμη εντοπιστεί.
Το μέλλον.
Το ερευνητικό πρόγραμμα «Αρχαιολογική Έρευνα Κυμισάλας, Ρόδος» αποτελεί ουσιαστικά την δεύτερη μετά την ανασκαφή στο Ιερό του Ερεθιμίου Απόλλωνος στον Θεολόγο, συστηματική αρχαιολογική έρευνα που διενεργείται στην ύπαιθρο της Ρόδου. Το Πανεπιστήμιο Αιγαίου και η ΚΒ’ ΕΠΚΑ, σε συνεργασία με τη Σχολή Αγρονόμων Τοπογράφων Μηχανικών του Εθνικού Μετσόβιου Πολυτεχνείου και την Τοπική Αυτοδιοίκηση, εργάζονται αρμονικά και στοχευμένα με σκοπό τον καθαρισμό των εμφανών υπέργειων μνημείων, τον εντοπισμό περισσότερων μνημείων και αρχαιολογικών θέσεων, τη συστηματική ανασκαφή και τεκμηρίωση των σημαντικότερων από αυτά και, μεσοπρόθεσμα, την ανάδειξη του χώρου.
Η περιοχή δεν παρουσιάζει μόνο τεράστιο αρχαιολογικό ενδιαφέρον. Οι αρχαιολογικές θέσεις του Δήμου των Κυμισαλέων βρίσκονται στο κέντρο της περιοχής «Ακραμίτης–Αρμενιστής–Ατάβυρος» που καλύπτει πάνω από 17 χιλιάδες εκτάρια, η οποία έχει ενταχθεί στο ευρωπαϊκό δίκτυο οικοτόπων «Natura 2000» (κωδικός GR 4210005) και προστατεύεται ως Μνημείο της Φύσης, καθώς, πέραν της ιδιαίτερης γεωμορφολογίας, του φυσικού κάλλους και του πυκνού δάσους πεύκης και κυπαρίσσου, συγκεντρώνει μοναδικά οικοσυστήματα άγριας πανίδας και χλωρίδας.
Αυτό αποτελεί και το συγκριτικό πλεονέκτημα της περιοχής, που σε συνδυασμό με την ανάδειξη των αρχαιολογικών θέσεων και μνημείων, θα μπορούσε να οδηγήσει σύντομα στη δημιουργία ενός μοναδικού αρχαιολογικού-οικολογικού πάρκου, το οποίο θα διασφάλιζε τη φυσιογνωμία της περιοχής και θα οδηγούσε σε μια αειφόρα και βιώσιμη ανάπτυξη στην ευρύτερη ημιορεινή περιοχή του Ακραμίτη.

</doc>
<doc id="49586" url="https://el.wikipedia.org/wiki?curid=49586" title="Δουκάδες Κέρκυρας">
Δουκάδες Κέρκυρας

Οι Δουκάδες είναι χωριό της Κέρκυρας και βρίσκεται στο βόρειο τμήμα του νησιού σε απόσταση 20 χιλιόμετρα βορειοδυτικά της πόλης της Κέρκυρας και σε υψόμετρο 170 μ. Στην απογραφή του 2011 είχε 627 μόνιμους κατοίκους. Υπάγεται στο δημοτικό διαμέρισμα Δουκάδων, το οποίο ανήκει στο δήμο Παλαιοκαστριτών.
Η ονομασία του οικισμού, σύμφωνα με τον Ι. Μπουνιά, προήλθε από τους πρώτους κατοίκους του οι οποίοι έφεραν το επώνυμο «Δούκας». Η παλαιότερη γραπτή μαρτυρία για την ύπαρξη των Δουκάδων συναντάται σε νοταριακό έγγραφο του 1616. Ενδιαφέρον παρουσιάζουν το ανακαινισμένο πέτρινο αρχοντικό της οικογένειας Θεοτόκη, το Ενετικού τύπου «σαγράδο» του Κουαρτάνου, το οίκημα Κοράγγιου καθώς και το κτήριο του Δημοτικού σχολείου που βρίσκεται στην είσοδο του χωριού.
Οι Δουκάδες χαρακτηρίστηκαν ως παραδοσιακός οικισμός με το ΠΔ 19.10.1978 - ΦΕΚ 594 Δ΄ / 13.11.1978, (Κωδικός Στατιστ. - Αριθμός ΕΣΥΕ 22.1.137.01). Ο καθορισμός των ορίων του, έγινε με τη Νομαρχιακή Απόφαση με Αρ. Πρ. ΤΠ/6529/25.07.1986 βάσει του από 24.04.1985 ΠΔ (ΦΕΚ 181 Δ΄/03.05.1985), με την οποία ο οικισμός χαρακτηρίζεται αξιόλογος ως προς το βαθμό προστασίας, στάσιμος ως προς τη δυναμικότητα, συνεκτικός ως προς το βαθμό διασποράς και μεσαίος ως προς το μέγεθός του.

</doc>
<doc id="49587" url="https://el.wikipedia.org/wiki?curid=49587" title="Littleton">
Littleton



</doc>
<doc id="49591" url="https://el.wikipedia.org/wiki?curid=49591" title="Βαλκανικό Κύπελλο συλλόγων ποδοσφαίρου">
Βαλκανικό Κύπελλο συλλόγων ποδοσφαίρου

Το Διασυλλογικό Βαλκανικό Κύπελλο ήταν μια ποδοσφαιρική διοργάνωση που ξεκίνησε τη σεζόν 1960-61 και διεξαγόταν ως το 1993-94. Συμμετείχαν ομάδες από τις έξι βαλκανικές χώρες: Ελλάδα, Γιουγκοσλαβία, Ρουμανία, Βουλγαρία, Αλβανία και Τουρκία.
Ιστορικό.
Η πρώτη προσπάθεια διεξαγωγής ενός διασυλλογικού βαλκανικού κυπέλλου έγινε προπολεμικά. Το 1934 η πρωταθλήτρια Τουρκίας Φενερμπαχτσέ πρότεινε τη διεξαγωγή βαλκανικού κυπέλλου με τη συμμετοχή των πρωταθλητριών ομάδων των βαλκανικών χωρών, κατ' αναλογία του Μιτρόπα Καπ των κεντροευρωπαϊκών κρατών. Για την πρώτη διοργάνωση προσκάλεσε στην Κωνσταντινούπολη τους πρωταθλητές: Ελλάδας Ολυμπιακό Πειραιώς, Γιουγκοσλαβίας Μπεογκράντσκι, Βουλγαρίας Σλάβια Σόφιας και Ρουμανίας Ριπένσια. Όμως, η πρόταση συνάντησε την άρνηση της γιουγκοσλαβικής ομοσπονδίας, η οποία είχε μόλις καταφέρει η πρωταθλήτρια της χώρας να γίνει δεκτή στο δημοφιλές Μιτρόπα Καπ. Έτσι η διοργάνωση ματαιώθηκε και δεν ξαναέγινε κάποια άλλη προσπάθεια.
Μεταπολεμικά ξεκίνησε το 1960 με τη συμμετοχή των δευτεραθλητριών ομάδων των αντίστοιχων πρωταθλημάτων. Από το 1966 υποβαθμίστηκε με την συμμετοχή ομάδων που τερμάτιζαν σε χαμηλότερες θέσεις στη βαθμολογία, αμέσως μετά τις θέσεις που οδηγούσαν στο Κύπελλο ΟΥΕΦΑ και σε περίπτωση άρνησής τους από τις αμέσως επόμενες. Ήδη από τα μέσα της δεκαετίας του '70 είχε χάσει την αρχική αίγλη του και πολλές ομάδες αρνούνταν να συμμετάσχουν ή δήλωναν συμμετοχή και μετά αποχωρούσαν. Επίσης, δεν είχε σταθερές ημερομηνίες διεξαγωγής, με αποτέλεσμα κάποιες διοργανώσεις να "ξεχειλώνουν" και να αργούν να ολοκληρωθούν. Τη δεκαετία του '90 υποβαθμίστηκε ακόμα περισσότερο, αφού αποφασίστηκε να συμμετέχουν οι πρωταθλήτριες Β΄ κατηγορίας ή αυτές που κέρδιζαν την άνοδό τους στην Α΄ κατηγορία. Τελικά, το 1994 έπαψε να διεξάγεται. Συνολικά πραγματοποιήθηκαν 28 διοργανώσεις.
Σύστημα διεξαγωγής.
Το Βαλκανικό κύπελλο άλλαξε πολλές φορές σύστημα διεξαγωγής, το οποίο επηρεαζόταν και από τον αριθμό των ομάδων που συμμετείχαν. Ξεκίνησε ως ενιαίος όμιλος όλων των ομάδων με βαθμολογία, χωρίς διεξαγωγή τελικού. Από τη δεύτερη διοργάνωση (1961-63) καθιερώθηκε η συμμετοχή οκτώ ομάδων χωρισμένων σε δύο ομίλους, με τους νικητές να αγωνίζονται σε διπλό τελικό. Με αυτή τη μορφή διεξήχθη ως το 1967-68. Στη συνέχεια αποφασίστηκε να μετέχει μόνο μία ομάδα από κάθε χώρα, οπότε υπήρχαν δύο όμιλοι των τριών ομάδων, με τους νικητές να παίζουν σε διπλό τελικό. Αυτή υπήρξε η πιο μακροχρόνια μορφή του κυπέλλου, αφού κράτησε ως το 1981-83, παρά το ότι κάποιες φορές ορισμένες ομάδες αποχωρούσαν με αποτέλεσμα ο όμιλος να εξελίσσεται σε αγώνα νοκ-άουτ δύο συλλόγων. Η διοργάνωση του 1983-84 επρόκειτο να διεξαχθεί με τον ίδιο τρόπο αλλά όλες οι ομάδες του Β΄ ομίλου απέσυραν τη συμμετοχή τους, οπότε ουσιαστικά το κύπελλο διεξήχθη σε έναν όμιλο τριών ομάδων με βαθμολογία, χωρίς διεξαγωγή τελικού.
Από την επόμενη σεζόν αυξήθηκε ο αριθμός των μετεχουσών ομάδων σε δύο ανά χώρα, αλλά από κάποιες χώρες υπήρξαν αρνήσεις. Έτσι τις επόμενες δύο σεζόν 1984-85 και 1986 συμμετείχαν οκτώ σύλλογοι που αγωνίστηκαν σε διπλούς αγώνες νοκ-άουτ, ως το διπλό τελικό. Το 1987-88 πήραν μέρος δέκα ομάδες χωρισμένες σε τρεις ομίλους, από τους οποίους οι τέσσερις προκρίθηκαν στους νοκ-άουτ ημιτελικούς.
Από το 1988-89 επανήλθε το καθεστώς της συμμετοχής μίας ομάδας ανά χώρα και το σύστημα των δύο ομίλων των τριών. Οι νικητές αγωνίστηκαν σε μονό τελικό, για πρώτη και μοναδική φορά στην ιστορία του θεσμού. Οι τελευταίες τρεις διοργανώσεις διεξήχθησαν με σύστημα διπλών νοκ-άουτ αγώνων μέχρι και τον τελικό και ανάλογα με τον αριθμό των συμμετοχών στον α΄ γύρο κάποιες ομάδες προκρίνονταν χωρίς αγώνα.
Αριθμός συλλόγων.
Σύμφωνα με την αρχική προκήρυξη ο αριθμός των συλλόγων που είχαν δικαίωμα συμμετοχής ήταν έξι, ένας από κάθε βαλκανική χώρα. Όμως, στην μακροχρόνια πορεία του θεσμού η προκήρυξη της διοργάνωσης άλλαξε πολλές φορές, σε διάφορες προσπάθειες που έγιναν για να στηριχτεί ο θεσμός. Έτσι υπήρξαν χρονιές με οκτώ, ακόμα και με δέκα συμμετοχές, σε περιόδους που επιτρεπόταν η συμμετοχή δύο ομάδων από την ίδια χώρα και χρονιές με τέσσερις ή με τρεις συμμετοχές, όταν είχαμε πολλές αποχωρήσεις ή αρνήσεις συμμετοχής. Η πιο πολυπληθής διοργάνωση με 10 ομάδες διεξήχθη το 1987-88 και η πιο ολιγομελής με 3 ομάδες το 1983-84.
Αριθμός χωρών.
Γενικά, οι βαλκανικές χώρες στήριξαν τη διοργάνωση, παρά την αμφίθυμη στάση των ομάδων προς αυτήν. Αν εξαιρέσουμε την πρώτη διοργάνωση που δεν μετείχε ομάδα από τη Γιουγκοσλαβία, ως το 1977 (15η διοργάνωση) μετείχαν ανελλιπώς ομάδες και από τις έξι χώρες. Στη συνέχεια υπήρξαν διαρροές, για ένα διάστημα από τουρκικές ομάδες και στις τελευταίες διοργανώσεις από γιουγκοσλαβικές, δεδομένου πως η ενιαία Γιουγκοσλαβία είχε αρχίσει να αποσυντίθεται. Η τελευταία φορά που υπήρξαν συμμετοχές και από τις έξι χώρες ήταν το 1990-91. Η πιο "πιστή" χώρα στο βαλκανικό κύπελλο υπήρξε η Βουλγαρία, ομάδες της οποίας μετείχαν και στις 28 διοργανώσεις. Ακολουθούν με συμμετοχές σε 27 διοργανώσεις η Ελλάδα και η Αλβανία (απουσίασαν το 1983-84), με 26 η Ρουμανία, με 25 η Τουρκία και με 19 η Γιουγκοσλαβία.
Τίτλοι ανά χώρα.
Στις 28 διοργανώσεις πολυνίκης χώρα υπήρξε η Βουλγαρία με εννέα κύπελλα από πέντε διαφορετικές ομάδες. Συνολικά 9 βουλγαρικές ομάδες έφτασαν σε 17 τελικούς, που επίσης αποτελεί ρεκόρ. Έξι διαφορετικές ελληνικές ομάδες κατέκτησαν από ένα κύπελλο, ενώ έφτασαν σε άλλους τρεις τελικούς.
Τίτλοι ανά σύλλογο.
Μια επαρχιακή ομάδα της Βουλγαρίας, η ΠΦΚ Μπερόε Στάρα Ζαγόρα, είναι η πολυνίκης του θεσμού με τέσσερα τρόπαια. Έχει άλλη μια παρουσία σε τελικό, φθάνοντας έτσι στο απλησίαστο ρεκόρ των πέντε τελικών. Από δύο κύπελλα έχουν η Σλάβια Σόφιας και η Ραπίντ Βουκουρεστίου, ενώ 20 ακόμα ομάδες έχουν κατακτήσει από ένα τρόπαιο.
Άλλες 17 ομάδες έφτασαν στον τελικό χωρίς να πάρουν το κύπελλο. Έτσι ο συνολικός αριθμός των φιναλίστ ανέρχεται σε 40 βαλκανικούς συλλόγους. Ως πιο άτυχη μπορεί να θεωρηθεί η ρουμανική Αργκές Πιτέστι που αγωνίστηκε σε τρεις τελικούς χωρίς επιτυχία.
Ελληνικές συμμετοχές.
Στις 28 διοργανώσεις του Βαλκανικού Κυπέλλου έχουν λάβει μέρος 15 ελληνικοί σύλλογοι. Έξι έχουν κατακτήσει το κύπελλο, άλλοι δύο έφτασαν ως τον τελικό, ενώ ο Πανιώνιος είναι η μοναδική ελληνική ομάδα με δύο παρουσίες σε τελικούς: μία επιτυχημένη και μία αποτυχημένη. Τη δεκαετία του '60 μετείχαν αποκλειστικά ο Ολυμπιακός Π. και η ΑΕΚ. Από το 1969 που έλαβε μέρος ο Πιερικός άρχισαν να μετέχουν και ομάδες εκτός Π.Ο.Κ., ενώ το 1973 πήρε μέρος για πρώτη φορά ομάδα της Θεσσαλονίκης, ο Άρης. Τις περισσότερες συμμετοχές, τέσσερις, έχει η ΑΕΚ, ενώ από τρεις φορές έχουν λάβει μέρος ο Ολυμπιακός, ο Πανιώνιος, ο Άρης και ο Ηρακλής.

</doc>
<doc id="49595" url="https://el.wikipedia.org/wiki?curid=49595" title="Ντόναλντ Ντακ">
Ντόναλντ Ντακ

Ο Ντόναλντ Ντακ (πλήρες όνομα "Ντόναλντ Φάουντλιροϊ Ντακ", αγγλικά Donald Duck) είναι χαρακτήρας κινουμένων σχεδίων της Ντίσνεϋ. Η πρώτη του εμφάνιση σε ταινία έγινε το 1934. Ο Ντόναλντ Ντακ σχεδιάστηκε από τους Αρτ Μπάμπιτ και Ντικ Χουέμερ, ενώ είναι και ο χαρακτήρας που έχει παίξει στις περισσότερες ταινίες κινουμένων σχεδίων (173 συνολικά, από τότε που πρωτοεμφανίστηκε μέχρι το 1995). Η πρώτη εμφάνιση του Ντόναλντ ήταν στο καρτούν της Silly Symphonies "The Wise Little Hen". Ως το 1985 η χαρακτηριστική φωνή του Ντόναλντ ανήκε στον ηθοποιό Κλάρενς Νας. Μετά το θάνατο του Νας, στη διάσημη πάπια δάνεισε τη φωνή του ο Τόνι Ανσέλμο. 
Προφίλ.
Ο Ντόναλντ Ντακ είναι μία περιπετειώδης πάπια. Είναι έξυπνος, πονηρός, οξύθυμος, καλόκαρδος, μονίμως άφραγκος, κατά καιρούς τεμπέλης και το πιο άτυχο παπί του κόσμου.
Είναι γιος της Βολκάνας Μακ Ντακ αδελφής του Σκρούτζ Μακ Ντακ.
Ζει μαζί με τα τρία ανίψια του (Χιούη, Λιούη, Ντιούη), των οποίων έχει την κηδεμονία, στην Λιμνούπολη, πολιτεία της Καλισότα. Μένει σε μια μονοκατοικία η οποία ανήκει στον τσιγκούνη θείο του Σκρουτζ Μακ Ντακ, ακριβώς δίπλα στο σπίτι του πιο ανυπόφορου εχθρού του, του κυρίου Τζόουνς, με τον οποίο δίνουν "ομηρικές" μάχες. 
Στην ίδια πόλη μένουν και άλλοι χαρακτήρες όπως ο Σκρουτζ Μακ Ντακ (ο τσιγκούνης θείος του), ο Φέθρυ (ξάδερφος του Ντόναλντ και μεγάλος γκαφατζής), ο Γκαστόνε (ο εκνευριστικά τυχερός του ξάδερφος που είναι και αντίζηλός του) και η μεγάλη αγάπη του, η Νταίζυ Ντακ. 
Επίσης στην ίδια πόλη μένει ο εφευρέτης Κύρος Γρανάζης, καθώς και μία πληθώρα άλλων χαρακτήρων που πλαισιώνουν πολύ όμορφα το Duck Universe. 
Έξω από την πόλη, μένει στο αγρόκτημα της η Γιαγιά Ντακ. Μαζί με την Γιαγιά Ντακ, ζει και ο τεμπέλης βοηθός της Πασχάλης Χήνος. 
Όταν επισκέπτεται ο Ντόναλντ την Γιαγιά Ντακ, τον βρίσκουμε συχνά να κοιμάται μαζί με τον Πασχάλη κάτω από ένα δέντρο. 
Τις νύχτες ο Ντόναλντ φοράει την μάσκα του και χρησιμοποιώντας τον εξοπλισμό που του έχει φτιάξει ο Κύρος Γρανάζης, μάχεται ενάντια σε εγκληματίες ως υπερήρωας με το όνομα Φάντομ Ντακ, και σώζει την πόλη από το κακό.
Δημιουργία.
Ένας σημαντικός δημιουργός του Ντόναλντ Ντακ είναι ο Καρλ Μπαρκς (1901-2000), ο οποίος δημιούργησε και εμπλούτισε την προσωπικότητα του, πλαισιώνοντας τον με ένα πλήθος συγγενών, φίλων και εχθρών που έγιναν επίσης αθάνατοι όπως ο Σκρουτζ Μακ Ντακ, ο Γκαστόνε και οι Μουργόλυκοι. Άλλος σημαντικός σχεδιαστής του ήρωα είναι ο Ντον Ρόσα.
Υποδοχή.
Ο ζωγράφος και κριτικός τέχνης Άντι Γουόρχολ ανέφερε ότι: "Η ιδιοφυής ιδέα του Γουόλτ Ντίσνεϋ ήταν το ότι διάλεξε ένα τόσο κοινό πλάσμα, όπως η πάπια, και την έκανε εξαιρετικά ανθρώπινη".

</doc>
<doc id="49599" url="https://el.wikipedia.org/wiki?curid=49599" title="Δουκαδες">
Δουκαδες



</doc>
<doc id="49604" url="https://el.wikipedia.org/wiki?curid=49604" title="Σκρουτζ (ταινία, 1951)">
Σκρουτζ (ταινία, 1951)

Το Σκρουτζ (πρωτότυπος τίτλος: "Scrooge") είναι βρετανική χριστουγεννιάτικη δραματική ταινία φαντασίας του 1951, σε σκηνοθεσία και παραγωγή από τον Μπράιαν Ντέσμοντ Χαρστ και σενάριο από τον Νόελ Λάνγκλεϋ. Η ταινία κυκλοφόρησε στις ΗΠΑ ως "A Christmas Carol", και είναι μια από τις πιο γνωστές κινηματογραφικές μεταφορές του διάσημου μυθιστορήματος "Μια Χριστουγεννιάτικη Ιστορία" του Τσαρλς Ντίκενς.
Πλοκή.
Ο μίζερος τσιγκούνης Εμπενίζερ Σκρουτζ, που λέει πως τα Χριστούγεννα είναι απάτη, επισκέπτεται από το φάντασμα του παλιού του συνεταίρου του, τον επισκέπτονται τρία φαντάσματα που τον προειδοποιεί πως έχει μια τελευταία ευκαιρία να αλλάξει. Θα τον επισκεφτούν τρία πνεύματα την παραμονή Χριστουγέννων που θα του δείξουν τα λάθη του και τους ανθρώπους που έχουν τα Χριστούγεννα στην καρδιά τους 365 μέρες το χρόνο.

</doc>
<doc id="49611" url="https://el.wikipedia.org/wiki?curid=49611" title="Αντιόχεια (της Σεμίραμης)">
Αντιόχεια (της Σεμίραμης)



</doc>
<doc id="49613" url="https://el.wikipedia.org/wiki?curid=49613" title="Ανάλεκτα του Κομφούκιου">
Ανάλεκτα του Κομφούκιου

Τα Ανάλεκτα (κινεζικά: 論語, πινγίν: "Lún Yǔ") είναι μία συλλογή ρήσεων και διαλόγων του Κινέζου στοχαστή και φιλοσόφου Κομφούκιου με τους μαθητές του. Συνιστά ένα από τα πλέον αντιπροσωπευτικά γραπτά κείμενα για τη ζωή, τις ιδέες και τη διδασκαλία του, το οποίο άσκησε σημαντική επίδραση στην κινεζική σκέψη. Η καταγραφή του πραγματοποιήθηκε από τους μαθητές του Κομφούκιου, μετά το θάνατο του, και ολοκληρώθηκε πιθανώς κατά την Περίοδο των Μαχομένων Βασιλείων (5ος αιώνας π.Χ. - 221 π.Χ.) της Κίνας. Ο τίτλος του έργου συγκροτείται από τα δύο ιδεογράμματα "lun" (論) και "yu" (語), τα οποία σημαίνουν "εξετάζω, κρίνω" ή "συζητώ" και "ομιλία, λέξη" ή "γλώσσα" αντίστοιχα. 
Ιστορική εξέλιξη του έργου.
Μετά το θάνατο του Κομφούκιου, οι μαθητές του άρχισαν να καταγράφουν στοιχεία από τις διδασκαλίες του δασκάλου τους, παράδοση που συνεχίστηκε επίσης από τις επόμενες γενιές μαθητών του. Περίπου δύο αιώνες μετά το θάνατό του υπήρχαν δεκάδες κείμενα, τα οποία τελικά συγκεντρώθηκαν και συγκρότησαν, με παραλλαγές, το έργο που είναι σήμερα γνωστό ως τα "Ανάλεκτα". Σχετικά με την ιστορική εξέλιξη του περιεχομένου του, έχουν διατυπωθεί πολλές υποθέσεις. 
Η παλαιότερη αναφορά στα "Ανάλεκτα" ως πηγή, χρονολογείται πριν τη δυναστεία Χαν, σε ένα από τα κεφάλαια του "Li ji zhu shu", γεγονός που υποδεικνύει πως ένα ομώνυμο κείμενο ήταν ήδη γνωστό την εποχή εκείνη. Ο ιστορικός Σι Μα Τσιέν (Si-ma Quian), στη βιογραφία τού Κομφούκιου, παραθέτει χωρία από τα "Ανάλεκτα", χωρίς όμως να μπορεί να επιβεβαιωθεί μέσα από αυτά η ύπαρξη του ίδιου τού έργου. Οι πρώτες πληροφορίες για το έργο, στη μορφή που είναι σήμερα γνωστό, περιέχονται στα "Χρονικά της Δυναστείας Χαν" ("Han Shu") του Παν Κου (Ban Ghu, 32-92 μ.Χ.). Στη βιβλιογραφία του βιβλίου αναφέρονται τρία χειρόγραφα κείμενα, το "Κείμενο του Λου" ("Lu Lun"), το "Κείμενο του Τσι (Qi Lun)" και το "Αρχαίο Κείμενο (Gu Lun)", αποτελούμενα το καθένα από είκοσι, είκοσι δύο και είκοσι ένα βιβλία αντίστοιχα. Καθώς φαίνεται, οι λόγιοι της εποχής μελετούσαν και ειδικεύονταν σε ένα από τα τρία κείμενα, ωστόσο κατά την ύστερη περίοδο της δυναστείας των Δυτικών Χαν, ο Τσαγκ Γυ (張禹/张禹, Zhang Yu) μελέτησε ταυτόχρονα και συνδύασε τα κείμενα "του Λου" και "του Τσι", επιλέγοντας ορισμένα από τα βιβλία που περιέχονταν σε αυτά. Η μελέτη που ολοκλήρωσε διαμόρφωσε τελικά ένα νέο κείμενο, γνωστό ως "Κείμενο του Μαρκήσιου Τσαγκ" ("Chang He Lun"). Τα τρία κείμενα επιμελήθηκε επίσης ο Τσεγκ Συάν (Zheng Xuan, 127-200 μ.X.), διαμορφώνοντας μία ακόμα εκδοχή του "Lún Yǔ", βασισμένη κυρίως στο "Κείμενο του Λου" και επιλεγμένα τμήματα των υπόλοιπων κειμένων. Η τελική εκδοχή του έργου, όπως είναι γνωστό σήμερα, αποτέλεσε τελικά συνδυασμό των κειμένων των Τσεγκ Συάν και Τσαγκ Γυ. 
Τα ερμηνευτικά σχόλια τού Τσεγκ Συάν υπήρξαν σημαντικά όσον αφορά την ανάλυση του έργου και σε αυτά βασίζονταν, μέχρι τη δυναστεία των Ταγκ, όλες οι μεταγενέστερες μελέτες. Τόσο ο Συάν όσο και οι υπόλοιποι από τους πρώτους σχολιαστές του κειμένου περιορίζονταν κυρίως στην επεξήγηση αναφορών σε πρόσωπα, θεσμούς ή ιστορικά γεγονότα, χωρίς να διεισδύουν στη βαθύτερη κατανόηση των δυσκολιών του, με αποτέλεσμα οι πρώτοι ερμηνευτικοί σχολιασμοί να εμφανίζουν περιορισμένο ενδιαφέρον σχετικά με το φιλοσοφικό περιεχόμενο του κειμένου.
Μεταφράσεις.
Τα "Ανάλεκτα" μεταφράστηκαν για πρώτη φορά σε δυτική γλώσσα, στα τέλη του 16ου αιώνα, όταν ο Ιταλός ιησουίτης Matteo Ricci, με τη βοήθεια πολυάριθμων συνεργατών, μετέφρασε το κείμενο στα λατινικά, εργασία που ωστόσο δεν δημοσιεύτηκε. Ακολούθησε η μετάφραση των Prosper Intercetta (1625-96) και Ignatius da Casta (1599-1666), η οποία εκδόθηκε το 1697 στο Παρίσι από τον μοναχό Philippus Couplet (1624-92) και έφερε τον τίτλο "Confucius Sinarum Philosophus". Ο τίτλος "Ανάλεκτα" ("Analects") χρησιμοποιήθηκε, για πρώτη φορά, από τον Σκώτο ιεραπόστολο James Legge (1815-97) στη μετάφραση που δημοσιεύτηκε το 1861 στα πλαίσια μίας δίγλωσσης έκδοσης, και αποτέλεσε το πρότυπο για τις μεταγενέστερες εκδόσεις. Αξιοσημείωτη είναι επίσης η μετάφραση του Arthur David Waley (1889-1996), η οποία χαρακτηρίζεται ως λιγότερο επηρεασμένη από τη νεοκομφουκιανική ερμηνεία του κειμένου.

</doc>
<doc id="49616" url="https://el.wikipedia.org/wiki?curid=49616" title="Ατομική θεωρία">
Ατομική θεωρία

Με τον όρο ατομική θεωρία εννοείται στη φυσική και φιλοσοφία η θεωρία που υποστηρίζει ότι η ύλη, άρα και ο κόσμος, συγκροτείται από στοιχειώδη αδιάσπαστα σωματίδια. Η ατομική θεωρία πρωτοεμφανίστηκε στην Αρχαία Ελλάδα από το Λεύκιππο και το μαθητή του Δημόκριτο, οι οποίοι ήταν φυσικοί φιλόσοφοι, δηλαδή προσπαθούσαν να εξηγήσουν φιλοσοφικά τη λειτουργία της φύσης και του κόσμου. Η θεωρία αυτή επανεμφανίστηκε ή επανακαλύφθηκε από τον Τζον Ντάλτον προκειμένου να ερμηνεύσει τις χημικές αντιδράσεις.
Η ατομική θεωρία των ατομιστών.
Φαίνεται ότι η ατομική θεωρία ήταν το αποτέλεσμα μιας προσπάθειας υπέρβασης του ελεατικού μονισμού, όπως αυτός διαμορφώθηκε από τον Παρμενίδη και τους διαδόχους του με την άρνηση της μαρτυρίας των αισθήσεων και του κόσμου των φαινομένων. Οι ατομικοί, αντίθετα από τους Ελεάτες, προσπάθησαν να μην αναιρέσουν τη γένεση, τη φθορά, την κίνηση και το πλήθος των όντων, ώστε να παραμείνουν σε συμφωνία με τα δεδομένα που παρέχουν στον άνθρωπο οι αισθήσεις του. Τονίζουν ότι δεν πρέπει κανείς να έχει τυφλή εμπιστοσύνη σ΄ αυτά τα δεδομένα, αλλά να τα επεξεργάζεται με τη βοήθεια της κριτικής ικανότητας του ανθρώπινου νου. Από την άλλη ήταν πολύ δύσκολο να παραβλέψουν την παρμενίδεια θέση για τα χαρακτηριστικά του Ενός. Απλώς, κατά μεγαλοφυή τρόπο απέδωσαν τις ιδιότητες του μοναχικού παρμενίδειου όντος σε κάθε ένα από τα πολλά όντα που αποτελούν τη βάση της δικής τους κοσμοθεωρίας, τα άτομα. Αυτά είναι αιώνια, αναλλοίωτα, δεν υπόκεινται σε γέννηση σε φθορά και με τις ενώσεις και τους διαχωρισμούς τους δημιουργούν τα πράγματα που υπόκεινται σε μεταβολές.
Οι ατομικοί φιλόσοφοι φαίνεται ότι είχαν ακόμη ένα στόχο. Δεν τους ικανοποιούσαν οι προσπάθειες των προγενέστερων φιλοσόφων να ερμηνεύσουν τα φαινόμενα με την επενέργεια κάποιας εξωτερικής δύναμης, όπως η Φιλότητα (Φιλία) και το Νείκος (Διαμάχη) του Εμπεδοκλή, ή μιας τελολογικής δύναμης, όπως ο Νους του Αναξαγόρα. Ήθελαν, επίσης, να αποκλείσουν τον παράγοντα τύχη και να αποδώσουν σε κάθε φαινόμενο μια αιτιοκρατική ερμηνεία. Τη δυνατότητα αυτή τους την έδωσε η σύλληψη μιας προαιώνιας, εγγενούς κίνησης των ατόμων. Η κίνηση αυτή φέρνει σε σύγκρουση τα άτομα, τα περιπλέκει ή τα απωθεί και μέσω αυτής μπορούν να ερμηνευτούν όλα τα φαινόμενα που παρατηρούνται στον κόσμο. Ανάγκη ερμηνείας της αρχής αυτής της κίνησης κατά τη γνώμη τους δεν υπάρχει, αφού ως προαιώνια δεν έχει καμιά απολύτως αρχή: απλώς υπάρχει.
Πώς, όμως, τα άτομα αποκτούν τη δυνατότητα να κινούνται; Η απάντηση στο ερώτημα αυτό είναι απλή: υπάρχει το κενό. Το κενό, οι ατομικοί τείνουν να το ταυτίσουν με το παρμενίδειο μη ον. Σε αντίθεση, όμως, με τον Παρμενίδη, ο οποίος απέκλειε τη δυνατότητα ακόμη και του στοχασμού πάνω στο μη ον, οι ατομικοί πιστεύουν ότι αυτό υπάρχει εξίσου με το ον, απλώς υπάρχει με διαφορετικό τρόπο. Τα γεωμετρικά σχήματα λόγου χάρη είναι άυλα, εντούτοις όμως υπάρχουν, όπως το είχαν κατανοήσει ήδη οι Πυθαγόρειοι. Όσον αφορά το τι ακριβώς εννοούσαν οι ατομικοί μιλώντας για το κενό υπάρχει διαφωνία ανάμεσα στους μελετητές. Άλλοι συμμερίζονται την άποψη του Αριστοτέλη ότι πρόκειται για τον κενό χώρο, άλλοι θεωρούν ότι το κενό σημαδεύει απλώς την απουσία του όντος, δηλαδή των ατόμων.
Άτομα, κενό, προαιώνια κίνηση, συμπλοκή και διαχωρισμός των ατόμων. Αυτές είναι οι βασικές αρχές που κατά τους ατομικούς μπορούν να εξηγήσουν τα πάντα.
Χρόνος και κίνηση για τους ατομικούς.
Ο χρόνος κατά την άποψη των ατομικών είναι αδημιούργητος. Δεν έχει αρχή και δε θα έχει τέλος. Ο λόγος που τους οδηγεί σε μια τέτοια αντίληψη για το χρόνο αποτελεί αναγκαία συνέπεια του ίδιου του ορισμού τους για τα άτομα: εφόσον τα τελευταία είναι εξ ορισμού αναλλοίωτα και άφθαρτα δεν μπορεί παρά και ο χρόνος να έχει τα ίδια χαρακτηριστικά μ΄ αυτά. Αλλιώς θα έπρεπε να δεχτούμε ότι τα άτομα έχουν γεννηθεί ή ότι θα έχουν ένα τέλος, γεγονός ανεπίτρεπτο για πράγματα που έχουν τις ιδιότητες του παρμενίδειου όντος. Φαίνεται ότι ο Δημόκριτος ανέπτυξε την άποψή του για την αιωνιότητα του χρόνου σε αντίθεση προς τους Πυθαγόρειους και τους Ελεάτες. Οι Πυθαγόρειοι θεωρούσαν ότι όλα τα πράγματα στον κόσμο, μαζί και ο χρόνος, αποτελούν απομιμήσεις και παράγωγα των αριθμών, ενώ οι Ελεάτες νόμιζαν ότι ο χρόνος ως μορφή ύπαρξης της ύλης είναι απατηλός, όπως όλα τα δεδομένα των αισθήσεών μας. Πάντως, οι πηγές δε μας πληροφορούν ρητά για το αν ο Δημόκριτος θεωρούσε το χρόνο ως κάτι ανεξάρτητο από την ύλη ή ως μια ιδιότητά της. Ίσως ο Δημόκριτος να μην είχε συλλάβει το σχετικό πρόβλημα.
Η Αριστοτελική αντίληψη.
Μια άλλη διάσταση του προβλήματος του χρόνου σχετίζεται με την υφή του, αν δηλαδή είναι συνεχής ή διακρίνεται κι αυτός σε άτμητα μέρη όπως η ύλη. Και πάλι οι πληροφορίες των πηγών είναι συγκεχυμένες. Εντούτοις, κάποιες μαρτυρίες του Αριστοτέλη και των σχολιαστών του αφήνουν να φανεί αμυδρά ένα τέτοιο ενδεχόμενο. Ο Αριστοτέλης προσπαθώντας να ερμηνεύσει την ατομική θεωρία των ειδώλων αναφέρεται στην ανάγκη ύπαρξης άτμητων χρονικών στιγμών, προκειμένου να αποκτήσει υπόσταση η θεωρία αυτή. Βέβαια η μαρτυρία του Αριστοτέλη δε μνημονεύει ρητά το Δημόκριτο, ο σχολιαστής όμως του Αριστοτέλη, Αλέξανδρος, δεν έχει ενδοιασμούς. Όπως λέει ο ίδιος (ad loc. 56, 13 κ.εξ. ): 
Στο έργο Περί ατόμων γραμμών (970b5 κ.εξ. ), το οποίο είναι μάλλον ψευδοαριστοτελικό, αναφέρεται ρητά ότι η ίδια θεωρία που δέχεται την ύπαρξη ατόμων ύλης δέχεται και την ύπαρξη άτμητων χρονικών στιγμών: 
Τέλος, πρέπει να αναφερθούν και οι παράδοξες επιπτώσεις σε σχέση με την κίνηση που προκύπτουν από μια τέτοια θεώρηση του χρόνου. Σ΄ αυτές αναφέρεται και πάλι ο Αλέξανδρος : 
Φιλοσοφική ερμηνεία της διαιρετότητας του ατόμου.
Το αδιαίρετο του ατόμου.
Μια βασική ιδιότητα, την οποία ο Λεύκιππος και ο Δημόκριτος αποδίδουν στα άτομά τους, είναι η μη διαιρετότητα. Άλλωστε η λέξη ά-τομο αυτό σημαίνει, δηλαδή κάτι το οποίο δεν επιδέχεται τομή, διαίρεση. Το μη διαιρετό των ατόμων αποτελεί αναγκαία συνθήκη για τη διατήρηση της αιωνιότητας της ύπαρξής τους: αν τέμνονταν, θα διαιρούνταν σε άλλα σώματα, επομένως θα έπαυαν να υπάρχουν. Τίθεται, όμως, το ζήτημα πώς εννοούσαν το αδιαίρετο των ατόμων αυτοί που τα επινόησαν. Είναι αυτά άτμητα μόνο από φυσική άποψη ή και από μαθηματική; Είναι πολύ δύσκολο να απαντήσουμε με βάση μόνο τις αρχαίες μαρτυρίες. 
Οι δυνατές ερμηνείες.
Το μη διαιρετό των δημοκρίτειων ατόμων μπορεί να εννοηθεί με έναν από τους παρακάτω τρόπους: 
Εάν δεχτούμε την πρώτη δυνατότητα, τότε θα μπορούσαμε να μιλήσουμε για μέρη των ατόμων, αν και θα ήταν φυσικώς αδύνατο να διαχωρίσουμε αυτά τα μέρη πραγματικά μεταξύ τους. 
Αν δεχτούμε τη δεύτερη δυνατότητα, τότε η συζήτηση για μέρη των ατόμων είναι αδιανόητη . Σ΄ αυτήν την περίπτωση το να διαιρέσουμε ένα άτομο δε θα ήταν απλώς τεχνολογικά αδύνατο, αλλά και διανοητικώς παράλογο. 
Υπέρ της πρώτης άποψης έχουν ταχθεί ο Burnet και το KRS (βλ. βιβλιογρ.). Ο πρώτος υποστηρίζει ότι τα άτομα του Δημόκριτου δεν είναι μαθηματικώς αδιαίρετα, επειδή διαθέτουν κάποιο μέγεθος. Εντούτοις, από φυσική άποψη είναι αδιαίρετα, αφού όπως το παρμενίδειο Εν δεν περιέχουν κενό χώρο. Το δεύτερο θεωρεί ότι άτομα είναι αδιαίρετα μόνο από φυσική και όχι από διανοητική-μαθηματική άποψη, εφόσον διαφέρουν μεταξύ τους στο μέγεθος.
Υπέρ της δεύτερης άποψης έχουν ταχθεί ο Guthrie και ο Furley. Ο πρώτος θεωρεί ότι τα άτομα είναι και λογικώς αδιαίρετα, αφού αποτελούν όχι απλώς πολύ μικρά αλλά τα μικρότερα δυνατά μέρη της ύλης. Ο δεύτερος επιχειρηματολογεί ως εξής:
Εντούτοις, υπάρχουν χωρία, τα οποία φαίνεται να αντιτίθενται στη σκέψη ότι τα άτομα του Δημόκριτου είναι και θεωρητικώς αδιαίρετα. Ο Σιμπλίκιος (Εις το Περί ουρανού, σελ. 295, 5 κ.εξ.) αναφέρει ότι τα άτομα του Δημόκριτου διαθέτουν μέγεθος και σχήμα: άλλα είναι αγκιστροειδή, άλλα κυρτά, άλλα κοίλα κ.ο.κ. Όπως λέει χαρακτηριστικά ο ίδιος: «Ο Δημόκριτος νομίζει ότι τα πρωταρχικά σώματα είναι τόσο μικρά, ώστε να διαφεύγουν από τις αισθήσεις μας. Διαθέτουν κάθε είδους μορφές και σχήματα και διαφέρουν ως προς το μέγεθος... Άλλα από τα άτομα είναι σκαληνά, άλλα αγκιστροειδή, άλλα κοίλα, άλλα κυρτά και άλλα έχουν αναρίθμητες διαφορές».
Πώς, όμως, είναι δυνατό κάτι που έχει σχήμα και μέγεθος να μην μπορεί θεωρητικά να διαιρεθεί περαιτέρω; Γιατί για κάθε μέγεθος x μπορούμε πάντα να φανταστούμε ένα άλλο μέγεθος, το οποίο να ισοδυναμεί με x δια 2. Είναι πολύ πιθανό, όμως, ότι ο Δημόκριτος αντιλαμβανόταν ατομιστικά όχι μόνο την ύλη αλλά και το χώρο (ίσως και το χρόνο και την κίνηση). Σ΄ αυτήν την περίπτωση το μέγεθος ενός ατόμου θα μπορούσε να αποτελεί ταυτόχρονα και ένα άτομο χώρου. Τότε η έσχατη μονάδα μέτρησης του χώρου θα ήταν το μέγεθος ενός ατόμου (ατομικό μέγεθος). Σ’ αυτήν την περίπτωση η έννοια του μισού ενός ατόμου χώρου θα ήταν αδιανόητη. Έτσι, ο Δημόκριτος θα μπορούσε να υποστηρίξει ότι ένα άτομο έχει μέγεθος και είναι ταυτόχρονα και θεωρητικά αδιαίρετο. Αν, όμως, ο Δημόκριτος είχε συλλάβει το χώρο ατομιστικά, θα ερχόταν σε αντίθεση με τα μαθηματικά (βλ. όσα λέει παραπάνω ο Αριστοτέλης), συγκεκριμένα με την ευκλείδεια γεωμετρία και ειδικά με το πυθαγόρειο θεώρημα, το οποίο απαιτεί ως προϋπόθεση την άπειρη διαιρετότητα του χώρου. Κι αυτό, επειδή, αν μετρήσουμε τις πλευρές ενός τετραγώνου ως ακέραιο αριθμό ατομικών μονάδων και προσπαθήσουμε έπειτα να μετρήσουμε τη διαγώνιο με τον ίδιο τρόπο ως ακέραιο αριθμό ατομικών μονάδων, θα δούμε ότι είναι αδύνατο, αφού η διαγώνιος εδώ είναι άρρητος αριθμός.
Ο Δημόκριτος, επιπλέον, θεωρούσε ότι τα άτομα δεν έχουν απλώς μέγεθος, αλλά διαφέρουν μεταξύ τους στο μέγεθος και το σχήμα. Αυτό έρχεται σε αντίθεση με την ιδέα ότι υπάρχουν ατομικά μεγέθη. Γιατί πώς θα μπορούσε ένα άτομο να είναι μεγαλύτερο ή μικρότερο από ένα άλλο, εκτός και αν ένα από αυτά ήταν μικρότερο ή μεγαλύτερο από το ατομικό μέγεθος. Αν πάρουμε μαζί ένα μικρότερο και ένα μεγαλύτερο άτομο, τότε ένα μέρος του μεγαλύτερου ατόμου καλύπτεται από το μικρότερο άτομο και ένα μέρος όχι. Επιπλέον, ακόμη κι όταν έχουμε να κάνουμε με ένα συγκεκριμένο άτομο, π.χ. με ένα αγκιστροειδές μπορούμε πάντα να διακρίνουμε ένα μέρος του σχήματος από το άλλο, στην περίπτωση του αγκιστροειδούς την αγκιστροειδή απόληξη από το υπόλοιπο σώμα του ατόμου.
Συμπέρασμα.
Συνοψίζοντας θα τείναμε να δεχτούμε ότι πράγματι ο Δημόκριτος αντιλαμβανόταν τα άτομα φυσικώς και θεωρητικώς αδιαίρετα, αλλά πως αυτή η άποψη είναι εσωτερικά ασυνεπής, χωρίς να είναι βέβαιο ότι ο Δημόκριτος το είχε αντιληφθεί αυτό.
Η σύγχρονη ατομική θεωρία.
Η ατομική θεωρία του Ντάλτον.
Η ατομική θεωρία του Τζον Ντάλτον υποστηρίζει ότι:
Εξέλιξη και κατάρριψη της ατομικής θεωρίας.
Η ατομική θεωρία εξελίχθηκε αργότερα στο "μοντέλο του σταφιδόψωμου" από τον Τζόζεφ Τζον Τόμσον, σύμφωνα με την οποία το άτομο είναι συμπαγές σωματίδιο πάνω στο οποίο προσκολλώνται μικρότερα φορτία. Αργότερα, το πείραμα του Ράδερφορντ τον οδήγησε να υποθέσει ότι το άτομο δεν είναι αδιαίρετο, αλλά απαρτίζεται τουλάχιστον από δύο περιοχές, τον πυρήνα και την περιοχή των ηλεκτρονίων.
Το άτομο πλέον απέκτησε μία συγκεκριμένη έννοια, για τους φυσικούς δε σημαίνει το "αδιαίρετο σωματίδιο", αλλά "το μικρότερο δυνατό σωματίδιο ενός χημικού στοιχείου το οποίο διατηρεί χημικές ιδιότητες". Έτσι, καταρρίφθηκε η άποψη ότι τα άτομα ήταν αδιαίρετα. Ωστόσο, αυτό δε σήμανε και των ατομικών ιδεών, αφού τη θέση των αδιαίρετων σωματιδίων πήραν πλέον τα ηλεκτρόνια, τα πρωτόνια και τα νετρόνια. Έτσι, αναπτύχθηκε ένας κλάδος της φυσικής ο οποίος μελετά τη σωματιδιακή συγκρότηση της ύλης, η σωματιδιακή φυσική. Πλέον ο κλάδος της σωματιδιακής φυσικής έχει εξελιχθεί και γνωρίζουμε ότι τα νετρόνια και τα πρωτόνια αποτελούνται και αυτά από στοιχειώδη σωματίδια που ονομάζονται κουάρκ, ενώ χάρη στην κβαντομηχανική και την ειδική σχετικότητα, μπορούμε να προβλέψουμε και να δημιουργήσουμε καινούρια στοιχειώδη σωματίδια, σύμφωνα με το Καθιερωμένο Πρότυπο.
Παρουσίαση της ατομικής θεωρίας.
Κάθε ατομική θεωρία γενικά στηρίζεται στις εξής αρχές:
Η τελευταία αρχή είναι πολύ σημαντική, γιατί θεωρητικά, αν γνωρίζουμε την κίνηση των στοιχειωδών σωματιδίων μπορούμε να προβλέψουμε τη συμπεριφορά των σωμάτων, άρα και την εξέλιξη του σύμπαντος γενικά. Αυτός είναι ο λόγος που η κοσμολογία, ως κλάδος της φυσικής, στηρίζεται στη σωματιδιακή φυσική.

</doc>
<doc id="49621" url="https://el.wikipedia.org/wiki?curid=49621" title="Αντρέας Δημητρίου">
Αντρέας Δημητρίου



</doc>
<doc id="49624" url="https://el.wikipedia.org/wiki?curid=49624" title="Βαλκανικό κύπελλο συλλόγων 1960-61">
Βαλκανικό κύπελλο συλλόγων 1960-61

Το Βαλκανικό Κύπελλο Συλλόγων 1960-61 ήταν το 1ο Βαλκανικό Κύπελλο συλλόγων ποδοσφαίρου, μια ποδοσφαιρική διοργάνωση στην οποία μετείχαν σύλλογοι των βαλκανικών κρατών. Μετείχαν πέντε σύλλογοι και διεξήχθη σε ενιαίο ομίλο με βαθμολογία (δεν υπήρχε τελικός). Το Κύπελλο κατέκτησε αήττητη η Στεαγκούλ Μπρασόβ από τη Ρουμανία. Η διοργάνωση ξεκίνησε τον Ιανουάριο του 1961 και τελείωσε το Νοέμβριο του 1961.

</doc>
<doc id="49632" url="https://el.wikipedia.org/wiki?curid=49632" title="Σιμόν Μπολίβαρ">
Σιμόν Μπολίβαρ

Ο Σιμόν Χοσέ Αντόνιο δε λα Σαντίσιμα Τρινιδάδ Μπολίβαρ ι Παλάσιος (ισπανικά: "Simón José Antonio de la Santísima Trinidad Bolívar y Palacios", 24 Ιουλίου 1783 – 17 Δεκεμβρίου 1830), γνωστός απλά ως Σιμόν Μπολίβαρ, ήταν ηγέτης διαφόρων κινημάτων ανεξαρτησίας σε όλη τη Νότια Αμερική, συλλογικά γνωστά ως Πόλεμος του Μπολίβαρ.
Ως ηγέτης στον αγώνα για ανεξαρτησία για τις περιοχές που σήμερα αποτελούν τη Βενεζουέλα, την Κολομβία, τον Ισημερινό, το Περού, τον Παναμά και τη Βολιβία, θεωρείται σημαντικός ήρωας σε αυτές τις χώρες, καθώς και στην υπόλοιπη ισπανόφωνη Αμερική.
Το 1802 παντρεύτηκε την Μαρία Τερέσα Ροδρίγκες ντελ Τόρο ι Αλάισα. Όταν η σύζυγός του πέθανε από κίτρινο πυρετό λιγότερο από έναν χρόνο αργότερα, ο Μπολίβαρ δεν παντρεύτηκε ποτέ ξανά. 
Είναι γνωστός με τον παρατσούκλι El Libertador, "Ο Ελευθερωτής", και ως ο Τζωρτζ Ουάσινγκτον της Νότιας Αμερικής για τον ηγετικό του ρόλο στα πιο πάνω κινήματα ανεξαρτησίας, όπως ο Ουάσινγκτον ήταν αυτός που οδήγησε σε ανεξαρτησία τις Ηνωμένες Πολιτείες.
Η οικογένεια και τα πρώτα του χρόνια.
Η αριστοκρατική οικογένεια των Μπολίβαρ προέρχεται από ένα μικρό χωριό στη Χώρα των Βάσκων, το "Bolibar", από όπου βγαίνει και το όνομά της. Οι Μπολίβαρ εγκαταστάθηκαν στη Βενεζουέλα τον 16ο αιώνα.
Μέρος του πλούτου τους δημιουργήθηκε από τα μεταλλεία χρυσού και χαλκού στον ποταμό Αρόα στη Βενεζουέλα.
Η εξόρυξη χρυσού, που άρχισε το 1632, οδήγησε στην ανακάλυψη μεγάλων αποθεμάτων χαλκού. Προς το τέλος του 17ου αιώνα τα μεταλλεία χαλκού αποκτήθηκαν από την οικογένεια του Σιμόν Μπολίβαρ. Αργότερα, ο Μπολίβαρ θα χρησιμοποιούσε μέρος των εισοδημάτων από τα μεταλλεία αυτά για τη χρηματοδότηση των επαναστατικών πολέμων στη Νότια Αμερική. Μερικοί υποστηρίζουν ότι η οικογένειά του απέκτησε ισχύ προτού αποκτήσει πλούτο. Για παράδειγμα, ο Καθεδρικός του Καράκας, ο οποίος κτίστηκε το 1575, έχει ένα μέρος του ναού αφιερωμένο στην οικογένεια του Σιμόν Μπολίβαρ.
Ο Μπολιβάρ γεννήθηκε στις 24 Ιουλίου του 1783, στο Καράκας της Βενεουέλας. Πατέρας του ήταν ο Συνταγματάρχης Δον Χουάν Βισέντε Μπολίβαρ υ Πόντε και μητέρα του η Δόνα Μαρία ντε λα Κονσεψιόν ι Μπλάνκο. Σε βρεφική ηλικία, ο Μπολίβαρ δόθηκε στη Δόνα Ίνες Μανσέμπα ντε Μιγιάρες. Λίγα μόλις χρόνια αργότερα επιστρέφει στους γονείς του, αλλά πριν ακόμη γίνει τριών ετών, χάνει τον πατέρα του. Αργότερα, σε ηλικία εννέα ετών, πεθαίνει και η μητέρα του. Έτσι, βρέθηκε υπό την κηδεμονία του θείου του Μιγκέλ Χοσέ Σανς, με τον οποίο, όμως, δεν είχε καλές σχέσεις. Μολαταύτα, ο Μπολίβαρ είχε την καλύτερη δυνατή εκπαίδευση, από σπουδαίους καθηγητές, όπως ο Αντρές Μπέγιο και ο Δον Σιμόν Ροδρίγκες. Ειδικά, ο τελευταίος επηρέασε βαθύτατα το νεαρό, καθώς υπό την καθοδήγησή του, ο Μπολιβάρ διάβασε τα φιλελεύθερα βιβλία, που κυκλοφορούσαν ανάμεσα στους ντόπιους ριζοσπάστες.
Στην Ευρώπη.
Η εκπαίδευση του Μπολιβάρ ολοκληρώθηκε στην Ευρώπη, που του εμφύσησε το πάθος για την πολιτική. Μάλιστα, παρευρέθηκε στη στέψη του Ναπολέοντα το 1804. Του προκάλεσε ρίγη συγκίνησης η αγάπη που έδειχνε το μεγάλο πλήθος για τον ήρωά του. Ο ίδιος έγραψε πως μια τόσο μεγάλη αγάπη ήταν "το αποκορύφωμα των επιθυμιών του ανθρώπου". Από εκείνη τη στιγμή, ο Μπολίβαρ σκέφτηκε να παίξει σοβαρό ρόλο στο μέλλον της πατρίδας του. Ο Αλεξάντερ φον Χούμπολτ, τον οποίο γνώρισε το 1804, του είπε: "Πιστεύω ότι η χώρα σας είναι ώριμη για την ανεξαρτησία της, αλλά δε βλέπω τον άνθρωπο που θα την πραγματοποιήσει". Ο Μπολίβαρ δεν απάντησε, αλλά μέσα του αποδέχτηκε την πρόκληση. Συναντήθηκε με τον Σιμόν Ροδρίγκες και έκαναν μαζί μια περιήγηση στην Ευρώπη. Προς το τέλος του ταξιδιού, πήρε τον όρκο του στη Ρώμη.
El Libertador (Ο Ελευθερωτής).
Ο Μπολίβαρ επέστρεψε στο Καράκας το 1807. Ζούσε σαν πλούσιος κρεολός, διαχειριζόμενος υποδειγματικά τα απέραντα κτήματά του. Ωστόσο, σε τακτικές συγκεντρώσεις, δήθεν φιλοσοφικές ή χαρτοπαικτικές, αναζητούσε μαζί με τους νεαρούς ομοϊδεάτες του κρεολούς τις πιο πρόσφορες μεθόδους για την επίτευξη των δημοκρατικών σκοπών τους.
Όταν ο Ναπολέων έκανε τον Ιωσήφ Βοναπάρτη βασιλιά της Ισπανίας και των αποικιών της το 1808, συμμετείχε στο στρατιωτικό αντιστασιακό κίνημα στη Νότια Αμερική. Το κίνημα του Καράκας ανακήρυξε την ανεξαρτησία της χώρας το 1810 και ο Μπολίβαρ στάλθηκε στη Βρετανία σε διπλωματική αποστολή.
Ο Μπολίβαρ γύρισε πίσω στη Βενεζουέλα το 1811. Όμως τον Ιούλιο του 1812 ο ηγέτης του στρατιωτικού κινήματος Φρανσίσκο ντε Μιράντα παραδόθηκε στους Ισπανούς και ο Μπολίβαρ κατέφυγε στην Καρθαγένη της Ινδίας(Cartagena, Colombia). Την περίοδο αυτή ο Μπολίβαρ έγραψε το "Μανιφιέστο της Καρταχένα". 
Το 1813, αφού ανέλαβε στρατιωτικά καθήκοντα στη Νέα Γρανάδα σύμφωνα με τις αποφάσεις της Συνέλευσης της Τούνχα, ηγήθηκε της εισβολής στη Βενεζουέλα στις 14 Μαΐου. Αυτή ήταν η αρχή της "Campaña Admirable", της "Θαυμαστής Εκστρατείας". Μπήκε στη Μέριδα της Βενεζουέλας στις 23 Μαΐου, όπου τον ανακήρυξαν "El Libertador" (επειδή τους απελευθέρωσε από τον ισπανικό στρατό), και ακολούθησε η κατάληψη του Τρουχίγιο στις 9 Ιουνίου. Έξι μέρες αργότερα, στις 15 Ιουνίου, υπαγόρευσε την περίφημη "Διακήρυξη του Πολέμου μέχρι Θανάτου" ("Decreto de Guerra a Muerte"). Το Καράκας ανακαταλήφθηκε στις 6 Αυγούστου 1813 και ο Μπολίβαρ καθιερώθηκε ως "El Libertador", ανακηρύσσοντας τη Δεύτερη Δημοκρατία της Βενεζουέλας. 
Λόγω της εξέγερσης του Χοσέ Τομάς Μπόβες το 1814 και της πτώσης της Δημοκρατίας, επέστρεψε στη Νέα Γρανάδα, όπου οδήγησε μια κολομβιανή εθνικιστική δύναμη στην κατάληψη της Μπογκοτά το 1814, την οποία είχαν καταλάβει δυνάμεις αντιφρονούντων από την Κουντιναμάρκα. Είχε πρόθεση να προχωρήσει στην Καρθαγένη της Ινδίας και να στρατολογήσει ντόπιες δυνάμεις για να καταλάβει τη βασιλική Σάντα Μάρτα. Όμως, μετά από πολλές πολιτικές και στρατιωτικές συγκρούσεις με την κυβέρνηση της Καρθαγένη της Ινδίας, ο Μπολίβαρ κατέφυγε το 1815 στη Τζαμάικα, από όπου ζήτησε τη βοήθεια του Αϊτινού ηγέτη Αλεξάντρ Πεσιόν.
Το 1816, με βοήθεια από την Αϊτή (η οποία του δόθηκε επειδή υποσχέθηκε ότι θα ελευθέρωνε τους σκλάβους), ο Μπολίβαρ έκανε απόβαση στη Βενεζουέλα και κατέλαβε την Ανγκοστούρα (σήμερα Πόλη Μπολίβαρ).
Με τη νίκη στη Μάχη της Μπογιακά το 1819 η Νέα Γρανάδα απελευθερώθηκε από την ισπανική κυριαρχία και στις 7 Σεπτεμβρίου 1821 δημιουργήθηκε η Μεγάλη Κολομβία (ομοσπονδία η οποία κάλυπτε την έκταση που καλύπτουν σήμερα οι χώρες Βενεζουέλα, Κολομβία, Παναμάς και Ισημερινός), με πρόεδρο τον Μπολίβαρ και αντιπρόεδρο τον Φρανσίσκο ντε Πάουλα Σανταντέρ.
Πρόσθετες νίκες στις Μάχες του Καραβόβο το 1821 και της Πιτσίντσα το 1822 εδραίωσαν την κυριαρχία του στη Βενεζουέλα και στο Ισημερινό αντίστοιχα. Μετά από συνάντηση στο Γουαγιακίλ στις 26 και 27 Ιουλίου 1822 με τον Αργεντίνο Στρατηγό Χοσέ ντε Σαν Μαρτίν (ο οποίος, έχοντας ελευθερώσει εν μέρει το Περού, τον Αύγουστο του 1821 απέκτησε τον τίτλο "Προστάτης της Περουβιανής Ελευθερίας"), ο Μπολίβαρ ανέλαβε να ολοκληρώσει την απελευθέρωση του Περού.
Η Περουβιανή συνέλευση στις 10 Φεβρουαρίου 1824 τον όρισε δικτάτορα του Περού, κάτι που επέτρεψε στον Μπολίβαρ να αναδιοργανώσει ριζικά την πολιτική και στρατιωτική διοίκηση. Ο Μπολίβαρ, με τη βοήθεια του Αντόνιο Χοσέ ντε Σούκρε, νίκησε το ισπανικό ιππικό στις 6 Αυγούστου 1824 στη Μάχη του Χουνίν. Ο Σούκρε κατέστρεψε τις υπόλοιπες ισπανικές δυνάμεις (οι οποίες εξακολουθούσαν να υπερέχουν αριθμητικά) στη Μάχη του Αγιακούτσο στις 9 Δεκεμβρίου.
Στις 6 Αυγούστου 1825, στη Συνέλευση του Άνω Περού, δημιουργήθηκε η Δημοκρατία της Βολιβίας. Έτσι, ο Μπολίβαρ έγινε ένας από τους λίγους ανθρώπους από τους οποίους μια χώρα έχει πάρει το όνομά της. Το σύνταγμα αντανακλούσε τις επιρροές που είχε στην πολιτική σκέψη του Μπολίβαρ η Γαλλική και Σκοτσέζικη Διαφώτιση, καθώς και οι Έλληνες και Ρωμαίοι κλασικοί συγγραφείς.
Ο Μπολίβαρ δυσκολεύτηκε πολύ να διατηρήσει τον έλεγχο στην τεράστια Μεγάλη Κολομβία. Το 1826 εσωτερικές διαμάχες δημιούργησαν έντονες διαφωνίες σε όλη τη χώρα και προκάλεσαν εξεγέρσεις στη Βενεζουέλα, φέρνοντας την εύθραυστη νοτιοαμερικανική συμμαχία στο χείλος της κατάρρευσης. Επιτεύχθηκε συμφωνία με τους Βενεζουελανούς αντάρτες, στους οποίους δόθηκε αμνηστία, αυτό όμως είχε ως αποτέλεσμα να αυξηθούν οι αντιφρονούντες στη Νέα Γρανάδα. Σε μια προσπάθεια να κρατήσει τη συνομοσπονδία ενιαία, ο Μπολίβαρ συγκάλεσε συνταγματική συνέλευση στην Οκάνια της Κολομβίας τον Απρίλιο του 1828.
Έβλεπε το όνειρό του για μια ομοσπονδία όλων των νέων ανεξάρτητων δημοκρατιών, στο στυλ της Αμερικανικής Επανάστασης, με μια κυβέρνηση που θα αναγνώριζε και θα διαφύλαττε τα ατομικά δικαιώματα, να υποχωρεί στις πιέσεις από διάφορα συμφέροντα που υπήρχαν σε όλη την περιοχή, τα οποία απέρριπταν το μοντέλο αυτό και ενδιαφερόντουσαν λίγο ή και καθόλου για φιλελεύθερες αρχές.
Για τον λόγο αυτό, και για να αποτρέψει τη διάλυση, ο Μπολίβαρ προσπάθησε να δημιουργήσει στη Μεγάλη Κολομβία ένα πιο συγκεντρωτικό μοντέλο κυβέρνησης, το οποίο θα περιείχε μερικά ή όλα τα στοιχεία του βολιβιανού συντάγματος που ο ίδιος είχε γράψει (το οποίο περιλάμβανε ισόβια προεδρία με δυνατότητα επιλογής του διαδόχου, αν και αυτό ήταν θεωρητικά υπό τον έλεγχο ενός περίπλοκου συστήματος ισορροπιών).
Αυτή η κίνηση θεωρήθηκε αμφιλεγόμενη και αυτός ήταν ένας από τους λόγους που οι προσπάθειες αυτές συνάντησαν μεγάλη αντίσταση. Η συνέλευση παρ' ολίγο να τελειώσει με ένα έγγραφο το οποίο θα δημιουργούσε μια ριζικά ομόσπονδη κυβέρνηση, η οποία θα μείωνε σημαντικά τις εξουσίες της κεντρικής διοίκησης.
Δυσαρεστημένοι με την προοπτική αυτή, οι αντιπρόσωποι του Μπολίβαρ εγκατέλειψαν τη συνέλευση. Μετά την αποτυχία της συνέλευσης, λόγω σοβαρών πολιτικών διαφωνιών, ο Μπολίβαρ ανακήρυξε τον εαυτό του δικτάτορα στις 27 Αυγούστου 1828. Το θεώρησε αυτό ως προσωρινό μέτρο, ως μέσο για να αποκαταστήσει την κυριαρχία του και να διασώσει τη Δημοκρατία, αν και έτσι αύξησε τη δυσαρέσκεια και το θυμό στους πολιτικούς του αντιπάλους. Στις 25 Σεπτεμβρίου 1828 έγινε αποτυχημένη απόπειρα κατά της ζωής του, εν μέρει χάρη στην ερωμένη του Μανουέλα Σάενς, σύμφωνα με τη λαϊκή πεποίθηση.
Παρόλο που η απόπειρα δολοφονίας δεν έπληξε σωματικά τον Μπολίβαρ, τον επηρέασε βαθύτατα. Οι αντιδράσεις συνεχίστηκαν και κατά τα επόμενα δύο χρόνια έγιναν εξεγέρσεις στη Νέα Γρανάδα, τη Βενεζουέλα και το Εκουαδόρ.
Θάνατος και κληρονομιά.
Ο Μπολίβαρ παραιτήθηκε από την προεδρία στις 27 Απριλίου 1830, με πρόθεση να αυτοεξοριστεί στην Ευρώπη, κατά πάσα πιθανότητα στη Γαλλία. Είχε ήδη στείλει διάφορα κιβώτια (τα οποία περιλάμβαναν τα προσωπικά του αντικείμενα και τα γραπτά του) στην Ευρώπη πριν από την αναχώρησή του.
Πέθανε προτού αναχωρήσει, μετά από οδυνηρή μάχη με τη φυματίωση, στις 17 Δεκεμβρίου 1830 στην Κίντα δε Σαν Πέδρο Αλεχαντρίνο", στη Σάντα Μάρτα στην Κολομβία.
Τα λείψανά του μεταφέρθηκαν από τη Σάντα Μάρτα στο Καράκας το 1842, όπου κτίστηκε μνημείο για την ταφή του. Η "Κίντα" κοντά στη Σάντα Μάρτα έγινε μουσείο με πολλές αναφορές στη ζωή του.
Πολιτική κληρονομιά.
Λίγο πριν πεθάνει, ο Μπολίβαρ ζήτησε από τον προσωπικό του βοηθό, τον Στρατηγό Ντανιέλ Φλορένσιο Ο' Λήρι να κάψει το εκτενές αρχείο με τα γραπτά, τις επιστολές και τις ομιλίες του. Ο Ο' Λήρυ δεν υπάκουσε την εντολή και τα τα γραπτά διασώθηκαν, δίνοντας στους ιστορικούς τεράστιο πλούτο πληροφοριών για τη φιλελεύθερη φιλοσοφία και σκέψη του Μπολίβαρ.
Μεγάλος θαυμαστής της Αμερικανικής Επανάστασης (αντίθετα από την άποψη που είχε για τη Γαλλική Επανάσταση), ο Μπολίβαρ περιέγραψε τον εαυτό του σε πολλές επιστολές ως "φιλελεύθερο" και υπέρμαχο του οικονομικού συστήματος της ελεύθερης αγοράς. Ανάμεσα στα βιβλία που είχε μαζί του όταν έγραφε το Βολιβιανό Σύνταγμα ήταν "Το Πνεύμα των νόμων" του Μοντεσκιέ και "Ο Πλούτος των Εθνών" του Άνταμ Σμιθ.
Οι ομιλίες και τα γραπτά του Μπολίβαρ δείχνουν ότι ήταν υπέρ του περιορισμένου κράτους, του διαχωρισμού των εξουσιών, της θρησκευτικής ελευθερίας, του δικαιώματος ιδιοκτησίας και του κράτους δικαίου.
Συγγενείς.
Ο Σιμόν Μπολίβαρ δεν άφησε απογόνους. Οι κατοπινοί συγγενείς του προέρχονται από την αδελφή του Χουάνα Μπολίβαρ υ Παλάσιος, η οποία παντρεύτηκε τον Ντιονίσιο Παλάσιος υ Μπλάνκο (θείο του Σιμόν και της Χουάνα από την πλευρά της μητέρας τους) και απέκτησε δύο παιδιά: τον Γκιγέρμο και την Μπενίνια.
Ο Γκιγέρμο σκοτώθηκε πολεμώντας στο πλευρό του θείου του στη μάχη της Λα Ογάσα το 1827. Η Μπενίνια Παλάσιος υ Μπολίβαρ παντρεύτηκε τον Πέδρο Αμέστοϊ. Τα δισέγγονά τους, Πέδρο και Εδουάρδο Μεντόσα Γκοϊτικόα ζουν στο Καράκας και είναι οι πιο κοντινοί συγγενείς του Μπολίβαρ που ζουν σήμερα.
Τιμές.
Εκτός από τα αγάλματα που παρουσιάζονται σε αυτό το λήμμα, υπάρχει ένα άγαλμα του Μπολίβαρ στην Ουάσινγκτον στις ΗΠΑ, στο Κάιρο της Αιγύπτου, στη Λεωφόρο Ρεφόρμα στην Πόλη του Μεξικό, και στην Πόλη του Κεμπέκ. Προτομή του στην Γλυφαδα, Αττικής, έχει δωριθεί από Ελληνο-Βενεζουελανούς και την κυβέρνηση της Βενεζουέλας, το 1978. Μια κεντρική λεωφόρος στην Άγκυρα της Τουρκίας φέρει το όνομά του.

</doc>
<doc id="49633" url="https://el.wikipedia.org/wiki?curid=49633" title="Δουκαδες Κέρκυρας">
Δουκαδες Κέρκυρας



</doc>
<doc id="49634" url="https://el.wikipedia.org/wiki?curid=49634" title="Σιμόν Μπολιβάρ">
Σιμόν Μπολιβάρ



</doc>
<doc id="49635" url="https://el.wikipedia.org/wiki?curid=49635" title="Μπολίβαρ">
Μπολίβαρ

Η ονομασία Μπολίβαρ, μπορεί να σχετίζεται με τα ακόλουθα:

</doc>
<doc id="49636" url="https://el.wikipedia.org/wiki?curid=49636" title="Μπολιβάρ">
Μπολιβάρ



</doc>
<doc id="49637" url="https://el.wikipedia.org/wiki?curid=49637" title="Επίφυση">
Επίφυση

Η επίφυση (ή κωνάριο) είναι ενδοκρινής αδένας του σώματος. Είναι η μόνη περιοχή του σώματος που διαθέτει φωτοευαίσθητα κύτταρα, τα οποία την καθιστούν φωτοευαίσθητο ενδοκρινή αδένα, δίνοντάς της προηγμένες ικανότητες.
Έχει το μέγεθος περίπου ενός μπιζελιού και βρίσκεται τοποθετημένη ανάμεσα στα ημισφαίρια του εγκεφάλου, στην τρίτη κοιλία, πτυχωμένη σε μία αύλακα, η οποία δημιουργείται από την καμπυλότητα των δύο θαλαμικών σωμάτων.
Λειτουργίες.
Οι λειτουργίες τις επίφυσης είναι πολύ σημαντικές ως προς την επιρροή που έχουν σε πολλά όργανα και αδένες του σώματος.
Ο ενδοκρινής αυτός αδένας:
Πιο αναλυτικά:

</doc>
<doc id="49644" url="https://el.wikipedia.org/wiki?curid=49644" title="Κωνοειδής αδένας">
Κωνοειδής αδένας



</doc>
<doc id="49647" url="https://el.wikipedia.org/wiki?curid=49647" title="Δράκουλας, ο Βρυκόλακας των Καρπαθίων">
Δράκουλας, ο Βρυκόλακας των Καρπαθίων



</doc>
<doc id="49648" url="https://el.wikipedia.org/wiki?curid=49648" title="Άλφα (αποσαφήνιση)">
Άλφα (αποσαφήνιση)

Ο όρος Άλφα, μπορεί να αναφέρεται στα κάτωθι:

</doc>
<doc id="49650" url="https://el.wikipedia.org/wiki?curid=49650" title="Σωματίδιο άλφα">
Σωματίδιο άλφα

Το σωματίδιο άλφα είναι η σύζευξη δύο πρωτονίων και δύο νετρονίων. Η δομή αυτή έχει συνολικά μηδενικό σπιν και είναι ταυτόσημη με αυτήν ενός πυρήνα του ατόμου του 4He (formula_1). Η μάζα του σωματιδίου είναι 6.644656×10-27 kg, που αντιστοιχεί σε ενέργεια 3.72738 GeV.
Περιγραφή.
Η "εκπομπή σωματιδίων άλφα" παρατηρείται στην πυρηνική φυσική όταν ένας ασταθής πυρήνας εκπέμπει ένα σωματίδιο άλφα για να οδηγηθεί έτσι σε μεταστοιχείωσή του σε κάποιον ελαφρύτερο. Η "επιλογή" της απελευθέρωσης σωματιδίων άλφα και όχι κάποιου άλλου ελαφρού πυρήνα, όπως π.χ. πυρήνα υδρογόνου ή formula_2, οφείλεται στο ότι το σωματίδιο άλφα έχει τη μεγαλύτερη ενέργεια σύνδεσης ανά νουκλεόνιο, σε σύγκριση με τους άλλους ελαφρείς πυρήνες. Έτσι, ο βαρύς πυρήνας για να οδηγηθεί σε σταθερότερη ενεργειακά κατάσταση, αποβάλλει ένα σωματίδιο άλφα και μεταστοιχειώνεται σε ελαφρύτερο και συνεπώς ενεργειακά ευσταθέστερο πυρήνα. Το φαινόμενο ονομάζεται διάσπαση άλφα και είναι ένας από τους τρεις τρόπους με τους οποίους ένα ραδιενεργό νουκλεόνιο μπορεί να απελευθερώσει τμήμα της πυρηνικής του ενέργειας (οι άλλοι δύο: διάσπαση βήτα και ακτινοβολία γάμμα). Η "ακτινοβολία σωματιδίων άλφα" μπορεί να κατευθυνθεί εύκολα εξαιτίας του θετικού ηλεκτρικού φορτίου που έχουν και έτσι, η χρήση της, βρίσκει πολλές εφαρμογές στη φυσική. Εντούτοις, τα σωματίδια άλφα χαρακτηρίζονται από μικρή διεισδυτικότητα, με μία μέση διαδρομή μόνο μερικά εκατοστά στον αέρα μέχρι να ακινητοποιηθούν.

</doc>
<doc id="49653" url="https://el.wikipedia.org/wiki?curid=49653" title="Χόφερτ Φλινκ">
Χόφερτ Φλινκ

Ο Χόφερτ Φλινκ ("Govert Flinck", 25 Ιανουαρίου 1615 - 2 Φεβρουαρίου 1660) ήταν Ολλανδός ζωγράφος της μπαρόκ εποχής. Γιος εμπόρου υφασμάτων από το Κλέβε της Γερμανίας, εκπαιδεύτηκε σε νεαρή ηλικία υπό την εποπτεία του Μεννονίτη ζωγράφου Λάμπερτ Γιάκομπς ή Γιάκομπσζοον (Lambert Jacobsz./Jacobszoon), στην ολλανδική πόλη Λέουβαρντεν. Στο εργαστήριο του γνώρισε επίσης τον ζωγράφο Γιάκομπ Μπάκερ (1609-51), ο οποίος άσκησε σημαντική επιρροή στον Φλινκ. Το 1633 εγκαταστάθηκε στο Άμστερνταμ, όπου ολοκλήρωσε την εκπαίδευσή του στο εργαστήριο του Ρέμπραντ. 
Τα παλαιότερα σωζόμενα έργα του χρονολογούνται το 1636, χρονιά κατά την οποία πιθανότατα διακόπηκε η συνεργασία του με τον Ρέμπραντ και ξεκίνησε να λειτουργεί δικό του εργαστήριο. Τα πρώιμα έργα του φανερώνουν την ισχυρή επίδραση του δασκάλου του, αν και τα επόμενα χρόνια ο Φλινκ ενσωμάτωσε στους πίνακές του στοιχεία από τους σημαντικότερους Φλαμανδούς ζωγράφους της εποχής. Στις πρώτες του ιστορικές συνθέσεις, μεγάλης κλίμακας, ανήκει η "Ευλογία του Ιακώβ" (1638, Ρέικσμουζεουμ), έργο που θεωρείται ασυνήθιστο στα πλαίσια της σχολής του Ρέμπραντ και ενδεικτικό της τάσης του Φλινκ για καλλιτεχνική αυτονομία. Διακρίθηκε κυρίως σε προσωπογραφίες και ιστορικά θέματα. Στις σημαντικότερες παραγγελίες που ανέλαβε, ανήκει η διακόσμηση του νέου δημαρχείου της πόλης του Άμστερνταμ το 1655. 

</doc>
<doc id="49654" url="https://el.wikipedia.org/wiki?curid=49654" title="Μελέτη κοόρτης">
Μελέτη κοόρτης



</doc>
<doc id="49655" url="https://el.wikipedia.org/wiki?curid=49655" title="Μελέτη σειρών">
Μελέτη σειρών



</doc>
<doc id="49656" url="https://el.wikipedia.org/wiki?curid=49656" title="Μελέτη σειράς">
Μελέτη σειράς

Η μελέτη σειράς ή μελέτη κοόρτης είναι ένα είδος μελέτης παρατήρησης η οποία περιγράφει μια ομάδα ατόμων που έχουν ένα κοινό χαρακτηριστικό (π.χ. κάπνισμα ή υψηλά επίπεδα χοληστερόλης στο αίμα) ή στις ζωές των οποίων έχει συμβεί ένα κοινό γεγονός, όπως έτος γέννησης (σειρά γέννησης) ή αποφοίτηση (σειρά αποφοίτησης). Είναι ένα από τα σημαντικότερα είδη μελετών στις επιστήμες υγείας και στις κοινωνικές επιστήμες και ιδίως στην επιδημιολογία.
Χρησιμοποιείται συχνά για τον προσδιορισμό μίας διερευνούμενης σχέσης μεταξύ ενός παράγοντα έκθεσης (αιτία) και μιας έκβασης. Στην επιδημιολογία, ο παράγοντας έκθεσης είναι συνήθως ένας παράγοντας κινδύνου για κάποιο νόσημα (π.χ. κάπνισμα), ενώ η έκβαση είναι το νόσημα (π.χ. καρκίνος του πνεύμονα). Βασική προϋπόθεση για τη διεξαγωγή μίας μελέτης σειράς είναι ο σαφής ορισμός των "ομάδων", δηλαδή των "σειρών". Αυτές πρέπει να προέρχονται ιδανικά από τον ίδιο πληθυσμό και να διαφέρουν μόνο ως προς τον παράγοντα έκθεσης που μελετάται. Το σημαντικότερο κριτήριο επιλογής συμμετεχόντων σε μία μελέτη σειράς είναι η απουσία της έκβασης (νοσήματος) κατά την στιγμή προσδιορισμού του παράγοντα έκθεσης.
Σύγκριση με ελεγχόμενες κλινικές δοκιμές.
Οι μελέτες σειράς (και οι μελέτες παρατήρησης γενικότερα) διαφέρουν από τις κλινικές δοκιμές στο ότι δεν καθορίζει ο ερευνητής τον παράγοντα έκθεσης, την επέμβαση ή την θεραπεία που θα λαμβάνουν οι συμμετέχοντες των ομάδων σύγκρισης. Παράγοντες ελέγχου (προστατευτικοί ή επιβαρυντικοί) καταγράφονται ως χαρακτηριστικά των συμμετεχόντων. Τα αποτελέσματα της στατιστικής ανάλυσης σταθμίζονται βάσει των παραγόντων αυτών. Ο παράγοντας έκθεσης και οι παράγοντες ελέγχου καταγράφονται στην αρχή της μελέτης σειράς και οι συμμετέχοντες παρακολουθούνται για κάποιο χρονικό διάστημα για να καταγραφεί ο ρυθμός επίπτωσης της υπό μελέτη έκβασης. Χρησιμοποιούνται μοντέλα παλινδρόμησης για να αξιολογηθεί ο βαθμός στον οποίο ο παράγοντας έκθεσης συμβάλλει στην επίπτωση της έκβασης (νόσου), ενώ λαμβάνονται υπόψη άλλοι εμπλεκόμενοι παράγοντες. Οι κλινικές δοκιμές, και ειδικά οι διπλά τυφλές, τυχαιοποιημένες κλινικές δοκιμές, γενικά θεωρούνται ανώτερη μεθοδολογία στην ιεραρχία των μελετών, εφόσον επιτρέπουν τον μέγιστο έλεγχο των παραγόντων που θα μπορούσαν να επηρεάσουν το αποτέλεσμα, ενώ η τυφλότητα και η τυχαιοποίηση μειώνουν τον κίνδυνο συστηματικών σφαλμάτων. Επίσης, με τον τρόπο αυτό, ελαχιστοποιείται η επιρροή γνωστών και άγνωστων συγχυτικών παραγόντων.
Στις μελέτες σειράς, ο εντοπισμός πιθανών συγχυτικών παραγόντων μπορεί να γίνει από προηγούμενες μελέτες. Επίσης, διάφορες μέθοδοι μπορούν να επιστρατευτούν για την μείωση των συστηματικών σφαλμάτων. Μια τέτοια μέθοδος είναι η τυφλότητα του ερευνητή κατά την ανίχνευση της έκβασης, δηλαδή το να μην γνωρίζει ο ερευνητής αν ο συμμετέχων ανήκει στην ομάδα με ή χωρίς τον παράγοντα έκθεσης. Πρέπει να τονιστεί επίσης ότι σε κάποιες περιπτώσεις δεν είναι εφικτό ή δεν είναι ηθικό να διεξαχθεί μια κλινική δοκιμή, όπως στην περίπτωση που ο παράγοντας έκθεσης πιθανολογείται ότι προκαλεί κάποιο αρνητική έκβαση στην υγεία. Η φυσική έκθεση των ανθρώπων σε αυτούς τους παράγοντες, είτε από ατύχημα (π.χ. ραδιενέργεια) είτε περιστασιακή (π.χ. έκθεση στον ήλιο) είτε εκούσια (π.χ. κάπνισμα) μπορεί να καταγραφεί χωρίς να υποβληθούν οι συμμετέχοντες σε παράγοντες κινδύνου εκτός από αυτούς στους οποίους εκτίθενται στην καθημερινότητά τους.
Τύποι.
Οι μελέτες σειράς μπορούν να είναι προοπτικές ή αναδρομικές. Στις προοπτικές μελέτες σειράς, επιλέγονται άτομα που δεν έχουν την υπό μελέτη έκβαση και χωρίζονται σε δύο ομάδες βάσει της παρουσίας ή απουσίας του υπό μελέτη παράγοντα έκθεσης. Τα άτομα που έχουν τον παράγοντα έκθεσης μπορούν να χωριστούν σε περαιτέρω υπο-ομάδες, βάσει των επιπέδων του παράγοντα έκθεσης. Οι συμμετέχοντες παρατηρούνται για συγκεκριμένο χρονικό διάστημα και καταγράφεται η τυχόν εμφάνιση της έκβασης σε αυτούς. Στις αναδρομικές μελέτες σειράς, επιλέγεται μια σειρά ατόμων στα οποία δεν είναι γνωστό αν έχει συμβεί η έκβαση και χωρίζονται σε δύο ομάδες βάσει της παρουσίας ή απουσίας του υπό μελέτη παράγοντα έκθεσης. Οι ερευνητές αναζητούν αναδρομικά, από προϋπάρχοντα αρχεία, στοιχεία για το αν εμφανίστηκε η έκβαση σε κάθε συμμετέχοντα κατά την περίοδο μεταξύ της έναρξης του παράγοντα έκθεσης και του παρόντος. Οι αναδρομικές μελέτες σειράς, αν και ενέχουν μεγαλύτερο κίνδυνο συστηματικών σφαλμάτων και επιρροής συγχυτικών παραγόντων, είναι φτηνότερες και ταχύτερες, εφόσον τα δεδομένα έχουν ήδη καταγραφεί και απλά απαιτείται η συλλογή και η ανάλυσή τους.
Παραδείγματα.
Από το 1951 μέχρι το 2001, διεξάχθηκε η «Μελέτη Βρετανών Ιατρών» (British Doctors Study), στην οποία συμμετείχαν καπνιστές (ομάδα εκτεθειμένων) και μη καπνιστές (ομάδα μη εκτεθειμένων). Στην μελέτη αυτή, έγινε εξομοίωση των συμμετεχόντων των δύο ομάδων ως προς άλλους παράγοντες οι οποίοι πιθανόν να επηρέαζαν την έκβαση (καρκίνος του πνεύμονα), όπως η κοινωνικο-οικονομική κατάσταση και το φύλο. Με αυτό τον τρόπο, η επίδραση του παράγοντα έκθεσης (κάπνισμα) στην έκβαση (καρκίνος του πνεύμονα) μπορούσε να απομονωθεί. Στην συγκεκριμένη μελέτη, η ύπαρξη στατιστικά σημαντικής αύξησης του καρκίνου του πνεύμονα στην ομάδα των εκτεθειμένων αποτέλεσε τεκμήριο υπέρ της υπόθεσης ότι το κάπνισμα προκαλεί καρκίνο του πνεύμονα. Παρόλ' αυτά, σπάνιες εκβάσεις, όπως ο καρκίνος του πνεύμονα, δεν μελετώνται συνήθως με μελέτες σειράς, αλλά με μελέτες πασχόντων-μαρτύρων.
Άλλα παραδείγματα αποτελούν η Καρδιολογική Μελέτη Φράμιγχαμ από την Μασαχουσέτη των ΗΠΑ, η Εθνική Μελέτη Παιδικής Ανάπτυξης από την Βρετανία και η Μελέτη Whitehall από την Βρετανία.

</doc>
<doc id="49658" url="https://el.wikipedia.org/wiki?curid=49658" title="Ανάλεκτα">
Ανάλεκτα



</doc>
<doc id="49663" url="https://el.wikipedia.org/wiki?curid=49663" title="Σιδηροδρομικός Σταθμός Πετραλώνων">
Σιδηροδρομικός Σταθμός Πετραλώνων

Ο Σιδηροδρομικός Σταθμός Πετραλώνων ήταν σταθμός του Ο.Σ.Ε., επί της σιδηροδρομικής γραμμής Βόλου - Μηλεών, σε χιλιομετρική θέση περίπου 13,400 από το σταθμό του Βόλου. Βρίσκεται στην Αρτέμιδα Μαγνησίας και πήρε το όνομά του από την περιοχή «Πετράλωνα», την οποία εξυπηρετούσε ως προαιρετική στάση. Η ακριβής ημερομηνία εγκαινίων του σταθμού είναι άγνωστη, αλλά πάντως έλαβε χώρα μετά το 1903. Έκλεισε στις 20 Ιουνίου 1971, μαζί με τη γραμμή Βόλου - Μηλεών. Ο σταθμός Πετραλώνων δεν διαθέτει κάποια ιδιαίτερη εγκατάσταση και ως σημείο αναμονής των συρμών χρησιμοποιούταν ο χώρος περί της λίθινης πεζογέφυρας του μονοπατιού που συνδέει τον Άγιο Βλάσιο με τα Πλατανίδια. Ο σταθμός υφίσταται και σήμερα, αλλά τα δρομολόγια του τρένου του Πηλίου δεν εκτελούν πλέον στάση σ' αυτόν.

</doc>
<doc id="49667" url="https://el.wikipedia.org/wiki?curid=49667" title="ΤΣΣΚΑ Μόσχας (καλαθοσφαίριση ανδρών)">
ΤΣΣΚΑ Μόσχας (καλαθοσφαίριση ανδρών)

Η ΠΜΚ ΤΣΣΚΑ Μόσχας (ρώσικα: ПБК ЦСКА Москва, αγγλικά: "PBC CSKA Moscow") είναι ρώσικη ομάδα καλαθοσφαίρισης, που συχνά αποκαλείται «Κόκκινος Στρατός» λόγω σχέσης στο παρελθόν με το σοβιετικό στρατό. Αποτελεί τμήμα του "Κεντρικού Αθλητικού Συλλόγου του Στρατού" (ΤΣΣΚΑ) Μόσχας. Η ΤΣΣΚΑ έχει ακόμα τμήματα ποδοσφαίρου, βόλεϊ, χάντμπολ, υδατοσφαίρισης κλπ. Το 1999 το τμήμα καλαθοσφαίρισης ιδιωτικοποιήθηκε.
Ιστορία.
Η ΤΣΣΚΑ Μόσχας έχει να επιδείξει μακρά ιστορία επιτυχιών. Κατέκτησαν το Κύπελλο Πρωταθλητριών, πρόδρομο της σημερινής Ευρωλίγκα, το 1961, το 1963, το 1969 και το 1971˙ κέρδισαν το σοβιετικό πρωτάθλημα 24 φορές, καθώς και το ρώσικο τίτλο 9 συνεχόμενες φορές από το 1992 έως το 2000, και 5 συνεχόμενες κατά το διάστημα 2003 με 2007. Η ομάδα της ΤΣΣΚΑ είχε επίσης φτάσει στο Φάιναλ Φορ της Ευρωλίγκα το 1996, το 2003, το 2004 και το 2005, πριν κατακτήσει τον τίτλο το 2006 και το 2008. Επίσης, έφθασε στο Φάιναλ Φορ της Σουπρολίγκα το 2001 και της Ευρωλίγκα το 2007, όπου στον τελικό ηττήθηκε από τον Παναθηναϊκό με 93-91.
Η ομάδα της σεζόν 2004-2005 έγινε η πρώτη στην ιστορία της Ευρωλίγκα που πέρασε αήττητη από την κανονική φάση των ομίλων, ενώ πριν το Φάιναλ Φορ του τουρνουά είχε ηττηθεί μόνο από την Μπαρτσελόνα. Τελικά όμως, η ΤΣΣΚΑ δεν τα κατάφερε στα ημιτελικά στην έδρα της εναντίον της Τάου Θεράμικα και του Παναθηναϊκού στον αγώνα για την τρίτη θέση. Αυτό τους έστειλε στο δεύτερο γκρουπ δυναμικότητας στην κλήρωση της Ευρωλίγκα, παρόλο που ολοκλήρωσαν τη συμμετοχή τους στο πρωτάθλημα αυτό με το καλύτερο ρεκόρ. Την ίδια χρονιά, αν και έχασαν έναν αγώνα στους τελικούς του ρωσικού πρωταθλήματος, στέφθηκαν ξανά πρωταθλητές.
Το 2006, η ΤΣΣΚΑ προκρίθηκε στους 16 της Ευρωλίγκα τερματίζοντας τρίτη στον όμιλό της. Ήρθε πρώτη στον όμιλο που ανήκε κατά τη φάση των 16 και έφτασε στο Φάιναλ Φορ, νικώντας την τούρκικη Εφές Πίλσεν. Στα ημιτελικά πέρασε νικηφόρα από το εμπόδιο της Μπαρτσελόνα πριν να ελέγξει, εν τέλει, την δυνατή επίθεση της Μακάμπι την 30η Απριλίου, με σκορ 73-69 στον τελικό της Πράγας. Αυτή ήταν και η πρώτη φορά που κέρδισαν την Ευρωλίγκα μετά από 35 χρόνια, με MVP του Φάιναλ Φορ τον Θοδωρή Παπαλουκά.
Από το 2014 προπονητής της ομάδας είναι ο Έλληνας Δημήτρης Ιτούδης. Η ΤΣΣΚΑ Μόσχας κατέκτησε ακόμα δυο Ευρωλίγκες το 2016 και το 2019, είναι σταθερά στο Φάιναλ Φορ από το 2012 και μετά ενώ έχει αγωνιστεί στον τελικό της διοργάνωσης το 2012 δίχως να κερδίσει. Επίσης έχει κερδίσει δέκα φορές την VTB Λίγκα. Το 2020, έγινε η πρώτη ομάδα που έσπασε το φράγμα των 500 αγώνων στην Ευρωλίγκα.
Στην ΤΣΣΚΑ Μόσχας έχουν αγωνιστεί σημαντικοί αθλητές της καλαθοσφαίρισης όπως οι Σεργκέι Μπέλοφ, Ρίμας Κουρτινάιτις, Βλαντιμίρ Τκατσένκο, Αλεξάντερ Βολκώφ, Αντρέι Κιριλένκο, Τζέι Αρ Χόλντεν, Θοδωρής Παπαλουκάς, Ματίας Σμόντις, Βίκτορ Χριάπα, Ραμούνας Σισκάουσκας, Μίλος Τεόντοσιτς, Ναντό ντε Κολό και Κάιλ Χάινς καθώς και προπονητές όπως οι Αλεξάντερ Γκομέλσκι, Ντούσαν Ίβκοβιτς, Έτορε Μεσίνα κ.α.
Έμβλημα.
Το έμβλημα του συλλόγου έχει εξελιχθεί με το πέρασμα του χρόνου. Το 2000, έπειτα από την ιδιωτικοποίηση του τμήματος καλαθοσφαίρισης, το λογότυπο αποτελούνταν από τα αρχικά «CSKA» με φόντο μία μπάλα και μια μπασκέτα. Την περίοδο 2002–2003 χρησιμοποιήθηκε ένα νέο λογότυπο σε μορφή ασπίδας που εμπεριείχε τα αρχικά «CSKA» και μία μπάλα μπάσκετ, έχοντας στην κορυφή ένα αστέρι, ενώ την επόμενη περίοδο τροποποιήθηκε ελαφρώς. Το 2017, ένα νέο λογότυπο με παρόμοια στοιχεία που όμως εμφάνιζε ένα μέρος μόνο της μπάλας μπάσκετ, αντικατέστησε το προηγούμενο.
Τίτλοι.
Εγχώριοι.
1945, 1960, 1961, 1962, 1964, 1965, 1966, 1969, 1970, 1971, 1972, 1973, 1974, 1976, 1977, 1978, 1979, 1980, 1981, 1982, 1983, 1984, 1988, 1990
1992, 1993, 1994, 1995, 1996, 1997, 1998, 1999, 2000, 2003, 2004, 2005, 2006, 2007, 2008, 2009, 2010, 2011, 2012, 2013, 2014, 2015, 2016, 2017, 2018, 2019 
Παίκτες.
Διάγραμμα ομάδας.
&lt;section begin=depthchart/&gt;

</doc>
<doc id="49671" url="https://el.wikipedia.org/wiki?curid=49671" title="ΤΣΣΚΑ Μόσχας">
ΤΣΣΚΑ Μόσχας

Η ΤΣΣΚΑ Μόσχας (ρωσικά: ЦСКА Москва, αγγλικά: "CSKA Moskva") είναι ένας από τους πιο επιτυχημένους αθλητικούς συλλόγους της Ρωσίας. Ιδρύθηκε το 1911.
Είναι ευρέως γνωστή στη Δύση ως "Κόκκινος Στρατός" ή "η ομάδα του Κόκκινου Στρατού", επειδή κατά τη διάρκεια της σοβιετικής εποχής, αποτελούσε μέρος της αθλητικής κοινωνίας του Στρατού (спортивный клубый Армии - СКА), η οποία με τη σειρά της συνδεόταν με το σοβιετικό στρατό. Ο ιστορικός αθλητικός σύλλογος «ΤΣΣΚΑ» (γνωστός και ως «Μεγάλη ΤΣΣΚΑ») εξακολουθεί να είναι τμήμα του ρωσικού υπουργείου Άμυνας.
Η πληρης ονομασία της είναι "Τσεντράλνι Σπορτίβνι Κλουμπ Άρμι" (ΤΣΣΚΑ) "Μόσχας" (ρωσικά: Центральный спортивный клуб армии - ЦСКА, "Tsentral'nyi Sportivnyi Klub Armii" που σημαίνει "Κεντρικός Αθλητικός Σύλλογος του Στρατού").
Ιστορία.
Η ΤΣΣΚΑ δεν είχε πάντα αυτό το όνομα. Ιδρύθηκε το 1911 ως «Ερασιτεχνική Λέσχη Αθλητικού Σκι Μόσχας».Το 1923 το νέο κομμουνιστικό καθεστώς την μετονόμασε σε «Στρατιωτικό Εκπαιδευτικό Οργανισμό Αθλητικού Πειραματισμού και Επιδείξεων» και το 1928 πήρε το ονομα «Αθλητικός Σύλλογος της Κεντρικής Διοίκησης του Κόκκινου Στρατού» (Τσε-Ντε-ΚΑ).
Στη συνέχεια πήρε τα ονόματα «Αθλητικός Σύλλογος της Κεντρικής Διοίκησης του Σοβιετικού Στρατού» (Τσε-Ντε-ΣΑ) και «Κεντρικός Αθλητικός Σύλλογος του Υπουργείου Άμυνας» (Τσε-Εσ-ΚΜΟ),για να καταλήξει το 1960 στο σημερινό της όνομα: «Κεντρικός Αθλητικός Σύλλογος του Στρατού» (Τσε-Εσ-ΚΑ ή ΤΣΣΚΑ), το οποίο δεν άλλαξε μετά το τέλος της σοβιετικής εποχής.
Έμβλημα.
Το έμβλημα του συλλόγου έχει εξελιχθεί με την πάροδο του χρόνου.
Τμήμα ποδοσφαίρου.
Η ΠΦΚ ΤΣΣΚΑ Μόσχας είναι ρώσικη ομάδα ποδοσφαίρου. Ιδρύθηκε το 1911.
Τμήμα καλαθοσφαίρισης.
Ανδρών.
Η ΠΜΚ ΤΣΣΚΑ Μόσχας είναι ρώσικη ομάδα καλαθοσφαίρισης. Ιδρύθηκε το 1924.
Τίτλοι.
Εγχώριοι.
1945, 1960, 1961, 1962, 1964, 1965, 1966, 1969, 1970, 1971, 1972, 1973, 1974, 1976, 1977, 1978, 1979, 1980, 1981, 1982, 1983, 1984, 1988, 1990
1992, 1993, 1994, 1995, 1996, 1997, 1998, 1999, 2000, 2003, 2004, 2005, 2006, 2007, 2008, 2009, 2010, 2011, 2012

</doc>
<doc id="49676" url="https://el.wikipedia.org/wiki?curid=49676" title="Καινοφανής αστέρας">
Καινοφανής αστέρας

Από την αρχαιότητα είχε γίνει αντιληπτή η αιφνίδια εμφάνιση «νέων άστρων» στον ουρανό, και μέχρι σήμερα τους δίνεται το αντίστοιχο όνομα: καινοφανείς αστέρες ή (stellae) novae («νέοι αστέρες»). Σε ελάχιστες περιπτώσεις οι νέοι αστέρες ήταν τόσο φωτεινοί, ώστε διακρίνονταν με γυμνό μάτι και την ημέρα, οπότε ονομάζονταν supernovae («υπερνέοι») ή υπερκαινοφανείς αστέρες. Οι όροι αυτοί διατηρούνται σήμερα, αλλά έχουν προσλάβει διαφορετική έννοια και αναφέρονται σε δύο ξεχωριστές ομάδες φυσικών διαδικασιών. Υπό τις σημερινές σημασίες οι ελληνικοί όροι «καινοφανής» και «υπερκαινοφανής» είναι πολύ ορθότεροι των λατινικών, επειδή αναφέρονται σε αντικείμενα που προϋπήρχαν αόρατα στο γυμνό μάτι και απλώς «φάνηκαν» όταν η λαμπρότητά τους αυξήθηκε απότομα κατά χιλιάδες ως δεκάδες χιλιάδες (καινοφανείς) ή κατά εκατομμύρια φορές (υπερκαινοφανείς). Παραδόξως, οι καινοφανείς προκαλούνται από ένα και μόνο ειδικό τύπο ουράνιων σωμάτων, ενώ οι συγκριτικά ελάχιστοι υπερκαινοφανείς οφείλονται σε δύο διαφορετικούς μηχανισμούς.
Πλέον γνωρίζουμε ότι οι καινοφανείς αστέρες είναι πυρηνικές εκρήξεις που προκαλούνται από τη συσσώρευση συμπιεσμένου υδρογόνου στην επιφάνεια ενός λευκού νάνου, που είναι συνοδός ενός άλλου άστρου, ο οποίος κάποια στιγμή υπόκειται σε πυρηνική σύντηξη με ανεξέλεγκτο τρόπο. Για να εξελιχθεί ένα διπλό σύστημα σε καινοφανή πρέπει τα δύο μέλη βρίσκονται σε μικρή απόσταση. Η έκρηξη κάνει το σύστημα να λάμπει 7 με 16 μεγέθη λαμπρότερο για κάποια ώρα, η οποία ποικίλει από καινοφανή σε καινοφανή. Οι καινοφανείς αστέρες αναγνωρίζονται τώρα ως μεταβλητοί αστέρες και για αυτό και έχουν την αντίστοιχη ονοματολογία.
Εξέλιξη καινοφανούς.
Η προέλευση: Αλληλεπιδρώντες διπλοί αστέρες.
Σήμερα γνωρίζουμε ότι ο κάθε καινοφανής προκαλείται από δύο αστέρες που περιφέρονται γύρω από το κοινό τους κέντρο μάζας. Οι αστέρες αυτοί είναι μεγάλης ηλικίας, με αποτέλεσμα ο ένας να έχει μετατραπεί σε λευκό νάνο. Οι λευκοί νάνοι δημιουργούνται από αστέρες μικρής σχετικά μάζας. Ο άλλος αστέρας στα συστήματα που προκαλούν τους καινοφανείς βρίσκεται ακόμα στην Κύρια ακολουθία, συνεχίζει δηλαδή κανονικά να εξελίσσεται συντήκοντας υδρογόνο σε ήλιο στις κεντρικές περιοχές του, όπως ακριβώς και ο Ήλιος. Δεν προκαλούν όμως όλα τα διπλά συστήματα λευκού νάνου και αστέρα κύριας ακολουθίας εκρήξεις καινοφανών. Προκειμένου να πυροδοτούνται τέτοιες εκρήξεις, πρέπει τα μέλη του διπλού συστήματος να είχαν έναν αρχικό διαχωρισμό μικρότερο των 14 εκατομμυρίων χιλιομέτρων. Τότε ο αστρικός άνεμος, ροή φορτισμένων σωματιδίων από τον αστέρα κύριας ακολουθίας προς το διάστημα, αφαιρεί τροχιακή στροφορμή από το σύστημα. Η αιτία βρίσκεται στο ότι τα αστρικά μαγνητικά πεδία ακολουθούν την πορεία των σωματιδίων προς τα έξω και τείνουν να επιβραδύνουν την περιστροφή του αστέρα (έχει συμβεί και με τον Ήλιο). Αλλά στα συστήματα με μικρό διαχωρισμό οι παλιρροϊκές δυνάμεις συγκρατούν τον αστέρα σε «σύγχρονη περιστροφή», δηλαδή ίσες περιόδους περιφοράς και περιστροφής. Στην περίπτωση αυτή η αφαίρεση στροφορμής από τον αστρικό άνεμο γίνεται από την τροχιακή στροφορμή όλου του συστήματος, με αποτέλεσμα οι δύο αστέρες να προσεγγίζουν. Εξάλλου, καθώς ο αστέρας μεγαλύτερης μάζας εξελίσσεται πρώτος, αρχίζει να διογκώνεται, μετατρεπόμενος σε ερυθρό γίγαντα, οπότε τα εξωτερικά του στρώματα απλώνονται και καλύπτουν αμφότερους τους αστέρες του συστήματος με έναν κοινό περιαστρικό θύλακα αραιού υδρογόνου. Το αέριο του θύλακα αυξάνει επίσης τη στροφορμή του σε βάρος της τροχιακής στροφορμής του συστήματος. Ως αποτέλεσμα, ποσότητες αερίου αποδεσμεύονται στο διάστημα και το ζεύγος των αστέρων καθίσταται ακόμα στενότερο. Στο τέλος της φάσεως του «κοινού θύλακα», ο αστέρας με τη μεγαλύτερη μάζα εξαντλεί εντελώς τα πυρηνικά του αποθέματα και καταρρέει δημιουργώντας ένα συμπαγή λευκό νάνο. Ωστόσο η μαγνητογενής απώλεια στροφορμής συνεχίζεται.
Κάποτε η επιφάνεια του αστέρα κύριας ακολουθίας, το οποίο έχει μάζα μικρότερη της ηλιακής, φθάνει στο λεγόμενο «πρώτο λαγκρανζιανό σημείο» (L1). Έτσι ονομάζεται το μεταξύ των δύο αστέρων σημείο της ευθείας που ενώνει τα κέντρα τους, στο οποίο οι βαρυτικές τους δυνάμεις έχουν ίσα μέτρα και επομένως αλληλοαναιρούνται. Τότε αρχίζει μεταφορά μάζας από τον αστέρα κύριας ακολουθίας προς τον λευκό νάνο, χωρίς ο δότης μάζας να έχει εξελιχθεί πρώτα σε ερυθρό γίγαντα, όπως πρώτος υπέδειξε ο Robert P. Kraft. Το αέριο του αστέρα κατευθύνεται προς τον λευκό νάνο σχηματίζοντας ένα δίσκο προσαύξησης πολύ κοντά στην επιφάνειά του, ή και προσπίπτει απευθείας στην επιφάνεια. Η πτώση της ύλης στο ισχυρότατο βαρυτικό πεδίο του λευκού νάνου υπερθερμαίνει τόσο πολύ τον δίσκο ή την επιφάνεια του λευκού νάνου κατά την πρόσκρουση του αερίου με μεγάλες ταχύτητες, ώστε η εκπομπή ακτινοβολίας από εκεί να συνιστά το μεγαλύτερο μέρος της ολικής ακτινοβολίας που δεχόμαστε από το σύστημα. Η τροφοδοσία ύλης από τον αστέρα κύριας ακολουθίας φαίνεται ότι αυξομειώνεται περιοδικά, προκαλώντας αιφνίδιες αυξήσεις της φωτεινότητας του συστήματος κατά δεκάδες φορές. Τα συστήματα αυτά είναι γνωστά ως «κατακλυσμικοί μεταβλητοί» (cataclysmic variables). Οι περίοδοι περιφοράς των αστέρων των συστημάτων αυτών περί το κέντρο μάζας τους είναι μικρότερες στους κατακλυσμικούς μεταβλητούς, από ό,τι στα διπλά συστήματα που περιλαμβάνουν δύο αστέρες κύριας ακολουθίας, πράγμα λογικό αφού ο λευκός νάνος έχει περίπου εκατό φορές μικρότερη διάμετρο από αστέρα κύριας ακολουθίας. Π.χ. ο WZ Βέλους έχει περίοδο μόλις 1 ώρα 21 λεπτά και 38 δευτερόλεπτα (81 λεπτά), τη μικρότερη περίοδο περιφοράς που είναι γνωστή για οποιοδήποτε διπλό σύστημα που δεν περιλαμβάνει αστέρα νετρονίων ή μαύρη τρύπα. Οι ίδιες περίοδοι περιφοράς ισχύουν και για τις περιπτώσεις των διπλών συστημάτων καινοφανών, αφού όπως ανακάλυψε η Αστρονομία του εικοστού αιώνα, οι καινοφανείς δεν αποτελούν παρά επεισόδια στη ζωή των κατακλυσμικών μεταβλητών.
Ο μηχανισμός των εκρήξεων.
Η διαδικασία που προκαλεί τις εκρήξεις καινοφανών συνιστά φυσιολογικό επακόλουθο της προσαυξήσεως του λευκού νάνου με μάζα από τον συνοδό αστέρα που λαβαίνει χώρα στους κατακλυσμικούς μεταβλητούς. Τελικά η πλούσια σε υδρογόνο ύλη του άλλου αστέρα σχηματίζει ένα στρώμα πάνω στην επιφάνεια του λευκού νάνου. Καθώς το στρώμα αυτό αυξάνεται, η τεράστια βαρύτητα (η επιτάχυνση της βαρύτητας εκεί είναι περίπου 330.000 φορές μεγαλύτερη από ό,τι στην επιφάνεια της Γης) το συμπιέζει μέχρι που να εκφυλισθεί η ύλη του, δηλαδή οι τροχιές των ηλεκτρονίων να καταρρεύσουν. Στην εκφυλισμένη ύλη η συμπεριφορά διαφέρει ριζικά από εκείνη ενός συνηθισμένου κλασικού αερίου, καθώς η περιγραφή της μπορεί να γίνει μόνο με βάση τους νόμους της Κβαντομηχανικής: η πίεση είναι συνάρτηση περισσότερο της πυκνότητας παρά της θερμοκρασίας, πράγμα που στερεί από το υλικό μια βαλβίδα ασφαλείας για την αυξανόμενη θερμοκρασία του. Πάνω από μια ορισμένη θερμοκρασία αρχίζει πυρηνική σύντηξη του υδρογόνου, όμοια με εκείνη που συμβαίνει στα κέντρα των αστέρων Κύριας Ακολουθίας, εξώθερμη πυρηνική αντίδραση που αυξάνει απότομα τη θερμοκρασία του στρώματος, με αποτέλεσμα εκθετική αύξηση του ρυθμού των πυρηνικών αντιδράσεων και της παραγόμενης ενέργειας. Μέσα σε λίγες ώρες, ακόμα και ο εκφυλισμός των ηλεκτρονίων αδυνατεί να εξισορροπήσει την κατάσταση. Τότε το επιπρόσθετο στρώμα της ύλης εκτινάσσεται με εκρηκτικό τρόπο στο διάστημα. Ακριβώς αυτές οι εκρήξεις γίνονται αντιληπτές ως καινοφανείς.
Ιστορικά, ο Καινοφανής του Ηνιόχου του 1892 (Nova Aurigae 1892) στάθηκε ο πρώτος που αναγνωρίσθηκε ως μία έκρηξη, χάρη στην εφαρμογή της Φασματοσκοπίας στην Αστρονομία, αφού το φάσμα του ήταν ιδιόμορφο σε σχέση με τα φάσματα των συνηθισμένων αστέρων. Από τότε οι αστρονόμοι ανακαλύπτουν και μελετούν έναν ή δύο καινοφανείς κάθε χρόνο κατά μέσο όρο. Η δραστηριότητα αυτή αποτελεί ένα πολύ καλό παράδειγμα της αγαστής συνεργασίας ερασιτεχνών και επαγγελματιών αστρονόμων, καθώς οι περισσότεροι καινοφανείς ανακαλύπτονται από ερασιτέχνες και μελετώνται από επαγγελματίες αστρονόμους. Η σύγχρονη αντίληψη για τις κοσμικές αυτές εκρήξεις άρχισε να σχηματίζεται όταν ο Merle F. Walker ανακάλυψε, το 1954, πως ο παλαιός Καινοφανής του Ηρακλέους 1934 συνιστούσε διπλό σύστημα. Το γεγονός αυτό αποκαλύφθηκε από τις μικρές (όχι εκρηκτικές), αυστηρά περιοδικές και πολύ συχνές (με περίοδο 4 ώρες και 39 λεπτά) αυξομειώσεις στο φως του που φθάνει στη Γη. Οι μικρότερες αυτές μεταβολές οφείλονται στο ότι ο αστέρας κύριας ακολουθίας συμβαίνει να αποκρύπτει από εμάς τον λευκό νάνο, καθώς αμφότερα τα σώματα περιφέρονται περί το κοινό τους κέντρο μάζας. Και όπως το φως από τον λευκό νάνο παύει προσωρινά να έρχεται προς εμάς, το φως του «αστέρα» (γιατί ακόμα και με τις μεγαλύτερες μεγεθύνσεις αντιλαμβανόμαστε τους δύο αστέρες ως ένα και μόνο φωτεινό σημείο) φαίνεται να μειώνεται. Τέτοιοι αστέρες αποκαλούνται «μεταβλητοί δι' εκλείψεων». Από τη συχνότητα των εκλείψεων μπορούμε να βρούμε την περίοδο περιφοράς των δύο αστέρων περί το κοινό τους κέντρο μάζας, π.χ. 4 ώρες και 39 λεπτά στην περίπτωση του Καινοφανούς του Ηρακλέους 1934. Η απότομη μείωση του φωτός στην αρχή της κάθε εκλείψεως και η απότομη αύξηση στο τέλος της φανερώνουν ότι το αποκρυπτόμενο μέλος, αν και λαμπρότερο από το άλλο, έχει εξαιρετικά μικρή διάμετρο, περίπου ίση με τη διάμετρο της Γης, διαπίστωση που οδηγεί στο αναπόφευκτο συμπέρασμα ότι πρόκειται για λευκό νάνο. Στη συνέχεια οι Krzeminski και Kraft έδειξαν ότι και άλλοι παλαιότεροι καινοφανείς ήταν μεταβλητοί δι' εκλείψεων αστέρες, με τα μέλη τους πολύ κοντά το ένα στο άλλο, και ότι σε όλες τις περιπτώσεις ο ένας αστέρας ήταν λευκός νάνος, ενώ ο άλλος αστέρας της κύριας ακολουθίας. (Σε μεταβλητούς δι’ εκλείψεων αστέρες στους οποίους και τα δύο μέλη του συστήματος ανήκουν στην κύρια ακολουθία, παρατηρούνται δύο εκλείψεις σε κάθε περιφορά, με διαφορετική γενικά μείωση του φωτός στην κάθε έκλειψη, αφού ο ένα αστέρας αποκρύπτει τον άλλο εναλλάξ. Αλλά στην περίπτωση που το ένα μέλος είναι λευκός νάνος, η έκλειψη που αυτός προκαλεί στον άλλο αστέρα είναι αδιόρατη εξαιτίας των πολύ μικρών διαστάσεων του λευκού νάνου.) Το 1972 οι G. Siegfried Kutter, Warren M. Sparks, Sumner Starrfield και James W. Truran ανέπτυξαν προσομοιώσεις σε ηλεκτρονικούς υπολογιστές, που υπεδείκνυαν το πώς ακριβώς το αέριο από τον δίσκο προσαυξήσεως πυροδοτεί την έκρηξη.
Οι ποσοτικές λεπτομέρειες δεν είναι γνωστές με ακρίβεια. Υπολογίζεται ότι αν μια μάζα αερίου εκατό φορές μεγαλύτερη από τη μάζα της Γης συσσωρευθεί στην επιφάνεια του λευκού νάνου, συμπιέζεται τόσο πολύ ώστε η πυκνότητα στη βάση αυτού του στρώματος είναι 10.000 γραμμάρια ανά κυβικό εκατοστό, παρά το ότι η θερμοκρασία ανέρχεται σε εκατομμύρια βαθμούς. Κατά τη διαδικασία της προσαυξήσεως εξάλλου αναμιγνύεται ποσότητα υλικού από το εσωτερικό του λευκού νάνου με το υλικό του επιπρόσθετου στρώματος, τροποποιώντας έτσι τη σύσταση του τελευταίου. Το γεγονός αυτό είναι σημαντικό, επειδή οι πυρήνες άνθρακα και οξυγόνου που περιέχει το εσωτερικό δρουν ως καταλύτες των θερμοπυρηνικών αντιδράσεων που περιλαμβάνει η σύντηξη του υδρογόνου σε πυρήνες ηλίου, του λεγόμενου κύκλου CNO. Ως αποτέλεσμα η σύντηξη επιταχύνεται και καταλήγει αναπόφευκτα σε έκρηξη, ενώ η ευαισθησία της ταχύτητας των αντιδράσεων στη θερμοκρασία καθίσταται εξαιρετικά υψηλή: δεκαπλασιασμός της θερμοκρασίας επάγει αύξηση του ρυθμού των αντιδράσεων κατά 10 τετράκις εκατομμύρια ως 1 πεντάκις εκατομμύριο φορές. Οι προσομοιώσεις με ηλεκτρονικό υπολογιστή προβλέπουν ότι η επιφανειακή θερμοκρασία του επιπρόσθετου στρώματος κατά την έκρηξη μπορεί να φθάσει το ένα εκατομμύριο βαθμούς (Κελσίου ή Kelvin, η διαφορά μεταξύ των δύο κλιμάκων είναι 273 βαθμοί και συνεπώς καθίσταται ασήμαντη σε τέτοιες θερμοκρασίες), ενώ στη βάση του στρώματος μπορεί να υπερβαίνει τα 30 εκατομμύρια αμέσως πριν την έκρηξη και τα 200 εκατομμύρια βαθμούς επί ένα λεπτό μετά την έκρηξη. Η άνοδος της λαμπρότητας μπορεί να είναι απότομη ή σταδιακή.
Μετά την έκρηξη.
«Αυτό που συμβαίνει κατά βάση είναι ότι ένας νέος ήλιος δημιουργείται προσωρινά πάνω στις στάχτες ενός άλλου, νεκρού ήλιου», είπε κάποτε ο ειδικός στους καινοφανείς Bob Williams του Πανεπιστημίου της Arizona. Τα πρώτα λεπτά μιας εκρήξεως καινοφανούς δεν έχουν πάντως παρατηρηθεί ποτέ. Το υπέρθερμο πλάσμα εκτινάσσεται με ταχύτητες μεγαλύτερες των 5.000 χιλιομέτρων το δευτερόλεπτο. Επειδή ο όγκος του αυξάνεται αδιαβατικά, το αέριο ψύχεται. Σε λίγες ώρες η θερμική ακτινοβολία που εκπέμπει παύει να κυριαρχείται από τις ακτίνες Χ, μετατοπιζόμενη στο υπεριώδες. Ταυτόχρονα ωστόσο η επιφάνεια του ακτινοβολούντος αερίου αυξάνεται με τη διαστολή κατά χιλιάδες φορές, με αποτέλεσμα ο καινοφανής να γίνεται φωτεινότερος, παρά την ψύξη. Στη συνέχεια λαβαίνει χώρα μια ακόμα ενδιαφέρουσα μεταβολή. Αρχικά το διαστελλόμενο αυτό κέλυφος αποτελείται όπως είπαμε από πλάσμα (θερμό αέριο ηλεκτρονίων και ιόντων). Καθώς όμως ψύχεται, φθάνει σε ένα σημείο που η θερμοκρασία του πέφτει κάτω των 10.000 περίπου βαθμών Kelvin. Τότε, στη συγκεκριμένη μεγάλη πυκνότητα, τα ηλεκτρόνια αρχίζουν να επανασυνδέονται με τα ιόντα, σχηματίζοντας άτομα που είτε είναι ηλεκτρικώς ουδέτερα, είτε τους λείπει ένα μόνο ηλεκτρόνιο. Τα άτομα αυτά διαθέτουν πολλά ενεργειακά επίπεδα και μπορούν να απορροφήσουν δεκάδες εκατομμύρια διαφορετικά μήκη κύματος φωτός. Οι σημαντικότεροι απορροφητές ακτινοβολίας είναι τα ιόντα ή άτομα με ατομικούς αριθμούς περί το 26 (σίδηρος). Αυτά τα ιόντα και άτομα εμποδίζουν τη διαφυγή του μεγαλύτερου μέρους της υπεριώδους ακτινοβολίας, δηλαδή του μεγαλύτερου τμήματος της εκπεμπόμενης ενέργειας σε εκείνη τη φάση. Μια ομάδα αστρονόμων που μελέτησε αυτή τη φάση, την αποκάλεσε «το σιδηρούν παραπέτασμα». Η ενέργεια όμως που απορροφάται από το παραπέτασμα επανεκπέμπεται σχεδόν ελεύθερα σε μεγαλύτερα μήκη κύματος: ως ορατό φως και υπέρυθρο. Τελικά, καθώς η ψύξη έχει μετατοπίσει έτσι κι αλλιώς την κορυφή του θερμικού φάσματος (φάσμα μέλανος σώματος) στο ορατό φως, η εκπομπή στο υπεριώδες φθάνει σε ένα ελάχιστο και αρχίζει να αυξάνεται. Η επανάκαμψη αυτή, συνήθως μετά από δύο ή τρεις ημέρες, προκαλείται από τη μεγάλη πλέον πτώση της πυκνότητας του αερίου. Τότε τα στοιχεία της ομάδας του σιδήρου ιονίζονται και πάλι, με αποτέλεσμα να αφήνουν ελεύθερη τη διέλευση της υπεριώδους ακτινοβολίας. Η διαδικασία αυτοενισχύεται, αφού η ακτινοβολία που τώρα φθάνει ευκολότερα από το εσωτερικό της υπέρθερμης αυτής σφαίρας ιονίζει ακόμα περισσότερο τα άτομα, που με τη σειρά τους καθίστανται ακόμα πιο αδιαφανή στην ακτινοβολία. Το «σιδηρούν παραπέτασμα» αίρεται και, μέσα σε δύο περίπου μήνες, η υπεριώδης ακτινοβολία που εκπέμπει ο καινοφανής φθάνει και πάλι σε ένα μέγιστο. Κατά το ίδιο χρονικό διάστημα, η λαμπρότητα του καινοφανούς στο ορατό φως μειώνεται. Η ολική («βολομετρική») λαμπρότητα του κεντρικού λευκού νάνου όμως παραμένει σταθερή. Το μέγιστο της ακτινοβολίας οπισθοχωρεί και πάλι προς τα μικρότερα μήκη κύματος, και μάλιστα εμφανίζεται και πάλι εκπομπή ακτίνων Χ χαμηλής ενέργειας, καθώς αποκαλύπτεται η επιφάνεια του λευκού νάνου πίσω από το ολοένα και αραιότερο κέλυφος του διαστελλόμενου αερίου. Οι ακτίνες Χ μπορεί να συνεχίσουν να εκλύονται επί πολλά χρόνια. 
Το αέριο που εκτοξεύεται διακρίνεται χονδρικά σε δύο κατηγορίες. Η πρώτη περιλαμβάνει αέριο που κινείται με υψηλότερη ταχύτητα και έχει εκτοξευθεί ομοιογενώς, ενώ η δεύτερη κατηγορία περιλαμβάνει αέριο που κινείται με μικρότερες ταχύτητες και βρίσκεται συμπυκνωμένο σε «θρόμβους». Η δημιουργία των συμπυκνώσεων φαίνεται ότι συνδέεται με την ανάμιξη μεγάλης ποσότητας υλικού από το εσωτερικό του λευκού νάνου κατά τη βίαιη και τυρβώδη φάση της εκρήξεως, πέρα από την ανάμιξη που συμβαίνει, όπως αναφέραμε, επί αιώνες στην ήπια φάση της προσαυξήσεως. Πραγματικά, το εκτοξευόμενο υλικό εμφανίζει, στην περίπτωση λευκού νάνου οξυγόνου-νέου-μαγνησίου (ONeMg), περιεκτικότητες σε οξυγόνο, νέο, άζωτο και αργίλιο (αλουμίνιο) πάνω από τριάντα φορές μεγαλύτερες από τις αντίστοιχες του υλικού που προέρχεται από τον άλλο αστέρα, και που θα πρέπει να είναι σχεδόν ίδιες με εκείνες του Ηλίου. Μήπως όμως τα στοιχεία αυτά δημιουργήθηκαν κατά την έκρηξη στη βάση του προσαυξητικού στρώματος; Πρόσφατες θεωρητικές μελέτες υποδεικνύουν ότι η πυρηνοσύνθεση εκεί οδηγεί κυρίως στη σύνθεση άλλων πυρήνων, με χαρακτηριστική περίπτωση αυτή του ισοτόπου του Na-22. Μελέτες των εκπομπών καινοφανών στο υπέρυθρο έχουν δείξει ότι σχηματίζουν κόκκους σκόνης, και μάλιστα έγινε δυνατή η παρατήρηση του σχηματισμού των κόκκων σε πραγματικό χρόνο και η παρακολούθηση των μεταβολών των γραμμών εκπομπής στα φάσματά τους με την πάροδο του χρόνου. Οι ίδιες μελέτες απέδειξαν ότι όλα τα είδη κόκκων που ανιχνεύονται στο διάστημα (άνθρακα, πυριτικών, ανθρακούχου πυριτίου, ακόμα και πολυκυκλικών αρωματικών υδρογονανθράκων) παράγονται στην εκτινασσόμενη ύλη των καινοφανών. Ενδεικτικά, βρέθηκε ότι ο Καινοφανής της Αλώπεκος 1987 (QV Αλώπεκος) παρήγαγε και τα 4 παραπάνω είδη κόκκων. Η διάρκεια ζωής της φωτεινής αναλαμπής που από την αρχαιότητα γινόταν αντιληπτή ως «καινοφανής» εξαρτάται από τη μάζα του φορέα της λευκού νάνου. Λευκοί νάνοι με μεγαλύτερη μάζα (το ανώτατο όριο είναι 1,4 φορές η μάζα του Ήλιου, γνωστό ως «Όριο Τσαντρασεκάρ») συμπιέζουν εντονότερα το συσσωρευμένο αέριο. Στην περίπτωση αυτή η θερμοπυρηνική σύντηξη αρχίζει πριν συσσωρευθεί μεγάλη ποσότητα αερίου και το απόθεμα εξαντλείται γρήγορα, πράγμα που έχει ως ορατό αποτέλεσμα έναν βραχύβιο καινοφανή. Συνήθως όμως οι θερμοπυρηνικές αντιδράσεις στην επιφάνεια του λευκού νάνου διαρκούν πολλούς μήνες μετά την αρχική έκρηξη. Αν ένας λευκός νάνος υπερβεί το όριο Chandrasekhar τότε εκρήγνυνται όχι ως καινοφανής αλλά ως υπερκαινοφανής αστέρας.
Ένα ενδιαφέρον χαρακτηριστικό είναι ότι η μάζα που εκτοξεύεται παρ'όλη την βιαιότητα του φαινομένου δεν ξεπερνά το 1/10.000 της μάζας του Ήλιου, σχετικά μικρό σε σχέση με τη μάζα του λευκού νάνου. Επίσης μόνο το 5% του δίσκου προσαύξησης συντήκεται κατά τη διάρκεια της έκρηξης.
Είδη καινοφανών.
Είναι προφανές ότι, καθώς μετά την έκρηξη η μεταφορά ύλης από τον αστέρα κύριας ακολουθίας μπορεί να συνεχισθεί, ένα νέο στρώμα πρόσθετης ύλης σχηματίζεται πάνω στην επιφάνεια του λευκού νάνου και, με την πάροδο των ετών, το ίδιο σύστημα μπορεί να δώσει και άλλες εκρήξεις καινοφανούς. Τέτοιες περιπτώσεις έχουν πράγματι καταγραφεί και ονομάζονται «επαναληπτικοί καινοφανείς» (recurrent novae). Εδώ ο ελάχιστος χρόνος μεταξύ δύο διαδοχικών εκρήξεων είναι 9 χρόνια, επίδοση που κατέχει ο U Σκορπιού. Ο φωτεινότερος επαναληπτικός καινοφανής είναι ο T Βορείου Στεφάνου, που στις εκρήξεις του καθίσταται εύκολα ορατός με γυμνό μάτι. Αλλά αφού μετά την έκρηξη η μεταφορά υδρογόνου μπορεί να συνεχισθεί σε κάθε περίπτωση, με νέο στρώμα να σχηματίζεται στην επιφάνεια του λευκού νάνου και προφανώς να εκρήγνυται κάποτε, δεν είναι τελικά όλες οι περιπτώσεις καινοφανών επαναληπτικοί καινοφανείς; Η απάντηση είναι ναι. Μόνο που στους συνηθισμένους καινοφανείς, οι οποίοι ονομάζονται πλέον κλασικοί καινοφανείς, το χρονικό διάστημα μεταξύ δύο διαδοχικών εκρήξεων ενός αστέρα ανέρχεται σε πολλές εκατοντάδες ή χιλιάδες χρόνια, ο κύκλος δηλαδή των εκρήξεων έχει διάρκεια πολύ μεγάλη για τα μέτρα του ανθρώπινου πολιτισμού, με αποτέλεσμα
να απουσιάζουν ιστορικές καταγραφές δύο ή περισσότερων εκρήξεων που να αφορούν τον ίδιο αστέρα. Για τον λόγο αυτό λοιπόν, καθαρά ανθρωπογενή, τα ειδικά εκείνα συστήματα στα οποία, όπως είπαμε, ο αστέρας κύριας ακολουθίας έχει εξελιχθεί αρκετά, ώστε η μεταφορά μάζας να είναι ταχύτερη, ενώ η ισχύς των εκρήξεων είναι μικρότερη, γίνονται αντιληπτοί ως «επαναληπτικοί καινοφανείς» με τυπικό κύκλο μερικών δεκαετιών, και κατοχύρωσαν πλέον την ονομασία αυτή στην ταξινόμηση των καινοφανών.
Ο V803 Κενταύρου συνιστά μια πραγματικά ξεχωριστή περίπτωση, εφόσον θεωρείται ότι και τα δύο μέλη του συστήματος είναι λευκοί νάνοι που διαθέτουν δίσκο προσαύξησης που κυριαρχεί το ήλιο.Το πώς η συμπεριφορά ενός συστήματος τόσο διαφορετικού από όλα τα είδη καινοφανών μοιάζει με εκείνη ενός νάνου καινοφανούς, συνιστά μια πρόκληση για τη θεωρητική προσέγγιση των καινοφανών. Βέβαια ο V803 Κενταύρου αποτελεί τον ταχύτερο νάνο καινοφανή, με εκρήξεις κάθε 23 ώρες. Το «ρεκόρ» αυτό αποτελεί το άλλο άκρο των περιόδων χιλιάδων ετών μεταξύ διαδοχικών εκρήξεων των κλασικών καινοφανών.
Μια έκρηξη καινοφανούς ταξινομείται επίσης ως αργή ή ταχεία, σύμφωνα με τον ρυθμό μειώσεως του φωτός μετά το μέγιστο. Αλλά και η αύξηση του φωτός πριν από το μέγιστο, η λεγόμενη προμέγιστη φάση (premaximum) είναι ταχύτερη στις ταχείες εκρήξεις, με τυπική διάρκεια ένα εικοσιτετράωρο ή και λιγότερο. Υπάρχει επίσης η κατάταξη αναφορικά με το αν ο λευκός νάνος είναι άνθρακα-οξυγόνου (CO, η συνηθέστερη κατηγορία λευκών νάνων σύμφωνα με τη σύστασή τους) ή οξυγόνου-νέου-μαγνησίου (ONeMg).
Ονοματολογία.
Εφόσον σήμερα πλέον αντιλαμβανόμαστε από ταξινομικής πλευράς τους καινοφανείς ως μεταβλητούς αστέρες, που συναποτελούν μάλιστα μαζί με τους υπερκαινοφανείς, τους αστέρες 
εκλάμψεων (τύπου UV Κήτους) και τους αστέρες τύπου R Βορείου Στεφάνου, την τάξη των λεγόμενων εκρηκτικών μεταβλητών, δεν υπάρχει λόγος να μη τους δίνονται και ονόματα όμοια με αυτά που έχει παραδοσιακά επικρατήσει να δίνονται στους μεταβλητούς γενικά: Είτε με 1 ή 2 κεφαλαία γράμματα του λατινικού αλφαβήτου ακολουθούμενα από το όνομα του αστερισμού, είτε με το γράμμα V (από το variable = μεταβλητός) ακολουθούμενο
από αύξοντα αριθμό και το όνομα του αστερισμού. Είδαμε ότι οι κατακλυσμικοί μεταβλητοί, καθώς και οι επαναληπτικοί και νάνοι καινοφανείς, ως ασθενέστεροι, λαβαίνουν ήδη τέτοια ονόματα. Η τακτική άρχισε τώρα να επεκτείνεται και στους κλασικούς καινοφανείς όταν ο αστέρας που προκαλεί την έκρηξη μπορεί να προσδιορισθεί πριν την έκρηξη σε χάρτες ή φωτογραφικές επισκοπήσεις του ουρανού. Π.χ. οι προαναφερθέντες
Καινοφανής του Ηρακλέους 1934 και Καινοφανής του Ηνιόχου 1892 έχουν λάβει τις ονομασίες DQ Ηρακλέους (DQ Herculis ή DQ Her διεθνώς) και T Ηνιόχου (T Aur). Παρόμοια, ο Καινοφανής της Λύρας 1919 ταυτίζεται με τον HR Λύρας, ενώ ο Καινοφανής του Δελφίνος 1967 με τον HR Δελφίνος.
Παραδείγματα κλασικών καινοφανών.
Πολλή επιστημονική έρευνα έγινε και νέα συμπεράσματα εξάχθηκαν από τον Καινοφανή του Κύκνου 1992, γνωστότερο ως V1974 Κύκνου, που επιβεβαίωσε οριστικά το «σιδηρούν παραπέτασμα» (βλ. παραπάνω). Υπάρχουν αρκετές άλλες ενδιαφέρουσες περιπτώσεις μεμονωμένων καινοφανών που θα άξιζε να αναφερθούν. Υπολογίζεται ότι ο ένας ή οι δυο-τρεις καινοφανείς που ανακαλύπτονται κάθε χρόνο αποτελούν το 5% περίπου των 30 (κατά μέσο όρο) τέτοιων εκρήξεων που συμβαίνουν μόνο στον Γαλαξία μας ανά έτος. Το υπόλοιπο 95% κρύβεται από τη σκόνη του διαστήματος. Ιδού μερικά παραδείγματα καινοφανών:

</doc>
