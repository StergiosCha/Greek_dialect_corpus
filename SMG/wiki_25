<doc id="53891" url="https://el.wikipedia.org/wiki?curid=53891" title="Χίος">
Χίος

Η Χίος είναι νησί του Κεντρικού Αιγαίου και το πέμπτο μεγαλύτερο της Ελλάδας με έκταση 842 τετρ.χιλιόμετρα και μήκος ακτών 213 χιλιόμετρα. Διοικητικά αποτελεί την Περιφερειακή Ενότητα Χίου που ανήκει στην Περιφέρεια Βορείου Αιγαίου μαζί με τα Ψαρά και τα Αντίψαρα (δυτικά) και τις Οινούσσες (ανατολικά).
Ο πληθυσμός ανέρχεται σε 51.320 κατοίκους (απογραφή 2011) που ζει στην πόλη της Χίου, πρωτεύουσα και κύριο λιμάνι του νησιού, καθώς και στα 64 χωριά του νησιού. Ακόμα η Χίος έχει μεγάλη απόδημη κοινότητα σε Λονδίνο και Νέα Υόρκη. Η μικρότερη απόσταση του νησιού από τις απέναντι ακτές της Μικράς Ασίας, είναι 3,5 ναυτικά μίλια από το ακρωτήριο Πούντα ως τη χερσόνησο της Ερυθραίας, στο ύψος του Τσεσμέ. 
Τα κύρια προϊόντα που εξάγει είναι η ονομαστή χιώτικη μαστίχα, το λάδι, τα σύκα και το κρασί, ενώ έχει διεθνή φήμη για το μέγεθος και την ποιότητα της ναυτιλίας της. Η πρωτεύουσα του νησιού, η πόλη Χίος, είναι γνωστή στου ντόπιους ως Χώρα. Ακόμη, ξεχωρίζουν αρκετοί οικισμοί που είναι γνωστοί για τα αρχιτεκτονικά τους χαρακτηριστικά.
Ετυμολογία - Μυθολογία.
Για το όνομα της Χίου έχουν πλεχτεί πολλοί μύθοι. Το παλαιότερο όνομα του νησιού ήταν, κατά τον Όμηρο, το προελληνικό, Κίος ή Κέως, το οποίο είναι παραπλήσιο με το σημερινό. Οι παλαιότεροι μύθοι αναφέρουν ότι το όνομα «Χίος» προέρχεται από τη Χιόνη που σύμφωνα με τη μυθολογία ήταν νύμφη και κόρη του Οινοπίωνα. Σύμφωνα με την παράδοση, ο πρώτος κάτοικος και βασιλιάς του νησιού ήταν ο Οινοπίων, γιος του Διονύσου και της Αριάδνης, ο οποίος ήρθε από την Κρήτη στο νοτιότερο άκρο της Χίου και έμαθε στους κατοίκους του νησιού το εμπόριο, τη θάλασσα και το πώς να καλλιεργούν τα αμπέλια. Εκτός από τη Χιόνη, την πατρότητα της Χίου διεκδικεί και άλλο μυθικό πρόσωπο, ο Χίος, γιος του Ωκεανού ή του Ποσειδώνα, που ονομάστηκε έτσι επειδή κατά τη γέννησή του έπεσε πολύ χιόνι. Κατά τον ιστορικό - γεωγράφο Ισίδωρο, οι Σύροι αποκαλούσαν Χίο τη μαστίχα. Ο γεωγράφος Όλφερτ Ντάπερ (1635-1689) λέει ότι Chia σημαίνει όφις στη συριακή γλώσσα, εξ ου και το άλλο όνομα της Χίου "Οφιούσα", το οποίο δόθηκε λόγω των πολλών φιδιών που είχε. Άλλο όνομα της Χίου ήταν "Πιτυούσα", μάλλον λόγω των πολλών πεύκων που υπήρχαν, ιδιαίτερα στο βόρειο τμήμα της. Άλλο όνομά της ήταν "Αριούσα" από το δέντρο «αριών», το οποίο είναι ένα είδος δρυός – πρίνου. Τα άρια (δρυς) κάλυπταν ένα μεγάλο μέρος της βορειοδυτικής Χίου. Άλλα ονόματα ήταν "Αιθάλη" (αναφέρει ο έφορος Πλίνιος) και "Αρέθουσα", αναφέρουν ο Ιταλός Ruberto Valentino και ο Ιερώνυμος.
Η προϊστορική παράδοση αναφέρει δύο ανθρώπους που πρωτοκατοίκησαν το νησί, τον Οινοπίωνα και τον Μάκαρα. Ο Οινοπίωνας ήταν ο πρώτος μυθικός βασιλιάς της Χίου, είχε κρητική καταγωγή και ήταν αυτός που έφερε στη Χίο την καλλιέργεια του αμπελιού και την παραγωγή του καλύτερου οίνου της εποχής, του Αριούσιου Οίνου. Τα εγκώμια γι’ αυτόν τον οίνο ήταν πολλά, όπως νέκταρ, γλυκύτατος, θεραπευτικός, αρωματικός και εύπεπτος. Πατέρας του Οινοπίωνα ήταν ο Θεός Διόνυσος και μητέρα του η Αριάδνη, κόρη του Βασιλιά της Κρήτης, Μίνωα. Από τον πατέρα του κληρονόμησε την αγάπη του για το κρασί και την μετέδωσε και στους Χιώτες. Με τον Οινοπίωνα συνδέεται και ο μύθος του Ωρίωνα, του διασημότερου μυθικού ήρωα της Χίου. Ο Ωρίων ήταν γιος του Θεού Ποσειδώνα και της Ευρυάλης, κόρης του Μίνωα. Ήταν επίσης γίγαντας και περίφημος κυνηγός. Ο Ωρίων αγάπησε την κόρη του Οινοπίωνα, Μερόπη, της οποίας το χέρι ζήτησε από τον πατέρα της. Ο Οινοπίωνας του ανέθεσε αρχικά να εξολοθρεύσει τα άγρια θηρία της Χίου. Ο Ωρίωνας κατάφερε να τα εξολοθρεύσει, αλλά ο Οινοπίωνας αθέτησε το λόγο του και δεν του έδινε την κόρη του. Ο Ωρίωνας φανερά στεναχωρημένος μέθυσε και έκλεψε την κόρη του Οινοπίωνα, Μερόπη. Για την ασέβειά του αυτή ο Οινοπίωνας τον τύφλωσε και τον έδιωξε από το νησί. Υπάρχουν βεβαίως και άλλες εκδοχές του μύθου. Η Χίος τιμούσε σαν ήρωα το μυθικό οικιστή και εκπολιτιστή της, Οινοπίωνα και η λατρεία του συνεχίστηκε μέχρι τα μέσα του 2ου μ.Χ. αιώνα.
Ιστορία.
Αρχαία Ιστορία.
Προϊστορικοί χρόνοι.
Τα συμπεράσματα των μελετητών για εκείνη την εποχή ήταν ότι οι οικιστικές εγκαταστάσεις ήταν μικρές και ασταθείς. Η Βρετανική Σχολή Αθηνών υπό την διοίκηση του αρχαιολόγου Σινκλέρ Χούντ (γεν. 1917) ξεκίνησε τις ανασκαφές στον Εμπορειό την τριετία 1952 - 1955 και ανακάλυψε πολλές πληροφορίες για την προϊστορική του περίοδο.
Η Ελληνική Αρχαιολογική Υπηρεσία ξεκίνησε νέες ανασκαφές από το 1970 αλλά τα αποτελέσματα τους παραμένουν αδημοσίευτα. Η εκπληκτική ομοιομορφία των κατοικιών που υπήρχαν εκείνη την εποχή στο Εμπορειό οδηγεί στο συμπέρασμα ότι δεν υπήρχαν κοινωνικές διακρίσεις στον οικισμό και άρχουσα τάξη, οι κύριες ασχολίες των κατοίκων ήταν η γεωργία και η κτηνοτροφία. Οι ιστορικοί έχουν καταλήξει στο συμπέρασμα ότι το νησί ήταν ακατοίκητο την Εποχή του Ορείχαλκου (2300 – 1600), οι πιο σύγχρονοι μελετητές τονίζουν ότι δεν μπορούμε να καταλήξουμε σε αυτό το συμπέρασμα επειδή οι ανασκαφές σε ολόκληρο το βόρειο Αιγαίο είναι ελλιπείς.
Οι παλαιότεροι κάτοικοι του νησιού ήταν οι Πελασγοί, οι οποίοι έφθασαν από τη Θεσσαλία, οι Κάρες και οι Λέλεγες. Αργότερα εγκαταστάθηκαν οι Άβαντες και τέλος οι Ίωνες. Αυτοί οι λαοί έζησαν για χιλιετίες στη Χίο και από την ανάμειξή τους με τους Δωριείς, οι οποίοι τους υπέταξαν και τους αφομοίωσαν, προήλθε ο πληθυσμός της Χίου. 
Για τους Πελασγούς ο Στράβων αναφέρει χαρακτηριστικά: «Χίοι οικιστές εαυτών Πελασγούς γασι τους εκ της Θετταλίας». Όμοιες πληροφορίες μας δίνουν και οι Ευστάθιος, Μενεκράτης ο Ελαΐτης. Όσον αφορά την προέλευση των Πελασγών και τις σχέσεις τους με άλλους λαούς έχουν διατυπωθεί διάφορες θεωρίες από αρχαίους συγγραφείς, που είναι όμως αντιφατικές. Βέβαιο πάντως είναι ότι οι Πελασγοί προηγήθηκαν των Δωριέων και μάλλον ήταν ινδοευρωπαίοι.
Για την παρουσία των Αβάντων μας πληροφορεί ο Ηρόδοτος, ο οποίος αναφέρει ότι ξεκίνησαν από την Εύβοια και εποίκισαν τη Χίο. Κατά τον Αριστοτέλη, το όνομά τους προέρχεται από την πόλη Άβα της Φωκίδας, από την οποία Θράκες άποικοι μετοίκησαν στην Εύβοια. 
Αναφορά στους Κάρες γίνεται από το Στράβωνα, ο οποίος αναφέρει ότι οι Κάρες κατείχαν την περιοχή από τη Μίλητο έως την παραλία της Εφέσου. Επίσης αναφέρει ότι στα νησιά Χίο και Σάμο κατοικούσαν και οι Λέλεγες, όπως και οι Κάρες και αργότερα εκδιώχθηκαν από τους Ίωνες. 
Κατά την ελληνική παράδοση, οι Κάρες ονομάζονταν προηγουμένως Λέλεγες και κατοικούσαν στα νησιά του Αιγαίου σαν υπήκοοι του Μίνωα. Οι πληροφορίες δυστυχώς είναι συγκεχυμένες και γι΄ αυτό δεν μπορούμε να καθορίσουμε την προέλευση των λαών, όπως και το χρόνο εγκατάστασης και παραμονής τους στο νησί.
Πρώιμη Νεολιθική εποχή – Εποχή του Χαλκού.
Οι αρχαιολογικές έρευνες στην Χίο έχουν ανακαλύψει ίχνη κατοίκησης από την Νεολιθική περίοδο (6000-5000 π.Χ.). Οι δυο κύριες τοποθεσίες κατοικίας εκείνη την εποχή ήταν τα σπήλαια στο Άγιο Γάλα Χίου στα βόρεια και η νεκρόπολη στον σύγχρονο οικισμό Εμπορειός Χίου στα νότια του νησιού. Ο αρχαιολογικός χώρος του Εμπορειού αποτελεί χαρακτηριστικό δείγμα παραθαλάσσιου οικισμού, του οποίου η οικονομία βασιζόταν στην κτηνοτροφία, την αλιεία και το κυνήγι. Τα δέκα ευκρινώς διακρινόμενα στρώματα από τις ανασκαφές στον Εμπορειό καλύπτουν τη χρονική περίοδο 6000 π.Χ. έως τα τέλη της πρώιμης Εποχής του Χαλκού (2000 π.Χ.). Η κύρια περίοδος της Εποχής του Χαλκού (2800-1100 π.Χ.) έχει σαν κύρια γνωρίσματά της τη χρήση των μετάλλων, την καλύτερη κατανομή εργασίας και την ίδρυση οχυρωμένων αστικών κέντρων. Στον Εμπορειό είχε ιδρυθεί αρχικά οικισμός στο νότιο τμήμα του λιμανιού, ο οποίος αργότερα επεκτείνεται και προς την κορυφή του λόφου της Ακροπόλεως και οχυρώνεται με πέτρινο τείχος. Στα μέσα της Γ’ χιλιετηρίδας το Εμπορειό καταστράφηκε από πυρκαγιά και ξαναχτίστηκε αποτελώντας ένα αξιόλογο αστικό κέντρο.
Κατά τους πρώτους αιώνες της Μέσης Εποχής του Χαλκού (Μεσοελλαδική 1900 – 1600 π.Χ.) νέο κύμα εισβολέων κατακλύζει το Αιγαίο. Οι ερευνητές τους αναφέρουν σαν Αχαιούς και άλλοι σαν Ίωνες, οι οποίοι θα εγκολπωθούν το Μινωικό πολιτισμό και θα τον μετασχηματίσουν σε Μυκηναϊκό.
Η Ύστερη Εποχή του Χαλκού (1600-1100 π.Χ.) είναι πολύ σημαντική, γιατί για πρώτη φορά γίνεται αποικισμός από ελληνικά φύλα. Επειδή η μητρόπολη αυτού του πολιτισμού ήταν οι Μυκήνες, γι΄ αυτό ονομάστηκε Μυκηναϊκός πολιτισμός. Η μυκηναϊκή περίοδος χαρακτηρίζεται από την αύξηση των οικισμών και την εξάπλωση του εμπορίου με το Μυκηναϊκό κόσμο. Τα μυκηναϊκά αγγεία που βρέθηκαν στον Εμπορειό αποδεικνύουν τις άμεσες εμπορικές σχέσεις μεταξύ Χίου και Κρήτης.
Ο Μυκηναϊκός οικισμός του Εμπορειού εγκαταλείφθηκε ή καταστράφηκε στις αρχές του 11ου π.Χ. αιώνα και παρέμεινε ακατοίκητος και έρημος για τρεις τουλάχιστον αιώνες. Όταν μάλιστα ιδρύθηκε ο νέος οικισμός, αυτός χτίστηκε στις δυτικές πλαγιές του λόφου του Προφήτη Ηλία.
Ο δεύτερος αποικισμός της Χίου.
Στα μέσα του 11ου αιώνα π.Χ. υποθέτουμε ότι ξεκίνησε ο αποικισμός της Χίου από τους Ίωνες. Τον 11ο αιώνα π.Χ. το νησί ήταν βασίλειο και κάποια στιγμή τους αμέσως επόμενους αιώνες το πολίτευμα μετατράπηκε σε αριστοκρατία, οι μελλοντικές ανασκαφές προβλέπεται να δώσουν περισσότερες πληροφορίες για αυτή την περίοδο. Οι Ίωνες διακρίθηκαν σαν έμποροι και ναυτικοί, όπως επίσης αναδείχθηκαν και πρωτοπόροι στα γράμματα και τις τέχνες. Σ' αυτό συνέβαλαν πολλοί παράγοντες, όπως το εύφορο έδαφος, η γεωγραφική της θέση και τα μεγάλα λιμάνια της. Αξιοσημείωτο είναι ότι περίφημα κατά την αρχαιότητα ήταν τα γεωργικά προϊόντα της Χίου, όπως το κρασί της που έφθανε ως τα πέρατα του κόσμου. Εκτός από τους Ίωνες υπάρχουν ενδείξεις ότι Αιολείς άποικοι εγκαταστάθηκαν στο βόρειο μέρος του νησιού, προερχόμενοι από τη Λέσβο.
Οι άποικοι, που εγκαταστάθηκαν στα παράλια της Μικράς Ασίας και τα γειτονικά νησιά ανήκαν στα ελληνικά φύλα που ανέπτυξαν το Μυκηναϊκό πολιτισμό, του οποίου πολιτιστικά στοιχεία έφεραν από τις πατρίδες τους. Από αυτά τα σημαντικότερα ήταν τα επικά. Έτσι γεννήθηκαν τα Ομηρικά Έπη, τα σημαντικότερα δημιουργήματα της ελληνικής, αλλά και ευρωπαϊκής λογοτεχνίας, η Ιλιάδα και η Οδύσσεια, έργα του ποιητή Ομήρου. Η Χίος μετά τον αποικισμό αρχίζει να διαδραματίζει σημαντικό ιστορικό ρόλο. Εκτός της Χίου, οι Ίωνες είχαν κατακτήσει τη Σάμο και άλλες δέκα πόλεις της Μικράς Ασίας, ιδρύοντας έτσι τη Δωδεκάπολη των Ιώνων. Σύντομα οι πόλεις που είχαν κατακτηθεί από τους Ίωνες είχαν δημιουργήσει μια ομοσπονδία, ενώ έπαιξαν και σημαντικό ρόλο στην εξέλιξη του Ελληνικού πολιτισμού.
Τον 9ο αιώνα π.χ. η παρουσία Ευβοιωτών και Κυπριωτών πιστοποιείται στο νησί από τα κεραμικά, οι Φοίνικες βρέθηκαν την ίδια εποχή στις Ερυθρές Ιωνίας την εμπορική ανταγωνίστρια της Χίου στις απέναντι Μικρασιατικές ακτές.
Ο Σύριος φιλόσοφος Φερεκύδης γράφει ότι πρώτοι κάτοικοι του νησιού ήταν οι Λέλεγες ένα νησιώτικο Ελληνικό φύλο που είχαν υποταγεί στον Μινωικό πολιτισμό, εκδιώχθησαν από τους Ίωνες. Η Χίος ήταν μια από τα 12 αρχικές πόλεις - κράτη που συμμετείχαν στο Κοινό των Ιώνων. Η Χίος από τις αρχές του 7ου αιώνα ήταν από τις πρώτες πόλεις που έκοψαν νομίσματα με την σφίγκα σαν σύμβολο, η παράδοση αυτή διατηρήθηκε περίπου 900 χρόνια.
Πολιτικό σύστημα.
Η Χίος ήταν από τις πρώτες ελληνικές πόλεις που από τον 7ο αιώνα π.Χ. ανέτρεψαν την βασιλεία και δημιούργησαν ένα αναπτυγμένο πολιτικό σύστημα, όπου η εξουσία περιήλθε στους Ευπατρίδες (ανώτατη τάξη πολιτών). Αυτοί είχαν πολλά προνόμια και συγκέντρωναν όλες τις πολιτικές και θρησκευτικές αρχές της πόλης, ρυθμίζοντας όσα αφορούσαν τη θρησκεία και ερμηνεύοντας τους νόμους. Τον 6ο αιώνα π.Χ. η Χίος είχε δημοκρατικό πολίτευμα παρόμοιο με αυτό που είχε ιδρύσει ο Σόλων ο Αθηναίος, όλοι οι πολίτες ψήφιζαν στις συνελεύσεις δημοκρατικά εκλέγοντας τους άρχοντες τους που ήταν γνωστοί σαν "Δήμαρχοι". Ο βασιλιάς υπήρχε ακόμη, όμως την εξουσία την είχε κυρίως ο δήμαρχος, ο άρχων του δήμου, όπως και η βουλή, την οποία αποτελούσαν 50 άνδρες από κάθε φυλή. Ο δήμαρχος και η βουλή συνεδρίαζαν συνήθως μια φορά το μήνα και η εξουσία τους ήταν διοικητική και δικαστική.
Η Χίος αναπτύχθηκε σε μια από τις σημαντικότερες πόλεις των αρχαίων χρόνων, με πληθυσμό 60-80.000 κατοίκους και ταυτόχρονα σε μια μεγάλη ναυτική δύναμη. Είναι χαρακτηριστικό πως έχουν βρεθεί χιώτικοι αμφορείς σε κάποια σημεία της Ρωσίας αλλά και της Βόρειας Αιγύπτου. Στην τελευταία μάλιστα κατά πρόσκληση του φιλέλληνα φαραώ Άμαση εγκαταστάθηκαν Χιώτες μισθοφόροι, ιδρύοντας ομώνυμη αποικία, μάλλον κοντά στην Ναύκρατη. Η Χίος εξελίχθηκε σε ένα από τα μεγαλύτερα σημεία εξαγωγής κρασιού, τον επονομαζόμενο Αριούσιο οίνο, ο οποίος ήταν γνωστός για την εξαιρετική του ποιότητα αλλά και για το ότι ήταν ένα από τα πιο ακριβά κρασιά της Ελλάδας εκείνη την εποχή. Το πολίτευμα που υπήρχε κατά την Ιωνική κυριαρχία θεωρείται δημοκρατία στα πρώτα βήματά της. Η περίοδος αυτή έφτασε στο τέλος της, όταν η Χίος κατακτήθηκε από τους Πέρσες. Η Χίος υποτάχθηκε στην Αχαιμενιδική Αυτοκρατορία (546 π.Χ.). Η Χίος ενώθηκε στην Ιωνική Επανάσταση εναντίον των Περσών (499 π.Χ.), συμμετείχε στην Ναυμαχία της Λάδης με 100 πλοία την μεγαλύτερη ναυτική δύναμη από όλες τις υπόλοιπες πόλεις. Οι Χιώτες συνέχισαν να αμύνονται μόνοι τους εναντίον των Περσών ακόμα και όταν η Σάμος και όλες οι υπόλοιπες πόλεις υποχώρησαν αλλά τελικά αναγκάστηκαν να υποταχθούν στην Περσική κυριαρχία.
Μετά την ήττα των Περσών στη μάχη της Μυκάλης η Χίος ελευθερώθηκε από την περσική κυριαρχία (479 π.Χ.). Ακολούθως συμμετείχε στην Αθηναϊκή Συμμαχία της Δήλου ως μια από τις ελάχιστες πόλεις-κράτη που δεν πλήρωναν φόρο υποτέλειας στην Αθήνα αλλά ήταν υποχρεωμένοι να προμηθεύουν την συμμαχία με πλοία.
Τον 5ο και τον 4ο αιώνα π.Χ. ο πληθυσμός σε ολόκληρο το νησί εκτιμάται με βάση τα ευρήματα που βρέθηκαν στην Νεκρόπολη σε 500.000 κατοίκους, ήταν τρείς φορές μεγαλύτερος από τον πληθυσμό που είχε βάση της απογραφής του 2005. Η μεγάλη πλειοψηφία των κατοίκων του νησιού ζούσε γύρω από την Νεκρόπολη.
Όταν ξέσπασε ο Πελοποννησιακός Πόλεμος (412 π.Χ.) η Χίος επαναστάτησε εναντίον της Αθήνας, οι Αθηναίοι την πολιόρκησαν αλλά έλυσαν την πολιορκία όταν ήρθαν οι Σπαρτιάτες να την υπερασπιστούν. Η Χίος συμμετείχε τον 4ο αιώνα π.Χ. στην Δεύτερη Αθηναϊκή Συμμαχία αλλά επαναστάτησε ξανά εναντίον των Αθηνών όταν ξέσπασε ο Πρώτος Συμμαχικός Πόλεμος (357 - 355 π.Χ.), από τότε παρέμεινε ανεξάρτητη μέχρι την Μακεδονική κατάκτηση.
Ο Μέγας Αλέξανδρος και η Χίος.
Την άνοιξη του 334 π.Χ., που ξεκινούσε ο Αλέξανδρος από την Πέλλα, με σκοπό την κατάκτηση της Περσικής αυτοκρατορίας, στη Χίο την εξουσία κατείχε ολιγαρχία που είχε επιβάλει η Περσία. Γι’ αυτό, μετά τη νίκη των Μακεδόνων στο Γρανικό, ο Αλέξανδρος έστειλε τον στρατηγό Αλκίμαχο για να διώξει τις φιλοπερσικές ολιγαρχίες από τα νησιά και να τις αντικαταστήσει με δημοκρατικά πολιτεύματα. Ο Αλέξανδρος, μετά την εκδίωξη των Περσών από τη Χίο, έστειλε δύο σημαντικότατες επιστολές (332 π.Χ.). Η πρώτη επιστολή αναφέρει: 1) να δεχθούν όλους τους εξόριστους, να καθιερώσουν δημοκρατικό πολίτευμα, να εκλέξουν νομογράφους, να διορθώσουν τους νόμους τους, 2) να δώσουν στον Αλέξανδρο 20 τριήρεις και να τις συντηρούν με δικά τους έξοδα, 3) να μη γίνονται δεκτοί στις πόλεις της συμμαχίας όσοι προδότες εγκαταλείψουν τη Χίο, 4) αν προκύψουν διαφωνίες με τους εξόριστους να επιλύονται από τον Αλέξανδρο και 5) να παραμείνει Μακεδονική φρουρά στο νησί και να συντηρείται με έξοδα των Χιωτών. Από την επιστολή καταλαβαίνουμε ότι ήδη η Χίος ανήκε στην Κορινθιακή συμμαχία. Η δεύτερη επιστολή αναφέρει ότι όσοι προδότες δεν καταβάλουν το πρόστιμο που όρισε ο δήμος, θα πρέπει να τεθούν υπό εγγύηση και να αλυσοδεθούν. Ακόμη, αν κάποιος αποδράσει, το προβλεπόμενο πρόστιμο να δίνεται από τους εγγυητές του. Επίσης, κανένας Χιώτης να μην προσαχθεί σε δίκη με την κατηγορία του ‘Βαρβαρισμού’. Η επιστολή καταλήγει ότι, αν οι Χιώτες συμμορφωθούν στις υποδείξεις του Αλέξανδρου, θα τους εξυπηρετεί στο μέλλον.
Στη Χίο υπήρχε ισχυρό φιλομακεδονικό κόμμα, του οποίου φορείς ήταν δημοκρατικοί πολίτες, ενώ η ολιγαρχία υποστήριζε την Περσία. Ο Αλέξανδρος έδειξε ενδιαφέρον για τη Χίο και συνήψε προσωπικές φιλίες με επιφανείς Χιώτες πολίτες (όπως το Θεόπομπο). Η Χίος κράτησε φιλομακεδονική στάση από την αρχή της εκστρατείας της Μακεδονίας κατά των Περσών και τάχθηκε στο πλευρό τους.
Το 86 π.Χ. ο βασιλιάς του Πόντου Μιθριδάτης Στ' Ευπάτωρ κατέλαβε την πρωτεύουσα του νησιού με τους στρατηγούς του. Οι κάτοικοι της πόλης εκτοπίστηκαν και στην θέση τους εγκαταστάθηκαν Πόντιοι άποικοι. Τότε ο Μιθριδάτης μετονόμασε την πόλη σε «Βερενίκη», προς τιμήν της τρίτης του συζύγου Βερενίκης που ήταν Χιώτισσα. Φαίνεται πως η νέα ελληνιστική ονομασία τερματίστηκε με την ρωμαϊκή κατάληψη της νήσου.
Μεσαίωνας.
Πρώτοι Βυζαντινοί χρόνοι.
Όταν διαιρέθηκε η Ρωμαϊκή Αυτοκρατορία (395) η Χίος παρέμεινε έξι αιώνες στην Βυζαντινή Αυτοκρατορία, οι Χιώτες συμμάχησαν με τους Ρωμαίους και αρχικά απολάμβαναν κάποια προνόμια. Οι Ρωμαίοι όμως με το πέρασμα των χρόνων αφαίρεσαν πολλά έργα τέχνης από το νησί, ενώ επακολούθησαν και κάποιοι καταστρεπτικοί σεισμοί. Μετά την πτώση της Ρωμαϊκής αυτοκρατορίας και την εξάπλωση του Χριστιανισμού, η Χίος ήταν για πολλούς αιώνες υπό την διακυβέρνηση της Βυζαντινής Αυτοκρατορίας, εκτός από κάποιες σύντομες χρονικές περιόδους που κατακτήθηκε από τους Σαρακηνούς του Χάνδακα (σημερινό Ηράκλειο). Όταν η Βυζαντινή αυτοκρατορία ξαναπήρε τον έλεγχο της Χίου, αναγνώρισε τη σημαντική στρατηγική θέση του νησιού. Έτσι ξεκίνησε η οχύρωση της τον 11ο αιώνα και η κατασκευή του Κάστρου της Χίου. Ο Αυτοκράτορας Κωνσταντίνος Θ´ ο Μονομάχος ξεκίνησε το κτίσιμο της Νέας Μονής στο σημείο που είχε βρεθεί η εικόνα της Παρθένου (1042). Την περίοδο (1090 - 1097) ο Τούρκος εμίρης Τζαχάς που κυβερνούσε την περιοχή της Σμύρνης κατέλαβε το νησί σε μια εκστρατεία του στις ακτές του Αιγαίου.
Οι Τούρκοι διώχθηκαν από τους Βυζαντινούς σε συνεργασία με τους Λατίνους που συμμετείχαν στην Α΄ Σταυροφορία, το νησί επανήλθε στους Έλληνες και διοικητής τοποθετήθηκε ο ναύαρχος Κωνσταντίνος Δαλασσηνός.
Κατάκτηση των Σταυροφόρων.
Η σταθερότητα που ακολούθησε στην συνέχεια τερματίστηκε όταν το Βυζάντιο διαλύθηκε από τους Φράγκους στην Δ΄ Σταυροφορία και δημιουργήθηκε η Λατινική Αυτοκρατορία με κέντρο την Κωνσταντινούπολη (1204). Η ελληνική επικράτεια μοιράστηκε στους Λατίνους και η κατοχή της Χίου πέρασε στην Δημοκρατία της Βενετίας, οι ήττες που ακολούθησαν για τους Λατίνους έφεραν γρήγορα την επαναφορά του νησιού στους Βυζαντινούς (1225). Οι Βυζαντινοί είχαν ελάχιστο έλεγχο στο νησί και μεταβιβάστηκε με την Συνθήκη του Νυμφαίου στην Δημοκρατία της Γένοβας (1261). Ακολούθησαν συχνές επιδρομές Τούρκων πειρατών από τα εμιράτα που είχαν εγκατασταθεί στην Μικρά Ασία, καθώς και από τις ναυτικές δυνάμεις του βασιλείου της Σικελίας υπό τους Ρογήρο ντι Λαούρια (1292) και Ρογήρο ντε Φλορ (1303). 
Λατινική Ηγεμονία της Χίου.
Ο Βενέδικτος Ζαχαρίας μέλος της Οικογένειας Ζαχαρίας, από τη Γένοβα και ναύαρχος του Γαλλικού στόλου στις υπηρεσίες του βασιλιά Φιλίππου του Ωραίου κατέλαβε το νησί με πρόσχημα την προστασία από τους Τούρκους πειρατές. Ο αδύναμος αυτοκράτορας Ανδρόνικος Β΄ Παλαιολόγος τον αναγνώρισε κυβερνήτη του νησιού και ιδρύθηκε η Ηγεμονία της Χίου (1304). Το 1305, η Χίος δέχτηκε επίθεση των Οθωμανών, η οποία αντιμετωπίστηκε με τη συνδρομή του Ρογήρου ντε Φλορ, ο οποίος πλέον δρούσε στην υπηρεσία της Βυζαντινής Αυτοκρατορίας.
Η ηγεμονία του Βενέδικτου Ζαχαρία και των απογόνων του ήταν αδύναμη και η πραγματική εξουσία παρέμεινε στα χέρια των Ελλήνων γαιοκτημόνων. Τον Βενέδικτο Ζαχαρία διαδέχτηκε ο γιος του Παλαιολόγος Ζαχαρίας (1307) και αυτόν με τη σειρά του οι δυο γιοι του : Βενέδικτος Β΄ Ζαχαρίας και Μαρτίνος Ζαχαρίας (1314). Ο Μαρτίνος σαν δυναμικότερος έδιωξε τον αδελφό του από την Χίο και παρέμεινε ο μοναδικός κυβερνήτης του νησιού (1325). Η Χίος ήταν ένα μικρό αλλά πλούσιο νησί με ετήσιο εισόδημα 200.000 χρυσά υπέρπυρα. Τα επόμενα χρόνια ο Μαρτίνος κυβερνούσε ένα βασίλειο στο οποίο ανήκαν πολλά μικρά νησιά δίπλα από την Μικρά Ασία όπως η Σάμος και η Κως. Ο Μαρτίνος ήταν δυναμικός κυβερνήτης και ικανός στρατιωτικός, στο σύντομο διάστημα που κυβέρνησε κατάφερε σημαντικά πλήγματα εναντίον των Οθωμανών σκοτώνοντας ή αιχμαλωτίζοντας περίπου 10.000 Τούρκους στρατιώτες. Η αυταρχική του διακυβέρνηση στους Έλληνες κατοίκους, η εκδίωξη του αδελφού του και η συμμαχία του με τον διεκδικητή του Λατινικού θρόνου Φίλιππο Α΄ του Τάραντα προκάλεσαν τους Βυζαντινούς να διαλύσουν την κυριαρχία του. Ο Ανδρόνικος Γ΄ Παλαιολόγος ξεκίνησε εκστρατεία εναντίον του Μαρτίνου Ζαχαρία (1328), τον ανέτρεψε και τον μετέφερε αιχμάλωτο στην Κωνσταντινούπολη (1329). Η λατινική ηγεμονία της Χίου διαλύθηκε, ο γηγενής ευγενής Λέων Καλόθετος που ήταν πρωταγωνιστής στην ανακατάληψη διορίστηκε από τον αυτοκράτορα νέος κυβερνήτης της Χίου.
Κυριαρχία των Γενουατών.
Η βυζαντινή ανακατάληψη ήταν επίσης σύντομη, μια ναυτιλιακή εταιρεία η Μαόνα εγκαταστάθηκε στη Γένοβα με αποστολή να ανακαταλάβει τη Γένοβα και την γειτονική πόλη Φώκαια στη Μικρά Ασία (1346). Οι Χιώτες απέρριψαν τις προτάσεις παράδοσης και στα μέσα του Ιουλίου ξεκίνησε η πολιορκία του κάστρου υπό τον Σίμων Βινιόζο. Η φρουρά της πόλης και του κάστρου συνθηκολόγησε επίσημα στις 12 Σεπτεμβρίου του 1346 στον ναό του Αγίου Νικολάου, αφού προηγουμένως οι Γενοβέζοι είχαν κυριεύσει τα υπόλοιπα φρούρια του νησιού (Βολισσός, Καρδάμυλα κλπ) και είχαν επιβάλει στενή πολιορκία. Με τη συγκεκριμένη συνθήκη οι ευγενείς και οι υπόλοιποι κάτοικοι της Χίου πέτυχαν την αναγνώριση προνομίων και τη διατήρηση των θρησκευτικών τους ελευθεριών, χωρίς ωστόσο οι τελευταίες να γίνουν απόλυτα σεβαστές, καθώς παρατηρήθηκαν αρκετές διακρίσεις εις βάρος της τοπικής Ορθόδοξης Εκκλησίας. 
Οι Γενοβέζοι ενδιαφέρθηκαν περισσότερο για τα εμπορικά κέρδη παρά για την εξουσία, είχαν υπό τον έλεγχο τους το εμπόριο της μαστίχας, του αλατιού, της στυπτηρίας και της πίσσας, το εμπόριο του κρασιού και των υφασμάτων έγινε σε συνεργασία με τους Έλληνες. Οι σχέσεις του ελληνικού στοιχείου με τους Γενουάτες εξελίχθηκε ανάλογα με την κοινωνική τάξη στην οποία ανήκαν οι πρώτοι: συγκεκριμένα, οι ευγενείς, έχοντας εγγυημένα τόσο τα προνόμιά τους όσο και τις θρησκευτικές τους ελευθερίες συνεργάστηκαν με τους Γενουάτες πραγματοποιώντας ακόμη και μεικτούς γάμους. Αντιθέτως, οι υπόλοιποι κάτοικοι του νησιού και ιδιαίτερα ο αγροτικός πληθυσμός υπέφεραν από το σύστημα διοίκησης. 
Η κατάσταση αυτή παρέμεινε στην Χίο για δύο περίπου αιώνες, ενώ ήδη από το 1415 ήταν φόρου υποτελής στους Οθωμανούς. Όταν το νησί κατακτήθηκε από την Οθωμανική Αυτοκρατορία (1566), η πρώτη απογραφή κατέγραψε 12.000 Έλληνες και 2.500 Γενοβέζους (που αποτελούσαν το 17% του συνολικού πληθυσμού).
Νεότερα χρόνια.
Τουρκοκρατία.
Την οθωμανική περίοδο η κυβέρνηση και η συλλογή των φόρων παρέμεινε στα χέρια των Ελλήνων, η φρουρά των Τούρκων ήταν μικρή. Λατινικά και οθωμανικά έγγραφα καταγράφουν μικρό αριθμό Ιουδαίων γύρω στο 1049. Οι πρώτοι Ελλήνο-Ιουδαίοι μεταφέρθηκαν στο νησί από τους Ρωμαίους, ενώ στα τέλη του 15ου αιώνα εγκαταστάθηκαν Σεφαρδίτες εξόριστοι από την Ιβηρική Χερσόνησο. Ο τεράστιος πλούτος και ευημερία του νησιού είχε σαν βάση το εμπόριο της μαστίχας, ο σουλτάνος με ελάχιστη μόνο φορολογία μπόρεσε να έχει μεγάλα κέρδη στα θησαυροφυλάκια του, η Χίος αποτελούσε για τους Οθωμανούς μια από τις πιο σημαντικές επαρχίες στην αυτοκρατορία τους. 
Λίγα χρόνια μετά την οθωμανική κατάκτηση, έκαναν την εμφάνισή τους στο νησί οι Ιησουίτες μοναχοί, οι οποίοι παρουσίασαν εκπαιδευτική, αλλά και προσηλυτιστική δραστηριότητα. Από τα μέσα του 18ου αιώνα στη Χίο επικρατούσε μια κατάσταση οικονομικής ευμάρειας. Σε αυτό συνέβαλαν σε μεγάλο βαθμό η ανάπτυξη της βιοτεχνίας, το εμπόριο μεταξωτών υφασμάτων και η καλλιέργεια της μαστίχας. Παράλληλα, ήταν ένα από τα σημαντικότερα πνευματικά κέντρα του Ελληνισμού. 
Σύμφωνα με στατιστικά στοιχεία της εποχής Καποδίστρια, πριν από την Επανάσταση στη Χίο ζούσαν περίπου 120.000 Χριστιανοί, 1.100 Μουσουλμάνοι και 70 Εβραίοι. Με βάση προγενέστερη μέτρηση που πραγματοποιήθηκε με ενέργειες του μητροπολίτη Χίου Πλάτωνα Φραγκιάδη και χρονολογείται λίγο καιρό πριν την Επανάσταση, ο πληθυσμός του νησιού δεν υπερέβαινε τους 80.000 κατοίκους. Παράλληλα αρκετοί Χιώτες ήταν εγκαταστημένοι στη Σμύρνη, αλλά και σε χώρες της Κεντρικής και Δυτικής Ευρώπης όπου δραστηριοποιούνταν ως έμποροι.
Σχέδια για εξέγερση στη Χίο γίνονταν από τους πρώτους μήνες της Επανάστασης, το 1821, όπως προκύπτει από το ημερολόγιο του Τομπάζη. Από τις 18 Απριλίου 1821 οι Υδραίοι κάλεσαν με επιστολή τους Χιώτες να συνδράμουν οικονομικά την Επανάσταση. Τον ίδιο μήνα, οι Τούρκοι, προκειμένου να εξασφαλίσουν τη νομιμοφροσύνη των κατοίκων, συνέλαβαν τον αρχιεπίσκοπο Πλάτωνα και περίπου 40 προκρίτους της Χίου, αφόπλισαν τον ελληνικό πληθυσμό και παράλληλα αύξησαν τη φρουρά του νησιού. Η ενίσχυση της φρουράς οδήγησε σε συχνά περιστατικά καταπίεσης και βιαιοπραγιών εναντίον του τοπικού πληθυσμού.Αξιόπιστη πηγή για τα γεγονότα πριν και κατά τη σφαγή του 1822 θεωρείται η αναφορά του Γάλλου πρόξενου Celeste Etienne David προς τους προϊσταμένους του, παρ' ότι αυτός κρίνεται ως φιλότουρκος. Στις 27 Απριλίου/6 Μαΐου υδραϊκός στόλος από 28 πλοία άραξε στη "Βρύση του Παπά" και κάλεσε τους Χιώτες να ξεσηκωθούν. Βυθίστηκε ένα τουρκοκρητικό πλοίο και εξοντώθηκαν όλοι οι επιβαίνοντες. Την επομένη τα πλοία άραξαν κοντά στα Λειβάδια, ενάμιση μίλι από την πόλη και επαναστάτες βγήκαν στη στεριά καλώντας τους χωρικούς να ξεσηκωθούν. Οι τελευταίοι όμως τους απέφυγαν και απομακρύνθηκαν. Ο Τομπάζης αντίθετα αναφέρει ότι οι χωρικοί ήταν πρόθυμοι να επαναστατήσουν. Άνθρωπος των προκρίτων έφερε στον Τομπάζη το μήνυμα ότι 400 άτομα ήταν έτοιμα να πάρουν τα όπλα, αλλά ζητούσαν να αποβιβαστούν και άνδρες από το στόλο για να τους ξεσηκώσουν. Τον Ιούλιο του '21 είχε αναλάβει την οργάνωση της εξέγερσης ο Ιωάννης Ράλλης, Χιώτης Φιλικός και άλλοτε έμπορος στην Οδησσό. Όμως Χιώτες έμποροι των Κυκλάδων τον έπεισαν ότι αυτή η επιχείρηση ήταν άκαιρη και επικίνδυνη, κάτι στο οποίο συμφώνησε και ο Υψηλάντης. 
Οι κινήσεις αυτές ανησύχησαν τους Τούρκους οι οποίοι συγκέντρωσαν 40 ομήρους από την πόλη, μεταξύ αυτών οι πέντε δημογέροντες της Κοινότητας, ο αρχιεπίσκοπος και άλλα επιφανή πρόσωπα. Ο στόλος των επαναστατών αφού δεν κατάφερε να ξεσηκώσει τους κατοίκους απέπλευσε μετά από έξι ημέρες. Βύθισε όμως ένα τουρκικό πλοίο που μετέφερε προσκυνητές για τη Μέκκα. Ο Φιλήμων αναφέρει ότι εξοντώθηκαν όσοι συνελήφθησαν σαν εκδίκηση για τον απαγχονισμό των δύο πατριαρχών και άλλων αρχιερέων στην Κωνσταντινούπολη. Ορισμένοι Τούρκοι όμως διασώθηκαν από τους Χιώτες χωρικούς. Εκείνη την εποχή έφτασαν διαταγές από την Κων/πολη που καλούσαν τις τουρκικές Αρχές να ετοιμαστούν για άμυνα και να θεωρούν εχθρούς τους Χιώτες. Από τη στιγμή εκείνη άρχισε η άσκηση βίας και τρομοκρατίας πάνω στους κατοίκους. Κατασχέθηκαν περίπου 96.000 οκάδες σιταριού και κλήθηκαν 600 στρατιώτες από την Ασία. Για τη συντήρησή τους οι Χιώτες αναγκάζονταν να καταβάλουν 30.000 γρόσια το μήνα. Για να βαθυνθεί η τάφρος του κάστρου, οι Χιώτες έκαναν καταναγκαστικές εργασίες. Οι στρατιώτες καθημερινά έκαναν αρπαγές και φόνους στην πόλη και τα χωριά. Ταυτόχρονα ήλθε φιρμάνι που επέβαλε τη ναυτολόγηση 250 Χιωτών για τον οθωμανικό στόλο. Στρατιωτικός διοικητής στη Χίο τοποθετήθηκε σκληρός Βαχίτ πασάς. Η σκληρότητά του περιγράφεται από ξένους που ζούσαν στη Χίο. Μεταξύ άλλων αναφέρεται ότι ο Βαχίτ αποκεφάλισε έναν προεστό των Μαστιχοχωρίων για να εορτάσει τη γέννηση του γιου του. Ο Βαχίτ πασάς αργότερα κατέγραψε και το ιστορικό των γεγονότων της επανάστασης και της σφαγής της Χίου. Το 1822 η ευδαιμονία της Χίου ήταν παρελθόν και ο πληθυσμός ζούσε κάτω από την οθωμανική καταπίεση.Το Μάρτιο του 1822 η Χίος επαναστάτησε, όταν ο Αντώνιος Μπουρνιάς με διακόσιους άνδρες πήγαν στη Σάμο και κάλεσαν τον Λυκούργο Λογοθέτη να συμμετάσχει στην επανάσταση της Χίου. Ο ξεσηκωμός του εύφορου νησιού εξαγρίωσε το Σουλτάνο. Έτσι ο οθωμανικός στόλος υπό την ηγεσία του Καρά Αλή έπλευσε προς την Χίο για να καταστείλει την επανάσταση και αποβίβασε περί τους 7.000 στρατιώτες από τη Μικρά Ασία. Οι Οθωμανοί έκαψαν σπίτια και σκότωσαν όλα τα παιδιά κάτω των 3 ετών, όλους τους άνδρες από 12 ετών και πάνω, καθώς και όλες τις γυναίκες από 40 ετών και πάνω, με εξαίρεση αυτούς που ήταν πρόθυμοι να ασπαστούν το Ισλάμ. Τελικά, περισσότεροι από 40.000 κάτοικοι του νησιού σφαγιάστηκαν ή αιχμαλωτίστηκαν, ενώ μεγάλο μέρος του πληθυσμού διέφυγε προς τα Ψαρά, τις Κυκλάδες και την Πελοπόννησο. Ο τουρκικός στόλος έκαιγε και κατέστρεφε τα πάντα για 40 μέρες, προσπαθώντας να παραδειγματίσει τους υπόλοιπους Έλληνες. Το γεγονός έγινε παγκόσμια γνωστό ως η σφαγή της Χίου, ενώ αποτυπώθηκε στον διάσημο πίνακα «Η Σφαγή της Χίου» του γάλλου ζωγράφου Ευγένιου Ντελακρουά. Για την καταστροφή της Χίου εξαιρετική είναι η νουβέλα Λουκής Λάρας του Δημητρίου Βικέλα το 1879. 
Μετά από τη σφαγή του 1822 έγινε δημογραφική καθίζηση του πληθυσμού του νησιού και κάμψη κάθε δραστηριότητας. Οι νεκροί υπολογίζονται σε 23.000, οι αιχμάλωτοι και δούλοι σε 47.000 γυναικόπαιδα (σύμφωνα με στοιχεία του τουρκικού τελωνείου). Από τους εναπομείναντες 50.000 το 1/5 υπέκυψε στην πείνα και τις αρρώστιες. Ο Βαχίτ πασάς, στα απομνημονεύματά του περίπου συμφωνεί στον αριθμό των νεκρών αλλά υπολογίζει τους αιχμαλώτους σε λιγότερους από 5.000 «νεανίσκους και παρθένους». Περισσότερο αξιόπιστα θεωρούνται τα στοιχεία του τουρκικού τελωνείου για τους αιχμαλώτους. Από τους επιζήσαντες πολλοί έφυγαν στην ηπειρωτική Ελλάδα και αλλού ως πρόσφυγες.
Οι λίγοι Χιώτες που επέζησαν της λεηλασίας και έκαναν προσπάθεια να ξαναχτίσουν το νησί το 1832. Το 1835 δεν είχε επανέλθει στους παλιότερους ρυθμούς ζωής και μόλις από την πέμπτη δεκαετία του 19ου αιώνα σημειώνεται μια πρώτη προσπάθεια ανάκαμψης, οικονομικής και πνευματικής. Το πλαίσιο της πολιτικής ζωής του νησιού από εκείνη την περίοδο έγινε ο θεσμός της δημογεροντίας: οι δημογέροντες από το 1847 εκλέγονταν για τη ρύθμιση των εσωτερικών προβλημάτων του νησιού από τους γέροντες των χωριών, ήταν μόνο ορθόδοξοι, ενώ παλιότερα εκπροσωπούνταν και οι καθολικοί του νησιού. Από το 1861 σύμφωνα με τις διατάξεις του "Διοργανισμού της κοινότητος Χίου", στις εκλογές για την ανάδειξη δημογερόντων συμμετείχαν αντιπρόσωποι από όλο το νησί εκτός από τα Μαστιχοχώρια. Από τα 66 χωριά του νησιού στη δικαιοδοσία της δημογεροντίας, που έδρευε στην πρωτεύουσα του νησιού, υπάγονταν τα 44 (36 στο βόρειο τμήμα του νησιού και 6 γύρω από τον Κάμπο), καθώς και οι Οινούσσες και τα Ψαρά. Τα Μαστιχοχώρια, υποχρεωμένα να καλλιεργούν τη μαστίχα για τα σουλτανικά ανάκτορα, βρίσκονταν υπό την προστασία της βαλιδέ σουλτάνας (μητέρας του σουλτάνου) και ανήκαν σε επίσημους Τούρκους. Κάθε χωριό είχε τους επιτρόπους του, τη διοίκηση όμως ασκούσε Τούρκος αγάς, ενώ ένας έφορος των Μαστιχοχωρίων βρισκόταν στην Κωνσταντινούπολη για τη ρύθμιση ζητημάτων που κατά καιρούς ανέκυπταν. Με το νόμο περί Βιλαετίων (1864), οι εξουσίες της δημογεροντίας περιορίσθηκαν και αντικαταστάθηκαν από ένα απλό διοικητικό συμβούλιο, εκτελεστικό όργανο της Τουρκικής εξουσίας. Η ονομαστή σχολή της Χίου συνέχισε τη λειτουργία της μέσα από άλλη μορφή. Το 1839 αριθμούσε τριακόσιους μαθητές. Στα μέσα του 19ου αιώνα λειτουργούσαν αλληλοδιδακτικά σχολεία στα περισσότερα χωριά. Στις 3 Απριλίου 1881 το νησί επλήγη από σεισμό, σκοτώνοντας χιλιάδες κατοίκους του νησιού. 
Χαρακτηριστική είναι η επίδοση των κατοίκων του νησιού στο εμπόριο και στη ναυτιλία, εκτός από την αγροτική παραγωγή (σηροτροφία, εσπεριδοειδή): το 1845 ιδρύθηκε στο νησί η «Κινδυνασφαλιστική Εταιρεία» προκειμένου να καλύπτει οικονομικά τις θαλάσσιες ζημίες. Σημαντικά ναυτιλιακά κέντρα του νησιού θα αναδειχθούν τα Καρδάμυλα, ο Βροντάδος και η Λαγκάδα.
Απελευθέρωση 1912 και εγκατάσταση Μικρασιατών 1922.
Η Χίος ελευθερώθηκε το 1912 κατά τη διάρκεια των Βαλκανικών Πολέμων: συγκεκριμένα, στις 11 Νοεμβρίου προσέγγισε το νησί ο ελληνικός στόλος, ενώ την άρνηση της τουρκικής φρουράς να παραδοθεί ακολούθησε απόβαση ελληνικών δυνάμεων. Οι Τούρκοι αποσύρθηκαν αρχικά στις Καρυές και έπειτα στα ορεινά του Χίου όπου αντιστάθηκαν μέχρι τις 20 Δεκεμβρίου, όταν και παραδόθηκαν. Στις πολεμικές επιχειρήσεις συμμετείχαν ενεργά και αποσπάσματα ντόπιων Ελλήνων ενόπλων που είχαν οργανωθεί μυστικά από τις αρχές του ίδιου έτους.
Η συνθήκη ειρήνης υπογράφηκε ανάμεσα στο Τούρκο Ζιχνή Μπέη και το λοχαγό του πεζικού Ε. Βερνάδο, που εκπροσωπούσε τις ελληνικές δυνάμεις. Με αυτό το τρόπο έγινε η παράδοση της Χίου στους Έλληνες. Το νησί είχε παραμείνει κάτω από τουρκική κατοχή για 356 χρόνια. Μετά τη Μικρασιατική Καταστροφή του 1922, πολλοί Μικρασιάτες κατέφυγαν στο νησί και δημιούργησαν νέους οικισμούς όπως το Βαρβάσι.
Κατοχή, Αντίσταση και Απελευθέρωση 1944.
Κατά το Β΄ Παγκόσμιο Πόλεμο οι Χιώτες πολέμησαν κατά των Γερμανών, ενώ το νησί απελευθερώθηκε μαζί με την υπόλοιπη Ελλάδα το 1944.
Γεωγραφία.
Η Χίος είναι το πέμπτο σε έκταση νησί της Ελλάδας και η επιφάνειά του φθάνει τα 904 τετραγωνικά χιλιόμετρα. Βρίσκεται στο βορειοανατολικό Αιγαίο, ακριβώς απέναντι από τη χερσόνησο της Ερυθραίας στη Δυτική Μικρά Ασία και ανήκει στο σύμπλεγμα των νησιών που σχηματίζονται στο Ανατολικό Αιγαίο και στο οποίο συμπεριλαμβάνονται εκτός της Χίου, η Λέσβος, η Λήμνος, η Σάμος, η Ικαρία και ο Άγιος Ευστράτιος. Πρωτεύουσα είναι η πόλη της Χίου, γνωστή και σαν Χώρα. Εκεί βρίσκεται και το κύριο λιμάνι του νησιού. 
Η Περιφερειακή Ενότητα Χίου αποτελείται από τα νησιά Χίος, Ψαρά, Αντίψαρα και Οινούσσες. Διαιρείται διοικητικά σε τρεις δήμους, αυτούς των Οινουσσών, της Χίου και των Ψαρών. Ο μεγαλύτερος από αυτούς είναι ο δήμος Χίου, ο οποίος περιλαμβάνει όλο το νησί της Χίου και πληθυσμιακά είναι ο μεγαλύτερος δήμος του νησιού. Η Χίος έχει συνολικά 64 χωριά.
Το έδαφος της Χίου είναι κατά το κύριο μέρος του ορεινό, ενώ μόνο στα νότια και ανατολικά του νομού σχηματίζονται κάποιες πεδινές εκτάσεις. Στα βόρεια της Χίου βρίσκεται η οροσειρά Πελιναίο με ψηλότερη κορυφή τον Άγιο Ηλία (1.297 μ.). Στη Χίο δεν υπάρχουν ποτάμια, ενώ το μήκος των ακτών της φτάνει τα 213 χλμ. Το νησί είναι γνωστό για τα γραφικά του τοπία, αλλά και για το εύκρατο μεσογειακό κλίμα με ήπιους χειμώνες και με σπάνιες βροχές το καλοκαίρι. Οι άνεμοι συνήθως πνέουν βόρειοι-βορειοδυτικοί και η θερμοκρασία κυμαίνεται μεταξύ 28-29 βαθμών Κελσίου.
Έθιμα.
Πρωτοχρονιά.
Η Χίος είναι το νησί των ναυτικών. Η ιδιαίτερη αυτή σχέση της με την ναυτιλία επηρέασε και επηρεάζει τα ήθη και έθιμα του τόπου. Κατά τη διάρκεια των Χριστουγέννων τα παιδιά κατασκεύαζαν ένα καράβι και έβγαιναν στη γειτονιά τραγουδώντας τα κάλαντα. Επίσης είναι γνωστό ότι οι Χιώτες αντί για δέντρο τα Χριστούγεννα "στόλιζαν" καράβι. Μετά από χρόνια πολλά παιδιά από διάφορα χωριά, κυρίως όμως από το Βροντάδο άρχισαν να κατασκευάζουν όλοι μαζί μοντέλα πλοίων, αναβιώνοντας το Πρωτοχρονιάτικο έθιμο. Αυτό δημιούργησε σταδιακά έναν ανταγωνισμό και έτσι κάθε παραμονή της Πρωτοχρονιάς μαζεύονταν στην πλατεία της Χίου και παρουσίαζαν τα δημιουργήματά τους στον κόσμο. Τα τελευταία χρόνια το έθιμο αυτό έχει πάρει μορφή διαγωνισμού με κανονισμούς και όρους συμμετοχής που επέβαλλε η Περιηγητική Λέσχη Χίου μαζί με το Δήμο Χίου. Τα "παινέματα" και ο "σκοπός" που τραγουδιόνταν από τα παιδιά είναι επηρεασμένα από τα μικρασιατικά κάλαντα. 
Πάσχα.
Ο ρουκετοπόλεμος του Βροντάδου: ο Βροντάδος βρίσκεται βόρεια της πόλης της Χίου και είναι η δεύτερη μεγαλύτερη πόλη του νομού. Το έθιμο του ρουκετοπόλεμου προέρχεται από την τουρκική κατοχή. Πρόκειται για μια ανταλλαγή πυρών ανάμεσα στις δυο μεγαλύτερες ενορίες της πόλης, του Αγίου Μάρκου και της Παναγίας της Ερυθιανής. Στα Μεστά, το Μεγάλο Σάββατο, οι πιστοί, κυρίως οι νέοι, παίρνουν φως από τον ιερέα με το «δεύτε λάβετε φως» και ανάβουν τον μεγάλο φανό στην πλατεία του χωριού (που έχουν ήδη ετοιμάσει) και καίνε το ομοίωμα του Ιούδα.
Απόκριες.
Η Μόστρα των Θυμιανών: Η Μόστρα είναι η πιο γνωστή καρναβαλική γιορτή της Χίου, που γίνεται στα Θυμιανά. Το έθιμο έχει τις ρίζες του στο Μεσαίωνα, όταν πειρατές και κουρσάροι λεηλατούσαν τα παράλια των νησιών και άρπαζαν τις σοδειές των κατοίκων. 
Αγάς: Τα Μεστά, η Ελάτα, το Λιθί, το Πυργί και οι Ολύμποι είναι χωριά που ανήκουν στο Δήμο μαστιχοχωρίων. Τα χωριά αυτά διατηρούν τα μεσαιωνικά χαρακτηριστικά τους, ενώ αναβιώνει κάθε χρόνο την Καθαρά Δευτέρα το έθιμο του «Αγά».

</doc>
<doc id="53893" url="https://el.wikipedia.org/wiki?curid=53893" title="Μπορς (Αρθουριανός κύκλος)">
Μπορς (Αρθουριανός κύκλος)



</doc>
<doc id="53896" url="https://el.wikipedia.org/wiki?curid=53896" title="Μάλαγκαντ">
Μάλαγκαντ

Στον Αρθουριανό κύκλο, ο Σερ Μάλαγκαντ (αγγλ. "Sir Meleagant, Maleagant, Malagant") ήταν αρχικά ένας από τους Ιππότες της Στρογγυλής Τραπέζης, γιος του Βασιλιά Bagdemagus. 
Ο Μάλαγκαντ ήταν κρυφά ερωτευμένος με τη Βασίλισσα Γκουίνιβερ. Τα αισθήματά του αποκαλύφθηκαν κάπως, όταν αναμείχθηκε σε διαμάχη με το Λάμορακ για τη σύγκριση σε ομορφιά μεταξύ της Γκουίνιβερ και της Μοργκάουζ του Όρκνεϊ.
Ο Μάλαγκαντ αποφάσισε να αποκτήσει αυτό που ήθελε με δραστικά και βίαια μέσα. Έστησε ενέδρα στη βασίλισσα και τη συνοδεία της σε έναν από τους περιπάτους της, την απήγαγε και τη μετέφερε στο βασίλειό του. Τα νέα έφτασαν στον αγαπημένο της, Λάνσελοτ, ο οποίος αποφάσισε να τη σώσει. Έφτασε στο κάστρο και απέτρεψε βιαιοπραγία του Μάλαγκαντ απέναντί της. Ο Λάνσελοτ προκάλεσε σε μονομαχία τον Μάλαγκαντ, αλλά εκείνος του έστησε παγίδα και τον φυλάκισε σε ένα υπόγειο κελί. Ο Λάνσελοτ κατάφερε να ελευθερωθεί και στη μονομαχία που ακολούθησε, σκότωσε τελικά το Μάλαγκαντ.
Η ιστορία του Μάλαγκαντ φαίνεται να έχει προγενέστερες ρίζες σε ουαλικές ιστορίες σχετικά με τον Αρθούρο, όπου εμφανίζεται με το συγγενές ετυμολογικά όνομα Melwas.

</doc>
<doc id="53897" url="https://el.wikipedia.org/wiki?curid=53897" title="Eurovision Song Contest">
Eurovision Song Contest



</doc>
<doc id="53898" url="https://el.wikipedia.org/wiki?curid=53898" title="Αντίκυρα">
Αντίκυρα

Η Αντίκυρα, είναι παραθαλάσσιο χωριό του Νομού Βοιωτίας και αποτελεί δημοτική ενότητα του Καλλικρατικού δήμου Διστόμου-Αράχωβας-Αντίκυρας με τρεις οικισμούς , τον οικισμό της Αντίκυρας, τον οικισμό του Αγίου Ισιδώρου και τον οικισμό της Αγίας Σωτήρας.
Ο οικισμός της Αντίκυρας απέχει 11 χιλιόμετρα από το Δίστομο, 3 χιλιόμετρα από την Παραλία Διστόμου, 16 χιλιόμετρα από τη Δεσφίνα, 27 χιλιόμετρα από την Αράχοβα και 170 περίπου χιλιόμετρα από την Αθήνα. Είναι γνωστή για τις παραλίες της, καθώς και για το εργοστασιακό συγκρότημα της βιομηχανικής επιχείρησης Αλουμίνιο της Ελλάδος,το οποίο απέχει από αυτήν 10 λεπτά.
Ιστορία.
Η Αντίκυρα κατοικείται από την πρώιμη ιστορική περίοδο. Δυστυχώς, η ελληνική πολιτεία ελάχιστα ασχολήθηκε με την ανάδειξη της πλούσιας ιστορίας της περιοχής και δεν έχει προβεί ποτέ σε σημαντικές ανασκαφές στην περιοχή.
Ο περιηγητής Παυσανίας την ταυτίζει με την Φωκική πόλη Κυπάρισσο που αναφέρεται από τον Όμηρο στον κατάλογο των Νεών. Σύμφωνα με την παράδοση η πόλη ιδρύθηκε από τον ήρωα Αντικυρέα, ο οποίος θεράπευσε τον Ηρακλή από τη μανία χρησιμοποιώντας το φυτό ελλέβορο, ένα φαρμακευτικό βότανο. 
Η πόλη είχε αρκετά σημαντικό ιστορικό ρόλο κατά τους κλασικούς χρόνους. Όπως παρατήρησε ο Λάμπρος Ζάγκας η πόλη είχε απασχολήσει επανειλημμένα τα αρχαία ατττικά δικαστήρια και για αυτή γράφτηκε ο λόγος του γνωστού ρήτορα Λυσία "Προς Μέδοντα Ψευδομαρτυριών". 
Από την Αντίκυρα είχε πάρει το όνομα της η γνωστή εταίρα Αντικύρα με την οποία συνδεόταν ο Δημήτριος ο Πολιορκητής (Πλούταρχος Δημήτριος 24). 
Αργότερα βέβαια καταλήφθηκε από τους Ρωμαίους (210 π.Χ.), αλλά συνέχισε να ακμάζει, όπως αναφέρει ο Παυσανίας που την επισκέφθηκε τέσσερις αιώνες μετά.
Η πόλη κατά τον μεσαίωνα κινδύνευε από την πειρατεία και τελικά εγκαταλείφθηκε. 
Αναφέρεται ως «Άσπρα Σπίτια» (συχνά με παρεφθαρμένη μορφή του ονόματος) σε χάρτες που χρονολογούνται από το 16ο αιώνα και μετά. Στον του Αβραάμ Ορτέλιους, περί τα τέλη του 16ου αιώνα, ως "Apropiti". Στον χάρτη του Frederik de Wit (Άμστερνταμ, 1688) ως "Apropiti". Σε , τυπωμένο στη Ρώμη το 1788, αναφέρονται ως Apre Spizia. Σε , Λονδίνο, 1879, αναφέρεται ο Κόλπος των Άσπρων Σπιτιών (Aspra Spitia Bay). Το 1817 ο J. C. Hobhouse αναφέρει ότι «από το Δίστομο στα Άσπρα Σπίτια, που ονομάζονται έτσι από κάποια άσπρα οικήματα που στέκονταν κάποτε σ' αυτό το σημείο, είναι δυο ώρες δρόμος νότια ... Στο λιμάνι συχνάζουν μικρά σκάφη που μεταφέρουν καλαμπόκι.» 
Η Αντίκυρα ήλθε στο προσκήνιο από ένα τραγικό ατύχημα της πολεμικής αεροπορίας που συνέβη στις 18 Μαΐου του 2000, όταν ένα μαχητικό αεροπλάνο κατέπεσε πάνω σε σπίτι της περιοχής σκοτώνοντας δύο μαθήτριες που βρίσκονταν εκείνη την στιγμή μέσα.
Ιστορικό διοικητικών μεταβολών Αντίκυρας.
Η Αντίκυρα είχε, όπως και πολλές άλλες περιοχές της Ελλάδας, αξιόλογες διοικητικές μεταβολές, κατά τον 19ο, 20ο και 21ο αιώνα, που σε γενικές - συνοπτικές γραμμές έχουν ως εξής:
Δ. Δελφών (Καστρίου) Ν. Φωκίδος και Λοκρίδος.
Ο οικισμός Αντικύρα προσαρτάται στο δήμο Δελφών (Καστρίου)
Δ. Αντικύρας Ν. Φωκίδος και Λοκρίδος.
Σύσταση του δήμου με την απόσπαση του οικισμού Δεσφίνα από το δήμο Δελφών (Καστρίου) και τον ορισμό του ως έδρα του δήμου
Ο οικισμός Αντικύρα αποσπάται από το δήμο Δελφών (Καστρίου) και προσαρτάται στο δήμο
Δ. Αντικύρας Φωκίδος.
Ο δήμος αποσπάται από το νομό Φθιώτιδος και Φωκίδος και υπάγεται στο νομό Φωκίδος
Δ. Αντικύρας Ν. Φθιώτιδος και Φωκίδος.
Ο δήμος αποσπάται από το νομό Φωκίδος και υπάγεται στο νομό Φθιώτιδος και Φωκίδος
Κ. Δεσφίνης Ν. Φθιώτιδος και Φωκίδος.
Ο οικισμός Αντίκυρα αποσπάται από το δήμο Αντίκυρας και προσαρτάται στην κοινότητα Δεσφίνης
Κ. Αντικύρας Ν. Φθιώτιδος και Φωκίδος.
Ο οικισμός Αντίκυρα αποσπάται από την κοινότητα Δεσφίνης και ορίζεται έδρα της κοινότητας Αντίκυρας
Κ. Δεσφίνης Ν. Φθιώτιδος και Φωκίδος.
Ο οικισμός Αντίκυρα αποσπάται από την κοινότητα Αντίκυρας και προσαρτάται στην κοινότητα Δεσφίνης
Κ. Αντίκυρας Ν. Βοιωτίας.
Ο οικισμός Αντίκυρα αποσπάται από την κοινότητα Δεσφίνας της επαρχίας Παρνασσίδος του νομού Φωκίδος και ορίζεται έδρα της κοινότητας Αντίκυρας στην επαρχία Λιβαδειάς του νομού Βοιωτίας.
Αναγνώριση του οικισμού Άγιος Ισίδωρος και προσάρτησή του στην κοινότητα Αντικύρας
Αναγνώριση του οικισμού Αγία Σωτήρα και προσάρτησή του στην κοινότητα Αντικύρας
Δ. Διστόμου Αράχοβας Αντίκυρας.
Ο οικισμός Αντικύρα αποσπάται από την κοινότητα και προσαρτάται στο δήμο Διστόμου-Αράχωβας-Αντίκυρας
Ο οικισμός Άγιος Ισίδωρος αποσπάται από την κοινότητα και προσαρτάται στο δήμο Διστόμου-Αράχωβας-Αντίκυρας
Ο οικισμός Αγία Σωτήρα αποσπάται από την κοινότητα και προσαρτάται στο δήμο Διστόμου-Αράχωβας-Αντίκυρας
Η κοινότητα καταργείται.

</doc>
<doc id="53900" url="https://el.wikipedia.org/wiki?curid=53900" title="Δίστομο">
Δίστομο

Το Δίστομο είναι ημιορεινή Κωμόπολη της επαρχίας Λιβαδειάς του νομού Βοιωτίας. Από το 2010, είναι έδρα του δήμου Διστόμου-Αράχοβας-Αντίκυρας. Η ομώνυμη δημοτική ενότητα αποτελείται από τους οικισμούς Διστόμου, Παραλίας Διστόμου και Αγίου Νικολάου. Ο πληθυσμός του οικισμού, σύμφωνα με την απογραφή του , είναι 1.589 κάτοικοι και 1.578 ο οικισμός της Παραλίας Διστόμου. Βρίσκεται στο βορειοδυτικό τμήμα του νομού Βοιωτίας, χτισμένο σε μία μικρή πεδιάδα που εκτείνεται ανάμεσα στα όρη Κίρφη, Παρνασσός και Ελικώνας. Απέχει 160 χιλιόμετρα από την Αθήνα, 25 χιλιόμετρα από τη Λιβαδειά, 13 χιλιόμετρα από την Αράχωβα και 15, περίπου, χιλιόμετρα από τη Δεσφίνα.
Ιστορία.
Αρχαία και Ρωμαϊκή ιστορία.
Στην αρχαιότητα το Δίστομο λεγόταν Άμβροσσος ή Άμβρωσσος ή Άμφρυσσος και ανήκε στην Φωκίδα. Ιδρύθηκε από τον ομώνυμο ήρωα και στην πόλη υπήρχε ιερό της θεάς Αρτέμιδος Δικτυνναίας.
Η Άμβροσσος ήταν μία από τις πόλεις που κατέστρεψε ο περσικός στρατός του Ξέρξη στο πέρασμά του από τη Φωκίδα. Ξεθεμελιώθηκε το 346 π.Χ. από το Φίλιππο Β΄ τον Μακεδόνα κατά τον Ιερό πόλεμο και γκρεμίστηκε το διπλό τείχος της πόλης το οποίο επαναχτίστηκε λίγο πριν από τη μάχη της Χαιρώνειας (338 π.Χ.) και το 198 π.Χ. κυριεύτηκε από τους Ρωμαίους με αρχηγό τον Φλαμινίο. Όταν την επισκέφθηκε ο Παυσανίας, ανέφερε ότι μεγάλο μέρος της πεδιάδας που την περιβάλλει καταλαμβανόταν από αμπέλια και ότι υπήρχε ένας θάμνος στην περιοχή που ονομαζόταν κόκκος και χρησιμοποιείτο για βαφή. Από ενεπίγραφη πλάκα του 3ου αιώνα μ.Χ. μαθαίνουμε ότι στην Αμβρυσσό γίνονταν κάθε τετραετία γυμναστικοί και ιππικοί αγώνες. Έχει βρεθεί μία αναθηματική επιγραφή στο Κορύκειο Άνδρο του Παρνασσού που αναγράφει το όνομα ενός Αμβρύσσιου. Συγκεκριμένα αναφέρει «ΕΥΣΤΡΑΤΟΣ ΑΛΚΙΔΑΜΟΥ ΑΜΒΡΥΣΙΟΣ ΣΥΜΠΕΡΙΠΟΛΟΙ ΠΑΝΙΝΥΜΦΑΙΣ», σε βάση μαρμάρινη και σε δυο αγγεία πήλινα για την αφιέρωση του σπηλαίου.
Βυζαντινή και Νεότερη ιστορία.
Επί Βυζαντινής Αυτοκρατορίας η περιοχή δέχτηκε επιδρομές από Γότθους, Ούννους και Σλάβους. Μετά την πρώτη άλωση της Κωνσταντινούπολης το 1204 μ.Χ. κυριάρχησαν στην περιοχή οι Φράγκοι, οι Ενετοί, οι Καταλανοί και τέλος οι Οθωμανοί.
Είναι από τα λίγα μέρη της περιοχής που πέρασαν αδιάλειπτα στην ιστορία χωρίς ερήμωση.
Από Ευρωπαίους περιηγητές (1610 - 1895), (από τους τελευταίους ο Αυστριακός Ludwig Salvator), υπάρχουν μαρτυρίες για αρχαία έθιμα από τους κατοίκους του Διστόμου, και για μέρος που αριθμούσε 110 μέχρι 130 σπίτια (1776). Επίσης για αυστηρά μονόγλωσσο μέρος, γεγονός που σχολίασαν όλοι οι περιηγητές, γιατί εκείνη την περίοδο (από το 1400) είχαν εισβάλει Σλάβοι και Αλβανοί στην ευρύτερη περιοχή Βοιωτίας και Αττικής, με αποτέλεσμα να μην ακούν την ελληνική γλώσσα οι ευρωπαίοι περιηγητές σε άλλα μέρη 
Κατά την Επανάσταση του 1821 στο Δίστομο έγιναν δύο μάχες: η πρώτη στις 9 Μαΐου 1825 και η δεύτερη τον Ιανουάριο του 1827. Επίσης, στρατευμένοι από το Δίστομο συμμετείχαν στους Βαλκανικούς Πολέμους 1912-1913 και στη Μικρασιατική εκστρατεία 1921-1922.
Σφαγή του Διστόμου.
Το Δίστομο έγινε ιδιαίτερα γνωστό για τη σφαγή που πραγματοποιήθηκε από τα γερμανικά στρατεύματα κατοχής στις 10 Ιουνίου του 1944. Την ημέρα αυτή οι Γερμανοί προχώρησαν σε εκτεταμένες σφαγές αφήνοντας πίσω τους 223 άμαχους νεκρούς: γυναίκες, άνδρες ανάμεσά τους και βρέφη. Η θηριωδία αυτή ξεσήκωσε παγκόσμια κατακραυγή και ακόμα και σήμερα προκαλεί συγκίνηση. Σε εξέλιξη βρίσκεται και η αγωγή των θυμάτων του Διστόμου εναντίον του Γερμανικού Δημοσίου, θέμα που αποτελεί παγκόσμια είδηση και πάντα παρακολουθείται με ενδιαφέρον εδώ και αρκετά χρόνια με πρωτοπόρους στον αγώνα της δικαίωσης τον Θηβαίο δικηγόρο Ιωάννη Σταμούλη και τον Διστομίτη αστροφυσικό και μεταφραστή Αργύρη Σφουντούρη, του οποίου η ζωή έγινε ταινία (Ένα τραγούδι για τον Αργύρη) και από το 2007 έκανε τον γύρο του κόσμου.
Ιστορικό διοικητικών μεταβολών.
Το Δίστομο είχε, όπως και πολλές άλλες περιοχές της Ελλάδας, αξιόλογες διοικητικές μεταβολές, κατά τον 19ο, 20ο και 21ο αιώνα, που σε γενικές - συνοπτικές γραμμές έχουν ως εξής:
Δ. Διστομίων Ν. Αττικής και Βοιωτίας.
Σύσταση του δήμου με έδρα τον οικισμό Δίστομον
Δ. Χαιρωνείας Ν. Αττικής και Βοιωτίας.
Ο οικισμός Δίστομον αποσπάται από το δήμο και προσαρτάται στο δήμο Χαιρωνείας
Δ. Διστομίων Ν. Αττικής και Βοιωτίας.
Ο οικισμός Δίστομον αποσπάται από το δήμο Χαιρωνείας και προσαρτάται στο δήμο Διστομίων
Ο οικισμός Δίστομον ορίζεται χειμερινή έδρα του δήμου
Ο οικισμός Κυριάκιον ορίζεται θερινή έδρα του δήμου
Δ. Διστομίων Ν. Βοιωτίας.
Ο δήμος αποσπάται από το νομό Αττικής και Βοιωτίας και υπάγεται στο νομό Βοιωτίας
Δ. Διστομίων Ν. Αττικής και Βοιωτίας.
Ο δήμος αποσπάται από το νομό Βοιωτίας και υπάγεται στο νομό Αττικής και Βοιωτίας
Κ. Διστόμου Ν. Αττικής και Βοιωτίας.
Ο οικισμός Δίστομον αποσπάται από το δήμο και ορίζεται έδρα της κοινότητας Διστόμου
Κ. Διστόμου Ν. Βοιωτίας.
Η κοινότητα αποσπάται από το νομό Αττικής και Βοιωτίας και υπάγεται στο νομό Βοιωτίας
Δ. Διστόμου Ν. Βοιωτίας.
Ο δήμος προήλθε από την αναγνώριση σε δήμο της κοινότητας Διστόμου
Αναγνώριση του οικισμού Παραλία Διστόμου και προσάρτησή του στο δήμο Διστόμου
Αναγνώριση του οικισμού Άγιος Νικόλαος και προσάρτησή του στο δήμο Διστόμου
Ο οικισμός Μονή Οσίου Λουκά αποσπάται από την κοινότητα Στειρίου και προσαρτάται στο δήμο
Ο οικισμός Στείρι αποσπάται από την κοινότητα Στειρίου και προσαρτάται στο δήμο
Δ. Διστόμου Αράχοβας Αντίκυρας Ν. Βοιωτίας.
Ο οικισμός Δίστομον αποσπάται από το δήμο και ορίζεται έδρα του δήμου Διστόμου-Αράχοβας-Αντίκυρας
Έθιμα.
Ένα έθιμο, που υπάρχει ακόμη και σήμερα την περίοδο των Αποκριάς είναι οι περίφημοι Κουδουναραίοι, νέοι ντυμένοι με προβιές και φύλλα ελιάς που βγαίνουν στους δρόμους και αλαλάζουν φέρνοντας την άνοιξη.
Άλλο έθιμο που τελούνταν, κατά την περίοδο της εορτής του Αγίου Γεωργίου, ήταν ο διαγωνισμός δύναμης στην άρση πέτρας, έθιμο έχει πλέον εγκαταλειφθεί.
Προϊόντα.
Τα σημαντικότερα προϊόντα που παράγονται στην περιοχή είναι τα εξής:

</doc>
<doc id="53907" url="https://el.wikipedia.org/wiki?curid=53907" title="Αλέκος Ζαρταλούδης">
Αλέκος Ζαρταλούδης

Ο Αλέκος Ζαρταλούδης (Χίος 23 Ιανουαρίου 1929 – 7 Φεβρουαρίου 2007) ήταν Έλληνας ηθοποιός.
Βιογραφία.
Το 1965 αποφοίτησε από τη δραματική σχολή του Κώστα Μιχαηλίδη και την ίδια χρονιά έγινε μέλος του ΣΕΗ. Στο θέατρο συνεργάστηκε, μεταξύ άλλων, με τον θίασο Αλίκης Βουγιουκλάκη - Δημήτρη Παπαμιχαήλ. Έζησε για αρκετό καιρό στις ΗΠΑ. Εμφανίστηκε σε πολλές κινηματογραφικές ταινίες και σε τηλεοπτικές σειρές.
Τηλεοπτικές σειρές.
1990 Φόβος και πάθος ΑΝΤ1 

</doc>
<doc id="53908" url="https://el.wikipedia.org/wiki?curid=53908" title="Άλαν Μακντιάρμιντ">
Άλαν Μακντιάρμιντ

Ο Άλαν Μακ Ντιάρμιντ ("Alan Graham MacDiarmid", 14 Απριλίου 1927 - 7 Φεβρουαρίου 2007) ήταν Νομπελίστας Νεοζηλανδός χημικός.
Γεννήθηκε στις 14 Απριλίου 1927 και καταγόταν από σχετικά φτωχή οικογένεια. Το 2000 τιμήθηκε με το Νόμπελ Χημείας μαζί με δύο ακόμα ερευνητές, για τις έρευνές του στα αγώγιμα πολυμερή. Πέθανε στο σπίτι του, στην Πεννσυλβάνια των ΗΠΑ, έπειτα από πτώση στις 7 Φεβρουαρίου 2007.

</doc>
<doc id="53909" url="https://el.wikipedia.org/wiki?curid=53909" title="Έντι Φενέκ Αντάμι">
Έντι Φενέκ Αντάμι

Ο Έντι Φενέκ Αντάμι (Edward Fenech Adami, "στα μαλτέζικα": Dwardu Fenech Adami, 1934-) είναι Μαλτέζος πολιτικός, πρώην πρωθυπουργός και πρώην πρόεδρος της χώρας. Υπηρέτησε στο ύπατο αξίωμα του κράτους από το 2004 ως το 2009.Είναι παντρεμένος με τη Mary Sciberras και έχουν 5 παιδιά.
Καριέρα.
Γεννήθηκε στην Μπιρκιρκάρα στις 7 Φεβρουαρίου του 1934, γιος του Λουίζι Φενέκ Αντάμι και της Τζοζεφίν Πέις. Μορφώθηκε στο Κολέγιο του Αγίου Αλοΐσιου της Μάλτας στην Μπιρκιρκάρα και στη συνέχεια στο πανεπιστήμιο της Μάλτας, όπου σπούδασε Οικονομικά και έπειτα κλασικές σπουδές και νομική. Το 1959 έγινε δικηγόρος.
Ήταν πρωθυπουργός της Μάλτας από το 1987 μέχρι το 1996 και από το 1998 μέχρι το 2004. Τον Φεβρουάριο του 1992 κέρδισε ξανά την πρωθυπουργία. Από το 1996 ως το 1998 ήταν αρχηγός της αξιωματικής αντιπολίτευσης μέχρι την εκλογική του νίκη το 1998, η οποία σηματοδότησε την επιστροφή του στην εξουσία.
Τιμήθηκε με το βραβείο του Ευρωπαίου της χρονιάς για το έτος 2003, χρονιά κατά την οποία οι κάτοικοι της χώρας τάχθηκαν υπέρ της ένταξης στην ΕΕ σε δημοψήφισμα. Ο Φενέκ Αντάμι υπέγραψε το 2003 τη συνθήκη εισδοχής της Μάλτας στην ΕΕ, από κοινού με άλλους 9 αρχηγούς κυβερνήσεων. Η χώρα έγινε μέλος της ΕΕ την 1η Μαΐου του 2004. Παραιτήθηκε από το Εθνικιστικό Κόμμα στις 7 Φεβρουαρίου του 2004. Τον διαδέχθηκε στην ηγεσία του κόμματος και στην πρωθυπουργία ο Λόρενς Γκόνζι. Ο Αντάμι είχε παραμείνει στην πρωθυπουργία ως τις 23 Μαρτίου του 2004 και έγινε ο μακροβιότερος πρωθυπουργός στην ιστορία της Μάλτας από το 1964. Ανέλαβε 7ος Πρόεδρος της Δημοκρατίας της Μάλτας στις 4 Απριλίου του 2004. Τον διαδέχθηκε στις 4 Απριλίου του 2009 ο Τζορτζ Αμπέλα.

</doc>
<doc id="53910" url="https://el.wikipedia.org/wiki?curid=53910" title="Τζουζέπε Τορέλλι">
Τζουζέπε Τορέλλι

Ο Τζουζέπε Τορέλλι ("Giuseppe Torelli", 22 Απριλίου 1658 - 8 Φεβρουαρίου 1709) ήταν Ιταλός βιολονίστας, βιολιστής, δάσκαλος και συνθέτης. 
Ο Τορέλλι είναι πιο γνωστός για τη συμβολή του στην ανάπτυξη του ενόργανου κοντσέρτου, ειδικά του concerto grosso και του solo concerto, καθώς και ως ο πιο παραγωγικός μπαρόκ συνθέτης για τρομπέτες. Έγραψε σονάτες, έργα για βιολί και τσέλο, πάνω από 30 κονσέρτα για 1-4 τρομπέτες και άλλα. 
Βιογραφία.
Γεννήθηκε στη Βερόνα, όπου και έλαβε τα πρώτα του μαθήματα μουσικής. Πιθανόν να ήταν μαθητής του Λεονάρντο Μπρουνιόλι ή του Μπαρτολομέο Λαουρέντι, εντούτοις θεωρείται βέβαιο ότι σπούδασε σύνθεση με τον Τζάκομο Αντόνιο Πέρτι. Το 1684 γίνεται μέλος στην ορχήστρα "Accademia Filarmonica" παίζοντας βιολί, ενώ το 1698 αναλαμβάνει τη μουσική διεύθυνση στην αυλή του Γεωργίου Φρειδερίκου Β΄, Μαργράβου του Βραδεμβούργου-Άνσμπαχ. Τον επόμενο χρόνο ταξιδεύει στη Βιέννη και το 1701 επιστρέφει στη Μπολόνια, όπου και παίζει βιολί στην εκκλησιαστική ορχήστρα του San Petronio που διευθύνει ο πάλαι ποτέ δάσκαλός του Τζάκομο Πέρτι.
Πεθαίνοντας στη Μπολόνια το 1709, τα χειρόγραφά του διατηρήθηκαν στα αρχεία του San Petronio. 

</doc>
<doc id="53911" url="https://el.wikipedia.org/wiki?curid=53911" title="Τζουζέππε Τορέλλι">
Τζουζέππε Τορέλλι



</doc>
<doc id="53912" url="https://el.wikipedia.org/wiki?curid=53912" title="Αντόνιο Πιέρο">
Αντόνιο Πιέρο

Ο Αντόνιο Πιέρο υπήρξε ο γηραιότερος εν ζωή άνδρας στις ΗΠΑ μέχρι το θάνατό του και ο γηραιότερος εν ζωή βετεράνος του Πρώτου Παγκοσμίου Πολέμου.
Γεννήθηκε στις 15 Φεβρουαρίου ή 22 Φεβρουαρίου 1896 και απεβίωσε σε ηλικία 110 ετών, στις 8 Φεβρουαρίου 2007. Στις 24 Ιανουαρίου 2007 έγινε ο γηραιότερος εν ζωή κάτοικος Αμερικής. Γεννήθηκε στη Φορέντσα της Ιταλίας και εγκαταστάθηκε στις ΗΠΑ το 1914. Το 1918 κατατάχθηκε στο Στρατό και πολέμησε στις μάχες του Saint-Mihiel και Meuse-Argonne. Επιστρέφοντας στις ΗΠΑ το 1919, παντρεύτηκε ένα χρόνο μετά με τη Mary Pierre , η οποία απεβίωσε το 1967. Ως πολίτης, ο Πιέρο εργάστηκε σε εργοστάσιο της General Electric. Μετά το θάνατο του Εμιλιάνο Μερκάδο ντελ Τόρο, ο Pierro έγινε ο δεύτερος γηραιότερος άνδρας στον κόσμο. Πέθανε λίγο πριν κλείσει τα 111 του χρόνια στο Swampscott, όπου ζούσε με τον 98χρονο αδερφό του.

</doc>
<doc id="53914" url="https://el.wikipedia.org/wiki?curid=53914" title="Αστρονομικά όργανα">
Αστρονομικά όργανα

Αστρονομικά όργανα χαρακτηρίζονται όλα τα όργανα με τα οποία πραγματοποιούνται αστρονομικές παρατηρήσεις. Κύριο αστρονομικό όργανο είναι το τηλεσκόπιο λογιζόμενο ως αυτό καθ΄ αυτό αστρονομικό. Εκτός όμως των τηλεσκοπίων, υπάρχουν πολλά ακόμη όργανα. Τα σπουδαιότερα εξ αυτών είναι:

</doc>
<doc id="53915" url="https://el.wikipedia.org/wiki?curid=53915" title="Αστρονομικές εφημερίδες">
Αστρονομικές εφημερίδες

Με την ονομασία Αστρονομικές εφημερίδες χαρακτηρίζονται από τους Έλληνες ναυτικούς ειδικά ναυτικά βιβλία που εκδίδονται κατ΄ έτος σε τόμους και σε μορφή ημερολογίου, από διάφορα αστεροσκοπεία, ή ναυτικά επί τούτου γραφεία που περιλαμβάνουν προβλέψεις αστρονομικών φαινομένων, θέσεις ουρανίων σωμάτων, κατά ημερομηνία και χρόνο 24ώρου, καθώς και άλλες πληροφορίες αστρονομικών παρατηρήσεων. Στον διεθνή ναυτιλιακό χώρο φέρονται και με την ονομασία Ναυτικά Αλμανάκ.
Σημαντικότερες εκδόσεις τέτοιων αστρονομικών εφημερίδων (Αλμανάκ) είναι οι εκδόσεις του Ναυτικού Γραφείου Αλμανάκ της Αυτής Μεγαλειότητος του Βρετανικού Βασιλικού Ναυαρχείου, καθώς και του Γραφείου Αλμανάκ του Ναυτικού Αστεροσκοπείου των ΗΠΑ.
Αυτές οι ετήσιες εκδόσεις αποτελούν και «ναυτιλιακά βοηθήματα» στον καθορισμό του γεωγραφικού στίγματος του πλοίου όταν διενεργείται αστρονομική ναυτιλία.

</doc>
<doc id="53916" url="https://el.wikipedia.org/wiki?curid=53916" title="Αστυάναξ">
Αστυάναξ

Με το όνομα Αστυάναξ αναφέρεται στην ελληνική μυθολογία ο γιος του Έκτορα και της Ανδρομάχης. 
Οι γονείς του τον είχαν ονομάσει Σκαμάνδριο, όμως ο λαός προς τιμή του ήρωα πατέρα του, που σκοτώθηκε με τόση αυτοθυσία για τους Τρώες, τον ονόμασε Αστυάνακτα (= Βασιλεύς πόλης). 
Η μοίρα όμως για το μικρό βασιλόπουλο κατά τις επικρατέστερες παραδόσεις υπήρξε τραγική. Φονεύθηκε ριπτόμενος από τα τείχη της Τροίας όταν καταλήφθηκε από τους Αχαιούς ή από τον Οδυσσέα, ή από τον Μενέλαο, ή από τον Νεοπτόλεμο, τον γιό του Αχιλλέα, εκδικούμενος τον θάνατο του πατέρα του.

</doc>
<doc id="53918" url="https://el.wikipedia.org/wiki?curid=53918" title="Άλαν Τζ. Μακντιάρμιντ">
Άλαν Τζ. Μακντιάρμιντ



</doc>
<doc id="53919" url="https://el.wikipedia.org/wiki?curid=53919" title="Ευρωμπάσκετ 1993">
Ευρωμπάσκετ 1993

Η διοργάνωση του ευρωπαϊκού πρωταθλήματος καλαθοσφαίρισης του 1993 (γνωστό και ως Ευρωμπάσκετ 1993) ήταν η 28η, η οποία οργανώθηκε από τη FIBA Europe. Συμμετείχαν, για πρώτη φορά, δέκα έξι εθνικές ομάδες, λόγω της αύξησης των εθνικών χωρών από τη διάσπαση της Γιουγκοσλαβίας και της Σοβιετικής Ένωσης. Το τουρνουά διοργάνωσε η ενωμένη πλέον Γερμανία και έλαβε χώρα στην Καρλσρούη, στο Βερολίνο και στο Μόναχο. Νικήτρια ήταν η εθνική ομάδα της Γερμανίας, κερδίζοντας στον τελικό την Ρωσία με 71–70 (λίγο πριν, είχε αποκλείσει την Ελλάδα στον ημιτελικό με 76–73), και MVP του τουρνουά ανακηρύχθηκε ο Γερμανός Κρίστιαν Βελπ. Η εθνική ομάδα της Σερβίας αποκλείστηκε από τη διοργάνωση, λόγω του εμφυλίου πολέμου στα εδάφη της πρώην Γιουγκοσλαβίας. Κάτι ανάλογο συνέβη και στο ποδόσφαιρο ένα χρόνο νωρίτερα, όπου τη θέση της Γιουγκοσλαβίας στο Ευρωπαϊκό Πρωτάθλημα Ποδοσφαίρου 1992 πήρε η επόμενη βαθμολογικά στον προκριματικό όμιλο Δανία και κατά μία ιστορική ειρωνεία κέρδισε τη διοργάνωση και αναδείχθηκε πρωταθλήτρια Ευρώπης.
Αποτελέσματα.
Στον προκριματικό γύρο, οι ομάδες χωρίστηκαν σε 4 ομίλους των τεσσάρων ομάδων. Οι τρεις πρώτες ομάδες συνέχισαν στον επόμενο γύρο, δημιουργώντας συνολικά δύο ομίλους των έξι ομάδων. Οι τελευταίες κάθε ομίλου οδηγήθηκαν στους αγώνες κατάταξης για τις θέσεις 13 ως 16.
Προκριματικός Γύρος 2.
Οι ομάδες του Α' γκρουπ διασταυρώθηκαν με αυτές του Β' και, ομοίως, οι ομάδες του Γ' γκρουπ με αυτές του Δ'. Οι τέσσερις πρώτες ομάδες των δύο γκρουπ συνέχισαν στην προημιτελική φάση. Τα στατιστικά στοιχεία των ομάδων προστέθηκαν με τα καινούρια, αλλά ο αγώνας με την τελευταία ομάδα του πρηγούμενου ομίλου δεν υπολογίστηκε. Οι δύο τελευταίες των καινούριων ομίλων οδηγήθηκαν στους αγώνες κατάταξης για τις θέσεις 9-12. 
Φάση νοκ-άουτ.
Θέσεις 5 ως 8.
Για την έβδομη θέση, η Γαλλία νίκησε την Βοσνία με 83-75.
Εξωτερικοί σύνδεσμοι.
&lt;br&gt;

</doc>
<doc id="53920" url="https://el.wikipedia.org/wiki?curid=53920" title="Αστραπή (εφημερίδα)">
Αστραπή (εφημερίδα)

Η Αστραπή ήταν παλιά ημερήσια απογευματινή εφημερίδα της Αθήνας που διεύθυνε ο Κ. Δ. Γιολδάσης.
Πρωτοεκδόθηκε την 1 Μαρτίου 1902 και διατηρήθηκε μέχρι το 1917. Συνέχισε την έκδοση από το 1920 μέχρι το 1922 και τέλος τον Νοέμβριο του 1923.
Υπήρξε μαχητική πολιτική εφημερίδα υπέρ των εργαζομένων τάξεων. Διατηρούσε όμως και φιλολογικές στήλες στις οποίες συνεργάζονταν ο Δημήτριος Καμπούρογλου, ο Γ. Τσακόπουλος, ο Τίμος Μωραϊτίνης και ο Γρηγόριος Ξενόπουλος

</doc>
<doc id="53922" url="https://el.wikipedia.org/wiki?curid=53922" title="Βερύκοκο">
Βερύκοκο



</doc>
<doc id="53923" url="https://el.wikipedia.org/wiki?curid=53923" title="Βερυκοκιά">
Βερυκοκιά



</doc>
<doc id="53924" url="https://el.wikipedia.org/wiki?curid=53924" title="Κομμουνιστικό Κόμμα Ελλάδας (μαρξιστικό-λενινιστικό)">
Κομμουνιστικό Κόμμα Ελλάδας (μαρξιστικό-λενινιστικό)

 
Το Κομμουνιστικό Κόμμα Ελλάδας (μαρξιστικό-λενινιστικό) (Κ.Κ.Ε. (μ-λ)), είναι μια από τις κομμουνιστικές οργανώσεις της Ελλάδας.
Ιστορία.
Ίδρυση.
Η πορεία διαπάλης στο ΚΚΕ και η παρέμβαση των ρεβιζιονιστών ξεκινά το Σεπτέμβρη του 1955 με τα γεγονότα της Τασκένδης. Το Φλεβάρη του 1956 γίνεται το 20ο Συνέδριο του ΚΚΣΕ και το Μάρτη η 6η Ολομέλεια της ΚΕ του ΚΚΕ, η οποία καθαιρεί το Ζαχαριάδη και επικυρώνει τη ρεβιζιονιστική στροφή του κόμματος. Η πλειοψηφία των μελών και στελεχών αντιπαρατίθενται στις εξελίξεις, τόσο στην Ελλάδα, στην παρανομία αλλά και στις φυλακές και τις εξορίες, ιδιαίτερα στον Άη-Στράτη, όσο και στις ανατολικές χώρες από τους πολιτικούς πρόσφυγες. Η αντίστασή τους κάμπτεται «δια πυρός και σιδήρου» από τους ρεβιζιονιστές.
Το 1963, τοΚομμουνιστικού Κόμματος Κίνας και ο Μάο Τσε-τούνγκ, με το Γράμμα από 25 σημεία διατυπώνουν για πρώτη φορά ανοιχτά και με σχετικά ολοκληρωμένο τρόπο τις διαφωνίες τους με το σοβιετικό ρεβιζιονισμό και απευθύνουν έκκληση για την δημιουργία μ-λ κινήσεων και κομμάτων. Στις ανατολικές χώρες, πολιτικοί πρόσφυγες διαγραμμένοι από το ΚΚΕ αρχίζουν να οργανώνονται και το Σεπτέμβρη του 1964 συγκροτούν την Προσωρινή Κεντρική Επιτροπή του ΚΚΕ(μ-λ), με πρόεδρο τον Πολύδωρο Δανιηλίδη και αργότερα τη Μαρξιστική Λενινιστική Οργάνωση (ΜΛΟ). Τον Οκτώβρη του 1964, εκδίδεται στην Ελλάδα το περιοδικό "Αναγέννηση", το οποίο διαδίδεται και στο εξωτερικό, με βασικά στελέχη το Γιάννη Χοντζέα και τον Ισαάκ Ιορδανίδη. Ήδη έχουν δημιουργηθεί οι Ιστορικές Εκδόσεις, που πραγματοποιούν έναν κύκλο εκδόσεων αρκετών έργων του Μάο και πρωτοπαρουσιάζουν στην Ελλάδα τις θέσεις του Κομμουνιστικού Κόμματος Κίνας. Στο σπουδαστικό χώρο δημιουργείται τον Απρίλη του 1966 η Προοδευτική Πανσπουδαστική Συνδικαλιστική Παράταξη (ΠΠΣΠ) που εκδίδει το περιοδικό "Σπουδαστικός Κόσμος". Στα τέλη του 1966 και στις αρχές του 1967 δημιουργείται η Συνεπής Πολιτική Αριστερή Κίνηση (ΣΠΑΚ) και εκδίδεται η εφημερίδα "Λαϊκός Δρόμος".
Λίγο αργότερα ιδρύεται η Οργάνωση Μαρξιστών Λενινιστών Ελλάδας μέσα σε συνθήκες παρανομίας. Αρχίζει να εκδίδεται η "Προλεταριακή Σημαία" σε μικρό μέγεθος, ενώ μέλη και στελέχη που βγαίνουν στο εξωτερικό δημιουργούν το Αντιφασιστικό Μέτωπο Ελλήνων Εξωτερικού (ΑΜΕΕ) και εκδίδουν το περιοδικό "Λαϊκός Δρόμος" και την εφημερίδα "Λαϊκή Ενότητα".
Το 1976 γίνεται το ιδρυτικό Συνέδριο του ΚΚΕ (μ-λ), ενώ, ταυτόχρονα, μια μικρή ομάδα μελών και στελεχών ιδρύει το Μαρξιστικό-Λενινιστικό Κομμουνιστικό Κόμμα Ελλάδας, το οποίο εκδίδει το "Λαϊκό Δρόμο". Το ΚΚΕ (μ-λ) αποκήρυξε τη "θεωρία των τριών κόσμων" που προωθούσε η ηγεσία του Κομμουνιστικού Κόμματος Κίνας επισήμως μετά το θάνατο του Μάο Τσε-τούνγκ. Κυκλοφορεί η "Προλεταριακή Σημαία" και εκτός από την ΠΠΣΠ, η οποία εκδίδει το περιοδικό Σάλπισμα, λειτουργούν η Προοδευτική Μαθητική Συνδικαλιστική Παράταξη (ΠΜΣΠ) που εκδίδει τα "Μαθητικά Νιάτα", η Προοδευτική Εργατική Συνδικαλιστική Παράταξη (ΠΕΣΠ) και η Προοδευτική Παράταξη Επιστημόνων Καλλιτεχνών Τεχνικών (ΠΠΕΚΤ).
Διάλυση και ανασυγκρότηση.
Το 2ο Συνέδριο, το 1981, είναι το κύκνειο άσμα της ηγεσίας του ΚΚΕ(μ-λ). Οι εξελίξεις στο διεθνές κίνημα (στροφή Κίνας και Αλβανίας) και ο “αέρας της αλλαγής” του ΠΑΣΟΚ επιδρούν διαλυτικά στην οργάνωση. Η Προλεταριακή Σημαία καταργείται και εκδίδεται η εφημερίδα Για μια Αριστερή Πολιτική.
Με πρωτοβουλία πέντε μελών της ΚΕ που εκλέχθηκε στο 2ο Συνέδριο, ένας μικρός αριθμός μελών και ενδιάμεσων στελεχών αποφασίζει να αντιταχθεί στην ολοκληρωτική διάλυση της οργάνωσης και προχωρά στις 25, 26 και 27 Ιούνη στη Συνδιάσκεψη της Ανασυγκρότησης, με την οποία γεννήθηκε η νέα οργάνωση που συνεχίζει τη δράση της μέχρι σήμερα. Αποφασίζεται να διατηρηθεί η ονομασία της οργάνωσης, να επανεκδοθεί η Προλεταριακή Σημαία σαν δεκαπενθήμερο κομματικό όργανο και να γίνει νέα συνδιάσκεψη τον επόμενο χρόνο.
Δεκαετία '90.
Το ΚΚΕ (μ-λ) στις αρχές της δεκαετίας του '90 συνεργάστηκε με το ΝΑΡ το ΕΚΚΕ και το ΕΕΚ, στα πλαίσια της Μαχόμενης Αριστεράς. Η συνεργασία σταμάτησε ύστερα από μερικά χρόνια κατά τα τέλη της δεκαετίας του '90, 
Δεκαετία '10.
Στις 16 Μαρτίου 2012, το ΚΚΕ (μ-λ) από κοινού με το Μ-Λ ΚΚΕ ανακοίνωσαν τη συγκρότηση της "Πρωτοβουλίας για μια Αριστερή Αντιιμπεριαλιστική Συνεργασία", με σκοπό τη δημιουργία μιας ευρύτερης μετωπικής πολιτικής συνεργασίας. Η Πρωτοβουλία αυτή οδήγησε στη συγκρότηση της Λαϊκής Αντίστασης - Αριστερής Αντιιμπεριαλιστικής Συνεργασίας στις 23 Οκτώβρη 2013. Στις Κοινοβουλευτικές εκλογές του 2012 η οργάνωση συμμετείχε στην εκλογική συνεργασία ΚΚΕ (μ-λ) και Μ-Λ ΚΚΕ . Η επιλογή αυτή ήρθε να υπηρετήσει τη στήριξη της κοινής προσπάθειας των δύο οργανώσεων, που ξεκίνησε ως ΠΑΑΣ και συνεχίζεται ως ΛΑ-ΑΑΣ. Η συνεργασία συμμετείχε και στις εκλογές του Ιανουαρίου 2015 και του Σεπτεμβρίου 2015. Η οργάνωση αποφάσισε να μην συμμετάσχει ως συνεργασία και στις επόμενες εκλογές (2019) και προέκρίνε την αυτόνομη εκλογική της παρέμβαση. Στις 21 Δεκεμβρίου 2020 με ανάρτηση στην ιστοσελίδα της οργάνωσης, το ΚΚΕ(μ-λ) ανακοινώνει το τέλος του κύκλου της ΛΑ-ΑΑΣ, κάνοντας απολογισμό και κριτική της συνεργασίας και αναλύοντας τους πολιτικούς όρους και τις αιτίες της απόφασής του αυτής..
Αποτελέσματα εκλογών.
Ευρωπαϊκό Κοινοβούλιο.
Το ΚΚΕ (μ-λ) δεν έχει συμμετάσχει ποτέ σε ευρωεκλογές προπαγανδίζοντας τη θέση της αποχής και της εξόδου της χώρας από την Ευρωπαϊκή Ένωση.
Έντυπα - Σχήματα.
Το ΚΚΕ (μ-λ) σήμερα εκδίδει τη 15ήμερη εφημερίδα "Προλεταριακή Σημαία", και διάφορα βιβλία μέσω των εκδόσεων "Εκτός των Τειχών", τα οποία διακινούνται κυρίως από το βιβλιοπωλείο "Εκτός των Τειχών" που βρίσκεται στα Εξάρχεια. Η φοιτητική παράταξη του ΚΚΕ (μ-λ) σε ΑΕΙ-ΤΕΙ είναι οι «Αγωνιστικές Κινήσεις». Με πρωτοβουλία του ΚΚΕ(μ-λ) έχει συγκροτηθεί και παρεμβαίνει στους εργαζόμενους το σχήμα της «Ταξικής Πορείας». Οι «Αγωνιστικές Κινήσεις Εκπαιδευτικών» παρεμβαίνουν στο χώρο της εκπαίδευσης. Το ΚΚΕ(μ-λ) εκδίδει, επίσης, το θεωρητικό - ιδεολογικό περιοδικό "Αντίθεση".
Η χρήση του ονόματος ΚΚΕ (μ-λ).
Η ονομασία "ΚΚΕ (μ-λ)" έχει υιοθετηθεί άλλες δύο φορές. Η πρώτη ήταν από τα μέλη του ΚΚΕ που βρίσκονταν ως πολιτικοί πρόσφυγες μετά τον Εμφύλιο Πόλεμο στην ΕΣΣΔ και τις ευρωπαϊκές Λαϊκές Δημοκρατίες. Αυτά τα μέλη του ΚΚΕ σε ποσοστό κατά μ.ό. 85%, διαγράφτηκαν ή (λιγότερα) αποχώρησαν από το ΚΚΕ, όταν διαφώνησαν με τον τρόπο σύγκλησης και διεξαγωγής, καθώς και με τις αποφάσεις, της 6ης Ολομέλειας του ΚΚΕ το Μάρτιο του 1956, οι οποίες καταδίκαζαν την εξέλιξη του Δημοκρατικού Στρατού Ελλάδας ως προδιαγραμμένη, αλλά και τον τελευταίο ως "τυχοδιωκτισμό του Ζαχαριάδη", ενώ αναγνώριζαν την ύπαρξη ενός "εθνικού" τμήματος της αστικής τάξης στην Ελλάδα, με το οποίο το ΚΚΕ έπρεπε να συνασπιστεί άνευ όρων. Σε συνθήκες παρανομίας από τα κρατικά όργανα των χωρών αυτών, οι πολιτικοί πρόσφυγες προχώρησαν στη δημιουργία αυτού του κόμματος, το οποίο είχε πάντως μια Κεντρική Επιτροπή με εκλεγμένα μέλη από όλες τις χώρες που φιλοξενούσαν τους χιλιάδες διαγραμμένους από το ΚΚΕ πολιτικούς πρόσφυγες.
Άλλη μια οργάνωση με παρόμοιο όνομα, ΚΚΕ-ΜΛ, ιδρύθηκε το Νοέμβριο του 1974 από μια ομάδα που ονομαζόταν Οργάνωση Ελλήνων Μαρξιστών-Λενινιστών (ΟΕΜΛ), που με τη σειρά της είχε αποσχιστεί από την ΟΜΛΕ το 1969. Το 1975 διασπάστηκε σε δυο κομμάτια με το ίδιο όνομα και σιγά-σιγά χάθηκαν από το πολιτικό προσκήνιο έως το 1976. 

</doc>
<doc id="53926" url="https://el.wikipedia.org/wiki?curid=53926" title="Κομμουνιστικό Κόμμα Ελλάδας (μ-λ)">
Κομμουνιστικό Κόμμα Ελλάδας (μ-λ)



</doc>
<doc id="53930" url="https://el.wikipedia.org/wiki?curid=53930" title="Web 2.0">
Web 2.0

Ο όρος Web 2.0 (Ιστός 2.0), χρησιμοποιείται για να περιγράψει τη νέα γενιά του Παγκόσμιου Ιστού η οποία βασίζεται στην όλο και μεγαλύτερη δυνατότητα των χρηστών του Διαδικτύου να μοιράζονται πληροφορίες και να συνεργάζονται online. Αυτή η νέα γενιά είναι μια δυναμική διαδικτυακή πλατφόρμα στην οποία μπορούν να αλληλεπιδρούν χρήστες χωρίς εξειδικευμένες γνώσεις σε θέματα υπολογιστών και δικτύων.
Ιστορία.
Το 2004 κατά τη διάρκεια ενός συνεδρίου μεταξύ της O'Reilly Media και της MediaLive International όπου προτείνονταν ιδέες για την αναβάθμιση του παγκόσμιου ιστού. Ο Dale Dougherty, παρατήρησε ότι το διαδίκτυο είχε αρχίσει να γίνεται πολύ δημοφιλές και σημαντικό μέρος της καθημερινότητας όλο και μεγαλύτερου ποσοστού ανθρώπων. Συνεχώς έβγαιναν νέες εφαρμογές και ιστοσελίδες οι οποίες αναγνωρίζονταν από το ευρύ κοινό σε σύντομο χρονικό διάστημα. Επιπλέον οι περισσότερες εταιρείες άρχισαν να στρέφουν την επιχειρηματική τους δράση στο διαδίκτυο και να προσπαθούν να φέρουν τους καταναλωτές τους προς αυτό το κανάλι. 
Έχοντας όλα αυτά ως δεδομένα στο συνέδριο, εξέτασαν το Web 2.0 ως μια δεύτερη γενιά υπηρεσιών βασισμένων στο Διαδίκτυο. Χρησιμοποίησαν αυτή την φράση σαν τίτλο για μια σειρά από συνέδρια με τον τίτλο "Web 2.0 Summit". Τα συνέδρια αυτά συνεχίζονται και μέχρι σήμερα για να αποσαφηνιστεί ο όρος και να προωθηθεί η ιδέα η οποία ξεπερνά τα όρια της περιορισμένης πλατφόρμας ενός υπολογιστή. Ο χρήστης θα μπορεί να δρα στον Παγκόσμιο Ιστό όπως δρούσε μέχρι τώρα στον υπολογιστή του. Οι πιο ειδικοί μιλούν για έναν νέο τρόπο σχεδίασης των ιστοσελίδων ο οποίος θα βασίζεται στην διάδραση του χρήστη. Θα επιτρέπει στον χρήστη να αλλάξει τόσο το περιβάλλον της σελίδας όσο και να παρέμβει στο περιεχόμενό της. Χαρακτηριστικές εφαρμογές του Web 2.0 είναι τα κοινωνικά μέσα (social media), τα wiki και τα blog. Πολλές από τις εντολές διάδρασης που χαρακτηρίζουν την λειτουργία του Web 2.0 μας είναι ήδη γνωστές από διάφορες ιστοσελίδες social media όπως το facebook ή το youtube για παράδειγμα. Τέτοιες εκφράσεις είναι η αναζήτηση (search), το tag, η παράθεση links ή το authoring όπως λειτουργεί σε πολλά wiki όπου οι χρήστες μπορούν να δημιουργήσουν άρθρα αλλά και να ανανεώσουν ή να διαγράψουν ήδη υπάρχοντα.
Κριτική.
Το ακριβές νόημά του όρου παραμένει ανοιχτό προς αντιπαράθεση, και μερικοί ειδικοί, συμπεριλαμβανομένου και του Τιμ Μπέρνερς Λι, έχουν αμφισβητήσει εάν ο όρος έχει κάποιο πραγματικό νόημα.
Μεταξύ άλλων έχει κατηγορηθεί ότι αποτελεί εφεύρεση του μάρκετινγκ. Αναφέρεται σαν επιχείρημα πως οι τεχνολογίες που είναι σε χρήση στο Ίντερνετ αναβαθμίζονται συνεχώς και η προηγούμενη μέρα πριν το Web 2.0 δεν απείχε πολύ. Επίσης με την ίδια λογική, μερικούς μήνες μετά την χρήση ενός υποτιθέμενου Web 2.0, το Web 2.1 θα εμφανιζόταν. Είναι όμως αδύνατο να εκφραστεί η τεχνολογική ιδιότητα του ίντερνετ ακριβώς με έναν αριθμό μιας και το αμάλγαμα τεχνολογιών που είναι αυτή τη στιγμή σε χρήση στο ίντερνετ είναι αχανώς πολυσύνθετο. Επιπροσθέτως, λειτουργίες όπως επικοινωνία με τον χρήστη υπήρχαν πριν πολλά χρόνια, όπως η χρήση σελίδων χρήστη (home pages), τα φόρουμ, τα chat (IRC) και πολλά άλλα. Αυτό που μπορεί να ειπωθεί ότι άλλαξε είναι η ευκολία χρήσης, κάτι αναμενόμενο.

</doc>
<doc id="53932" url="https://el.wikipedia.org/wiki?curid=53932" title="Ενωμένη Αριστερά">
Ενωμένη Αριστερά

Η Ενωμένη Αριστερά ήταν ένας συνασπισμός αριστερών κομμάτων που δημιουργήθηκε με σκοπό να συμμετάσχει στις πρώτες μετά τη μεταπολίτευση εκλογές του 1974. Πρόεδρος της διοικούσας επιτροπής της Ενωμένης Αριστεράς ήταν ο Ηλίας Ηλιού.
Ιστορικό.
Το ενιαίο ψηφοδέλτιο απέσπασε 464.787 ψήφους (ποσοστό 9,47%) και εξασφάλισε 8 έδρες στη βουλή, εκ των οποίων οι 5 ανήκαν στο ΚΚΕ, 2 στο ΚΚΕ Εσωτερικού και 1 στην ΕΔΑ. Με τη λήξη της κοινοβουλευτικής της θητείας, η Ενωμένη Αριστερά διασπάστηκε. Το ΚΚΕ συνέχισε αυτόνομη πορεία, ενώ τα υπόλοιπα κόμματα μαζί με άλλους σχηματισμούς δημιούργησαν στη συνέχεια τη Συμμαχία Προοδευτικών και Αριστερών Δυνάμεων. 
Συμμετέχοντα κόμματα.
Τα κόμματα που αποτελούσαν την Ενωμένη Αριστερά ήταν:

</doc>
<doc id="53933" url="https://el.wikipedia.org/wiki?curid=53933" title="Καρλ Σάγκαν">
Καρλ Σάγκαν



</doc>
<doc id="53935" url="https://el.wikipedia.org/wiki?curid=53935" title="Πατριάρχης Κλήμης">
Πατριάρχης Κλήμης

Ο Κλήμης διετέλεσε Πατριάρχης Κωνσταντινουπόλεως για 42 ημέρες.
Ήταν Μητροπολίτης Ικονίου όταν εξελέγη Πατριάρχης στις 9 Σεπτεμβρίου 1667. Ήταν αμόρφωτος και τραχύς άνθρωπος και η εκλογή του δεν αναγνωρίστηκε. Η Ιερά Σύνοδος προέβη σε διάβημα προς τον Σουλτάνο Μωάμεθ Δ΄, ο οποίος και τον έπαυσε στις 21 Οκτωβρίου 1667.

</doc>
<doc id="53936" url="https://el.wikipedia.org/wiki?curid=53936" title="Ματθαίος Β΄">
Ματθαίος Β΄

Ο Ματθαίος Β΄ (... - 1603) ήταν Πατριάρχης Κωνσταντινουπόλεως.
Ήταν βλαχόφωνος και γεννήθηκε στο χωριό Κλεινοβό της Καλαμπάκας. Το 1585 εξελέγη Μητροπολίτης Ιωαννίνων και με την ιδιότητα αυτή απεστάλη από τον Πατριάρχη Ιερεμία Β΄ στην Ρούμελη και την Πελοπόννησο για συγκέντρωση χρημάτων.
Τον Ιανουάριο του 1596 εξελέγη Οικουμενικός Πατριάρχης. Η εκλογή του όμως δεν αναγνωρίστηκε, διότι στην Ιερά Σύνοδο που τον εξέλεξε δε συμμετείχαν όλα τα μέλη της, οπότε είκοσι μέρες μετά εξαναγκάστηκε σε παραίτηση και εγκαταστάθηκε στο Άγιο Όρος. Τον Απρίλιο του 1598 εξελέγη πάλι και παρέμεινε στο Θρόνο μέχρι τον Φεβρουάριο του 1602, οπότε εγκαταστάθηκε εκ νέου στο Άγιο Όρος. Αφού ανέβηκε ξανά στο Θρόνο για λίγες μέρες μεταξύ Ιανουαρίου και Φεβρουαρίου 1603, επέστρεψε στο Άγιο Όρος, όπου και πέθανε την ίδια χρονιά.
Κατά τη διάρκεια της Πατριαρχίας του μεταφέρθηκε η έδρα του Πατριαρχείου από τον Ναό του Αγίου Δημητρίου Ξυλόπορτας στο Ναό του Αγίου Γεωργίου Φαναρίου, όπου βρίσκεται μέχρι και σήμερα. Επίσης, ανακηρύχθηκε Οσία η Φιλοθέη η Αθηναία, η οποία είχε μαρτυρήσει λίγα χρόνια πριν στην Αθήνα.

</doc>
<doc id="53937" url="https://el.wikipedia.org/wiki?curid=53937" title="Γαβριήλ Α΄">
Γαβριήλ Α΄

Ο Γαβριήλ Α΄ ήταν Πατριάρχης Κωνσταντινουπόλεως για λίγους μήνες το 1596 (ενδεχομένως από Μάρτιο ως Αύγουστο).
Βιογραφικά στοιχεία.
Διετέλεσε αρχικά Μητροπολίτης Θεσσαλονίκης και στενός συνεργάτης του Οικουμενικού Πατριάρχη Ιερεμία Β΄ του Τρανού. Συμμετείχε σε Σύνοδο που συνεκλήθη το Μάιο του 1593.
Εξελέγη ο ίδιος Οικουμενικός Πατριάρχης τον Φεβρουάριο του 1596, μετά την απομάκρυνση του προκατόχου του, Ματθαίου Β΄, λόγω αντικανονικότητας εκλογής. Θεωρούνταν ικανός ιεράρχης και η άνοδός του στο Θρόνο έγινε δεκτή με την ελπίδα επίλυσης πολλών προβλημάτων.
Σύντομα όμως αρρώστησε, και τον Ιούλιο ή Αύγουστο της ίδιας χρονιάς πέθανε. Η φήμη ότι δηλητηριάστηκε δεν έχει επιβεβαιωθεί. Μετά το θάνατό του, τοποθετήθηκε τοποτηρητής του Θρόνου ο Μητροπολίτης Αθηνών Θεοφάνης Καρύκης, έως τον Δεκέμβριο του 1596.

</doc>
<doc id="53938" url="https://el.wikipedia.org/wiki?curid=53938" title="Πανελλήνιο Αντιδικτατορικό Μέτωπο">
Πανελλήνιο Αντιδικτατορικό Μέτωπο

Το Πατριωτικό Αντιδικτατορικό Μέτωπο ήταν μια αντιστασιακή οργάνωση κατά της Δικτατορίας που ιδρύθηκε στις 30 Απριλίου 1967, λίγες μόνο ημέρες μετά την επιβολή της δικτατορίας, μετά από πρωτοβουλία του Μίκη Θεοδωράκη, ο οποίος είχε συντάξει την πρώτη παράνομη προκήρυξη κατά της χούντας ξημερώματα της 22ας Απριλίου 1967 (Θεοδωράκης Μίκης, «Το Χρέος») και μέλη της οργάνωσης «Δημοκρατική Νεολαία Λαμπράκη». Στόχοι του, σύμφωνα με το πρώτο παράνομο φυλλάδιο που κυκλοφόρησε αμέσως μετά την ίδρυσή του, ήταν η ανατροπή της δικτατορίας και ο σχηματισμός κυβέρνησης εθνικής ενότητας από όλες τις πολιτικές τάσεις, η αποκατάσταση των ατομικών και δημοκρατικών ελευθεριών και η διενέργεια ελεύθερων εκλογών. Στο Πατριωτικό Αντιστασιακό Μέτωπο εντάχθηκαν στελέχη της ΕΔΑ και του ΚΚΕ. 

</doc>
<doc id="53939" url="https://el.wikipedia.org/wiki?curid=53939" title="Ραφαήλ Β΄">
Ραφαήλ Β΄

Ο Ραφαήλ Β΄ ήταν Πατριάρχης Κωνσταντινουπόλεως κατά τα έτη 1603-1607.
Ήταν Μητροπολίτης Μηθύμνης όταν, το Μάρτιο του 1603, εξελέγη Οικουμενικός Πατριάρχης. Κατά τη διάρκεια της Πατριαρχίας του ασχολήθηκε με τη ρύθμιση πολλών εκκλησιαστικών ζητημάτων και εξέδωσε πλήθος κανονικών διατάξεων. Έδειξε ενδιαφέρον για την ένωση των Εκκλησιών και ξεκίνησε μυστική αλληλογραφία με τον Πάπα.
Λόγω όμως της αντιδικίας του με τον προηγούμενο Πατριάρχη Νεόφυτο Β΄, προξένησε διάφορα προβλήματα στην Εκκλησία, σε σημείο ώστε ο Κύριλλος Λούκαρις, σε επιστολή του προς τον Μητροπολίτη Ηρακλείας Διονύσιο να γράψει ότι «...ο Ραφαήλ ετυράννησε τον Οικουμενικόν θρόνον επί τέσσερα και πλέον έτη...». Κατά την Πατριαρχία του δημιουργήθηκαν πολλά προβλήματα από τον Μητροπολίτη Σερρών Ιωάσαφ, ο οποίος, θέλοντας να ανέλθει ο ίδιος στον πατριαρχικό θρόνο, εξαγόραζε αφειδώς συνοδικούς ιεράρχες. Στο τέλος ο Ιωάσαφ καθαιρέθηκε, αλλά και ο Ραφαήλ απομακρύνθηκε βίαια από τον Θρόνο από τον Σουλτάνο Αχμέτ Α΄ τον Οκτώβριο του 1607 και υπέστη βίαιο θάνατο στην εξορία.

</doc>
<doc id="53941" url="https://el.wikipedia.org/wiki?curid=53941" title="Μήθυμνα Λέσβου">
Μήθυμνα Λέσβου

Η Μήθυμνα ή ο Μόλυβος είναι μεγάλος παραδοσιακός οικισμός της Λέσβου με 1.399 κατοίκους σύμφωνα με την απογραφή του 2011.
Βρίσκεται στη βορειοδυτική ακτή του νησιού, 62 χλμ. βορειοδυτικά της Μυτιλήνης και αποτελεί έδρα του πρώην Δήμου Μήθυμνας, ενώ σήμερα ανήκει στον Δήμο Δυτικής Λέσβου. Είναι πολύ γραφικός οικισμός, στο βόρειο μυχό του ομώνυμου όρμου, πάνω από τον οποίο δεσπόζει το παλιό φρούριο. Έχει μικρό λιμάνι με κίνηση κυρίως αλιευτικών σκαφών και τουριστικών θαλαμηγών.
Ονομασία.
Η πόλη στην αρχαιότητα ονομαζόταν Μήθυμνα, ενώ στα τέλη της Βυζαντινής περιόδου απέκτησε το όνομα Μόλυβος. Το αρχαίο της όνομα οφείλεται στη Μήθυμνα, κόρη του Μακαρέα και σύζυγο του Λεπετύμνου. Στη μακραίωνη πορεία της πόλης μέσα στο χρόνο χρησιμοποιήθηκαν και τα δύο ονόματα. Σήμερα ισχύουν και τα δύο. Το πρώτο όνομα, Μήθυμνα, έχει προελληνική ρίζα – πελασγική και διατηρήθηκε σε όλη την αρχαιότητα, μέχρι το 1354 μ.Χ. Ιστορικές πηγές, όπως νομίσματα – επιγραφές, αλλά και ιστορικές αναφορές (Θουκυδίδης: Μηθυμναίων χώρα) μας πληροφορούν ότι ο αιολικός τύπος του ονόματος ήταν «Μάθυμνα», αλλά από τα Ελληνιστικά χρόνια επικρατεί οριστικά ο αττικός τύπος «Μήθυμνα». 
Από τα χρόνια της κυριαρχίας της δυναστείας των Γατελούζων στο νησί, δηλαδή από το 1355 μ.Χ. επικρατεί το όνομα Μόλυβος.
Η προέλευση του είναι πιο πιθανή από την Φράγκικη ονομασία Mont d'olives – το όρος των ελαιόδεντρων, παρά από τα άφθονα πετρώματα μολύβδου που υπάρχουν στην περιοχή. 
Στο χάρτη της Λέσβου, που σχεδίασε το 1782 ο Γάλλος Ch. Gouffier, έβαλε και "Μήθυμνα" και "Μόλυβος", επιβεβαιώνοντας τη διαδρομή της διπλής ονομασίας μέσα στο χρόνο.
Το 1912, όταν απελευθερώθηκε η Λέσβος από την τουρκοκρατία, επανήλθε και πάλι η αρχαία ονομασία ως επίσημη. Έτσι, αναφέρεται ως δήμος Μήθυμνας και ως Μήθυμνα στα έγγραφα των υπηρεσιών, στα λεωφορεία, αλλά την ίδια ονομασία χρησιμοποιούν κι όσοι έλκονται από την ιστορική διάσταση του ονόματος. Παρ' όλα αυτά, οι κάτοικοι, όταν αναφέρονται σήμερα στην πόλη τους, χρησιμοποιούν την ονομασία Μόλυβος. 
Κατά τη Μυθολογία, η Μήθυμνα, μαζί με τη Μυτιλήνη, την Άντισσα, την Αρίσβη και τον Ερεσό, ήταν παιδιά του βασιλιά Μάκαρα, που εποίκισε τη Λέσβο. Από τα παιδιά λοιπόν του βασιλιά πήραν αντίστοιχα και τα ονόματά τους οι συγκεκριμένες πόλεις του νησιού, που χιλιάδες χρόνια τώρα μένουν στις ίδιες θέσεις και διατηρούν τα ίδια ονόματα.
Η Μήθυμνα παντρεύτηκε το Θεσσαλό ήρωα Λέσβο, που κι αυτός εποίκισε το νησί. Σύμφωνα με άλλη παράδοση, παντρεύτηκε το μυθικό ήρωα Λεπέτυμνο, απ' τον οποίο πήρε το όνομά της η ομώνυμη οροσειρά.
Ιστορία.
Η Αρχαία Μήθυμνα, η θέση της οποίας εντοπίζεται στην ίδια θέση με τη σύγχρονη, ήταν πόλη αντίπαλη της Μυτιλήνης και όλων των υπολοίπων πόλεων της νήσου ως μόνη αττικίζουσα.
"Κατά τον Τρωικό Πόλεμο, η Μήθυμνα, με απόφαση του αρχηγού των Πελασγών Πυλαίου, συμμάχησε με τους Τρώες. Όπως αναφέρει ο Όμηρος, έγινε στόχος επιδρομών των Αχαιών, που ήθελαν να αποκόψουν τους Τρώες από κάθε βοήθεια των συμμάχων τους. Σε μια απ' αυτές τις επιδρομές, ο – κατά τον Όμηρο – θεόμορφος Αχιλλέας πολιόρκησε στενά τη Μήθυμνα, αλλά συνάντησε μεγάλη αντίσταση και η πολιορκία τραβούσε σε μάκρος. Τότε η βασιλοπούλα της Μήθυμνας Πεισιδίκη, παράφορα ερωτευμένη με το μυθικό ήρωα που η φήμη του διέτρεχε από άκρη σε άκρη την Ελλάδα, τον βοήθησε αποφασιστικά να καταλάβει την πόλη. Η προδοσία της Πεισιδίκης προς την πατρίδα της δε βρήκε κατανόηση, έστω κι αν έγινε εξαιτίας ενός απελπισμένου έρωτα. Έτσι ο Αχιλλέας διέταξε να την εκτελέσουν με λιθοβολισμό. Στη συνέχεια εκτέλεσε στα τείχη της πόλης τους ήρωες Λάμπετο και Ικετάονα, που ήταν γιος του Λεπέτυμνου και της Μήθυμνας, καθώς και τον Τράμβυλο. Την κατάληψη της Μήθυμνας από τον Αχιλλέα ακολούθησε σε λίγο και η άλωση της Τροίας."
Περί τον 5ο αιώνα π.Χ., όπως μαρτυρεί ο Ηρόδοτος, είχε επιτεθεί κατά της επίσης σπουδαίας πόλης μετά τη Μυτιλήνη, της Αρίσβης την οποία και εξανδραπόδισε. Το γεγονός αυτό την είχε απομονώσει απ΄ όλες τις άλλες πόλεις της νήσου.
Στον Πελοποννησιακό πόλεμο ήταν με το μέρος των Αθηναίων. Έτσι δεν πήρε μέρος στην αποστασία της νήσου (428 π.Χ.) από τη Συμμαχία των Αθηναίων, όπου και άρχισαν τότε οι επιχειρήσεις μεταξύ αυτής και της Μυτιλήνης. Περιελούσα η Λέσβος στους Αθηναίους από το 411 π.Χ. την πόλη υπεράσπιζε φρουρά των Αθηναίων. Ο Λακεδαιμόνιος όμως ναύαρχος Καλλικρατίδας κατάφερε με έφοδο να καταλάβει την πόλη την οποία στη συνέχεια και λεηλάτησε, το 407 π.Χ.
Το 389 π.Χ. ο Αθηναίος Θρασύβουλος φέρεται να ανακατέλαβε την πόλη, αφού νίκησε το Σπαρτιάτη αρμοστή Θηρίμαχο, οπότε η πόλη έγινε μέλος της Συμμαχίας. Το 167 π.Χ. επεκτάθηκε με την προσάρτηση της πόλης της Άντισσας. 
Σήμερα σώζονται ελάχιστα τμήματα του τείχους και του λιμανιού, ερείπια του υδραγωγείου και μερικών οικοδομημάτων. Με τις ανασκαφές βρέθηκαν τάφοι, όστρακα από αγγεία κ.ά.
Λατρεία και Θρησκεία.
"Στα πρώιμα αρχαϊκά χρόνια κυριαρχούσε η ηρωολατρεία. Μεγάλη γιορτή ήταν τα Ηράκλεια προς τιμήν του Ηρακλή και των Μηθυμναίων ηρώων Λάμπετου, Τράμβυλου και άλλων. Αργότερα, οι πιο ξεχωριστές θεότητες για τους Μηθυμναίους ήταν ο Παν, ο Διόνυσος, που λατρευόταν με ιδιαίτερη λαμπρότητα, ως την κυριαρχία του Ορφισμού, οπότε η διονυσιακή λατρεία εμπλουτίστηκε με στοιχεία μυστικιστικά και πήρε μιαν άλλη διάσταση.
Σημαντικές θεότητες των Μηθυμναίων ήταν ακόμα η Άρτεμις, ο Ποσειδώνας ο "μεσοπόντιος", όπως οι Μηθυμναίοι τον αποκαλούσαν, ο Ζευς, ο Απόλλων, η Αθηνά, αλλά και ο Σάραπις, θεότητα που ήρθε από την Αίγυπτο των Πτολεμαίων όπου γιορτάζονταν τα Μεγάλα Σαραπίεια. Από τις αρχές του 4ου μ.Χ. αιώνα, η Μήθυμνα ασπάζεται τον Χριστιανισμό."
Το κάστρο της Μήθυμνας.
Το κάστρο της Μήθυμνας είναι χτισμένο επάνω στα λείψανα της αρχαίας οχύρωσης, στην κορυφή του λόφου. 
Θεμελιώθηκε κατά τους Βυζαντινούς χρόνους, κατά μία εκδοχή τον 6ο αιώνα επί αυτοκράτορα Ιουστινιανού, γνωστού για την οικοδομική του δραστηριότητα. Το 1128 κυριεύτηκε από τους Ενετούς και από το 1204 έως το 1287 ήταν υπό την κατοχή του Βαλδουίνου Β΄ της Φλάνδρας. 
Κατά μια άλλη άποψη, το χτίστηκε μετά τα μέσα του 13ου αιώνα με σκοπό να καταστεί δυνατή η αντιμετώπιση των Τούρκων και Φράγκων επιδρομέων. Πάντως, στα τέλη του 13ου αιώνα πέρασε στα χέρια των Καταλανών. Το 1373 ο Φραγκίσκος Α΄ Γατελούζος επέφερε ενισχύσεις και επισκευές στο κάστρο. 
Η σημερινή μορφή του κάστρου είναι αποτέλεσμα των εργασιών του 14ου αιώνα και των οθωμανικών προσθηκών μετά το 1462.
Κοινωνία και Πνευματική κίνηση.
Οι κάτοικοι τον χειμώνα ασχολούντο με την καλλιέργεια της ελιάς, ενώ τους θερινούς μήνες οι καραβοκύρηδες εμπορευόταν το λάδι στα λιμάνια της Μεσογείου. Υπήρχαν ελαιοτριβεία, που το 1900 από ιππήλατα έγιναν μηχανοκίνητα, ραφινερί, κά. Το λιμάνι της Μήθυμνας, μεταξύ της Σμύρνης και της Κωνσταντινούπολης, έφερνε τους κατοίκους κοντά σε μια αναπτυγμένη πολιτιστικά ζωή. Οι εντόπιοι είχαν κτήματα και επιχειρήσεις στο Αδραμύττιο και στο πλησίον του Ζεϊτινλί, στις Κυδωνίες (Ayvalik) και αλλού. Η κωμόπολη έχει τρεις ενορίες, τον Αγ. Παντελεήμονα, την Αγ. Κυριακή και τον Ταξιάρχη Μιχαήλ.
Σημαντικό ρόλο κατά την περίοδο της απελευθέρωσης του 1912 διαδραμάτισε ο Δημήτριος Σάββας, ως τότε βουλευτής, που απέτρεψε την καταστροφή του χωριού από τους Τούρκους που υποχωρούσαν. Στη δεκαετία του '60 ο δήμαρχος Ανδρέας Κυριακού προέβαλε τη Μήθυμνα συμβάλλοντας έτσι στην τουριστική ανάπτυξη του τόπου.
Ο Αργύρης Εφταλιώτης (φιλολογικό ψευδώνυμο του Κλεάνθη Μιχαηλίδη) ήταν εξέχων δημοτικιστής (1849-1923). Έγραψε τις "Νησιώτικες Ιστορίες" και απέδωσε στα νεοελληνικά την "Οδύσσεια". Αξιόλογος ήταν και ο πατέρας του Κωνσταντίνος Μιχαηλίδης. Άλλοι πνευματικοί άνθρωποι είναι ο λόγιος Σωκράτης Φωτιάδης, ο Χρύσανθος Μολίνος (γενν.1888), ο Μήτσος Τσιάμης, η Κλειώ Σάββα, ο Δημήτριος Καμίτσος, ο φωτογράφος Δημήτριος Ταλιάνης, κά. Στο σπίτι όπου έζησε ο Αργύρης Εφταλιώτης, σε ένα από τα πιο κεντρικά σημεία του Μολύβου, λειτουργεί η Δημοτική Πινακοθήκη Μήθυμνας, στο προαύλιο βρίσκεται η προτομή του λογοτέχνη.
Στη Μήθυμνα εγκαταστάθηκε ο Ηλίας Βενέζης το 1922, Μικρασιάτης πρόσφυγας από τις Κυδωνίες. Τρία χλμ. ανατολικότερα της κωμόπολης βρίσκεται η παραλία Εφταλού (Ευθαλού), όπου αργότερα ο Βενέζης δημιούργησε το εξοχικό του για να αγναντεύει τις απέναντι, γνώριμες μικρασιατικές ακτές. Εκεί βρίσκεται και ο τάφος του, ο οποίος σύμφωνα με τη επιθυμία του λογοτέχνη είναι ανώνυμος με μία μόνο λέξη γραμμένη επί αυτού: "Γαλήνη".

</doc>
<doc id="53942" url="https://el.wikipedia.org/wiki?curid=53942" title="Μόλυβος">
Μόλυβος



</doc>
<doc id="53943" url="https://el.wikipedia.org/wiki?curid=53943" title="Άμφισσα Φωκίδος">
Άμφισσα Φωκίδος



</doc>
<doc id="53944" url="https://el.wikipedia.org/wiki?curid=53944" title="Λιδωρίκι Φωκίδας">
Λιδωρίκι Φωκίδας

Το Λιδωρίκι είναι παραδοσιακό κεφαλοχώρι του Νομού Φωκίδας. Σήμερα είναι πρωτεύουσα του Δήμου Δωρίδος. Έχει πληθυσμό 1.012 κατοίκους. Το Λιδωρίκι είναι κτηνοτροφικό κυρίως κέντρο και οι κάτοικοί του, όσοι απέμειναν από τη μετανάστευση, ασχολούνται με την κτηνοτροφία, παράγοντας εξαιρετικής ποιότητας τυροκομικά προϊόντα και κρέατα. Το Λιδωρίκι και η γύρω περιοχή (Πλέσσα, Μαλανδρίνο, Λευκαδίτι, Καρούτες, Βουνιχώρα κα), φημίζονται για τα ψητά τους. Βρίσκεται στο όρος Γκιώνα σε υψόμετρο 700 μέτρων και βρέχεται από τη Λίμνη του Μόρνου.
Όνομα.
Η ονομασία του σχετίζεται με τους αρχαίους Δωριείς. Ως Λιδωρίκι αναφέρεται για πρώτη φορά στους επισκοπικούς καταλόγους της εποχής του Λέοντα ΣΤ΄ του Σοφού (886-912 μ.Χ.), κατά την οποία υπήρχε η Επισκοπή Λιδωρικίου, που υπαγόταν στη Λάρισα. Ίχνη των αρχαίων οικισμών του βρίσκονται στο Παλιοχώρι, στα Καλτεζιά και στον Τραγουδάκη, όπου εντοπίζονται οι παλαιές θέσεις κατοίκησης. 
Γεωγραφία.
Βρίσκεται στην Γκιώνα σε υψόμετρο 700 μέτρων βρέχεται από την Λίμνη του Μόρνου. Δυτικά και 15 χιλιόμετρα από το Λιδωρίκι, βρίσκεται το φράγμα της τεχνητής λίμνης του ποταμού Μόρνου, που δημιουργήθηκε για την ύδρευση της Αθήνας - Αττικής κ.λ.π. Ακριβώς κάτω από το Λιδωρίκι διέρχεται η μεγαλύτερη σήραγγα της Ελλάδας (μήκους 16,5 χλμ.), που διατρυπά τον όγκο της Γκιώνας και εξέρχεται πάνω από το φρούριο της Άμφισσας, από την οποία διέρχεται το κανάλι μεταφοράς του νερού της λίμνης προς την Αττική. 
Υποδομές.
Το Λιδωρίκι αποτελεί διοικητικό καθώς και συγκοινωνιακό κέντρο της ορεινής Δωρίδας. Έχει Λύκειο, Κέντρο Υγείας, δημόσιες αρχές και εμπορικά καταστήματα, ενώ εξυπηρετεί 56 χωριά της περιοχής.
Ιστορία.
Υπήρξε ανέκαθεν κέντρο κάθε επαναστατικής εξέγερσης, ενώ κατά την Τουρκοκρατία, καταστράφηκε αρκετές φορές από τους Τούρκους. Κέντρο δράσης του Αθανασίου Διάκου, Σκαλτσοδήμου, Σιαφάκα, Οδ. Ανδρούτσου, Γ. Καραϊσκάκη κ.ά. οπλαρχηγών. Σε σπίτι που υπήρχε στη συνοικία Βαρούσι, φυλακίσθηκε ο Αθανάσιος Διάκος από τους Τούρκους, απ' όπου δραπέτευσε και έγινε στη συνέχεια ο γνωστός ηρωικός οπλαρχηγός. 
Το 1943 λεηλατήθηκε από τους Ιταλούς, ενώ την 29/30-8-1944 πυρπολήθηκε ολοσχερώς από τους Γερμανούς, λόγος για τον οποίον χαρακτηρίσθηκε μαρτυρική κωμόπολη. Το 1949 υπήρξε το επίκεντρο φονικών μαχών του εμφύλιου πολέμου.
Αξιοθέατα.
Ως αξιοθέατα διαθέτει τον Άγιο Γεώργιο, την Παναγία Ζωοδόχου Πηγής, αλλά και το Αρχαιολογικό και Λαογραφικό Μουσείο. Επίσης το φράγμα και τη λίμνη του Μόρνου. Το φρούριο και τα υπολείμματα της αρχαίας Καλλίπολης που καταστράφηκε το 279 π.Χ. από τους Γαλάτες, (ό,τι διασώθηκε από τα νερά της λίμνης Μόρνου). Την τεράστια πηγή (βελούχι) του Καλλίου, τη μονή και το σπήλαιο της Αρσαλής και τον σχεδόν κάθετο γκρεμό της Γκιώνας (1.100 μ.), η «Πλάκα», ονομαστό αναρριχητικό πεδίο με αρνητική κλίση, που βρίσκονται κοντά στο χωριό Συκιά. 
Αξιοθέατα είναι επίσης και τα περισσότερα χωριά του, όπως οι Καρούτες (όπου την 5/8/1944 υπέστησαν πανωλεθρία από τις αντιστασιακές δυνάμεις 250 κατακτητές Γερμανοί), το Κροκύλειο (η ιδιαίτερη πατρίδα του Στρατηγού Γιάννη Μακρυγιάννη), οι Πενταγιοί (η πατρίδα της Μαρίας της Πενταγιώτισσας), η Αρτοτίνα (η πατρίδα του Αθανασίου Διάκου) κ.ά., χωριά που είναι και πολύ ιστορικά και πολύ γραφικά και βρίσκονται κοντά σε πυκνά δάση και ποταμάκια.

</doc>
<doc id="53945" url="https://el.wikipedia.org/wiki?curid=53945" title="Λιδορίκι Φωκίδος">
Λιδορίκι Φωκίδος



</doc>
<doc id="53947" url="https://el.wikipedia.org/wiki?curid=53947" title="Λιδορίκι">
Λιδορίκι



</doc>
<doc id="53949" url="https://el.wikipedia.org/wiki?curid=53949" title="Georges Braque">
Georges Braque



</doc>
<doc id="53950" url="https://el.wikipedia.org/wiki?curid=53950" title="Ζορζ Μπρακ">
Ζορζ Μπρακ



</doc>
<doc id="53951" url="https://el.wikipedia.org/wiki?curid=53951" title="Μπρακ">
Μπρακ



</doc>
<doc id="53952" url="https://el.wikipedia.org/wiki?curid=53952" title="Κάρβουνο">
Κάρβουνο

Ο όρος Κάρβουνο μπορεί να αναφέρεται:

</doc>
<doc id="53954" url="https://el.wikipedia.org/wiki?curid=53954" title="Σάπφειρος">
Σάπφειρος



</doc>
<doc id="53955" url="https://el.wikipedia.org/wiki?curid=53955" title="Παχώμιος Β΄ Πατέστος">
Παχώμιος Β΄ Πατέστος

Ο Παχώμιος Β΄ (κατά κόσμον "Πατέστος" ή "Μπατίστας", από το ιταλικό "Battista") καταγόταν από τη Λέσβο και διετέλεσε Πατριάρχης Κωνσταντινουπόλεως κατά τα έτη 1584-1585.
Ήταν άνθρωπος μεγάλης μόρφωσης, λόγιος, και μάλιστα είχε διατελέσει δάσκαλος φιλοσοφίας και μαθηματικών του Σουλτάνου Μωάμεθ Γ΄. Γύρω στο 1580 έγινε εφημέριος του Πατριαρχικού ναού. Ο αδελφός του, ο οποίος ήταν πλούσιος έμπορος, λέγεται ότι δωροδόκησε με 12.000 φλουριά τον Διοικητή της Καισάρειας, προκειμένου να εκλεγεί ο Παχώμιος τοπικός μητροπολίτης. Αυτό συνέβη γύρω στο 1583 ή 1584, αλλά ο Πατριάρχης Ιερεμίας Β΄, λόγω προσωπικής αντιπαλότητας, ενώ είχε εκλεγεί Μητροπολίτης Καισαρείας, δεν τον χειροτόνησε. Όταν ο Ιερεμίας Β΄ καθαιρέθηκε, με προσωπικές ενέργειες του Σουλτάνου Μωάμεθ Γ΄ εξελέγη διάδοχός του ο Παχώμιος στις 22 Φεβρουαρίου 1584. Εκτός από την προσωπική σχέση του με το Σουλτάνο, για την εκλογή του συνετέλεσε και η υπόσχεση που είχε δώσει για αύξηση του ετήσιου φόρου της Εκκλησίας.
Συνεκάλεσε συνοδική διάσκεψη, με τη συμμετοχή του Πατριάρχη Ιεροσολύμων Σωφρόνιου Δ΄, η οποία καταδίκασε το γρηγοριανό ημερολόγιο και εξόρισε τον προηγούμενο Πατριάρχη, Ιερεμία Β΄, επειδή δεν διέκειτο αρνητικά προς αυτό. Ως Πατριάρχης, ο Παχώμιος απέτυχε να εκπληρώσει την υπόσχεσή του για αύξηση του εκκλησιαστικού φόρου προς το Σουλτάνο και δεν κατάφερε να αντιμετωπίσει την κακή οικονομική κατάσταση του Πατριαρχείου, αν και εκποιήθηκαν πολλά εκκλησιαστικά περιουσιακά στοιχεία. Παράλληλα, δεν κατόρθωσε να αντιμετωπίσει τη συνεχή πολεμική του αφοσιωμένου στον Πατριάρχη Ιερεμία Β΄ διακόνου Νικηφόρου, ο οποίος κατέκρινε την εκλογή του Παχώμιου ως παράνομη.
Κατόπιν, άλλοι Αρχιερείς προσπάθησαν να τον ανατρέψουν, προσφέροντας στο Σουλτάνο Μουράτ Γ΄ το υπερβολικό ποσό των 40.000 φλουριών. Ο Σουλτάνος όμως εισέπραξε το ίδιο ποσό από φίλους του Παχώμιου και τον διατήρησε στη θέση του. Τελικά καθαιρέθηκε στις 26 ή 27 Φεβρουαρίου 1585 από Σύνοδο 16 ιεραρχών, μεταξύ των οποίων και ο Σίλβεστρος Αλεξανδρείας και ο Ιωακείμ Αντιοχείας.
Ένα χρόνο αργότερα απαλλάχτηκε από τις κατηγορίες και του ζητήθηκε μάλιστα να πάει στην Αίγυπτο και στην Κύπρο για να συλλέξει εράνους. Ο ίδιος όμως άλλαξε γνώμη και δεν έφυγε από την Κωνσταντινούπολη, στην οποία παρέμεινε και συνέχισε να δημιουργεί προβλήματα. Έτσι, εξορίστηκε στη Βλαχία, όπου πέθανε.

</doc>
<doc id="53957" url="https://el.wikipedia.org/wiki?curid=53957" title="Ηχώ (νύμφη)">
Ηχώ (νύμφη)

Η Ηχώ (αρχ. ᾿Ηχώ) ήταν ορεσίβια Νύμφη στην ελληνική μυθολογία, που οι Μούσες την δίδαξαν άσμα, αυλό και σύριγμα. Έτσι έμεινε γνωστή για τη μελωδική φωνή της. 
Ο μύθος.
Ως μουσικός, κατά μία παράδοση, συναγωνίζονταν τον Πάνα που, είτε αυτός από καλλιτεχνική αντιζηλία, είτε διότι η Ηχώ περιφρόνησε τον έρωτά του προτιμώντας αντ΄ αυτού ένα σάτυρο (αν και αναφέρεται ως κόρη της Ηχούς και του Πάνα η ομηρική Ίαμβη ή η Βαυβώ των Ορφικών), ενέβαλε μανία στους ποιμένες οι οποίοι την κατακερμάτισαν και σκόρπισαν τα λείψανά της. Όμως η στοργική Γη συνέλεξε τα τεμάχια της Ηχούς και τα έθαβε όπου τα έβρισκε. Αυτά όμως παρέμειναν αναλλοίωτα διατηρώντας τις μουσικές ικανότητες της Ηχούς ώστε να επαναλαμβάνουν, ασθενέστερα, ό,τι ήχους ακούσουν (Μόσχου Ειδυλ. Λόγγος ΙΙΙ, 23).
Κατ΄ άλλη παράδοση η Ηχώ, σε μια περιπλάνησή της στα δάση, είδε και ερωτεύτηκε το Νάρκισσο. Προσπάθησε να τον σαγηνέψει με την ομορφιά της, αλλά εκείνος ήταν απορροφημένος από τη δική του ομορφιά. Χρησιμοποίησε τότε τη φωνή της, χωρίς όμως κανένα αποτέλεσμα. Αυτή η απόρριψη είχε ως αποτέλεσμα η νύμφη να πέσει σε βαθιά θλίψη, να κρύβεται στα δάση και η φυσική της υπόσταση να εξαφανιστεί σιγά σιγά έτσι ώστε να μείνει μόνο η φωνή της, που κι αυτή ακόμα ακούγεται ως επανάληψη λέξεων άλλων. Έτσι όταν οι θεοί από οίκτο τη μεταμόρφωσαν σε βράχο, διατήρησε την ιδιότητα της επανάληψης των τελευταίων συλλαβών της όποιας φωνής έφθανε σ΄ αυτόν.
Κατά τον Οβίδιο η Ηχώ είχε αναλάβει να βοηθάει τον Δία κατά τις ερωτοτροπίες του με τις Νύμφες απασχολώντας την Ήρα με την ακατάσχετη αλλ΄ ευχάριστη φλυαρία της. Όταν όμως η Ήρα αντελήφθη το στρατήγημα της Ηχούς, της αφαίρεσε τη λαλιά αφήνοντας τόσο λίγη που να μπορεί μόνο να επαναλαμβάνει τις τελευταίες συλλαβές των όσων ακούει.
Και οι τρεις παραπάνω μύθοι επιβεβαιώνουν την πρώιμη επιστημονική παρατήρηση των ανθρώπων επί των φυσικών φαινομένων, που τα περιέβαλαν με αγάπη και σεβασμό αποδίδοντάς τους αλληγορικές ανθρωπόμορφες ιδιότητες ανάγοντας έτσι ολόκληρη την Ελληνική Μυθολογία σε θαυμαστό σύνολο πρώιμων επιστημών.

</doc>
<doc id="53958" url="https://el.wikipedia.org/wiki?curid=53958" title="Γραμματόσημο">
Γραμματόσημο

Το γραμματόσημο είναι ένα μικρό, συνήθως παραλληλόγραμμο, χάρτινο ένσημο συγκεκριμένης αξίας, το οποίο εκδίδεται από την Ταχυδρομική Υπηρεσία, για να επικολλάται σε γράμματα, δέματα και έντυπα ως απόδειξη προπληρωμής του ταχυδρομικού τέλους, δηλαδή του αντιτίμου για ταχυδρομική μεταφορά.
Ιστορικά στοιχεία.
Τα πρώτα γραμματόσημα κυκλοφόρησαν από το Ηνωμένο Βασίλειο το 1840 μετά από πρόταση του Ρόουλαντ Χιλ. Το γραμματόσημο αυτό ονομάζεται «πένι μπλακ» ("penny black"), καθώς απεικόνιζε προφίλ προτομής της βασίλισσας Βικτωρίας σε μαύρο φόντο και είχε ονομαστική αξία 
μία πένας, το αντίτιμο για την αποστολή γράμματος σε όλη την επικράτεια. Το "πένι μπλακ" δεν έφερε την ονομασία του κράτους έκδοσής του, αποκλειστικό προνόμιο που έχει διατηρήσει μέχρι και σήμερα το Ηνωμένο Βασίλειο, το οποίο, ωστόσο, απεικονίζει στα γραμματόσημά του, ανεξάρτητα από το θέμα τους, την κεφαλή του εκάστοτε μονάρχη. Λίγο αργότερα κυκλοφόρησε και το γραμματόσημο δύο πενών, για την αποστολή γραμμάτων στο εξωτερικό.
Τα πρώτα Ελληνικά γραμματόσημα κυκλοφόρησαν το 1861 από τα Ελληνικά Ταχυδρομεία και απεικονίζουν την κεφαλή του Ερμή, του Ταχυδρόμου των Θεών. Σχεδιάστηκαν από τον Άλμπερτ Μπαρ και εκτυπώθηκαν στη Γαλλία.
Παραχάραξη γραμματοσήμων.
Δεν άργησε, ωστόσο, να εμφανισθεί και παραχάραξη των γραμματοσήμων. Για την αποφυγή της παραχάραξής τους οι αρχές που τα εκδίδουν έλαβαν τα εξής μέτρα:
Το γραμματόσημο, όταν τοποθετηθεί σε επιστολή ή δέμα, σφραγίζεται από το αντίστοιχο ταχυδρομικό γραφείο αποστολής. Η σφραγίδα αυτή έχει επισήμανση τόσο για την τοποθεσία του, όσο και για το χρόνο αποστολής.
Απεικονίσεις.
Οι απεικονίσεις των γραμματοσήμων δεν περιορίζονται σε θεματολογία και εύρος χρωμάτων και σχημάτων. Τα θέματα αφορούν κυρίως την ιστορία, τη λαϊκή παράδοση, τη σύγχρονη ζωή, τον πολιτισμό, τον αθλητισμό και την φύση της χώρας που εκδίδει τα γραμματόσημα. Χώρες όπου υπάρχει ο θεσμός της μοναρχίας απεικονίζουν συχνά στα γραμματόσημα για ευρεία χρήση την εικόνα του μονάρχη. Πέρα από το θέμα, στα γραμματόσημα αναγράφεται η χώρα που τα εκδίδει και η ονομαστική τους αξία. Πρόσφατα, έχει δοθεί η δυνατότητα έκδοσης προσωπικών γραμματοσήμων, με φωτογραφίες των ενδιαφερόμενων. Η εκτύπωση των γραμματοσήμων γίνεται με τη μέθοδο της εγχάραξης και σήμερα με τη φωτολιθογραφική μέθοδο. Για τα ελληνικά γραμματόσημα, διάσημοι χαράκτες είναι ο Τάσσος, ο Κων. Γράββαλος και η Βασιλική Κωνσταντινέα.
Φιλοτελισμός.
Η συλλογή γραμματοσήμων, γνωστή και με το όνομα φιλοτελισμός, αποτελεί ένα από τα πιο διαδεδομένα χόμπι παγκοσμίως. Το γεγονός ότι κάθε χώρα παράγει συνεχώς μια πληθώρα από διαφορετικά γραμματόσημα, οδήγησε από την αρχή πολλούς ανθρώπους στην αναζήτηση και συγκέντρωση όσων περισσότερων μπορούσαν. Το μικρό τους μέγεθος κάνει εύκολη τη συλλογή και τοποθέτησή τους (συνήθως σε ειδικά άλμπουμ) και ενθαρρύνει την αλληλογραφία με ανθρώπους από διάφορα μέρη του πλανήτη. Πολλά σπάνια γραμματόσημα έχουν αποκτήσει μεγάλη φήμη και είναι αρκετά ακριβά, ενώ κάποιες μικρές χώρες παράγουν περισσότερα γραμματόσημα από όσα «χρειάζονται», απευθυνόμενες στους συλλέκτες και στο κέρδος που θα προέλθει από τη διάθεσή τους. 
Με τη βελτίωση των εκτυπωτικών μεθόδων, τα γραμματόσημα απέκτησαν καλύτερες εκτυπώσεις, περισσότερα χρώματα και μεγαλύτερη λεπτομέρεια. Ποικίλα, επίσης, είναι και τα σε αυτά απεικονιζόμενα θέματα, με αποτέλεσμα πολλοί συλλέκτες να κάνουν θεματικές συλλογές (π.χ. γραμματόσημα με θέμα νομίσματα, ζώα, φυτά, το Διάστημα κτλ.).
Σημαντικό παράγοντα, επίσης, για τους συλλέκτες και το "φιλοτελικό χρηματιστήριο", αποτελεί η σφράγιση ή μη ενός συγκεκριμένου γραμματοσήμου. Υπάρχουν, π.χ., γραμματόσημα των οποίων η αξία είναι μεγαλύτερη όταν είναι ασφράγιστα και άλλα, των οποίων η αξία είναι μεγαλύτερη όταν είναι σφραγισμένα. Έχει εμφανισθεί και σε αυτή την περίπτωση παραχάραξη σφραγίδων, των οποίων η γνησιότητα σήμερα διαπιστώνεται με ειδική εξέταση της μελάνης της σφραγίδας.
Το ασφράγιστο γραμματόσημο θα πρέπει να έχει από πίσω πλήρη και γνήσια γόμα. Στο παρελθόν οι συλλέκτες επικολλούσαν τα γραμματόσημα στα λευκώματά τους με γομμόχαρτο (σαρνιέρα). Για το λόγο αυτό τα κλασικά γραμματόσημα είναι πολύ σπάνιο να βρεθούν με άψογη γόμα. Χρειάζεται προσοχή γιατί μερικές φορές γίνεται επίστρωση με νέα γόμα, πράγμα που γίνεται δύσκολα αντιληπτό. 
Η χρησιμοποίηση λάμπας υπεριωδών ακτίνων (UV) βοηθάει στον εντοπισμό ελαττωμάτων, παραποιήσεων και των ειδικών χαρακτηριστικών που διαφοροποιούν ορισμένα γραμματόσημα (π.χ. λωρίδες φωσφόρου) και τους δίνουν μικρότερη ή μεγαλύτερη αξία.
Η τιμή ενός συλλεκτικού γραμματοσήμου διαμορφώνεται ανάλογα με πολλούς παράγοντες: Το αρχικό "τιράζ" (ο συνολικός αριθμός γραμματοσήμων που τέθηκαν σε κυκλοφορία), την εποχή κυκλοφορίας, το αν είναι σφραγισμένα ή ασφράγιστα (γραμματόσημα των Παγκοσμίων Πολέμων, π.χ., έχουν μεγαλύτερη αξία σφραγισμένα και όχι ασφράγιστα), το ενδιαφέρον των συλλεκτών κτλ.
Μεγάλη αξία έχουν, επίσης, και τα κακέκτυπα γραμματόσημα, επειδή ακριβώς το ελάττωμα της εκτύπωσης εμφανίζεται σε ελάχιστα τεμάχια, αυξάνοντας έτσι τη σπανιότητά τους.
Για τη σωστή ενημέρωση των συλλεκτών έχουν κυκλοφορήσει κατάλογοι γραμματοσήμων. Οι πλέον γνωστοί είναι του Scott (Η.Π.Α.), του Michel (Γερμανία-Ελβετία), των Yvert et Tellier (Γαλλία),του Stanley Gibbons (Βρετανία) κλπ. Στην Ελλάδα ένας από τους έγκυρους καταλόγους είναι αυτός του Βλαστού. Οι κατάλογοι εκδίδονται σε ετήσια βάση και περιλαμβάνουν πλήθος πληροφοριών τόσο για την έκδοση / εκτύπωση του κάθε γραμματοσήμου όσο και την τρέχουσα τιμή του.

</doc>
<doc id="53959" url="https://el.wikipedia.org/wiki?curid=53959" title="Μπέτι Ντέιβις">
Μπέτι Ντέιβις

Η Ρουθ Ελίζαμπεθ "Μπέτι" Ντέιβις (αγγλικά: "Ruth Elizabeth "Bette" Davis", 5 Απριλίου 1908 - 6 Οκτωβρίου 1989) ήταν Αμερικανίδα ηθοποιός που θεωρείται "ιερό τέρας" του αμερικάνικου κινηματογράφου. Πρωταγωνίστησε σε πολλές κλασσικές ταινίες της χρυσής περιόδου του αμερικάνικου κινηματογράφου, προτάθηκε 11 φορές για Βραβείο Όσκαρ και το κέρδισε δύο φορές για τις ταινίες "Μια επικίνδυνη γυναίκα" το 1935 και "Ζέζεμπελ" το 1938. Είναι γνωστή επίσης για τις ταινίες της "Ανθρώπινη δουλεία" (1934), "Το γράμμα" (1940), "Οι μικρές αλεπούδες" (1941), "Το ξέσπασμα μιας ψυχής" (1942), "Όλα για την Εύα" (1950) και "Τι απέγινε η Μπέιμπι Τζέιν;" (1962). 
Η καριέρα της διήρκεσε περίπου εξήντα χρόνια και το 1977 τιμήθηκε με βραβείο καριέρας από το Ινστιτούτο του Αμερικάνικου Κινηματογράφου. Ήταν η πρώτη γυναίκα που κατάφερε αυτό το επίτευγμα καθώς και η πρώτη γυναίκα που κατάφερε να γίνει πρόεδρος της ακαδημίας των όσκαρ το 1941. Υποδυόταν συνήθως αντιπαθείς ηρωίδες και η τεχνική της έχει αντιγραφεί από πολλούς μεταγενέστερους ηθοποιούς. Το 1981 ένα τραγούδι της Κιμ Καρνς με τίτλο "Bette Davis Eyes" αφιερωμένο σε αυτήν έκανε παγκόσμια επιτυχία. Το Αμερικανικό Ινστιτούτο Κινηματογράφου την έχει κατατάξει δεύτερη στη λίστα με τις 25 μεγαλύτερες σταρ όλων των εποχών.
Πρώτη περίοδος (1908-1938).
Γέννηση, πρώιμη ηλικία και σπουδές.
Η Ρουθ Ελίζαμπεθ Ντέιβις γεννήθηκε στο Λόουελ της Μασαχουσέτης στις 5 Απριλίου του 1908 και οι γονείς της, ο δικηγόρος Χάρλοου Μόρελ Ντέιβις και η φωτογράφος Ρουθ Αυγούστα Ντέιβις, απέκτησαν ένα χρόνο μετά ακόμη μια κόρη, τη Μπάρμπαρα. Η οικογένειά της ήταν αγγλικής, γαλλικής και ουαλικής καταγωγής. Όταν ήταν 7 ετών οι γονείς της χώρισαν κι η μητέρα τους αναγκάστηκε να δουλέψει ως φωτογράφος για να μεγαλώσει τα δυο της παιδιά. Η οικογένεια μεταφέρθηκε στη Νέα Υόρκη όταν η Ρουθ Ελίζαμπεθ βρίσκονταν στην εφηβεία. Εκείνη την εποχή η Μπέτι, όνομα το οποίο υιοθέτησε εμπνευσμένη απ'το μυθιστόρημα του Ονορέ ντε Μπαλζάκ "Η εξαδέλφη Μπέτι" ("La cousin Bette"), παρακολουθώντας στο θέατρο την "Αγριόπαπια" του Ίψεν αποφασίζει να γίνει ηθοποιός. Σπουδάζει χορό, ενώ ταυτόχρονα φοιτά στη δραματική σχολή έχοντας για συμφοιτήτριες την Κάθριν Χέπμπορν και την Λουσίλ Μπολ. Το 1929 την επιλέγουν να ερμηνεύσει στο θέατρο, τη "Χέντβιχ" στην "Αγριόπαπια" του Ίψεν, το ρόλο που την είχε αρχικά παρακινήσει να γίνει ηθοποιός. Ακολουθούν ακόμη δυο θεατρικά στο Μπρόντγουεϊ για τα οποία παίρνει πολύ καλές κριτικές και το 1930 την καλούν από τη Universal, για δοκιμαστικό. Παρόλο που απείχε από το στερεότυπο της ομορφιάς των σταρ του Χόλυγουντ της εποχής της, υπογράφει συμβόλαιο με την Universal.
Πρώτοι κινηματογραφικοί ρόλοι (1931-1934).
Το 1931 γυρίζει την πρώτη της ταινία "Η κακιά αδελφή" ("The bad sister") κι ακολουθούν άλλες πέντε ταινίες στη Universal, οι οποίες δεν έχουν επιτυχία. Η αποτυχία των πρώτων της ταινιών έχει ως αποτέλεσμα να μην της ανανεώσουν το συμβόλαιο και να αφήσει τη Universal. 
Το 1932 ο Τζόρτζ Άρλις, ο οποίος την είχε δει παλιότερα στο θέατρο, τη ζητά για συμπρωταγωνίστριά του σε μια παραγωγή της Warner το Ο άνθρωπος που έπαιζε το Θεό ("The man who played God"). Οι κριτικές αυτή τη φορά είναι με το μέρος της και την ίδια χρονιά υπογράφει συμβόλαιο με τη Warner. Το 1932 παντρεύεται επίσης τον αγαπημένο της Χάρμον Όσκαρ Νέλσον. Η Warner φημιζόταν για τις γκανγκστερικές ταινίες που έθιγαν το κατεστημένο της αμερικάνικής κοινωνίας του 30, με αποτέλεσμα να μην αξιοποιείται σωστά το ταλέντο της Ντέιβις. Οι ταινίες που γυρίζει εκεί έχουν μεν επιτυχία, αλλά δεν την ικανοποιούν καλλιτεχνικά και αρχίζει να ζητά καλύτερους ρόλους. 
Το 1934 ο Τζακ Γουόρνερ, ο διευθυντής της Warner, αρνείται να τη δανείσει στην Columbia για να παίξει στο "Συνέβη μια Νύχτα" ("It happened one night") του Φρανκ Κάπρα κι ο ρόλος της πηγαίνει στην Κλοντέτ Κολμπέρ. Την ίδια χρονιά ακόμη μια ευκαιρία της χτυπά την πόρτα κι αυτή τη φορά δεν πρόκειται να τη χάσει, η R.K.O. τη ζητά για να πρωταγωνιστήσει στην ταινία Ανθρώπινη Δουλεία ("Of human bondage"), βασισμένη στο ομώνυμο βιβλίο του Σόμερσετ Μομ. Ο ρόλος είναι αυτός μιας αντιπαθητικής κι αδίστακτης γυναίκας, τόσο που καμιά απ' τις σταρ της εποχής εκείνης δεν ήθελε να τον παίξει. Ο Γουόρνερ είναι αρχικά διστακτικός να τη δανείσει, αλλά η Ντέιβις τον πείθει γυρίζοντας ως αντάλλαγμα μια ακόμη ταινία που δεν είναι της αρεσκείας της για τη Warner. Όταν βγαίνει η ταινία στους κινηματογράφους, οι κριτικοί την αποθεώνουν αναφέροντας ότι πρόκειται για "την καλύτερη ερμηνεία που έχει δοθεί ποτέ από Αμερικανίδα ηθοποιό στη μεγάλη οθόνη". Παρά της ευνοϊκές κριτικές όμως, η Ντέιβις δεν προτείνεται για βραβείο όσκαρ, κάτι που προκαλεί την οργή του τύπου και του κόσμου του θεάματος. Αυτό έχει ως αποτέλεσμα η ακαδημία να επιτρέψει στους ψηφοφόρους να διαλέξουν, άσχετα με τους προκαθορισμένους υποψήφιους. Στην ψηφοφορία η Ντέιβις έρχεται τρίτη χάνοντας απ' την Κλοντέτ Κολμπέρ, που κερδίζει το όσκαρ για το "Συνέβη μια νύχτα" αλλά καταφέρνει να ξεπεράσει τη Γκρέις Μουρ που ήταν αρχικά υποψήφια.
Η άνοδος προς την επιτυχία (1935-1938).
Το 1935 πρωταγωνίστησε στο "Μια επικίνδυνη γυναίκα" ("Dangerous") με τον Φράντσο Τόουν. Στα γυρίσματα της ταινίας φημολογείται ότι ερωτεύτηκε τον συμπρωταγωνιστή της, ο οποίος εκείνη την περίοδο είχε σχέση με τη Τζόαν Κρόφορντ. Ο Τόουν στη συνέχεια παντρεύτηκε την Κρόφορντ, κάτι που δημιούργησε αντιπάθεια ανάμεσα στις δυο γυναίκες η οποία θα μεγάλωνε με την πάροδο των χρόνων. Η Ντέιβις ωστόσο προτάθηκε για Όσκαρ για τη συγκεκριμένη ταινία, το οποίο και κέρδισε. Όντας ειλικρινής παραδέχτηκε ότι η ακαδημία θέλησε να διορθώσει την αδικία που της είχε γίνει την προηγούμενη χρονιά. 
Την επόμενη χρονιά εμφανίστηκε στην ταινία "Το απολιθωμένο δάσος" ("The Petrified Forest") με τους Χάμφρεϊ Μπόγκαρτ και Λέσλι Χάουαρντ. Η ταινία πήρε καλές κριτικές, αλλά η Ντέιβις ήταν ακόμη δυσαρεστημένη με το γεγονός ότι δεν της δίνονταν το προνόμιο της έγκρισης των σεναρίων. Ήθελε πολύ να συμπρωταγωνιστήσει με την Κάθριν Χέπμπορν, υποδυόμενη τη βασίλισσα Ελισάβετ στην ταινία του Τζον Φορντ "Μαρία Στιούαρτ" ("Mary Of Scotland"), αλλά ο Τζακ Γουόρνερ για μια ακόμη φορά της απαγόρευσε το δανεισμό στην RKO. Τότε η Ντέιβις αποφάσισε να σπάσει το συμβόλαιο της και στα τέλη του 1936 ταξίδεψε στην Αγγλία, για να γυρίσει δύο ταινίες με τον Άγγλο σκηνοθέτη Αλεξάντερ Κόρντα. Το επιτελείο της Warner τότε κινήθηκε δικαστικώς εναντίον της για αθέτηση συμβολαίου. Η Ντέιβις έχασε τη δίκη και γύρισε στο Χόλυγουντ έχοντας χάσει σχεδόν όλη της την περιουσία. Η επόμενή της ταινία ήταν η "Στιγματισμένες γυναίκες" ("Marked Woman") για την οποία κέρδισε το βραβείο της καλύτερης γυναικείας ερμηνείας στο φεστιβάλ της Βενετίας.
Η ακμή της καριέρας (1938-1945).
Στην κορυφή της κινηματογραφικής βιομηχανίας (1938-1942).
Μετά τη δικαστική διαμάχη, η Ντέιβις απέκτησε κάποιες ελευθερίες στη Warner. Η επόμενή της ταινία ήταν η "Ζέζεμπελ" ("Jezebel") του 1938 με συμπρωταγωνιστή τον Χένρι Φόντα και σκηνοθέτη τον Γουίλιαμ Γουάιλερ. Η ταινία αυτή θεωρείται προπομπός της υπερπαραγωγής του Ντέιβιντ Σέλζνικ "Όσα Παίρνει ο Άνεμος" ("Gone With the Wind") και ο ρόλος της Ντέιβις, ως κακομαθημένης καλλονής του Αμερικανικού Νότου, παρουσιάζει ομοιότητες με εκείνον της Σκάρλετ Ο'Χάρα. Η Ντέιβις είχε ληφθεί υπόψιν για το ρόλο της Σκάρλετ και όταν ο Σέλζνικ, μετά από έρευνα, δεν κατάφερε να βρει την κατάλληλη ηθοποιό για το ρόλο της Σκάρλετ, ζήτησε από τον Γουόρνερ την Ντέιβις. Ο Γουόρνερ θα δάνειζε τη Ντέιβις στο Σέλζνικ με την προϋπόθεση ότι ο Έρολ Φλιν θα αναλάμβανε τον ρόλο του Ρετ. Τόσο ο Σέλζνικ όσο κι η Ντέιβις δεν το θεώρησαν καλή ιδέα και το σχέδιο ναυάγησε. Η "Ζέζεμπελ" παίχτηκε στους κινηματογράφους ένα χρόνο πριν το "Όσα Παίρνει ο Άνεμος" και χάρισε στη Ντέιβις το δεύτερό της βραβείο "Όσκαρ", ενώ στο μεταξύ ο Σέλζνικ βρήκε την ηθοποιό που ενσάρκωσε τελικά την Σκάρλετ στο πρόσωπο της Βίβιαν Λι. Η Ντέιβις στη διάρκεια των γυρισμάτων της "Ζέζεμπελ" ερωτεύτηκε και σύναψε σχέση με τον Γουάιλερ, ο οποίος όπως κι εκείνη ήταν παντρεμένος και δεν ήταν διατεθειμένος να χωρίσει τη γυναίκα του. Η Ντέιβις τον αποκάλεσε αργότερα στη βιογραφία της ως τον έρωτα της ζωής της. Ο γάμος της με τον Νέλσον πήγαινε απ' το κακό στο χειρότερο και τον χώρισε στα τέλη του 1938. Την ίδια χρονιά συμπρωταγωνίστησε με τον Έρολ Φλιν, για τον οποίο έτρεφε μεγάλη αντιπάθεια, στην ταινία "Μετά την καταιγίδα" ("The Sisters"). 
Το 1939 που από τους κριτικούς θεωρείται η καλύτερη χρονιά στην ιστορία του κινηματογράφου, η Μπέτι Ντέιβις είχε τέσσερις ταινίες στο Box Office: το "Το λυκόφως μιας ζωής" ("Dark Victory"), το "Χουαρέζ" ("Juarez"), "Το δράμα μιας αμαρτωλής" ("The Old Maid") και το "Ελισάβετ και Έσσεξ" ("The private lives of Elisabeth &amp; Essex"). Για την πρώτη ταινία, που συμπρωταγωνιστεί με τον Τζορτζ Μπρεντ και τον Χάμφρεϊ Μπόγκαρτ και υποδύεται μια γυναίκα που πεθαίνει από καρκίνο, έλαβε την τέταρτή της υποψηφιότητα στα Όσκαρ. "Το Λυκόφως μιας Ψυχής" ήταν η αγαπημένη ταινία της Ντέιβις, αλλά έχασε το Όσκαρ από την Σκάρλετ Ο'Χάρα της Βίβιαν Λι. Στο "Χουαρέζ", μια ταινία στην οποία συμμετείχε όλη η αφρόκρεμα των ηθοποιών της Warner από τον Τζον Γκάρφιλντ μέχρι και τον Πολ Μιούνι, υποδύθηκε την αυτοκράτειρα του Μεξικού Καρλόττα. Ενώ στο "Δράμα μιας αμαρτωλής" συμπρωταγωνίστησε με τη Μίριαμ Χόπκινς με την οποία υπήρχε έχθρα. Στο "Ελισάβετ και Έσσεξ" υποδύθηκε την βασίλισσα Ελισάβετ Α' της Αγγλίας και συνεργάστηκε για δεύτερη και τελευταία φορά με τον Έρολ Φλιν, ενώ στην ταινία εμφανιζόταν κι η φίλη της Ολίβια Ντε Χάβιλαντ. 
Το γράμμα ("The Letter") του 1940, βασισμένο και αυτό σε μυθιστόρημα του Σόμερσετ Μομ, την ξανάφερε κοντά στον αγαπημένο της σκηνοθέτη Γουίλιαμ Γουάιλερ. Αυτή η ταινία του Γουάιλερ της απέφερε περαιτέρω καταξίωση από τους κριτικούς και μια ακόμη, την πέμπτη, υποψηφιότητα για Όσκαρ. Ωστόσο η μοιχαλίδα και δολοφόνος ηρωίδα της ταινίας, δεν κατάφερε να της εξασφαλίσει ακόμη ένα Όσκαρ το οποίο πήγε στην Τζίντζερ Ρότζερς. Την ίδια χρονιά συνεργάστηκε και με τον Σαρλ Μπουαγιέ στην ταινία "Όλα, και τον ουρανό ακόμα!" ("All This and Heaven Too!"), όπου ερμήνευσε μια γκουβερνάντα στη Γαλλία του 19ου αιώνα κατηγορούμενη για ένα φόνο που δεν διέπραξε. Σ' αυτή τη φάση της καριέρας της η Ντέιβις ήταν η πιο επιτυχημένη ηθοποιός και η πιο ισχυρή προσωπικότητα του Χόλυγουντ. Παράλληλα με την επαγγελματική επιτυχία ήρθε και η προσωπική, καθώς το 1940 παντρεύτηκε για δεύτερη φορά με τον Άρθουρ Φαρνσγουόρθ.
Τον Ιανουάριο του 1941 η Μπέτι Ντέιβις έγινε πρόεδρος της ακαδημίας των Όσκαρ, ήταν πρώτη ηθοποιός με αυτή τη διάκριση. Οι πρώτες της προτάσεις δεδομένου του Β' Παγκοσμίου πολέμου, ήταν να πωλούνται εισιτήρια για την τελετή των Όσκαρ, των οποίων τα κέρδη θα διατίθεντο για βοήθεια στα εμπόλεμα κράτη, επίσης πρότεινε να ματαιωθεί η δεξίωση μετά την τελετή. Οι ριζοσπαστικές τις ιδέες βρήκαν αντίσταση κι η Ντέιβις αποχώρησε απ' τη θέση του προέδρου και μήνες αργότερα, όντας ακόμη θυμωμένη, δεν παρευρέθηκε στην βραδιά των Όσκαρ, παρόλο που είχε λάβει την 6η της υποψηφιότητα για την ταινία "Οι μικρές αλεπούδες" ("The Little Foxes") του 1941. Το βραβείο πήγε στη Τζόαν Φοντέιν για την ταινία του Άλφρεντ Χίτσκοκ "Υποψίες" ("Suspicion"). 
"Οι μικρές αλεπούδες", μεταφορά του θεατρικού της Λίλιαν Χέλμαν, σημάδευσαν την τρίτη και τελευταία της συνεργασία με τον Γουίλιαμ Γουάιλερ. Κατά τη διάρκεια των γυρισμάτων διαπληκτίσθηκαν, γιατί ο Γουάιλερ πίστευε ότι η Ντέιβις έπαιζε τον ρόλο της Ρετζίνα Γκίντενς, μιας συμφεροντολόγας και μοχθηρής γυναίκας, χωρίς να της δίνει καμία ανθρώπινη υπόσταση. Η Ντέιβις αποχώρησε από το σετ της ταινίας, για να επιστρέψει αφότου έμαθε ότι θα την αντικαθιστούσε η Κάθριν Χέπμπορν. Τα γυρίσματα τελείωσαν με τη γνώμη της Ντέιβις να επικρατεί και την θετική υποδοχή της ταινίας από τους κριτικούς να τη δικαιώνει. Παρόλο που η Ντέιβις δε συνεργάστηκε ποτέ ξανά με το Γουάιλερ, οι δυο τους μοιράζονταν αμοιβαία εκτίμηση για τα χρόνια που ακολούθησαν.
Η περίοδος του πολέμου (1942-1945).
Το 1942 βρήκε τη Ντέιβις να πρωταγωνιστεί στην ταινία "Το ξέσπασμα μιας ψυχής" ("Now Voyager"), στο ρόλο μιας γεροντοκόρης που αλλάζει εμφάνιση, αποκτά αυτοπεποίθηση και γνωρίζει τον έρωτα. Η ταινία αυτή, που της χάρισε την 7η υποψηφιότητά της στα Όσκαρ, θεωρείται η επιτομή των "Woman's pictures". Ως "Woman's pictures" ("ταινίες γυναίκας") χαρακτηρίζεται μια ομάδα ταινιών που γυρίστηκαν εκείνη την εποχή κι αποσκοπούσαν στο να δώσουν παρηγοριά στις γυναίκες, όσο οι σύζυγοί τους έλειπαν στον πόλεμο. Η Ντέιβις εκείνη τη χρονιά έχασε το Όσκαρ από την Γκριρ Γκάρσον.
Τον επόμενο χρόνο η Ντέιβις με τη βοήθεια του Τζον Γκάρφιλντ, του Τζακ Γουόρνερ και του Κάρι Γκραντ ίδρυσε το "Hollywood Canteen", ένα κέντρο διασκέδασης στο οποίο σύχναζαν οι Αμερικανοί στρατιώτες όταν δεν βρίσκονταν στο πεδίο της μάχης. Όλη η αφρόκρεμα του Χόλυγουντ προσπαθούσε να εμψυχώσει τους στρατιώτες με θεαματικές εμφανίσεις κι εκδηλώσεις στο "Hollywood Canteen". Το 1980 η Ντέιβις τιμήθηκε με μετάλλιο απόν την κυβέρνηση των ΗΠΑ για αυτήν την προσφορά της κατά τη διάρκεια του πολέμου. Την ίδια χρονιά γύρισε και την ταινία "Φρουρά επί του Ρήνου" ("Watch On The Rhine") που ήταν αντιπολεμική προπαγάνδα, ενώ κατά τη διάρκεια των γυρισμάτων του "Δάκρυα του χθες" ("Old Aquaintance") πέθανε ο δεύτερος της σύζυγος.
Το 1944 προτείνεται για 8η φορά για Όσκαρ για την ταινία "Μαραμένο λουλούδι" ("Mr. Skeffington"), χάνοντας αυτή τη φορά απ' την Ίνγκριντ Μπέργκμαν για την ταινία Εφιάλτης ("Gaslight") και την επόμενη χρονιά κέρδισε και πάλι τις εντυπώσεις με την ταινία "Άγουρα Στάχυα" ("The Corn is Green").
Μεικτή πορεία και κάθοδος (1945-1949).
Η Ντέιβις το 1945 βρίσκονταν σε θέση ισχύος στη Warner. Είχε πλέον την πολυτέλεια να διαλέγει και ν' απορρίπτει σενάρια και να μπορεί να επιβάλλεται στους σκηνοθέτες με τους οποίους δούλευε. Εκείνη τη χρονιά η μεγάλη της αντίπαλος Τζόαν Κρόφορντ υπέγραψε συμβόλαιο με τη Warner. Η ηθοποιός πίστεψε ότι η Κρόφορντ, της οποίας η δημοτικότητα είχε πέσει αισθητά από τις αρχές της δεκαετίας, δε θα τα έβγαζε πέρα με το Τζακ Γουόρνερ, που ήταν πολύ πιο σκληρός από τον Λούι Μπι Μάγιερ της Metro-Goldwyn-Mayer όπου δούλευε πριν η Κρόφορντ. Έτσι ένα σενάριο, που είχε απορρίψει πρωτύτερα η Ντέιβις, έγινε ταινία με πρωταγωνίστρια την Κρόφορντ και τίτλο "Θύελλα σε μητρική καρδιά" ("Mildred Pierce"). Η Κρόφορντ έλαβε Όσκαρ το 1945 για την ταινία αυτή και κέρδισε την εύνοια του Γουόρνερ. Η έχθρα μεταξύ των δύο γυναικών εντεινόταν όλο και περισσότερο, ενώ το στούντιο προσπαθούσε να βρει την κατάλληλη ταινία για να τις κάνει να εμφανιστούν μαζί, κάτι που έγινε πολλά χρόνια αργότερα με το "Τι απέγινε η Μπέιμπι Τζέιν;" του 1962. Εκείνη την περίοδο η Ντέιβις παντρεύτηκε με τον Γουίλιαμ Γκραντ Σέρι.
Το 1946 η Ντέιβις έγινε και παραγωγός της ταινίας Κλεμμένη ευτυχία ("A stolen life"), στην οποία συμπρωταγωνίστησε με τον Γκλεν Φορντ. Αυτή ήταν η πρώτη ταινία, μετά από χρόνια, που έλαβε αρνητικές κριτικές. Παρ'όλα αυτά ήταν κερδοφόρα.
Οι ταινίες που γύρισε μετά από αυτήν άρχισαν να έχουν μικρότερα κέρδη και η δημοτικότητά της άρχισε να πέφτει. Το 1947 η εγκυμοσύνη, στο πρώτο της παιδί, της απαγόρευσε να παίξει στην ταινία "Τα λύτρα του πόνου" ("Possessed") και ο πρωταγωνιστικός ρόλος πήγε πάλι στην Κρόφορντ, η οποία ήταν πάλι υποψήφια για βραβείο Όσκαρ. Στα τέλη του 1947 έφερε στον κόσμο την κόρη της Μπάρμπαρα. 
Η ταινία του 1948 Νοσταλγοί μιας ζωής ("June Bride") σημείωσε μεγάλη επιτυχία, έτσι η Ντέιβις ανανέωσε το συμβόλαιό της με τη Warner και με μισθό $10.285 την εβδομάδα, έγινε η πιο ακριβοπληρωμένη γυναίκα στις ΗΠΑ. Ο Τζακ Γουόρνερ όμως της απαγόρευσε την έγκριση σεναρίων και την ανάγκασε να εμφανιστεί στην ταινία "Το μυστικό του δάσους" ("Beyond the forest") του 1949, την οποία η ηθοποιός θεωρούσε κακή. Η Ντέιβις συμφώνησε να συμμετάσχει, ενώ δεν της άρεσε ο ρόλος που της προσφερόταν, με την προϋπόθεση ότι θα την αποδέσμευαν από το συμβόλαιο της. Έτσι όταν τελείωσαν τα γυρίσματα και μετά από 18 χρόνια άφησε τη Γουόρνερ, ενώ στο Χόλυγουντ υπήρχε η πεποίθηση ότι η επιτυχία είχε τελειώσει πλέον για τη Ντέιβις. Η ηθοποιός είχε δημιουργήσει τη φήμη ότι ήταν δύσκολη κι οι παραγωγοί δύσκολα θα της εμπιστεύονταν πλέον σενάρια. Παράλληλα ο γάμος της με τον Γουίλιαμ Σέρι όδευε προς το τέλος του και το διαζύγιο ήταν αναπόφευκτο.
Ανεξάρτητη Καριέρα (1950-1960).
Αναζωογόνηση της καριέρας (1950-1952).
Η τύχη χαμογέλασε και πάλι στη Μπέτι Ντέιβις στα τέλη του 1949 όταν η Κλοντέτ Κολμπέρ, η οποία είχε επιλεχθεί από τον σκηνοθέτη Τζόζεφ Λ. Μάνκιεβιτς και τον Ντάριλ Ζάνουκ ο οποίος ήταν διευθυντής της 20th Century Fox, για τον ρόλο της Μάργκο Τσάνινγκ στην ταινία "Όλα για την Εύα" ("All About Eve"), είχε ένα ατύχημα και δε μπορούσε να παίξει στην ταινία. Ο Ζάνουκ κι ο Μάνκιεβιτς τότε στράφηκαν στη μοναδική ηθοποιό που ήταν εύκαιρη εκείνη την περίοδο, και σε εκείνη η οποία είχε την εμπειρία να αντεπεξέλθει στις ανάγκες του ρόλου, την Μπέτι Ντέιβις. Ο Ζάνουκ δεν είχε καλές σχέσεις με τη Ντέιβις. Παρ'όλ'αυτά αποφάσισε να επικοινωνήσει μαζί της για να της προτείνει το ρόλο. Η Ντέιβις διαβάζοντας το σενάριο διαπίστωσε ότι ήταν ένα από τα καλύτερα σενάρια που της δόθηκαν ποτέ και αποφάσισε να παίξει στην ταινία. 
Κατά τη διάρκεια των γυρισμάτων η Ντέιβις ερωτεύτηκε τον συμπρωταγωνιστή της Γκάρι Μέριλ, τον οποίο αργότερα παντρεύτηκε, και βρήκε μια καινούργια φίλη στο πρόσωπο της Αν Μπάξτερ που είχε το ρόλο της Εύα. Η Ντέιβις έδωσε την ερμηνεία της ζωής της και οι κριτικές για την ταινία, που προβλήθηκε το 1950 ήταν διθυραμβικές, τόσο που η Ντέιβις ευχαρίστησε τον Μάνκιεβιτς που την έσωσε από την αφάνεια. Την περίοδο που προηγήθηκε της ανακοίνωσης των υποψηφιοτήτων για τα βραβεία Όσκαρ, η Αν Μπάξτερ επέμεινε το στούντιο να την υποστηρίξει για να προταθεί για Όσκαρ α' γυναικείου ρόλου αντί για β' γυναικείου ρόλου, κάτι που αν γινόταν θα ελάττωνε τις πιθανότητες της Ντέιβις να κερδίσει το τρίτο της Όσκαρ. Το φιλμ έλαβε ρεκόρ υποψηφιοτήτων, δεκατέσσερις στο σύνολο, μεταξύ των οποίων και πέντε για Όσκαρ ερμηνείας, στον α' γυναικείο ρόλο η Ντέιβις με τη Μπάξτερ, στο β' ανδρικό ο Σάντερς και στο β' γυναικείο η Χολμ και η Ρίττερ. Η Ντέιβις με τη Μπάξτερ που βρέθηκαν να συναγωνίζονται η μια την άλλη στην κατηγορία του α' γυναικείου ρόλου ακύρωσαν η μια τους ψήφους της άλλης και το Όσκαρ δόθηκε στη Τζούντι Χόλιντεϊ, για την ταινία "Γεννημένη Χθες" ("Born Yesterday"). Ο μόνος που κατάφερε να αποσπάσει Όσκαρ ερμηνείας ήταν ο Τζορτζ Σάντερς, που είχε υποδυθεί τον κυνικό κριτικό Άντισον Ντε Γουίτ.
Η ταινία κέρδισε Όσκαρ σκηνοθεσίας και σεναρίου για τον Μάνκιεβιτς και Όσκαρ καλύτερης ταινίας. Η Ντέιβις παρέλαβε μερικούς μήνες μετά το βραβείο της κριτικής επιτροπής στο Φεστιβάλ των Καννών για την ερμηνεία της στην ταινία.
Κάθοδος και επιστροφή στο θέατρο (1952-1960).
Έχοντας καταφέρει να ανανεώσει την εικόνα της με το "Όλα για την Εύα", η Ντέιβις ξεκίνησε να συμμετέχει σε ανεξάρτητες παραγωγές. Οι ταινίες τις οποίες διάλεξε να εμφανιστεί μετά όμως ήταν μέτριες και ούτε η 10η υποψηφιότητά της στα Όσκαρ για την ταινία "Η ντίβα" ("The Star") του 1952 δεν μπόρεσε να ανανεώσει το ενδιαφέρον του κοινού για τα έργα στα οποία εμφανιζόταν. Οι κριτικοί ήταν πολλές φορές ευνοϊκοί μαζί της, μα άλλες αρνητικοί. Κατέκριναν κυρίως το γεγονός ότι μετά το "Όλα για την Εύα" η Ντέιβις υποδύονταν περισσότερο τον εαυτό της στις ταινίες της κι ότι πλέον η προσωπικότητά της, οι χειρονομίες της και το κάπνισμα αποτελούσαν μέρος της κάθε κινηματογραφικής της εμφάνισης. Η Ντέιβις ήταν πλέον γνωστή ως ιδιαίτερη προσωπικότητα κι οι χαρακτηριστικές της κινήσεις αντιγράφονταν από κωμικούς και μίμους σε κλαμπ. Από τις ταινίες που εμφανίστηκε τη δεκαετία του '50 ξεχωρίζουν η "Εστεμμένη Παρθένα" ("The Virgin Queen") του 1955, όπου υποδύθηκε για δεύτερη φορά την Ελισάβετ Α' της Αγγλίας και το "Τόπο στα νιάτα" ("The Catered Affair") του 1956 όπου υποδύθηκε μια νοικοκυρά που παντρεύει την κόρη της. Απέρριψε επίσης πρωταγωνιστικούς ρόλους στις ταινίες "Η βασίλισσα της Αφρικής" ("The African Queen, 1951") και "Ξαναγύρισε, Μικρή μου Σέμπα" ("Come back, little Sheba, 1952"), ρόλους που χάρισαν ευνοϊκές κριτικές και βραβεία στις ηθοποιούς που τους ενσάρκωσαν.
Το 1952 διαπιστώνοντας την ύφεση στην κινηματογραφική της καριέρα η Ντέιβις στράφηκε ξανά στο θέατρο. Το καινούργιο της θεατρικό εγχείρημα ήταν το μιούζικαλ "Two's Company" με σκηνοθέτη το Ζυλ Ντασέν. Η Ντέιβις δεν είχε εμπειρία στο μιούζικαλ και βρέθηκε έξω από τα χωράφια της. Οι κριτικές ήταν μέτριες κι η Ντέιβις αναγκάστηκε να διακόψει μετά από βαρύ κρούσμα οστεομυελίτιδας.
Ο τέταρτος γάμος της με το Γκάρι Μέριλ αρχικά πήγαινε καλά, ο Γκάρι υιοθέτησε την κόρη της Μπάρμπαρα ("Μπι Ντι") και μαζί υιοθέτησαν άλλα δυο παιδιά το Μάικλ και τη Μάργκο, η οποία λίγο καιρό μετά την υιοθεσία της παρουσίασε προβλήματα, λόγω εγκεφαλικού τραύματος που προκλήθηκε κατά τη διάρκεια ή αμέσως μετά τον τοκετό. Η Μάργκο τοποθετήθηκε σε ίδρυμα για παιδιά με ειδικές ανάγκες.
Κατά τα μέσα της δεκαετίας του '50 η Ντέιβις κι ο Μέριλ άρχισαν να καυγαδίζουν και το 1960 πήραν διαζύγιο. Μετά το χωρισμό της η Ντέιβις έγραψε την πρώτη της αυτοβιογραφία "Μια μοναχική ζωή" ("A lonely life").
Αναγέννηση με το grand-guignole (1961-1970).
Στις αρχές της δεκαετίας του '60 η δημοτικότητα της Μπέτι Ντέιβις είχε υποστεί μεγάλο πλήγμα, καθώς τα σενάρια λιγόστευαν όλο και περισσότερο για αυτήν που είχε ήδη κλείσει τα πενήντα. Το 1961, ενώ βρισκόταν στα γυρίσματα της ταινίας "Η κόμισσα και ο γκάνγκστερ" ("A pocketful of miracles") του Φρανκ Κάπρα, η μητέρα της πέθανε. Στα τέλη της ίδιας χρονιάς επέστρεψε στο θέατρο, όπου συμμετείχε στην πρώτη θεατρική μεταφορά του έργου του Τένεσι Γουίλιαμς, "Η νύχτα της Ιγκουάνα". Οι κριτικές ήταν και πάλι μέτριες κι οι καυγάδες με τους συμπρωταγωνιστές της ατελείωτοι, τόσο που ώθησαν τη Ντέιβις να αποχωρήσει επικαλούμενη ασθένεια. 
Το 1962 δέχτηκε να συμπρωταγωνιστήσει μαζί με την μεγάλη της αντίπαλο Τζόαν Κρόφορντ στην ταινία τρόμου Τι απέγινε η Μπέιμπι Τζέιν; ("What Ever happened to Baby Jane") του Ρόμπερτ Όλντριτς πιστεύοντας ότι ο ρόλος της ως πρώην παιδί θαύμα "Μπέιμπι Τζέιν Χάτσον" θα αναβίωνε την καριέρα της και θα είχε απήχηση στο κοινό που είχε αντιδράσει θετικά στην ταινία του Άλφρεντ Χίτσκοκ "Ψυχώ", μια διετία νωρίτερα. Έτσι καταπνίγοντας τον εγωισμό της, συνεργάστηκε με την μισητή της αντίπαλο χωρίς να δημιουργήσει προβλήματα κατά τη διάρκεια των γυρισμάτων. Τα προβλήματα ξεκίνησαν όταν τελείωσαν τα γυρίσματα, με εκτόξευση αρνητικών δηλώσεων κι από τις δυο πλευρές, ενώ στο μεταξύ η Ντέιβις έλαβε και την ενδέκατη υποψηφιότητα για Όσκαρ, ενώ η Ακαδημία προσπέρασε την Τζόαν Κρόφορντ. Η Κρόφορντ πικραμένη τότε, στράφηκε δημόσια εναντίον της Ντέιβις και ζήτησε από τις υπόλοιπες υποψηφίους να την αφήσουν να παραλάβει εκείνη το βραβείο σε περίπτωση νίκης τους, εάν εκείνες ήταν απούσες. Η Ντέιβις, της οποίας η ερμηνεία είχε λάβει πολύ καλές κριτικές, θεωρείτο το φαβορί αλλά το βράδυ της απονομής το βραβείο πήγε στην Αν Μπάνκροφτ, η οποία λόγω θεατρικών υποχρεώσεων δεν είχε μπορέσει να παρευρεθεί. Όταν το όνομα της νικήτριας ανακοινώθηκε, η Ντέιβις πάγωσε και η Κρόφορντ την προσπέρασε για να παραλάβει το Όσκαρ για λογαριασμό της Αν Μπάνκροφτ. Η Ντέιβις δεν είχε πει ακόμη την τελευταία λέξη της.
Η ταινία Τι απέγινε η Μπέιμπι Τζέιν; είχε μεγάλη επιτυχία κι η Ντέιβις έγινε η βασίλισσα του γραν-γκινιόλ για τη δεκαετία του 60, οι περισσότερες ταινίες που γύρισε τότε ήταν έργα τρόμου. Το 1964 πρωταγωνίστησε στην ταινία Το μυστικό της Σάρλοτ ("Hush...Hush...Sweet Charlotte") του Όλντριτς. Αρχικά η παραγωγή αυτή φιλοδοξούσε να επανενώσει τη Ντέιβις με την Κρόφορντ, για να επαναληφθεί η επιτυχία του "Τι απέγινε η Μπέιμπι Τζέιν". Μετά από μερικές ημέρες γυρισμάτων όμως, η Ντέιβις ανάγκασε την Κρόφορντ να αποχωρήσει και τη θέση της πήρε η φίλη της Ολίβια Ντε Χάβιλαντ. Η ταινία ήταν επιτυχημένη και ανανέωσε το ενδιαφέρον του κοινού για τη Ντέιβις, που συνέχισε να είναι ενεργή στο χώρο του κινηματογράφου μέχρι τα τέλη της δεκαετίας.
Ύστερη περίοδος και τηλεοπτική καριέρα (1971-1989).
Ύστερη καριέρα (1971-1983).
Κατά τη διάρκεια της δεκαετίας του '70, η Ντέιβις συνέχισε να δουλεύει και συμμετείχε κυρίως σε τηλεοπτικές παραγωγές, ενώ στις ελάχιστες κινηματογραφικές της ταινίες εμφανιζόταν ως καρατερίστα. Συνεργάστηκε με τον φίλο της και ηθοποιό Ρόμπερτ Βάγκνερ στην ταινία "Ο αρχικατάσκοπος" ("Madame Sin, 1971"), με τη Φέι Ντάναγουεϊ στην τηλεταινία "The Disappearance Of Aimee", καθώς και με τη Τζίνα Ρόουλαντς στην τηλεταινία "Strangers: the story of mother and daughter", ρόλος ο οποίος το 1979 της απέφερε ένα βραβείο ΕΜΜΥ. Κατά τη διάρκεια των γυρισμάτων της ταινίας "Η εξαφάνιση της Έιμι" ήρθε σε ρήξη με τη Φέι Ντάναγουεϊ επειδή αισθάνθηκε ότι δεν της έδινε το σεβασμό που άξιζε, και την αποκάλεσε "μη επαγγελματία". Επίσης εμφανίστηκε και στη μεταφορά του μυθιστορήματος της Άγκαθα Κρίστι "Έγκλημα στο Νείλο (Death On The Nile, 1978)", με τον Πίτερ Ουστίνοφ, την Μία Φάροου, την Μάγκι Σμιθ και την Άντζελα Λάνσμπερι.
Το 1977 το Αμερικανικό Ινστιτούτο Κινηματογράφου την τίμησε με βραβείο καριέρας, κάνοντας την, την πρώτη γυναίκα κάτοχο του βραβείου αυτού. Στην τελετή την τίμησαν με την παρουσία τους και μίλησαν γι'αυτήν, ο Χένρι Φόντα, η Τζέιν Φόντα, ο Γουίλιαμ Γουάιλερ, η Νάταλι Γουντ και η Ολίβια Ντε Χάβιλαντ.
Ασθένεια, συγκρούσεις και θάνατος (1983-1989).
Τοο 1983, μετά την ολοκλήρωση της τηλεταινίας "Right of way" με τον Τζέιμς Στιούαρτ, της διέγνωσαν καρκίνο του μαστού και της έκαναν μαστεκτομή. Δυο εβδομάδες μετά την εγχείρηση υπέστη εγκεφαλικό. Η υγεία της ήταν σε κρίσιμη κατάσταση και όλοι νόμιζαν ότι θα πέθαινε. Εκείνη την εποχή η κόρη της Μπάρμπαρα, έγραψε κι εξέδωσε το βιβλίο "My mother's keeper", στο οποίο παρουσίαζε τη μητέρα της αυταρχική κι αλκοολική. Όταν η Ντέιβις συνήλθε, με μικρή παράλυση στην αριστερή γνάθο και στο αριστερό της χέρι, αποκλήρωσε την κόρη της και δεν της ξαναμίλησε μέχρι και το θάνατό της το 1989. Ο πρώην σύζυγος της Ντέιβις, Γκάρι Μέριλ, κι άλλοι οικογενειακοί φίλοι, διέψευσαν τα γεγονότα του βιβλίου υποστηρίζοντας ότι η Μπάρμπαρα το έγραψε οδηγούμενη από φιλαργυρία. Η Ντέιβις βοηθούσε οικονομικά την οικογένεια της κόρης της κι αυτό ήταν κάτι που αναγνωρίστηκε από όλους τους υποστηρικτές της. Ο γιος της Ντέιβις πήρε επίσης το μέρος της μητέρας του και δεν ξαναμίλησε στη Μπάρμπαρα.
Ως απάντηση στο βιβλίο της Μπάρμπαρα η Ντέιβις συνέγραψε την δεύτερη αυτοβιογραφία της "This'n'That".
Η Ντέιβις το 1987 συμπρωταγωνίστησε με έναν άλλο θρύλο του αμερικανικού κινηματογράφου, την Λίλιαν Γκις, στην ταινία "Οι φάλαινες του Αυγούστου" ("The Whales Of August"), μιά ταινία που μιλάει για τα προβλήματα της τρίτης ηλικίας κι εξετάζει τη ζωή δυο ηλικιωμένων αδελφών. Η ταινία έλαβε ευνοϊκές κριτικές. Η τελευταία της κινηματογραφική εμφάνιση ήταν στην ταινία "Μια μητριά...σκέτος μπελάς" ("Wicked Stepmother") του 1989.
Μετά την λιποθυμία της, κατά τη διάρκεια των βραβείων του αμερικανικού κινηματογράφου το 1989, ανακάλυψε ότι ο καρκίνος είχε υποτροπιάσει, ανέκαμψε για λίγο καιρό, πράγμα που της επέτρεψε να ταξιδέψει στην Ισπανία όπου την τίμησαν με βραβείο καριέρας, αλλά κατά τη διάρκεια της διαμονής της εκεί η υγεία της χειροτέρευσε. Όντας αδύναμη να επιστρέψει στην Αμερική ταξίδεψε μέχρι τη Γαλλία, όπου και εισήχθη σε αμερικανικό νοσοκομείο στην πόλη Νεϊγί επί του Σηκουάνα (Neuilly sur Seine). Πέθανε στις 6 Οκτωβρίου 1989. Η ταφή της έγινε στο Λος Άντζελες και στην ταφόπλακά της αναγράφεται "She did it the hard way" (Έκανε τα πάντα με τον δυσκολότερο τρόπο).
Βραβεία Όσκαρ και άλλες διακρίσεις.
Η Μπέτι Ντέιβις ήταν η πρώτη ηθοποιός του Χόλιγουντ που κατάφερε να εξασφαλίσει έντεκα υποψηφιότητες για βραβείο Όσκαρ, με την πάροδο των χρόνων μόνο τρεις ηθοποιοί κατάφεραν να ισοφαρίσουν και να ξεπεράσουν το ρεκόρ της κι αυτοί είναι οι: Η Μέριλ Στριπ με 20 υποψηφιότητες, ο Τζακ Νίκολσον με 12 υποψηφιότητες και η Κάθριν Χέπμπορν με 12 υποψηφιότητες.
Είχε επίσης το ρεκόρ για τις περισσότερες υποψηφιότητες μέχρι τα 34 της χρόνια, ένα ρεκόρ που κατάφερε να καταρρίψει η Κέιτ Γουίνσλετ που είχε 6 υποψηφιότητες ενώ ήταν μόλις 33 χρόνων.
Μοιράζεται ακόμη και σήμερα μαζί με τη Γκριρ Γκάρσον το ρεκόρ συνεχόμενων υποψηφιοτήτων στα όσκαρ (ήταν υποψήφια για πέντε συνεχόμενες χρονιές απ' το 1938 μέχρι και το 1942).
Βραβεία Ακαδημίας Κινηματογράφου 
Χρυσές Σφαίρες
Διεθνές Φεστιβάλ Κινηματογράφου Καννών
Βραβεία Βρετανικής Ακαδημίας Κινηματογράφου 
National Board of Review, USA 
Βραβεία Κύκλου Κριτικών Νέας Υόρκης 
Διεθνές Φεστιβάλ Κινηματογράφου Βενετίας 
Βραβεία Έμμυ
Τιμητικά βραβεία
Αμερικανικό Ινστιτούτο Κινηματογράφου (AFI) 
Χρυσές Σφαίρες
Βραβείο Σεζάρ

</doc>
<doc id="53960" url="https://el.wikipedia.org/wiki?curid=53960" title="Γραμματόσημα">
Γραμματόσημα



</doc>
<doc id="53962" url="https://el.wikipedia.org/wiki?curid=53962" title="Ορθόδοξη εκκλησία">
Ορθόδοξη εκκλησία



</doc>
<doc id="53964" url="https://el.wikipedia.org/wiki?curid=53964" title="Παλατινή Ανθολογία">
Παλατινή Ανθολογία

Η Παλατινή Ανθολογία (Anthologia Palatina) είναι συλλογή αρχαίων και βυζαντινών ελληνικών επιγραμμάτων της περιόδου από τον 7ο αιώνα π.Χ. μέχρι το 600 μ.Χ., που βρέθηκε σε χειρόγραφο το 1606 και θεωρείται ότι συντάχθηκε τον 10ο αιώνα με βάση την Ανθολογία του Κεφαλά. Μαζί με την Ανθολογία του Πλανούδη απαρτίζει τη συμβατικά ονομαζόμενη Ελληνική Ανθολογία.
Γενικά.
Πρόκειται για πλουσιότατη ποιητική ανθολογία από 3.700 επιγράμματα 370 και πλέον ποιητών καταχωρισμένων σε δεκαπέντε κεφάλαια («βιβλία»). Βασίζεται σε συλλογή την οποία συνέταξε στις αρχές του δέκατου αιώνα ο Βυζαντινός κληρικός και λόγιος Κωνσταντίνος Κεφαλάς, βασιζόμενος σε αρχαίες συλλογές. Πήρε το όνομά της από την Παλατινή Βιβλιοθήκη της Χαϊδελβέργης στην οποία βρέθηκε το χειρόγραφο, ο κώδικας Palatinus 23, από τον Γάλλο λόγιο Σαλμάσιους (Claude de Saumaise). Σήμερα το μεγαλύτερο κομμάτι της βρίσκεται στη Βιβλιοθήκη της Χαϊδελβέργης (MS Pal. gr. 23) και ένα μικρότερο στο Παρίσι (Par. Suppl. gr. 384).
Παλατινή Ανθολογία ή «Παλατινή ή Ελληνική Ανθολογία» ή «Ελληνική ή Παλατινή Ανθολογία» αποκαλείται εναλλακτικά και το σύνολο των ποιημάτων του Παλατινού χειρογράφου (της «Παλατινής Ανθολογίας» σύμφωνα με τον προηγούμενο ορισμό) με την προσθήκη των 400 περίπου ποιημάτων της Ανθολογίας του Πλανούδη ως 16ο βιβλίο, συνολικά περίπου 4100 επιγράμματα/ποιήματα. Σημειώνεται ότι ο ορισμός αυτός έρχεται σε αντίθεση με τον πρώτο ορισμό, κατά τον οποίο με τον όρο Παλατινή Ανθολογία αναφέρονται αποκλειστικά τα ποιήματα του Παλατινού χειρογράφου (και μάλιστα όχι κάποια που είναι γραμμένα εκ των υστέρων πάνω στο χειρόγραφο αυτό, δες παρακάτω για τη Συλλογή Σπ, στη σχετική παράγραφο).
Τέλος, σε έναν τρίτο ορισμό, από κάποιες πηγές ο όρος Παλατινή Ανθολογία είναι λίγο έως πολύ ισοδύναμος με τον όρο Ελληνική Ανθολογία. Σημειώνεται ότι ο ορισμός αυτός έρχεται σε αντίθεση με έναν από τους ορισμούς της Ελληνικής Ανθολογίας, σύμφωνα με τον οποίο Ελληνική Ανθολογία είναι το σύνολο των ελληνικών επιγραμμάτων και ποιημάτων, όχι μόνο από τις δυο συλλογές (Παλατινή και του Πλανούδη), αλλά και από πολλές άλλες πηγές.
Σημειώνεται λοιπόν ότι οι πηγές χρησιμοποιούν (είτε -σπανιώτερα- ρητά, είτε -συνηθέστερα- έμμεσα) κάποιον από τους παραπάνω τρεις ορισμούς, οι οποίοι έρχονται σε αντίθεση μεταξύ τους. Στο παρόν κείμενο, περιγράφεται αναλυτικά η Παλατινή Ανθολογία κατά κύριο λόγο σύμφωνα με τον πρώτο ορισμό, δηλαδή αφορά περισσότερο το Παλατινό χειρόγραφο. Η Παλατινή Ανθολογία σύμφωνα με το δεύτερο και τρίτο ορισμό (είτε επιγράμματα από την Παλατινή και αυτή του Πλανούδη, είτε επιγράμματα από την Παλατινή και του Πλανούδη και από άλλες πηγές), περιγράφεται αναλυτικά στο άρθρο Ελληνική Ανθολογία.
Η αξία της "Ανθολογίας" είναι μεγάλη γιατί διέσωσε το ελληνιστικό επίγραμμα, σημαντικό είδος της ελληνικής ποίησης από τους Αλεξανδρινούς χρόνους μέχρι την εποχή του Ιουστινιανού. Μεγάλη επίσης είναι και η επίδραση που άσκησε στη δυτική φιλολογία.
Τα ονόματα της Παλατινής Ανθολογίας - ορολογία.
Στη βιβλιογραφία χρησιμοποιούνται διαφορετικές ονομασίες για την Παλατινή Ανθολογία, άλλες από αυτές ακόμη και σε σημερινές εκδόσεις και άλλες χρησιμοποιούνταν στο παρελθόν:
Σημειώνεται οι παραπάνω ονομασίες όπως παλατινός κώδικας, κώδικας του Βατικανού ή Παρισινός κώδικας χρησιμοποιούνται μόνο στο πλαίσιο κειμένων που αναφέρονται στην Παλατινή ή την Ελληνική Ανθολογία, γιατί με τις ονομασίες αυτές αποκαλούνται όλοι οι κώδικες που βρίσκονται στις συγκεκριμένες βιβλιοθήκες (δηλαδή κάθε κώδικας της Παλατινής Βιβλιοθήκης αποκαλείται Παλατινός κώδικας, ο οποιοσδήποτε κώδικας που φυλάσσεται στο Βατικανό λέγεται codex Vaticanus κλπ.).
Η προϊστορία - Οι πρώτες συλλογές επιγραμμάτων.
Η Παλατινή Ανθολογία στηρίχτηκε σε προγενέστερες συλλογές επιγραμμάτων, της ρωμαϊκής αυτοκρατορικής και ύστερης ρωμαϊκής εποχής:
Στον «Κύκλο» σταματά η αρχαία επιγραμματική ποίηση. Τα λίγα επιγράμματα που προστέθηκαν από ‘κεί και πέρα (Σωφρονίου, Λεοντίου, Φωτίου κ.λ.) είχαν χριστιανικά θέματα και διαφορετική αισθητική αξία.
Οι βυζαντινές κωδικοποιήσεις.
Όμως, το έργο των αρχαίων επιγραμματοποιών θα μας ήταν ολότελα άγνωστο αν δεν υπήρχαν οι κωδικοποιήσεις βυζαντινών φιλολόγων της Μακεδονικής Αναγέννησης Στα τέλη του 9ου αι., ο πρωθιερέας (πρωτοπρεσβύτερος) της αυτοκρατορικής Αυλής της Κωνσταντινούπολης, Κωνσταντίνος Κεφαλάς, συνέθεσε το κύριο σώμα της "Ανθολογίας", βασιζόμενος στους "στεφάνους" της αρχαιότητας και στα μετέπειτα επιγράμματα όπως αυτά του Παύλου Σιλεντιάριου και του Αγαθία. Στο έργο αυτό ο Κεφαλάς βοηθήθηκε από τον μάγιστρο Γρηγόριο από την Κάμψα, ο οποίος είχε φέρει πολλά επιτύμβια επιγράμματα και άλλες έμμετρες επιγραφές από την Ελλάδα και τη Μικρά Ασία (αυτά πέρασαν στη συλλογή του Κεφαλά ως ανώνυμα). Αυτό καθαυτό το χειρόγραφο του Κεφαλά έχει χαθεί, μπορεί όμως να ανασυντεθεί από την υπάρχουσα μορφή της "Παλατινής Ανθολογίας", επειδή γύρω στα 980, ένας ανώνυμος συντάκτης το αντέγραψε εμπλουτίζοντάς το με τα βιβλία που σήμερα αριθμούνται ως Ι, ΙΙ, III, VIII, XIII. Στο ίδιο πρόσωπο αποδίδεται και η θεματική κατάταξη των ποιημάτων.
Ο Μάξιμος Πλανούδης, ιερωμένος και αυτός, συνέθεσε την Ανθολογία του στα 1299. Περιείχε 2.400 επιγράμματα με 15.000 στίχους, στηριζόμενος στην "Ανθολογία" του Κεφαλά, από την οποία όμως παρέλειψε ή διασκεύασε όσα θεωρούσε άσεμνα. Ωστόσο, ο Πλανούδης πρόσθεσε 388 επιγράμματα που δεν περιλαμβάνονται στη συλλογή του Κεφαλά, αν και έχει υποστηριχθεί ότι αυτά τα ποιήματα προέρχονται από χαμένα χειρόγραφα του Κεφαλά. Και η δική του κατάταξη ήταν θεματική, διαφορετική όμως από αυτή της προηγούμενης ανθολογίας.
Το χειρόγραφο και η ιστορία του.
Το χειρόγραφο της Παλατινής Ανθολογίας αποτελείται από 709 σελίδες. Το τμήμα που βρίσκεται σήμερα στην Βιβλιοθήκη της Χαϊδελβέργης (MS Pal. gr. 23) αποτελείται από τις σελίδες 1-614 και το άλλο που βρίσκεται στην Εθνική Βιβλιοθήκη του Παρισιού (Par. Suppl. gr. 384) αποτελείται από τις σελίδες 615-709 (94 σελίδες).
Το χειρόγραφο γράφτηκε από τέσσερις γραφείς γύρω στα 980 και ένα μέρος του ελέγχθηκε από διορθωτή και σχολιάστηκε από «λημματιστή».
Οι γραφείς ήταν οι εξής:
Ο γραφέας J έκανε διορθώσεις στο κείμενο του γραφέα Α και τέλος ένας διορθωτής C (Corrector) έκανε πολλές διορθώσεις στο κείμενο και του Α και του J
Το χειρόγραφο της Παλατινής Ανθολογίας «ανακαλύφθηκε» το 1606, αλλά, το 1554, ο Ερρίκος Στέφανος (Henri Estienne) (με τη λατινο-ελληνική εκδοχή του ονόματος Henricus Stephanus) προχώρησε στην εκτύπωση του πρώτου του βιβλίου Ανακρεόντια, με μια σειρά ποιημάτων που θεωρούσε ότι ανήκαν στον Ανακρέοντα, από χειρόγραφο που βρήκε λίγα χρόνια πριν στη Λουβέν (Louvain) του σημερινού Βελγίου. Εκ των υστέρων φάνηκε ότι τα ποιήματα αυτά δεν είχαν καμιά διαφορά από εκείνα που βρέθηκαν στο χειρόγραφο της Παλατινής Ανθολογίας και θεωρείται ότι στη Λουβέν ο Εστιέν είχε βρει το Παλατινό χειρόγραφο, το οποίο, άγνωστο πώς, κατέληξε στη συνέχεια στην Παλατινή Βιβλιοθήκη της Χαϊδελβέργης.
Μέχρι το 1606 ήταν γνωστή μόνο η ανθολογία του Πλανούδη, η οποία είχε γραφεί το 1299 και εκτυπωθεί το 1494. Το 1606 ο νέος τότε Γάλλος λόγιος Σαλμάσιος (Claude de Saumaise) ανακάλυψε το χειρόγραφο της Ανθολογίας στην Παλατινή Βιβλιοθήκη της Χαϊδελβέργης (ήταν τότε πρωτεύουσα της γερμανικής ηγεμονίας του Κάτω Παλατινάτου· από εδώ έγινε γνωστή ως "Παλατινή Ανθολογία"). Στα 1623 ο Μαξιμιλιανός της Βαυαρίας χάρισε όλο το χειρόγραφο στον Πάπα Γρηγόριο ΙΕ΄, ενώ το 1797 ο Ναπολέων αξίωσε να δοθεί το χειρόγραφο στην Εθνική Βιβλιοθήκη του Παρισιού.
Μετά την πτώση του Ναπολέοντα, το 1815, οι Γερμανοί ζήτησαν το χειρόγραφο αλλά επιστράφηκε μόνο το μεγαλύτερο μέρος του, ο Παλατινός Κώδικας 23 (Χαϊδελβέργη, Codex Palatinus 23), που περιλάμβανε τα πρώτα 13 βιβλία της "Ανθολογίας". Ένα τμήμα του ("Parisinus Suppl. Gr. 384"), με τα δύο τελευταία βιβλία, έμεινε στο Παρίσι.
Διάρθρωση της Ανθολογίας - τα επιγράμματα και το μέτρο τους.
Το παλατινό χειρόγραφο του 980 ("Palatinus 23" και "Parisinus Suppl. Gr. 384") χωρίζεται σε δεκαπέντε βιβλία, για τα οποία έχει καθιερωθεί η λατινική αρίθμηση.
Πριν από την έναρξη του πρώτου βιβλίου υπάρχουν επιγράμματα τα οποία έχουν καταγραφεί στις πρώτες σελίδες που ήταν κενές, κάποια άλλα στις τελευταίες και κάποια ενδιάμεσα τα οποία δε θεωρούνται μέρος της Παλατινής Ανθολογίας, αλλά συνήθως αναφέρονται ως μια από τις Syllogae minores, τις μικρότερες δηλαδή συλλογές που έχουν διασωθεί, με το όνομα Sylloge Σπ (Συλλογή Σπ). Τα επιγράμματα αυτά είναι 58 σε αριθμό και είναι ίδια με κάποια από αυτά της Ευφημιανής συλλογής.
Τα τρία τελευταία βιβλία με τις χριστιανικές παρεμβολές, τα «τεχνοπαίγνια» του XV βιβλίου, τα προβλήματα, αινίγματα κ.τ.λ. υστερούν κι αυτά σε λογοτεχνική αξία.
Σε εκδόσεις της Ελληνικής Ανθολογίας, μετά τα δεκαπέντε βιβλία της Παλατινής Ανθολογίας, παρουσιάζεται ως βιβλίο XVI, κεφάλαιο με τα 388 επιγράμματα της Ανθολογίας του Μάξιμου Πλανούδη που δεν περιλαμβάνονται στο χειρόγραφο της Παλατινής Ανθολογίας
Η "Παλατινή Ανθολογία" αποτελείται από περίπου 3.700 ποιήματα με πάνω από 23.000 στίχους συνολικά. Η έκτασή τους ποικίλλει. Το πιο μακρύ επίγραμμα έχει 76 στίχους (Ι 10). Υπάρχουν μερικά που έχουν πάνω από 20 στίχους και μερικά μονόστιχα, αλλά τα περισσότερα έχουν 2-12 στίχους.
Το μέτρο των ποιημάτων της Παλατινής Ανθολογίας είναι το ελεγειακό δίστιχο, δηλ. ο δακτυλικός εξάμετρος που απαντάται και στα ομηρικά έπη, συναρμοσμένος με τον δακτυλικό πεντάμετρο σε ένα είδος στροφής. Υπάρχουν βέβαια κάποιες εξαιρέσεις αλλά το ελεγειακό δίστιχο κυριαρχεί.
Σύγκριση με την Ανθολογία του Πλανούδη.
Η Παλατινή αλλά και η Πλανούδειος Ανθολογία γράφηκαν με βάση την Ανθολογία του Κεφαλά. Η σύγκρισή τους δείχνει ότι η Παλατινή Ανθολογία είναι πολύ πιο ακριβής στην αντιγραφή των κειμένων, ενώ στην Πλανούδειο, ο Πλανούδης εκτός από αρκετά λάθη, είχε συμπληρώσει ή μεταβάλλει κάποια επιγράμματα. Φαίνεται ότι η Παλατινή Ανθολογία αντέγραψε και τη μορφή της Ανθολογίας του Κεφαλά, ενώ ο Πλανούδης είχε ταξινομήσει στα επιγράμματα με πολύ διαφορετικό τρόπο, ανά θέμα. Επιπλέον, δεν είχε αντιγράψει όλη την Ανθολογία αλλά άφησε σημαντικό αριθμό από επιγράμματα: Η Πλανούδειος έχει 2.400 επιγράμματα ενώ η Παλατινή 3.700. Παρόλα αυτά, 388 από τα επιγράμματα που αναφέρονται στην Πλανούδεια Ανθολογία δεν υπάρχουν στην Παλατινή. Τα επιγράμματα αυτά στη συνέχεια καταγράφηκαν ως το 16ο βιβλίο των εκδόσεων της Ελληνικής Ανθολογίας, αναφερόμενο ως "Appendix Planudea". Μετά την ανακάλυψη και δημοσίευση των επιγραμμάτων του Παλατινού χειρογράφου, η "Ανθολογία" του Πλανούδη δεν έχει πια την αξία που είχε και χρησιμεύει μόνο ως βοήθημα.
Οι ποιητές που συμπεριλαμβάνονται στην Παλατινή Ανθολογία.
Η Παλατινή Ανθολογία είναι ένας χώρος στον οποίο, όπως έχει λεχθεί, «αριστουργήματα συντρίβουν αριστουργήματα» και στην οποία πρωταγωνιστούν ελάσσονες και άγνωστοι, στους πολλούς, ποιητές της ελληνιστικής και της πρωτοβυζαντινής εποχής, όπως οι Καλλίμαχος, Ήριννα, Ανύτη, Ασκληπιάδης, Λεωνίδας ο Ταραντίνος, Διοσκορίδης, Αντίπατρος ο Σιδώνιος, Μελέαγρος, Κριναγόρας, Φίλιππος ο Θεσσαλονικεύς, Μάρκος Αργεντάριος, Παλλαδάς, Ρουφίνος, Φιλόδημος, Αγαθίας, Παύλος ο Σιλεντιάριος.
Περιέχει βέβαια και λαμπρά ονόματα, όπως οι Όμηρος, Αίσωπος, Πυθαγόρας, Πιττακός, Αλκαίος, Αρχίλοχος, Μίμνερμος, Σαπφώ, Κλεόβουλος ο Ρόδιος, Ανακρέων αλλά τα επιγράμματά τους και ελάχιστα είναι και ψευδεπίγραφα τα περισσότερα. Το ίδιο ισχύει και για άλλους σημαντικούς ποιητές και συγγραφείς όπως οι Σιμωνίδης ο Κείος (αν και είναι ο πατέρας του επιτύμβιου επιγράμματος), Αισχύλος, Βακχυλίδης, Εμπεδοκλής, Ευριπίδης, Θουκυδίδης, Πλάτων (που εξόρισε τους ποιητές από την Πολιτεία του), Μένανδρος, Θεόκριτος και Λουκιανός και που οπωσδήποτε η παρουσία τους στην Ανθολογία δεν μπορεί να σταθεί δίπλα στην άλλη τους πνευματική παραγωγή.
Κρίσεις.
Κατά τον Αριστόξενο Σκιαδά η Ανθολογία "«αποτελεί θησαυρό ανεκτίμητης αξίας για την κλασική φιλολογία»." Ο Άρης Δικταίος μιλά για "«το εκπληκτικό θαύμα...που φωτίζει την ελληνική μοίρα μας από τα προομηρικά ως τα μέσα βυζαντινά χρόνια»". Πολλά από τα επιγράμματα είναι μικρά αριστουργήματα, αληθινά έργα τέχνης που συμπυκνώνουν με αξιοθαύμαστη βραχύτητα ένα υψηλό νόημα, μιαν ομορφιά σπάνιας ευαισθησίας ή το χαρακτηριστικά αστραποβόλο πνεύμα. Ο Βάλτερ Κράντς λέει ότι πολλά από τα επιτάφια επιγράμματα της ελληνιστικής εποχής "«έχουν ομορφιά ξεχωριστή»". Κι αν υπάρχουν μερικοί που θεωρούν ότι η βραχύτητα ενός έργου τέχνης αφαιρεί από την αξία του, υπάρχουν άλλοι που πιστεύουν πως όσο λιτότερα κατορθώσει ο καλλιτέχνης να δώσει τελικά την εντύπωση που θέλει, τόσο πιο πετυχημένος είναι. Κατά τον Παλαμά οι ποιητές της Ανθολογίας κατόρθωσαν να κάνουν "«ένα τετράστιχο κι’ ένα δίστιχο επίγραμμα… να αξίζη ολόκληρο ποίημα»". Όμοια εγκωμιαστικοί οι λόγιοι Κάρλ Ότφριντ Μίλερ (Karl Otfried Muller) και Άλμπιν Λέσκι (Albin Lesky)
Οπωσδήποτε η "Ανθολογία" έχει και τα ελαττώματά της. Ανάμεσα στα τόσα ποιήματα δεν ήταν δυνατόν να μην να έχουν εισχωρήσει και μερικά που η ποιότητά τους υστερεί. Είναι ορισμένα χωρίς αξιόλογο νόημα ή ποιητική πνοή, άλλα που είναι απλά στιχουργικά παιχνίδια (τεχνοπαίγνια, ακροστιχίδες, στίχοι με τα 24 γράμματα της αλφαβήτου κλπ). Υπάρχουν τέλος τα πορνικά και αθυρόστομα του ΧΙI βιβλίου, αν και δεν λείπει από αυτά το πάθος και το πνεύμα. Τέλος υπάρχουν αρκετά επιγράμματα λίγο ή πολύ όμοια στο περιεχόμενο, ακόμα και στη διατύπωση. Η ομοιότητα αυτή κάνει πολύ προβληματική την αξιολόγηση των ποιητών τους. Βέβαια η έμπνευση θα πρέπει να αποδοθεί στον αρχαιότερο ποιητή αλλά, με την αβεβαιότητα που υπάρχει ως προς την πατρότητα πολλών ποιημάτων και τα βιογραφικά των ποιητών, τα πράγματα περιπλέκονται κάπως. Πολλά επιγράμματα δεν ανήκουν, αναμφίβολα, στους ποιητές στους οποίους αποδίδονται, άλλων αμφισβητείται η πατρότητα ή προτείνονται άλλοι ποιητές από αυτούς που αναγράφει το κείμενο.
Εκδόσεις.
Η πρώτη σημαντική έκδοση ποιημάτων της Παλατινής Ανθολογίας έγινε από τον Ράισκε (Reiske), ο οποίος εξέδωσε σημαντικό μέρος της Ανθολογίας το 1754 με εξαίρεση ποιήματα που του φάνηκαν υπερβολικά τολμηρά:
Η πρώτη πλήρης έκδοση των ποιημάτων της Παλατινής Ανθολογίας μαζί με ποιήματα από άλλες πηγές έγινε από τον Ρίτσαρντ Μπρουνκ (Richard Brunck) μεταξύ 1772 και 1776 σε 3 τόμους με τίτλο «Analecta veterum poetarum Graecorum» (Ανάλεκτα αρχαίων ελλήνων ποιητών). Ο Brunck κατέταξε τα ποιήματα από το Παλατινό χειρόγραφο και τις άλλες πηγές ανά ποιητή παρουσιάζοντας για πρώτη φορά μια τόσο πλήρη εικόνα των Ελλήνων ποιητών. Παρακάτω φαίνονται οι τρεις τόμοι (με συνδέσμους στα πρωτότυπα):
Είκοσι περίπου χρόνια αργότερα, μεταξύ των ετών 1794-1814, ο Φρίντριχ Γιάκομπς (Friedrich Jacobs) συμπλήρωσε τη δουλειά του Μπρουνκ με ένα έργο 13 τόμων. Σε αυτό το έργο, στους πρώτους τέσσερις τόμους, ξανατύπωσε (με επιμέλεια) τα ποιήματα του Analecta veterum poetarum Graecorum ακολουθώντας κατά γράμμα την έκδοση του Μπρουνκ (με αναφορά σε κάθε σελίδα των βιβλίων του Μπρουνκ). Ο τίτλος των τεσσάρων αυτών πρώτων βιβλίων ήταν Anthologia graeca sive Poetarum graecorum lusus («Ελληνική ανθολογία ή έργα ελλήνων ποιητών»). Ο πέμπτος τόμος ήταν τα Ευρετήρια (κάτι που έλειπε από τον Μπρουνκ) και από τον 6ο μέχρι τον 13 τα Animadversiones In Epigrammata Anthologiae Graecae Secundum Ordinem Analectorum Brunckii («Παρατηρήσεις στα Επιγράμματα της Ελληνικής Ανθολογίας Σύμφωνα με τη Διάταξη των Αναλέκτων του Μπρουνκ»), ένα σημαντικότατο έργο στο οποίο ο Γιάκομπς ανάλυσε κάθε επίγραμμα και σύγκρινε τις διάφορες εκδόσεις του (από την Παλατινή και την Ανθολογία του Πλανούδη, ή τις άλλες πηγές). Παρακάτω φαίνονται οι δεκατρείς τόμοι (με συνδέσμους στα πρωτότυπα):
Από το 1813 μέχρι το 1817, ο Γιάκομπς εξέδωσε την Ελληνική Ανθολογία, ακολουθώντας την κατάταξη του χειρογράφου της Παλατινής Ανθολογίας με δύο προσθήκες: των 388 επιγραμμάτων του Πλανούδη που δεν βρίσκονται στην Παλατινή (Anthologiae Planudeae epigrammata quae in Codice Palatino non reperiuntur) και 391 επιγραμμάτων από άλλες πηγές (Appendix epigrammatum apud scriptores veteres et in marmoribus servatorum). Στις εκδόσεις αυτές της Παλατινής Ανθολογίας χρησιμοποίησε το Apographum Gothanum, το απόγραφο (αντίγραφο) της Βιβλιοθήκης του Έρνεστ Β΄, Δούκα του Gotha, ένα πιστό χειρόγραφο αντίγραφο που έφτιαξε ο Σπαλέττι (Spaletti) από το πρωτότυπο όταν αυτό ήταν στη Βιβλιοθήκη του Βατικανού και που είχε αγοράσει ο Δούκας του Gotha το 1776. Η έκδοση του Γιάκομπς, που περιέχει όχι μόνο τα επιγράμματα με τη σειρά του πρωτοτύπου, αλλά και τις σημειώσεις στα περιθώρια του Παλατινού χειρογράφου, είναι διαθέσιμη στο διαδίκτυο:
Μια απλή έκδοση της Ανθολογίας, ελεύθερα διαθέσιμη στο διαδίκτυο, με το κείμενο στα ελληνικά, είναι η Anthologia Graeca ad Palatini codicis fidem edita σε τρεις τόμους του τυπογραφείου του Tauchnitz. Αυτή η έκδοση δεν είχε καθόλου σχολιασμό, ούτε μετάφραση. Το κείμενό της βασίζεται σε αυτό του Γιάκομπς:
Η πρώτη έκδοση στην οποία συνδυάστηκαν τα χειρόγραφα της Παλατινής βιβλιοθήκης και αυτό του Παρισιού έγινε το 1911 από τον C. Preisedanz:
Προσιτές σήμερα εκδόσεις είναι, μεταξύ άλλων, αυτή της Loeb Classical Library με πεζή αγγλική μετάφραση του Πάτον, του Μπέκμπι (Beckby) με γερμανική μετάφραση, κριτικό σημείωμα και σχόλια και των εκδόσεων Les Belles Lettres με πεζή γαλλική μετάφραση, εκτενή εισαγωγή, άφθονα σχόλια και κριτικό υπόμνημα.
Κριτικές εργασίες.
Πολλοί ασχολήθηκαν με κριτικές εργασίες για την Παλατινή Ανθολογία. Πλήρης βιβλιογραφία υπάρχει στις εκδόσεις του Μπέκμπι και της Les Belles Lettres (Εισαγωγή, σελ. LXX κ.ε.). Εδώ αναφέρονται οι μεταφρασμένες στα ελληνικά γενικές περί αρχαίας ελληνικής λογοτεχνίας μελέτες των Καρλ Ότφριντ Μίλερ, Βίλχελμ Φον Κριστ (Wilhelm von Christ), Βάλτερ Κραντς, Άλμπιν Λέσκι καθώς και οι ελληνικές του Κωνσταντίνου Τρυπάνη και όσες προλόγισαν τις μεταφράσεις που ακολούθησαν.
Μεταφράσεις και επιδράσεις.
Ήδη οι Λατίνοι ποιητές Αυσόνιος και Μαρτιάλης είχαν μεταφράσει έμμετρα μερικά επιγράμματα της "Παλατινής Ανθολογίας". Ο Ούγκο Γκρότιους μετέφρασε όπως είδαμε την "Ανθολογία" του Πλανούδη (1630-31). Προηγουμένως λατινικές μεταφράσεις της "Ανθολογίας" του Πλανούδη έκαναν ο Παύλος Μανούτιος, ο Eilhard Lubin (Χαϊδελβέργη 1604) κ.ά. Λατινική μετάφραση εκπόνησαν επίσης οι Boissonade, Bothe, και J. Lapaume στην έκδοση Dubner-Gougny. Παραπάνω αναφέρθηκε η γερμανική μετάφραση του Μπέκμπι.
Μερικές από τις νεότερες γαλλικές μεταφράσεις είναι οι πεζές των Εκδόσεων Les Belles Lettres (βλ. και στην περί εκδόσεων παράγραφο) από τους Waltz, Desrousseaux, Surry κ.ά. καθώς και η έμμετρη των βιβλίων XIII-XV, στην ίδια έκδοση, του F. Buffiere.
Ιταλικές μεταφράσεις υπάρχουν αυτές του Μπρούνο Λαβανίνι (Bruno Lavagnini), του Μπινιόνε (Bignone) και του Σαλβατόρε Κουασιμόντο (Salvatore Quasimodo)
Στα Αγγλικά μετέφρασε όλη την "Ανθολογία" ο Πάτον (πεζή μετάφραση), στην προαναφερθείσα έκδοση της Loeb. Από τις νεότερες έμμετρες αγγλικές μεταφράσεις, μπορούν να μνημονευτούν αυτές των Ρ. Σκέλτον (R. Skelton) και η συλλογική παρουσίαση του 1973 με πρωτεργάτη τον Πίτερ Τζέι (Peter Jay).
Από τις ελληνικές μεταφράσεις, αυτοτελείς εργασίες ή καταλαμβάνουσες αξιόλογη έκταση ανάμεσα σε γενικότερη μεταφραστική προσπάθεια, είναι του Σίμου Μενάρδου, Γιώργου Θέμελη, Ηλία Κυζηράκου, Γιάννη Δάλλα, Άρη Δικταίου, 33 επιγράμματα του Καλλίμαχου Λευτέρη Νεγρεπόντη, Κούλη Αλέπη, Νίκου Σφυρόερα, Νίκου Παναγιώτου. Επίσης στο περιοδικό Πνευματική Κύπρος 1965-66, 1968-69, 1969-70. Βασίλη Λαζανά, Γιώργου Ιωάννου. Δημοσιευμένες σε περιοδικά ή περιλαμβανόμενες σε γενικότερο έργο τους, μικρής όμως έκτασης, είναι οι μεταφράσεις που εξεπόνησαν ο Ιωάννης Πολέμης, Κωνσταντίνος Σκόκκος, Ηλίας Βουτιερίδης, Ε.Π. Φωτιάδης, Θεόδωρος Ξύδης, Παναγής Λεκατσάς, Τάκης Μπαρλάς, Τέλλος Άγρας, Κώστας Καιροφύλλας, Θρασύβουλος Σταύρου, Εύδοξος Τσολάκης, Αλέκος Κωστάκης, Λέων Κουκούλας, Συμεών Κουρήτης, Γ.Γ. Παπαγεωργίου, Σπύρος Παναγιωτόπουλος, Λεωνίδας Πολυδεύκης, Θανάσης Παπαθανασόπουλος, Ντίνος Χριστιανόπουλος. Αναφέρεται επίσης η πεζή μετάφραση του Αντρέα Λεντάκη και αυτή του Οδυσσέα Ελύτη των επιγραμμάτων του Κριναγόρα.
Η Παλατινή Ανθολογία άσκησε μεγάλη επίδραση στη Δύση, αρχίζοντας από τον Προπέρτιο και φτάνοντας στον Έζρα Πάουντ. Ιδιαίτερα χαρακτηριστική είναι η περίπτωση του Αμερικανού ποιητή Έντγκαρ Λι Μάστερς (Edgar Lee Masters), ο οποίος το 1915 εξέδωσε την περίφημη "Spoon River Anthology" που περιλαμβάνει 244 επιτάφια ποιήματα, καταφανώς εμπνευσμένα από την "Παλατινή Ανθολογία".

</doc>
<doc id="53965" url="https://el.wikipedia.org/wiki?curid=53965" title="Αλγεβρική παράσταση">
Αλγεβρική παράσταση

Αλγεβρική παράσταση ή αλγεβρική έκφραση είναι μια σειρά πράξεων με αριθμούς και μεταβλητές. Μπορεί να λείπουν οι αριθμοί, όχι όμως οι μεταβλητές. Αν λείπουν οι μεταβλητές τότε πρόκειται για αριθμητική παράσταση.
Αν σε μια αλγεβρική παράσταση αντικαταστήσουμε τις μεταβλητές με συγκεκριμένους αριθμούς, τότε προκύπτει μια αριθμητική παράσταση. Η τιμή της αριθμητικής αυτής παράστασης λέγεται και τιμή της αλγεβρικής παράστασης για τις συγκεκριμένες τιμές των μεταβλητών της.
Μία αλγεβρική παράσταση μπορεί να έχει πολλές αριθμητικές τιμές. Για παράδειγμα, αν στην αριθμητική παράσταση
formula_1
αντικαταστήσουμε το "a" με 2 και το "b" με 1, τότε η τιμή της παράστασης θα είναι 10, ενώ αν αντικαταστήσουμε αντίστοιχα με 1 και 2, η τιμή θα είναι -21,5.
Μία Αλγεβρική παράσταση ονομάζεται ρητή όταν σε καμία μεταβλητή της δεν υπάρχει ρίζα (ισοδύναμα όλες οι μεταβλητές είναι υψωμένες σε μη αρνητικές δυνάμεις) , ενώ σε αντίθετη περίπτωση ονομάζεται άρρητη. Επίσης οι ρητές αλγεβρικές παραστάσεις που δεν περιέχουν το σύμβολο της πρόσθεσης, (+), ή και της αφαίρεσης (-), ονομάζονται "μονώνυμα".

</doc>
<doc id="53966" url="https://el.wikipedia.org/wiki?curid=53966" title="Γιάννης Πάριος">
Γιάννης Πάριος

Ο Γιάννης Πάριος (πραγματικό όνομα: Ιωάννης Βαρθακούρης) (Πάρος, 8 Μαρτίου 1946) είναι Έλληνας τραγουδιστής. Θεωρείται ένας από τους δημοφιλέστερους ερμηνευτές των τελευταίων δεκαετιών. Εμφανίστηκε στον χώρο του τραγουδιού το 1969 και έκτοτε έχει συνεργαστεί με πολλούς τραγουδιστές και δημιουργούς.
Βιογραφία.
Γεννήθηκε στις 8 Μαρτίου 1946 στην Πάρο. Έχει παντρευτεί δύο φορές. Την πρώτη φορά με τη Ντίνα Μαρκοπούλου, με την οποία απέκτησε δύο παιδιά, τον τραγουδιστή, συνθέτη, στιχουργό και παρουσιαστή Χάρη Βαρθακούρη και τον Θανάση Βαρθακούρη. Τη δεύτερη φορά με την ηθοποιό Σοφία Αλιμπέρτη, με την οποία έχει κάνει δύο παιδιά, τον Μιχαήλ-Άγγελο και τον Νικόλα Βαρθακούρη.
Τον Ιανουάριο 2021 και ενώ το υγειονομικό σύστημα της χώρας αντιμετώπιζε προβλήματα λόγω της πανδημίας COVID-19, ο Γιάννης Πάριος προχώρησε στη δωρεά δύο κλινών ΜΕΘ στο Νοσοκομείο Μεταξά του Πειραιά επισημαίνοντας ότι είναι ιδιαίτερα ευαισθητοποιημένος σε θέματα υγείας, καθώς και η αδερφή του την ίδια περίοδο αντιμετωπίζει προβλήματα. Ακόμη, ανακοίνωσε ότι τα έσοδα από το νέο του CD, όπως συμφώνησε με τη δισκογραφική του εταιρεία, θα διατεθούν επίσης στο Εθνικό Σύστημα Υγείας.
Είναι οπαδός και υποστηρικτής του Παναθηναϊκού Α.Ο..

</doc>
<doc id="53967" url="https://el.wikipedia.org/wiki?curid=53967" title="Διοικητικά δικαστήρια">
Διοικητικά δικαστήρια



</doc>
<doc id="53968" url="https://el.wikipedia.org/wiki?curid=53968" title="Ιππώναξ">
Ιππώναξ

Ο Ιππώναξ (Ἱππώναξ) ήταν αρχαίος Έλληνας σατιρικός, ιαμβικός ποιητής από την Έφεσο. Θεωρείται εισηγητής του χωλίαμβου (ο οποίος λέγεται και "σκάζων ίαμβος"), του ιαμβικού τρίμετρου με τον τελευταίο πόδα σπονδείο ή τροχαίο αντί του συνηθισμένου απλού ιαμβικού πόδα. Με τον τρόπο αυτό δημιούργησε αρρυθμία, που είναι ευνοϊκή για τη δημιουργία σκωπτικής διάθεσης. Συνέθεσε σε ένα είδος ιωνικής διαλέκτου. Υπήρξε ο εισηγητής της παρωδίας (ήταν ένας από τους πρώτους που τη χρησιμοποίησε για να περιγελάσει την επική ποίηση) και τα ποιήματά του συντέλεσαν στην ανάπτυξη της τραγωδίας. Στις σάτιρές του αυτός δεν απέφυγε να περιγελάσει ούτε τους θεούς, ούτε τους ίδιους τους γονείς του. Από τη φτώχεια και την ασχήμια του Ιππώνακτα πηγάζει η ροπή του προς υποθέσεις ταπεινές και η πολύ χαμηλή φρασεολογία του. Η ποίησή του είναι ρεαλιστική. Τα θέματά του ο Ιππώναξ αντλεί από τη ζωή. Γι' αυτό αγαπήθηκε από τα λαϊκά στρώματα και είχε μεγάλη απήχηση, ιδιαίτερα κατά τα ελληνιστικά χρόνια. Ο τον πήρε ως πρότυπο για τους μίμους του, ο Καλλίμαχος επαίνεσε την ποίησή του και ο Θεόκριτος είπε ότι με χωλούς στίχους ο Ιππώναξ είπε σωστά πράγματα. 
Κατά το Βυζαντινό Λεξικό του Σούδα είναι ο γιός του Πυθέα και της Πρωτίδος. Όπως μαρτυρεί ο Πλίνιος ο Πρεσβύτερος ("Φυσική Ιστορία" XXXVI 4 (4, 5)), ο Ιππώναξ, "ο οποίος, όπως είναι γνωστό, έζησε κατά την 60η Ολυμπιάδα" (δηλ. στο διάστημα 540 - 536 π. Χ.) ήταν σύγχρονος των γλυπτών Βούπαλου και Αθήνιδος. Το 540 π.Χ. εξορίστηκε από την Έφεσο από τους τυράννους και Κωμά, και εγκαταστάθηκε στις Κλαζομενές όπου έζησε φτωχικά μέχρι το τέλος της ζωής του. Εκεί έγινε περίγελος από τους γλύπτες Βούπαλο (Οράτιος, "Epod." vi. 14) και Αθήνι από τη Χίο, οι οποίοι τον έφτιαξαν μικροκαμωμένο, αδύνατο και άσχημο (καθώς κατά τον Πλίνιο τον Πρεσβύτερο ήταν εμφανισιακά άσχημος) σε ένα (κατά τον Πλίνιο τον Πρεσβύτερο) άγαλμα, σαν μια αστεία γελοιογραφία (αν και το Λεξικό του Σούδα μιλάει για πολλά προσβλητικά αγάλματα που αυτοί είχαν φτιάξει στον Ιππώνακτα), και το εξέθεσαν δημόσια για να τον περιγελάσουν. Τότε αυτός (όπως μας πληροφορεί πάλι ο Πλίνιος ο Πρεσβύτερος), γεμάτος οργή, εξαπέλυσε όλη τη σάτιρα των ιάμβων του σε αυτούς τους γλύπτες, οι οποίοι, "όπως πιστεύουν ορισμένοι" (λέει ο Πλίνιος ο Πρεσβύτερος), τους οδήγησαν στην αγχόνη. Ωστόσο ο ίδιος ο Πλίνιος ο Πρεσβύτερος μας λέει, ότι κάτι τέτοιο δεν ισχύει, διότι οι δύο αυτοί γλύπτες συνέχισαν να δημιουργούν και μετά από αυτό το περιστατικό, και αριθμεί τα έργα τους που δημιούργησαν τότε σε κοντινά νησιά. Και εδώ όπως και στην περίπτωση του Αρχιλόχου, φαίνεται ότι οι παραδόσεις υπερβάλλουν. Πάντως δείχνουν την πειστική δύναμη και των δύο ποιητών. Όπως φαίνεται από τους στίχους του Ιππώνακτα, η αντιπάθεια που του έδειξε ο Βούπαλος οφειλόταν στην ερωτική αντιζηλία του για την κατάκτηση της Αρήτης. 
Από την ποίησή του σώζονται λίγα αποσπάσματα. Τα αποσπάσματα του Ιππώνακτα που σώζονταν τον 19ο αιώνα εκδόθηκαν από τον Bergk στο "Poetae Lyrici Graeci" (4th ed. 1878). Οι ανασκαφές στην Οξύρρυγχο ανέδειξαν παπυρικά χειρόγραφα με νέα αποσπάσματα έργων του. 
Πηγές.
- Πλίνιος ο Πρεσβύτερος, "Φυσική Ιστορία" XXXVI 4 (4, 5): http://www.perseus.tufts.edu/hopper/text?doc=Plin.+Nat.+36&amp;fromdoc=Perseus%3Atext%3A1999.02.0137
- Harry Thurston Peck, "Harpers Dictionary of Classical Antiquities" (1898), άρθρο Hippōnax: http://www.perseus.tufts.edu/hopper/text?doc=Perseus:text:1999.04.0062:id=hipponax-harpers
- Λεξικό του Σούδα, λήμμα Ἱππώναξ: http://www.stoa.org/sol-bin/search.pl?login=guest&amp;enlogin=guest&amp;db=REAL&amp;field=adlerhw_gr&amp;searchstr=iota,588

</doc>
<doc id="53969" url="https://el.wikipedia.org/wiki?curid=53969" title="Διοικητικό δικαστήριο">
Διοικητικό δικαστήριο



</doc>
<doc id="53970" url="https://el.wikipedia.org/wiki?curid=53970" title="Διοικητικό Δικαστήριο">
Διοικητικό Δικαστήριο



</doc>
<doc id="53971" url="https://el.wikipedia.org/wiki?curid=53971" title="Γαλαξείδι Φωκίδος">
Γαλαξείδι Φωκίδος



</doc>
<doc id="53973" url="https://el.wikipedia.org/wiki?curid=53973" title="Εξίσωση">
Εξίσωση

Εξίσωση στα μαθηματικά ονομάζεται κάθε ισότητα που συνδέει γνωστές ποσότητες με άγνωστες, τις οποίες θέλουμε να προσδιορίσουμε. Η εξίσωση λοιπόν είναι μια μαθηματική δήλωση που βεβαιώνει την ισότητα των δύο εκφράσεων. Στη σύγχρονη σημειογραφία, αυτό γράφεται τοποθετώντας εκφράσεις και στις δύο πλευρές από το σύμβολο ίσον, για παράδειγμα 
"Λύση" μιας εξίσωσης με x αγνώστους είναι μία x-άδα (αριθμών, συναρτήσεων) που επαληθεύει την εξίσωση: αντικαθιστώντας τους άγνωστους στην εξίσωση με το αντίστοιχο στοιχείο της x-άδας, η ισότητα γίνεται αληθής. Μια εξίσωση που δεν έχει καμία λύση λέγεται "αδύνατη". Μια εξίσωση που έχει άπειρες λύσεις λέγεται "ταυτότητα", για παράδειγμα: 0x=0, όπου για κάθε τιμή του x η εξίσωση αληθεύει.
Ειδικές περιπτώσεις εξισώσεων είναι οι πολυωνυμικές εξισώσεις, οι διαφορικές εξισώσεις, οι εξισώσεις διαφορών.
Γνωστοί και άγνωστοι.
Οι εξισώσεις συχνά εκφράζουν σχέσεις μεταξύ δοσμένων ποσοτήτων, τις γνωστές και τις ποσότητες που δεν έχουν προσδιοριστεί ακόμη, τις άγνωστες. Συνηθίζεται οι άγνωστοι δηλώνονται με γράμματα από το τέλος του αλφαβήτου, x,y,z,w...(ή φ,χ,ψ,ω...) και οι γνωστοί με γράμματα από την αρχή του αλφαβήτου a,b,c,d...(ή α,β,γ...). Ο άγνωστος για τον οποίο η εξίσωση είναι αληθής ονομάζεται λύση ή ρίζα (μαθηματικά) της εξίσωσης. Σε μια σειρά ταυτόχρονων εξισώσεων, ή σύστημα εξισώσεων, οι πολλαπλές εξισώσεις δίνονται με πολλαπλούς αγνώστους. Λύση του συστήματος είναι οι τιμές των αγνώστων που καθιστούν όλες τις εξισώσεις αληθείς.
Τύποι των εξισώσεων.
Οι εξισώσεις μπορούν να ταξινομηθούν σε σχέση με το είδος των διαδικασιών που συμπεριλαμβάνονται και τις ποσότητες. Κάποιοι σημαντικοί τύποι είναι:
Ταυτότητες.
Μια χρήση των εξισώσεων είναι στις μαθηματικές ταυτότητες, των οποίων οι ισχυρισμοί είναι αληθείς ανεξάρτητα από την αξία των μεταβλητών που περιέχονται σε αυτές. Για παράδειγμα, για μια δεδομένη τιμή του "x" είναι αληθές ότι: formula_5.
Ωστόσο, οι εξισώσεις μπορούν επίσης να είναι σωστές μόνο για ορισμένες τιμές των μεταβλητών. Σ' αυτή την περίπτωση, μπορούν να λυθούν για να βρεθούν οι τιμές που ικανοποιούν την εξίσωση. Για παράδειγμα, θεωρείστε το εξής:
Η εξίσωση είναι αληθής μόνο για δύο τιμές του "x", οι λύσεις της εξίσωσης. Σ' αυτή την περίπτωση, οι λύσεις είναι "x"=0 και "x"=1.
Πολλοί μαθηματικοί χρησιμοποιούν τον όρο εξίσωση αποκλειστικά για τον δεύτερο τύπο, για να υποδηλώσουν μια ισότητα η οποία δεν είναι μια ταυτότητα. Η διάκριση μεταξύ των δύο εννοιών μπορεί να είναι λεπτή. Για παράδειγμα: formula_7 είναι μια ταυτότητα, καθώς η
είναι μια εξίσωση με λύσεις "x"=0 και "x"=1. Είτε μια δήλωση προορίζεται να είναι μια ταυτότητα είτε μια εξίσωση μπορεί συνήθως να προσδιοριστεί από το περιεχόμενό της. Σε μερικές περιπτώσεις, γίνεται μια διάκριση μεταξύ του συμβόλου της ισότητας (=) για μια εξίσωση και το σύμβολο για μια ταυτότητα.
Γράμματα από την αρχή της αλφαβήτου όπως "α", "β", "γ"..συχνά δηλώνουν σταθερές στο πλαίσιο της συζήτησης στο χέρι, ενώ τα γράμματα από το τέλος της αλφαβήτου, όπως "χ", "ψ","ζ" που συνήθως κρατιούνται για τις μεταβλητές, μια σύμβαση που ξεκίνησε από τον Ρενέ Ντεκάρτ.
Ιδιότητες.
Αν μια εξίσωση στην άλγεβρα είναι γνωστή να είναι αληθής οι ακόλουθες πράξεις μπορούν να χρησιμοποιηθούν για να παράγουν μια άλλη αληθή εξίσωση:
Οι αλγεβρικές ιδιότητες (1-4) υπονοούν ότι η ισότητα είναι μια σχέση συμβατότητας για ένα πεδίο, στην πραγματικότητα αυτή είναι ουσιαστικά η μόνη. 
Το πιο γνωστό σύστημα αριθμών το οποίο επιτρέπει όλες αυτές τις διεργασίες είναι οι πραγματικοί αριθμοί, το οποίο είναι ένα παράδειγμα από ένα πεδίο. Ωστόσο, αν η εξίσωση βασιζόταν στους φυσικούς αριθμούς για παράδειγμα, μερικές από αυτές τις πράξεις (όπως η διαίρεση και η αφαίρεση) ίσως να μην είναι έγκυρη καθώς δεν επιτρέπονται αρνητικοί αριθμοί και μη ακέραιοι αριθμοί. Οι ακέραιοι είναι ένα παράδειγμα ενός αναπόσπαστου τομέα που δεν επιτρέπει διαιρέσεις καθώς χρειάζονται ξανά ακέραιοι αριθμοί. Ωστόσο, η αφαίρεση επιτρέπεται και είναι η αντίστροφη πράξη σ' αυτό το σύστημα.
Αν μια συνάρτηση δεν είναι αμφιμονότιμη εφαρμόζεται και στις δύο πλευρές από μια αληθής εξίσωση, τότε η προκύπτουσα εξίσωση θα είναι ακόμη αληθής, αλλά θα είναι λιγότερο χρήσιμη. Επομένως το ένα έχει επίπτωση, όχι μια ισοδυναμία, έτσι το σύνολο των λύσεων μπορεί να είναι μεγαλύτερο. Οι συναρτήσεις που παρουσιάζονται στις ιδιότητες (1), (2), και (4) είναι πάντα αμφιμονότιμες,όπως και η (3) αν δεν πολλαπλασιάζεται με το μηδέν. Μερικά γενικευμένα γινόμενα, όπως ένα τέλειο γινόμενο δεν είναι ποτέ αμφιμονότιμο.

</doc>
<doc id="53977" url="https://el.wikipedia.org/wiki?curid=53977" title="Ιππόναξ">
Ιππόναξ



</doc>
<doc id="53979" url="https://el.wikipedia.org/wiki?curid=53979" title="Μάχη του Δάρας">
Μάχη του Δάρας

Η μάχη του Δάρας διεξήχθη ανάμεσα στους Σασσανίδες Πέρσες και τη Βυζαντινή αυτοκρατορία στα 530. 
Η Βυζαντινή αυτοκρατορία βρισκόταν σε πόλεμο με τους Σασσανίδες από το 527, με αφορμή την απόπειρα του Καβάδη Α΄, βασιλιά της Περσίας να προσηλυτίσει τους Ίβηρες του Καυκάσου στο Ζωροαστρισμό. Ο Καβάδης προσπάθησε να κλείσει ειρήνη με τους Βυζαντινούς και επιχείρησε να πείσει τον Ιουστινιανό Α΄ να υιοθετήσει το γιο του Χοσρόη. Ο Ιουστινιανός αρνήθηκε και έστειλε τους στρατηγούς Σίττα και Βελισάριο εναντίον της Περσίας, όπου αρχικά ηττήθηκαν. Ο Ιουστινιανός προσπάθησε να διαπραγματευτεί μα ο Καβάδης αρνήθηκε και έστειλε 30.000 στρατιώτες στο Δάρας Μεσοποταμίας το 529. Ο Βελισάριος επέστρεψε στην περιοχή μαζί με τον Ερμογένη και 25.000 άνδρες στα 530 και ο Καβάδης απάντησε στην κίνηση αυτή, στέλνοντας κι άλλους 10.000 υπό το στρατηγό Φιρούζ (Περόζης στα ελληνικά), που στρατοπέδευσε σε απόσταση πέντε χιλιομέτρων. 
Αν και αριθμητικά υστερούσε κατά πολύ, ο Βελισάριος αποφάσισε να επιτεθεί στους ελαφρά οπλισμένους Πέρσες. Έσκαψε έναν αριθμό από χαρακώματα για να ανακόψει το Περσικό ιππικό και παρέταξε το πεζικό του σε ένα ενιαίο σώμα στο κέντρο. Στις πτέρυγες δεξιά κι αριστερά παρέταξε Έρουλους ιππείς (οι Έρουλοι ήταν ένα γερμανικό έθνος). Η αριστερή πτέρυγα είχε ενισχυθεί με 300 Ούννους ιππείς και η δεξιά με άλλους 600. Μια εφεδρεία βυζαντινού ιππικού βρισκόταν πίσω από τη δεξιά πτέρυγα. Πριν αρχίσει η μάχη, όλες αυτές οι δυνάμεις, εκτός του πεζικού, παρέμεναν πίσω από τα χαρακώματα. 
Οι Πέρσες παρατάχτηκαν σε δύο φάλαγγες, με το πεζικό και πάλι στο κέντρο. Το πρώτο κύμα της περσικής επίθεσης στράφηκε κατά της δεξιάς πτέρυγας των Έρουλων, που αρχικά υποχώρησαν αλλά υπό την απειλή των Ούννων συμμάχων τους επέστρεψαν κι αντεπετέθηκαν, αναγκάζοντας τους Πέρσες να αποσυρθούν (αν και με 7 μόνο απώλειες). Ακολούθησε μια ανάπαυλα στη μάχη, κατά την οποία ένας Πέρσης στρατιώτης προκάλεσε τους Βυζαντινούς σε μονομαχία. Ένας υπηρέτης του στρατηγού Βούζη ονόματι Ανδρέας ανταποκρίθηκε και τον νίκησε. Στη συνέχεια σκότωσε σε μονομαχία και ένα δεύτερο αντίπαλο, οπότε οι Πέρσες αποσύρθηκαν για να διανυκτερεύσουν.
Τη δεύτερη μέρα της μάχης έφτασαν κι άλλοι 10.000 Πέρσες, αυξάνοντας ακόμα περισσότερο την αριθμητική τους υπεροχή. Οι δύο αντίπαλοι, αρχικά περιορίστηκαν στην μεταξύ τους τοξοβολία, που προκάλεσε ελαφρές μόνον απώλειες εκατέρωθεν, χωρίς ουσιαστικά αποτελέσματα. Στο μεταξύ, ο Βελισάριος έκρυψε ένα τμήμα ιππικού πίσω από ένα λόφο στα βορειοανατολικά του Δάρας, στα αριστερά της βυζαντινής παράταξης. Όταν οι Πέρσες επιτέθηκαν, το πεζικό στο κέντρο υποχώρησε πίσω από τα χαρακώματα, αλλά το κρυμμένο απόσπασμα ιππικού και οι Ούννοι της δεξιάς πτέρυγας πλευροκόπησαν τους Πέρσες και τους ανάγκασαν να υποχωρήσουν. Οι Αθάνατοι, το επίλεκτο σώμα του περσικού στρατού, προέλασε και τους νίκησε εν τέλει, μα ο Βελισάριος αντεπετέθηκε και διέσπασε τα περσικά στρατεύματα στα δύο. Οι μισοί Πέρσες καταδίωξαν το βυζαντινό ιππικό, μα οι υπόλοιποι παγιδεύτηκαν και 5.000 από αυτούς εξοντώθηκαν μαζί με το στρατηγό τους Βαρεσμανά. Το βυζαντινό ιππικό εν τέλει ανασυγκροτήθηκε κι αυτό και διέλυσε τους διώκτες του. Ο Βελισάριος επέτρεψε την καταδίωξη του εχθρού για μερικά μίλια, αλλά άφησε τους περισσότερους Πέρσες επιζώντες να διαφύγουν.
Αποτελέσματα και μετέπειτα εξελίξεις.
Η νίκη δεν διήρκεσε πολύ για τη Βυζαντινή αυτοκρατορία. Ο σασσανιδικός στρατός, ενισχυμένος από Άραβες συμμάχους, νίκησε το Βελισάριο σε δύο αποφασιστικές μάχες στα 520 και 531, αναγκάζοντας το Βυζάντιο να πληρώσει βαριές αποζημιώσεις σε αντάλλαγμα για μια συνθηκολόγηση. 
Ο Χοσρόης Α΄ αποπειράθηκε να καταλάβει το Δάρας δύο φορές χωρίς επιτυχία, στα 540 και 544. Εν τέλει τα κατάφερε στα 573. Η πτώση της πόλης λέγεται πως οδήγησε τον αυτοκράτορα Ιουστίνο Β' στην παραφροσύνη. Η σύζυγος του αυτοκράτορα Σοφία και ο προσωπικός του φίλος Τιβέριος Β' πήραν τη διακυβέρνηση της αυτοκρατορίας στα χέρια τους μέχρι και το θάνατο του Ιουστίνου Β' το 578. Στο μεταξύ οι Πέρσες διείσδυσαν ακόμη περισσότερο στα βυζαντινά εδάφη αλλά ο Χοσρόης Α΄ πέθανε στα 579. 
Ο Μαυρίκιος νίκησε εκ νέου τους Σασσανίδες στο Δάρας το 586 και ανακατέλαβε το οχυρό, μα ο Χοσρόης Β΄ πέτυχε νέα νίκη στα 604. Αυτή τη φορά οι Πέρσες κατέστρεψαν την πόλη αλλά οι Βυζαντινοί την ξαναέκτισαν στα 628. Στα 639 την προσάρτησαν τελικά οι Άραβες.

</doc>
<doc id="53980" url="https://el.wikipedia.org/wiki?curid=53980" title="Γωνία">
Γωνία

Στην ευκλείδεια γεωμετρία, επίπεδη γωνία ή απλά γωνία είναι το γεωμετρικό σχήμα που αποτελείται από δύο ημιευθείες με κοινή αρχή. Ο αυστηρός μαθηματικός ορισμός της "επίπεδης γωνίας" είναι «"Το κοινό σύνολο σημείων που ανήκουν σε δύο συνεπίπεδα ημιεπίπεδα»". Αν οι ευθείες που ορίζουν τα ημιεπίπεδα τέμνονται σε κάποιο σημείο, τότε αυτό ονομάζεται «"κορυφή»". Σε κάθε μία από τις δύο ευθείες ανήκει μόνο ένα μέρος της στη γωνία, το μέρος που ανήκει είναι μία ημιευθεία με αρχή την κορυφή της γωνίας. Οι ημιευθείες λέγονται «"πλευρές»" της γωνίας. Στο σχήμα, "Ο" είναι η κορυφή και "Οχ", "Οψ" οι δύο πλευρές. Το σύνολο των σημείων της γωνίας που δεν ανήκουν στις πλευρές λέγεται «"εσωτερικό»" της γωνίας, ενώ το σύνολο των σημείων του επιπέδου που δεν ανήκουν στη γωνία εξωτερικό.
Στην επίπεδη γεωμετρία, μια γωνία σχηματίζεται από δυο ημιευθείες, οι οποίες ονομάζονται πλευρές της γωνίας, και έχουν κοινή αρχή, η οποία ονομάζεται κορυφή της γωνίας. Οι γωνίες σχηματίζονται από δυο ημιευθείες που βρίσκονται στο ίδιο επίπεδο, αλλά αυτό το επίπεδο δεν χρειάζεται απαραίτητα να είναι ένα ευκλείδειο επίπεδο. Οι γωνίες σχηματίζονται επίσης με τη συνάντηση δυο επιπέδων, τόσο στο ευκλείδιο, όσο και σε άλλα διαστήματα. Αυτές οι γωνίες μεταξύ επιπέδων ονομάζονται «"δίεδρες γωνίες"». Ως γωνίες που σχηματίζονται με τη συνάντηση δύο καμπυλών ορίζονται οι γωνίες που σχηματίζουν οι εφαπτόμενες ημιευθείες που συναντιώνται στο σημείο τομής των δύο αυτών καμπυλών. Όμοιοι ορισμοί χρησιμοποιούνται και για τον τρισδιάστατο χώρο. Για παράδειγμα, μια «"σφαιρική γωνία"» σχηματίζεται από δυο μεγάλους κύκλους σε μια σφαίρα και είναι η δίεδρη γωνία ανάμεσα στα επίπεδα που ορίζονται από τους δυο μεγάλους κύκλους.
Διχοτόμος μίας γωνίας "χΟψ" ονομάζεται μία ημιευθεία "Οδ" που έχει αρχή την κορυφή της γωνίας, βρίσκεται στο εσωτερικό της και είναι τέτοια ώστε να χωρίζει τη γωνία σε δύο ίσες γωνίες "χΟδ" και "δΟψ". Στα πλαίσια της Ευκλείδειας γεωμετρίας, η διχοτόμος μίας γωνίας είναι αξιωματικά μοναδική.
Σύγκριση γωνιών και πράξεις.
Ας είναι "χΟψ" και "κΑλ" δύο γωνίες. Ταυτίζουμε την "Οχ" με την "Ακ", ώστε η "Αλ" να βρίσκεται προς το μέρος της "Οψ".
Δύο γωνίες που έχουν κοινή αρχή, μία κοινή πλευρά και κανένα κοινό εσωτερικό σημείο, λέγονται διαδοχικές ή εφεξής γωνίες.
Ως "μέτρηση" μιας γωνίας "χΟψ" εννοούμε την σύγκρισή της με μια άλλη γωνία, ας πούμε "κΑλ", την οποία θεωρούμε αυθαίρετα "μοναδιαία". Αν ισχύει formula_6, λέμε ότι το μέτρο ή το άνοιγμα της "χΟψ" ως προς την "κΑλ" είναι formula_7. Το μέτρο μιας γωνίας συνδέεται και με το μέτρο τόξου σε κύκλο.
Ειδικά ζεύγη γωνιών.
Δυο γωνίες στις οποίες οι πλευρές της μιας είναι οι αντικείμενες ημιευθείες των πλευρών της άλλης, λέγονται κατακορυφήν. Δυο γωνίες με άθροισμα μια ευθεία γωνία, λέγονται παραπληρωματικές και δυο γωνίες με άθροισμα μια ορθή γωνία, λέγονται συμπληρωματικές.
Στα πλαίσια της ευκλείδειας γεωμετρίας ισχύουν τα παρακάτω:
Ας είναι φ και χ δύο ευθείες οι οποίες τέμνονται από τρίτη ευθεία ψ στα σημεία αντίστοιχα Α και Β. Σχηματίζονται οχτώ γωνίες, όπως φαίνεται στο σχήμα αριστερά. Οι γωνίες Α1, Α2, Β3 και Β4 λέγονται εκτός των φ και χ αντίστοιχα. Οι Α3, Α4, Β1 και Β2 λέγονται εντός των φ και χ αντίστοιχα. Δύο γωνίες οι οποίες βρίσκονται εκατέρωθεν της ψ λέγονται γωνίες εναλλάξ (της ψ). Για παράδειγμα, οι Α3 και Β1 είναι γωνίες εναλλάξ της ψ, όπως επίσης και οι γωνίες Α4 και Β2. Τέλος δύο γωνίες που βρίσκονται προς το ίδιο μέρος της (τέμνουσας ευθείας) ψ λέγονται επί τα αυτά μέρη της ψ. Για παράδειγμα, οι Α2 και Β2 είναι επί τα αυτά μέρη της ψ. Υπάρχουν και συνδυασμοί των πιο πάνω, για πράδειγμα, οι γωνίες Α1 και Β1 είναι εντός, εκτός και επί τα αυτά μέρη της ψ και οι γωνίες Α4 και Β1 εντός και επί τα αυτά μέρη της ψ.
Ιδιότητες.
"Απόδειξη": Έστω γωνίες φ και ω με πλευρές παράλληλες. Διακρίνουμε τρεις περιπτώσεις:
Αν φ &lt; 90° και ω &lt; 90° τότε είναι ίσες ως εντός εκτός επί τα αυτά με γωνία ρ, όπως φαίνεται στο αντίστοιχο σχήμα (αριστερά επάνω).
Αν φ &gt; 90° και ω &gt; 90°, όπως στο αντίστοιχο σχήμα (αριστερά κάτω) τότε είναι ίσες ως παραπληρωματικές ίσων γωνιών, από την προηγούμενη περίπτωση.
Αν φ &lt; 90° και ω &gt; 90° τότε είναι παραπληρωματικές ως ίσες προς παραπληρωματικές. Στο αντίστοιχο σχήμα (δεξιά) φερειπείν έχουμε φ = ρ και ω + ρ = 180°.
"Απόδειξη": Έστω φ και ω δύο γωνίες με πλευρές κάθετες μία προς μία. Διακρίνουμε τρείς περιπτώσεις:
Αν φ &lt; 90° και ω &lt; 90° τότε από την κορυφή της ω φέρνουμε ημιευθείες παράλληλες αντίστοιχα στις πλευρές της φ, όπως φαίνεται στο αντίστοιχο σχήμα (επάνω). Η γωνία κΒι που σχηματίζεται θα είναι ίση με τη φ, σύμφωνα με την προηγούμενη ιδιότητα. Επίσης, επειδή η Βι είναι παράλληλη στην Αε και η Αε είναι κάθετη στην Βη, οι Βι, Βη είναι κάθετες, δηλαδή η γωνία ιΒη θα είναι ορθή. Όμοια, είναι και η κΒθ ορθή. Λαμβάνουμε διαδοχικά τις ακόλουθες ισότητες γωνιών:
Αν φ &gt; 90° και ω &gt; 90° τότε είναι ίσες ως παραπληρωματικές οξειών γωνιών με κάθετες πλευρές.
Αν φ &lt; 90° και ω &gt; 90° τότε, όπως φαίνεται στο αντίστοιχο σχήμα (κάτω), η εφεξής παραπληρωματική της ω είναι οξεία και έχει κάθετες πλευρές με τη φ, άρα είναι ίση της φ. Δηλαδή:

</doc>
<doc id="53981" url="https://el.wikipedia.org/wiki?curid=53981" title="Μαντώ (τραγουδίστρια)">
Μαντώ (τραγουδίστρια)

Η Μαντώ (πραγματικό όνομα: Αδαμαντία Σταματοπούλου, γεν. 13 Απριλίου 1965
ref&gt;Σύμφωνα με τους εκλογικούς καταλόγους του Υπουργείου Εσωτερικών &lt;/ref&gt;) είναι Ελληνίδα τραγουδίστρια. Γεννήθηκε στον Πειραιά και κατάγεται από την Κάρπαθο. Μεγαλωμένη σε οικογένεια μουσικών, ασχολήθηκε με τη μουσική από μικρή ηλικία. Έχει σπουδάσει μουσική, κιθάρα και φωνητική, στο μουσικό κολέγιο Μπέρκλι, παίζει κιθάρα και πιάνο, ενώ γράφει την δική της μουσική και στίχους. Η πρώτη της ολοκληρωμένη δισκογραφική της δουλειά κυκλοφόρησε το 1989. Μέσα στην επόμενη δεκαετία, καθιερώθηκε ως μία από τις πιο επιτυχημένες τραγουδίστριες στην Ελλάδα, με πολλούς χρυσούς δίσκους και δεκάδες ραδιοφωνικές επιτυχίες. Ενδεικτικά: "Δως μου λόγο να σωθώ", "Στοιχηματίζω", "Αυτό το καλοκαίρι", "Εσύ", "Δανεικά", "Στον έβδομο ουρανό".
Έχει συνεργαστεί με πάρα πολλούς καλλιτέχνες, στα 30 χρόνια μουσικής πορείας της, είτε δισκογραφικά-συνθετικά είτε σε μουσικές σκηνές, όπως οι : Αντώνης Βαρδής, Δημήτρης Μητροπάνος, Γιάννης Σπανός, Γιώργος Χατζηνάσιος, Μίμης Πλέσσας, Χρήστος Νικολόπουλος, Πασχάλης Τερζής, Γιάννης Πάριος, Γιάννης Πουλόπουλος, Ανδρέας Μικρούτσικος, Τζίμης Πανούσης, Λουκιανός Κηλαηδόνης, Κώστας Χαριτοδιπλωμένος, Πασχάλης, Στέφανος Κορκολής, Σοφία Αρβανίτη, Γιώργος Θεοφάνους, Φοίβος, Αντώνης Ρέμος, Ντέμης Ρούσσος, Σερτάμπ Ερενέρ, Ζαν Μισέλ Ζαρ, Τζέσικα Σίμπσον κ.ά. Από το 2010, διδάσκει φωνητική και ορθοφωνία στο Ωδείο Τέχνης Φακανά, ενώ έχει ιδρύσει την Παιδική Ακαδημία Μουσικού Θεάτρου, (CMTA, Children's Musical Theatre Academy), η οποία στεγάζεται και φιλοξενείται στους χώρους του Ωδείου. Κατά καιρούς συμμετείχε σε μερικά επιτυχημένα τηλεοπτικά προγράμματα της ελληνικής τηλεόρασης, όπως: "Your face sounds familiar", "The voice of Greece", "The music school" κ.ά.
Βιογραφία.
Η Μαντώ είναι κόρη του πιανίστα της τζαζ Νίκου Σταματόπουλου και της σοπράνο της Λυρικής Σκηνής Μαίρης Απέργη. Σαν παιδί, εκτός από τις μουσικές σπουδές της και το σχολείο, έκανε πρωταθλητισμό στην κολύμβηση με την ομάδα του Ολυμπιακού, για επτά συνεχή έτη.
Οκτώ χρόνια πιάνου στο Εθνικό Ωδείο, ανώτερα θεωρητικά μαθήματα μουσικής, φωνητικής, χορού και τζαζ είναι πρόσθετα εφόδια.
Από δέκα χρονών παίζει κιθάρα και κρουστά όργανα, ως αυτοδίδακτη και συνθέτει δικά της τραγούδια. 
Σε ηλικία 13 ετών πρωτοεμφανίζεται στο θέατρο Καλουτά, συμμετέχοντας στη μουσική παράσταση "Jesus Christ Superstar", με την επιμέλεια των Μίμη Πλέσσα και Δημήτρη Μαλαβέτα. Ακολούθησαν πολλά και αξιόλογα μουσικά βήματα, όπως η τρίχρονη συμμετοχή της στο τρίο Μικέλη και το 1981 μπαίνει στην ελληνική δισκογραφία, συμμετέχοντας με το όνομα Mandy στο "Motorcycle-Granny", σε μουσική και στίχους του Τζίμη Πανούση. 
Το 1983, σε ηλικία 17 χρονών, συμμετείχε στο πάρτυ της Βουλιαγμένης, του Λουκιανού Κηλαηδόνη, με το τραγούδι "Blue moon". Με το ψευδώνυμο Mandy κυκλοφορεί το 1985 το μάξι σινγκλ "Fill Me Up / Love Me Baby" (126106 CBS) και τον επόμενο χρόνο το "Set yourself in motion / Where do I begin" (127171 CBS), σε παραγωγή του Κώστα Χαριτοδιπλωμένου.
Μετά την επιτυχία των δύο αυτών μάξι σινγκλ, φεύγει για την Αμερική, όπου κάνει μαθήματα φωνητικής με τον Hal Schaefer, δάσκαλο επίσης της Μπάρμπρα Στράιζαντ και της Λάιζα Μινέλι, καθώς και μαθήματα κινησιολογίας.
Το 1987 κάνει άλλη μία εμφάνιση στην ελληνική δισκογραφία, με τη συμμετοχή της στη συλλογή "Τα 10 δεκάρια", μαζί με την Πωλίνα, την Καίτη Γαρμπή, τη Σοφία Βόσσου, τον Ανδρέα Μικρούτσικο, τον Λαυρέντη Μαχαιρίτσα, τον Σάκη Μπουλά και τον Στέλιο Σταυράκη, ερμηνεύοντας τα τραγούδια «Στα ζεστά φεγγάρια» (διασκευή του «Land of 1000 Dances») και «Το γράμμα» (διασκευή του «The Letter»).
Το 1989, ενώ έχει ήδη συμβόλαιο με τη CBS (νυν Sony Music), έρχεται η πρόταση από την Ελλάδα και τη Minos EMI, για δίσκο με ελληνικό στίχο. Έτσι, το 1989 κυκλοφορεί την πρώτη της ολοκληρωμένη δισκογραφική δουλειά, "Δώσ' μου ένα φιλί... Αυτό το καλοκαίρι". 
Έτσι ξεκινά μια σειρά επιτυχημένων δίσκων, επί ελληνικού εδάφους πλέον. Μεγάλες της επιτυχίες είναι τα τραγούδια "Αυτό το καλοκαίρι" (1989), "Στοιχηματίζω" (1990), "Εσύ" (1991), "Τιμώρησέ με" (1991), "Αισθήσεις" (1993), "Φυλάκισέ με" (1994), "Στον έβδομο ουρανό" (1995), "Δανεικά" (1997), "Φάρος" (1997), "Φωτιά στα πρέπει" (1998), "Πιο πολύ" (2000), "Φαίνεται" (2003) κ.ά.
Η Μαντώ έχει δώσει συναυλίες σε όλο τον κόσμο. Έχει κάνει περιοδείες και έχει εμφανιστεί σε μερικά από τα μεγαλύτερα θέατρα και συναυλιακούς χώρους του κόσμου, όπως το Madison Square Garden της Νέας Υόρκης και το Air Crown του Σικάγου και σε πόλεις όπως το Λος Άντζελες, το Λονδίνο, το Παρίσι, το Μόντρεαλ κ.α. Έχει συνεργαστεί με μερικά από τα μεγαλύτερα ονόματα της χώρας μας, όπως: Μαρινέλλα, Δημήτρη Μητροπάνο, Τόλη Βοσκόπουλο, Δήμητρα Γαλάνη, Πασχάλη Τερζή, Τάνια Τσανακλίδου. 
Το 1992 ιδρύει το Μαντώ Fan Club, το οποίο φτάνει να αριθμεί πάνω από 20.000 μέλη. Επίσης, είναι η πρώτη καλλιτέχνιδα στην Ελλάδα που δημιούργησε ιστότοπο στο διαδίκτυο.
Στον ‘Έβδομο Ουρανό’ στο ‘Γυάλινα Φεγγάρια’ (All Through The Night), παίζουν οι μουσικοί του Peter Gabriel.
Το 1997 ερμηνεύει στα ελληνικά τα τραγούδια της ταινίας κινουμένων σχεδίων 'Anastasia' της 20th Century Fox.
Το 2000,ένα από τα τραγούδια που είχε γράψει στην Αμερική βγαίνει από το συρτάρι για το album της νεαρής τραγουδίστριας Jessica Simpson. Η Μαντώ ως συνθέτρια μπαίνει στα Αμερικάνικα Charts, μιας και το ‘Where You Are’ γίνεται τεράστια επιτυχία και μπαίνει στο soundtrack της ταινίας της 20th Century Fox, ‘Here On Earth’.
Στα MTV βραβεία της Αμερικής,το WHERE YOU ARE βγήκε καλύτερη μπαλάντα της χρονιάς.
Το 1997 παραχώρησε ένα από τα πιο επιτυχημένα της τραγούδια "Στον Έβδομο Ουρανό" στον Ντέμη Ρούσσο το οποίο διασκευάστηκε στα γαλλικά με τίτλο IQBAL.
Το 2000 έκανε ντουέτο με την Τουρκάλα τραγουδίστρια Σερτάμπ Ερενέρ το τραγούδι "Φως/Aşk'. Το τραγούδι αυτό έγινε επιτυχία τόσο στην Ελλάδα όσο και στην Τουρκία.
Το 2001 κυκλοφορεί μέσω της εταιρίας Europe Records, το single ‘Mando and Coltrane Big Band’, με 5 τραγούδια διασκευές ξένων επιτυχιών Jazz και μιούζικαλ.
Το 2003 εκπροσώπησε την Ελλάδα στον μουσικό διαγωνισμό της Eurovision, καταλαμβάνοντας τη 17η θέση.
Είναι από το 2003 επίτιμο μέλος του OGAE Greece, του επίσημου club της Eurovision στην Ελλάδα.
Το 2003 ερμηνεύει στα ελληνικά τα τραγούδια της ταινίας κινουμένων σχεδίων " Ο Αδερφός μου ο Αρκουδος" της Walt Disney.
Στις 14 Μαρτίου 2010,στην εκπομπή Chart Show-Your Countdown το κανάλι Alpha κατέταξε τη Μαντώ στην 23η θέση της λίστας με τις πιο εμπορικές γυναίκες τραγουδίστριες στην Ελλάδα από το 1960 μέχρι σήμερα.
To 2012 συμμετείχε στην συναυλία του Φοίβου για τα 20 χρόνια στην δισκογραφία του. 
Το 2013 συμμετείχε στην ελληνική έκδοση του "Your Face Sounds Familiar" που προβλήθηκε από τον Αntenna, φτάνοντας μέχρι την 4η θέση στον τελικό που προβλήθηκε στις 30 Ιουνίου.
Τον Μάιο του 2014 συμμετείχε στον ημιτελικό του The Voice Of Greece όπου για πρώτη φορά παρουσίασε ένα νέο της τραγούδι με τίτλο "Πολύπλοκα". Το σώου προβλήθηκε από τον τηλεοπτικό σταθμό Antenna. 
Την ίδια χρονιά συμμετείχε σε ένα επεισόδιο του The Music School ως Guest όπου προβλήθηκε στο MegaTv.
Συνεργασίες.
Η Μαντώ έχει συνεργαστεί με μερικούς απ' τους πιο καταξιωμένους συνθέτες και στιχουργούς, όπως οι Γιάννης Σπανός, Γιώργος Χατζηνάσιος, Μίμης Πλέσσας, Φοίβος, Αλέξης Παπαδημητρίου, Γιώργος Θεοφάνους, Στέφανος Κορκολής, Ανδρέας Λάμπρου, Τάκης Δαμάσχης (C︰Real), Κώστας Χαριτοδιπλωμένος, Δημήτρης Πανόπουλος, Ιφιγένεια Γιαννοπούλου, Ελένη Γιαννατσούλια, Εύη Δρούτσα, Ναταλία Γερμανού, Ηρώ Τριγώνη κ.ά.
Το 2000 στο δίσκο της "Σε άλλη διάσταση" ερμήνευσε με επιτυχία το "C'est la vie" του Γάλλου βετεράνου της ηλεκτρονικής μουσικής Jean-Michel Jarre. Ο Jarre ζητά να συνεργαστεί με τη Μαντώ στο Ηρώδειο. 
Έχει επίσης εμφανιστεί σε μεγάλα νυχτερινά κέντρα δίπλα σε μεγάλα ονόματα της ελληνικής σκηνής. Αξιοσημείωτες οι συνεργασίες της με τους: Μιχάλη Ρακιντζή, Δημήτρη Μητροπάνο, Πασχάλη Τερζή, Χρήστο Νικολόπουλο, Πασχάλη Αρβανιτίδη, Δήμητρα Γαλάνη, Γιάννη Πουλόπουλο (ο οποίος σε κάθε τους κοινή εμφάνιση, την περίοδο της συνεργασίας τους, την προσφωνούσε ως την "καλύτερη τραγουδίστρια της γενιάς της") κ.ά.
Το Νοέμβριο του 2007, μετά από πολυετή απουσία από τα μεγάλα νυχτερινά κέντρα τις Αθήνας, εμφανίζεται στο "Athens on the rocks" με τον Πασχάλη και τη Σοφία Αρβανίτη. Στο πρόγραμμα συμμετέχουν η κόρη του Πασχάλη, Ζίνα Αρβανιτίδη, και ο πρωτοεμφανιζόμενος Γιώργος Παπαδόπουλος.
2008-2017.
Τον Μάιο του 2008 κυκλοφορεί, μετά από απουσία 5 ετών, το ολοκληρωμένο της άλμπουμ "Μαντώ ΙΙ", από το οποίο γρήγορα έγιναν επιτυχίες τα τραγούδια "Δως μου λόγο να σωθώ" και "Δεν είσαι εκεί "σε μουσική &amp; στίχους "Πήγασος", στο άλμπουμ συμπεριλήφθηκαν και αγγλόφωνα τραγούδια "safe" &amp; "breath again", επίσης ξεχώρισε το ιδιαίτερο "Στον Αιγόκερο". Το Άλμπουμ ήταν κυρίως σε ροκ-γκόθικ μουσικό ύφος &amp; κυκλοφόρησε από την Polymusic. Με αφορμή το νέο CD κάνει περιοδεία σε όλη την Ελλάδα όπου και ξανασυστήνεται στο ελληνικό κοινό με τις νέες μουσικές επιρροές της. 
Τον Σεπτέμβρη του 2011 με την Polymusic κυκλοφορεί το "Perfection". Το άλμπουμ κινείτε σε πιο ροκ - ποπ ρυθμούς ενώ για δεύτερη φορά ξανά συνεργάζεται με τους Πήγασος . Ένα χρόνο μετά ολοκληρώνεται το συμβόλαιό της με την Polymusic.
Το 2012 δέχεται να συμμετάσχει στην επετειακή συναυλία του Φοίβου για τα 20 χρόνια του στην δισκογραφία, όπου και ξανά συναντιέται στην σκηνή με τον Αντώνη Ρέμο και τραγουδούν το "Εμείς". Τον Νοέμβρη της ίδιας χρονιάς αρχίζει να εμφανίζεται σε έναν νέο χώρο, το Shamone, έναν ιδιαίτερο, ζεστό &amp; φιλόξενο κλαμπ-μπαρ του Φώτη Σεργουλόπουλου στο Γκάζι, οι προγραμματισμένες εμφανίσεις της είχαν μεγάλη απήχηση στο κοινό, όπου και τελικά μετά από 3 παρατάσεις και 10 εμφανίσεις που εξαντλήθηκαν ολοκληρώνει την συνεργασία της στις 17 Φεβρουαρίου.
Λίγο πριν το 2010 ξεκινάει μια νέα διαφορετική συνεργασία με το ωδείο τέχνης Φακανά, ως δασκάλα φωνητικής διδασκαλίας. 
Ένας από τους μαθητές της, ο 14χρονος τότε Στέλιος Λεγάκης, συμμετέχει στο σώου του ANT1 "Ελλάδα έχεις ταλέντο" όπου βγαίνει Νικητής και την ευχαριστεί δημόσια σε αρκετές εκπομπές.
Το 2013 συμμετείχε στην ελληνική έκδοση του "Your Face Sounds Familiar" που προβλήθηκε από τον Αntenna, φτάνοντας μέχρι την 4η θέση στον τελικό που προβλήθηκε στις 30 Ιουνίου.
Τον Μάιο του 2014 μετά από πρόταση του ANT1 &amp; της Δέσποινας Βανδή, συμμετείχε στον ημιτελικό του The Voice Of Greece ώς Special Coach για την Μαρία Έλενα Κυριάκου. Μαζί τραγούδησαν το Listen της Μπιγιονσέ όπου και ήταν ένα από τα Highlight της βραδιάς.
Τον Χειμώνα του 2014 Ιδρύει το C.M.T.A (Children Musical Theater Academy) την παιδική ακαδημία μουσικού θεάτρου, όπου στεγάζεται &amp; φιλοξενείτε στους χώρους του Ωδείου Τέχνης Φακανά, ενώ παράλληλα συνεχίζει την φωνητική διδασκαλία ( Vocal Coach) αλλά και ορθοφωνία σε μαθητές και σε τραγουδιστές της νέας γενιάς.
Τον Μάιο του 2017 κυκλοφορεί το νέο της αγγλόφωνο άλμπουμ με τίτλο Bare bones.
Ντουέτα.
Η Μαντώ στην καριέρα της έχει κάνει αρκετά ντουέτα με άλλους διάσημους συναδέλφους της. Αξιοσημείωτα είναι το "Αδιόρθωτη αγάπη", ντουέτο με τον Δημήτρη Μητροπάνο, από το δίσκο της "Ανήσυχο βλέμμα", το "Εμείς" με τον Αντώνη Ρέμο από τον πρώτο του δίσκο "Αντώνης Ρέμος", το "Έρωτας δηλητήριο" με τον Πασχάλη Τερζή από το δίσκο της "Προδοσία," το προαναφερθέν ντουέτο με τη Σερτάμπ Ερενέρ και το Μέχρι να σε συναντήσω ντουέτο με τον Κώστα Δόξα από το cd-single Λίγο λίγο.
Συνθέσεις.
Η Μαντώ παίζει πιάνο, κιθάρα και κρουστά και σε κάποιους δίσκους της έχει γράψει η ίδια μουσική για τα τραγούδια της.
Επίσης, δικά της τραγούδια έχει δώσει και σε άλλους ερμηνευτές, όπως ο Πασχάλης Τερζής και η Κατερίνα Κούκα. Έχει, ακόμη, υπογράψει τη σύνθεση του τραγουδιού "Where you are" της Αμερικανίδας τραγουδίστριας "Jessica Simpson &amp; της Mary Griffin το Without you."
Γιουροβίζιον.
Στον Ελληνικό Τελικό που πραγματοποιείται το Φεβρουάριο του 2003 για την ανάδειξη του τραγουδιού που θα εκπροσωπήσει την Ελλάδα στο Διαγωνισμό της Eurovision, η Μαντώ κερδίζει το κοινό με την εκπληκτική ερμηνεία της στο γραμμένο από αυτή τραγούδι 'Never Let You Go', και έτσι παίρνει το εισιτήριο για τη Ρίγα της Λετονίας μαζί με τις ευχές όλης της Ελλάδας. Η Μαντώ είναι προετοιμασμένη να δώσει τον καλύτερό της εαυτό, αλλά και για κάθε αποτέλεσμα.
Λίγο πριν φύγει το Μάιο του 2003 για το διαγωνισμό της Eurovision, υπογράφει τριετές συμβόλαιο με την εταιρία Alpha Records και κυκλοφορεί το cd-single του «Never Let You Go» το οποίο γίνεται χρυσό.
Μετά από μια μικρή περιοδεία προώθησης του τραγουδιού της στις Αγγλία, Μάλτα, Κροατία και Κύπρο πηγαίνει στη Ρίγα για την εβδομάδα της Eurovision. Η συνέντευξη τύπου που δίνει κερδίζει τις εντυπώσεις ενώ οι ξένοι αναρωτιούνται αν είναι στη ζωντανή ερμηνεία τόσο καλή όσο λέγεται.
Η Μαντώ εμφανίζεται 17η στη σκηνή της Ρίγα με μια εντυπωσιακή μαύρη τουαλέτα, τον «διεθνή» ενορχηστρωτή και φίλο της Johnny Jam να παίζει ηλεκτρική κιθάρα αλλά και την αδερφή της Χρυσώ στα φωνητικά. Παρά την εξαιρετική ερμηνεία της, το τραγούδι βρέθηκε στην 17η θέση της τελικής βαθμολογικής κατάταξης.
Προσωπική ζωή.
Η Μαντώ έχει δύο παιδιά, ένα αγόρι κι ένα κορίτσι. Λατρεύει τη φύση, τον αθλητισμό, το περπάτημα, της αρέσει πάρα πολύ η θάλασσα, ενώ είναι και εξαιρετική μαγείρισσα. Έχει ασχοληθεί με την ψυχολογία, τη διακόσμηση εσωτερικών χώρων, το αρχιτεκτονικό σχέδιο και τη διαιτολογία. 
Δισκογραφία.
LPs.
Έχει επίσης κυκλοφορήσει δύο συλλογές «Best of»:

</doc>
<doc id="53984" url="https://el.wikipedia.org/wiki?curid=53984" title="Ino Yamanaka">
Ino Yamanaka

Η Yamanaka Ino είναι ένας φανταστικός χαρακτήρας στη σειρά anime και manga Naruto. Το όνομα της οικογένειάς της «Yamanaka» σημαίνει «βαθιά στο βουνό» και το όνομα «Ino» μεταφράζεται ως «αγριογούρουνο», γι’ αυτό και η άσπονδη φίλη και ανταγωνίστριά της Sakura την αποκαλεί «γουρούνι» για να την προσβάλλει. Αποτελεί ειρωνεία το γεγονός πως το όνομα του ευτραφούς συντρόφου της Chouji, σημαίνει «πεταλούδα». 
Είναι ιδιαίτερα εμφανίσιμη, με μακριά ξανθά μαλλιά και εκφραστικά γαλανά μάτια. Δείχνει να προσέχει πολύ την εμφάνισή της. Μάλιστα στο δεύτερο μέρος της σειράς εμφανίζεται με προκλητικότερο ντύσιμο από ό,τι στο πρώτο. Συχνά η ίδια αναφέρεται στην προσπάθεια που κάνει για να διατηρείται πάντα όμορφη για το ξεχωριστό αγόρι της καρδιάς της. Από τα πιο χαρακτηριστικά πράγματα για την Ino είναι ο αθεράπευτος έρωτάς της για τον Uchiha Sasuke, γεγονός που δυναμιτίζει συνεχώς την αντιπαλότητά της με τη Sakura. Η ίδια θεωρεί σημαντικό να διατηρείται εμφανίσιμη, όσο επώδυνη κι αν είναι η διαδικασία, για χάρη του και πιστεύει πως κανείς δεν προσέχει ποτέ παχουλά άτομα του αντίθετου φίλου.
Γενικές πληροφορίες.
Η Ino συστήνεται σαν μέλος των Rookie Nine, δηλαδή των εννέα Genin που αποφοίτησαν την ίδια χρονιά με τον κύριο χαρακτήρα της σειράς Uzumaki Naruto. Η Ino παρουσιάζεται αρχικά σαν την αιώνια αντίπαλο της Sakura, μέλους της πρωταγωνιστικής «Ομάδας 7», γι’ αυτό και δεν γίνεται αμέσως συμπαθής. Από την αρχή δείχνει το δυναμισμό του χαρακτήρα της και το μίσος που τρέφει για την οποιαδήποτε ήττα. Δυναμική και φιλόδοξη, γίνεται εύκολα κέντρο της προσοχής, αλλά πολλοί τη θεωρούν απλώς φαντασμένη. Ωστόσο στον τομέα της τέχνης του νίντζα, αναφέρεται πως είναι μια από τις πιο ταλαντούχες kunoichi της γενιάς της και ήδη από την παιδική της ηλικία δείχνει ιδιαίτερα προικισμένη σε πολλούς τομείς, καταφέρνοντας παράλληλα να παραμείνει δημοφιλής και εμφανίσιμη. 
Παρόλο που ο πατέρας της παραμένει εν ενεργεία νίντζα, η οικογένεια Yamanaka διατηρεί ένα ανθοπωλείο στην Konoha όπου η Ino βοηθά συχνά όταν δεν είναι απασχολημένη με αποστολές. Διαθέτει πολλές γνώσεις περί ανθοκομικής, και επίσης κατέχει καλά την τέχνη συνδυασμού λουλουδιών για διακόσμηση (Ikebana), τέχνη σημαντική για τις μορφωμένες γυναίκες στην παραδοσιακή Ιαπωνία. Στο αντίστοιχο μάθημα στην Ακαδημία, ήταν από τις καλύτερες. Επιπροσθέτως η Ino δείχνει ιδιαίτερα τυπική όσον αφορά τους κανόνες ευγένειας.
Ο πατέρας της Ino, ο Inoichi, καμιά φορά δυσανασχετεί μαζί της, θεωρώντας πως είναι δύσκολο να μεγαλώνει ένα κορίτσι, ωστόσο οι σχέσεις τους είναι γενικά πολύ καλές. Της έχει μεταφέρει και μερικά από τα χαρακτηριστικά jutsu της οικογένειας, που εξειδικεύονται στην μάχη από απόσταση και σε τεχνικές διατάραξης του μυαλού του αντιπάλου. Αυτές δημιουργήθηκαν αρχικά για κατασκοπευτικούς λόγους, ωστόσο μπορούν να χρησιμοποιηθούν με επιτυχία και στη μάχη. Χαρακτηριστικότερη τεχνική της Ino είναι το Shintenshin no Jutsu (Τεχνική Ανταλλαγής Σώματος Μυαλού), μια τεχνική βάσει της οποίας εισέρχεται στο μυαλό του αντιπάλου της και αναλαμβάνει τον πλήρη έλεγχο του σώματός του. Ωστόσο η τεχνική διαθέτει μεγάλο ρίσκο καθώς ο αντίπαλος πρέπει να είναι εντελώς ακίνητος για να πετύχει. Καθώς το σώμα της Ino μένει ευάλωτο όσο χρησιμοποιεί το jutsu, αν αστοχήσει κάνει κάποιες στιγμές να επιστρέψει στο σώμα της, δίνοντας στον αντίπαλό της την ευκαιρία να τη σκοτώσει. Επίσης, αν πετύχει η τεχνική και ο αντίπαλος τραυματιστεί ή και σκοτωθεί με την Ino μέσα στο μυαλό του, την ίδια ζημιά παθαίνει και το δικό της σώμα. Για να μειωθούν αυτοί οι κίνδυνοι συνήθως η κίνησή της έπεται του Kagemane no Jutsu (Τεχνική Μίμησης με Σκιά) του συντρόφου της Nara Shikamaru. 
Στο δεύτερο μέρος η Ino, φαίνεται να έχει εκπαιδευτεί κατά τη διάρκεια του χρονικού άλματος στην ιατρική, αν και δεν είναι γνωστό αν έχει λάβει πλήρη ιατρική εκπαίδευση σαν τη Sakura, ή αν υπηρετεί σαν δότης πρώτων βοηθειών στις αποστολές.
Ino &amp; Ομάδα 10.
Μετά την αποφοίτησή της από την Ακαδημία, η Ino ήλπισε να ενταχθεί στην ίδια ομάδα με το αντικείμενο του έρωτά της το Sasuke. Προς μεγάλη της απογοήτευση αυτή που στάθηκε τυχερή ήταν η αντίπαλός της Sakura, ενώ η ίδια κατατάχθηκε στην «Ομάδα 10», υπό την καθοδήγηση του Jounin sensei Sarutobi Asuma. Τα άλλα δύο μέλη της ομάδας είναι ο Nara Shikamaru, στον οποίο είχε δηλώσει ωμά πως καμιά δεν θα ενδιαφερόταν να είναι στην ομάδα του και ο Akimichi Chouji τον οποίο δεν ήθελε με τίποτα γιατί είναι παχουλός. Μαζί με τον Shikamaru (Shika = ελάφι) και τον Chouji (που σημαίνει πεταλούδα), το όνομα της Ino είναι κομμάτι του νικηφόρου συνδυασμού “Ino-Shika-Cho” στο παιχνίδι Hanafuda. Και οι τρεις φορούν το ίδιο ζευγάρι σκουλαρικιών, το οποίο στο δεύτερο μέρος είναι το δώρο αποφοίτησης που τους έκανε ο Asuma. Οι πατέρες των παιδιών, ανήκαν στο παρελθόν επίσης στην ίδια ομάδα σχηματίζοντας ένα άλλο “Ino-Shika-Cho” τρίο. 
Ο ρόλος της Ino στην ομάδα είναι μάλλον αυτός της μαμάς (!) , καθώς φαίνεται συχνά να προσπαθεί να συνετίσει τους λιγότερο ενθουσιώδεις και λιγότερο εκλεπτυσμένους συντρόφους της. Ακόμη και ο ίδιος ο Asuma δεν ξέφευγε από την κριτική της. Σε κάποια περίπτωση που η ομάδα επισκέφτηκε τον Hatake Kakashi στο νοσοκομείο, η Ino μάλωσε τον Asuma που μπήκε χωρίς να χτυπήσει. Με τη σειρά του εκείνος, αναγνωρίζοντας πως είναι πολύ πιο δυναμική και πως πατά σταθερά στα πόδια της, της έχει αναθέσει να προσέχει τους άλλους δύο. 
Η Ino καταφέρνει συχνά να ισοπεδώνει το ηθικό του Chouji για τα περιττά κιλά του. Αν και με τον καιρό προσπαθεί να μην τον αποκαλεί κατά πρόσωπο χοντρό, λέξη που όπως όλοι γνωρίζουν είναι ταμπού γι’ αυτόν, ωστόσο συχνά του λέει πως πρέπει να χάσει βάρος γιατί δεν θα έχει ποτέ επιτυχίες στο άλλο φύλο. 
Ο Shikamaru έχει συνεχώς ιδεολογικές διαμάχες με την Ino, ωστόσο σχεδόν ποτέ δεν της ανταπαντά κατά πρόσωπο γιατί βαριέται να μπει σε διαμάχη μαζί της. Χαρακτηριστική είναι η σκηνή στο anime, όπου λίγες ώρες μετά τη σύσταση της ομάδας η Ino δήλωσε ορθά κοφτά πως οι άλλοι θα κάνουν αυτό που λέει, κι ενώ ο Chouji δεν είπε τίποτε από δειλία, ο Shikamaru έκανε ένα βαριεστημένο «εντάξει», για να μην μπει στον κόπο να ακούσει γκρίνια. Επίσης θεωρεί πως η Ino λαθεύει σχετικά με τις απόψεις τις για τις σχέσεις αγοριών – κοριτσιών και πως δεν κάνει καλά που βρίσκεται σε μόνιμη δίαιτα, μιας και σε πολλά αγόρια αρέσει η κοπέλα να έχει καμπύλες. Επίσης πιστεύει πως αν η Ino έβαζε επάνω της λίγο περισσότερο κρέας θα ήταν πιο δημοφιλής. (Σημειώνεται πως τα δύο παιδιά έχουν γεννηθεί με διαφορά μιας ημέρας.)
Δεν γνωρίζουμε με ποια ακριβώς δοκιμασία η ομάδα θεωρήθηκε κατάλληλη για να ξεκινήσει αποστολές σαν ομάδα Genin. Στην πρώτη τους όμως συνάντηση, ο Asuma, αφού ανακοίνωσε στα παιδιά πως επρόκειτο να είναι ένας πολύ αυστηρός δάσκαλος, παρατήρησε πως ήταν όλοι με δάκρυα στα μάτια. Αμήχανος τους ζήτησε να μην παίρνουν τόσο κατάκαρδα τα λόγια του, ο Shikamaru όμως του απάντησε πως το πρόβλημα ήταν ο καπνός του τσιγάρου του που έκανε τα μάτια τους να δακρύζουν ανεξέλεγκτα. Αν και στην αρχή η ομάδα έδειχνε αρκετά αταίριαστη, επειδή ακριβώς οι χαρακτήρες τους αλληλοσυμπληρώνονταν, η ομαδική δουλειά τους (το αιώνιο teamwork που μάταια προσπάθησε να εμφυσήσει στη δική του ομάδα ο Kakashi), έγινε ασυναγώνιστη. Μάλιστα προπονήθηκαν έτσι ώστε οι κινήσεις τους στη μάχη να διαδέχονται η μία την άλλη, ακολουθία που βαφτίστηκε “Σχηματισμός Ino-Shika-Cho”. Συχνά ο Shikamaru ακινητοποιεί τον αντίπαλο, αφήνοντας στην Ino περιθώριο να χρησιμοποιήσει την τεχνική της. Έπειτα προσέχει το σώμα της ώστε να μην πάθει κάτι από τον εχθρό. 
Με τον καιρό που περνά οι δεσμοί και οι ικανότητες της ομάδας γίνονται όλο και ισχυρότεροι, με τις τεχνικές μάχης τους αλλά και τα μυαλά τους να ωριμάζουν. Αν και η Ino δεν έχει χάσει τον αυταρχικό χαρακτήρα της, μάλλον άτυπος αρχηγός της ομάδας είναι πλέον ο Shikamaru μιας και διαθέτει εκπληκτικές νοητικές ικανότητες και καταστρώνει τα σχέδια μάχης.
Ino &amp; Sakura.
Όταν τα δύο κορίτσια εισάγονται στη σειρά, αφήνεται να εννοηθεί πως η μόνη τους σχέση είναι ο συνεχής πόλεμος για την καρδιά του Sasuke. Καθώς καμιά δεν είναι διατεθειμένη να χάσει από την άλλη ούτε στο παραμικρό, ανταγωνίζονται σε εκνευριστικό βαθμό για τα πάντα. Από το βαθμό ωραιοπάθειας μέχρι το ποια θα περάσει πρώτη μια πόρτα. Ανταλλάσσουν προσβολές και ειρωνείες και διαγωνίζονται για το ποια θα καταφέρει να κερδίσει πρώτη το Sasuke. Εκείνος από την πλευρά του δείχνει να αδιαφορεί παγερά και για τις δύο. Παραδόξως, ενώ φωνάζει αγανακτισμένος στη Sakura να τον παρατήσει στην ησυχία του, όταν η Ino πέφτει κυριολεκτικά πάνω του δεν την απωθεί με την ίδια βιαιότητα` ωστόσο το πρόσωπό του παίρνει μια έκφραση μάρτυρα.
Αν και φαίνεται πως το σημείο διαμάχης των κοριτσιών είναι το αγόρι, στην πραγματικότητα εκείνος στάθηκε απλά η αφορμή. Η βαθύτερη αιτία της συνεχούς τριβής των δύο κοριτσιών είναι κάτι πολύ βαθύτερο από ένα εφηβικό καπρίτσιο. 
Όταν η Sakura ήταν πολύ μικρή, όλοι την κορόιδευαν γιατί είχε πολύ μεγάλο μέτωπο. Στην πραγματικότητα, την κορόιδευαν γιατί η ίδια είχε αυτή την εντύπωση και το σκέπαζε με κωμικό τρόπο με τα μαλλιά της. Μια μέρα που η Sakura έκλαιγε, η Ino την πλησίασε με άνεση, της συστήθηκε και της έδωσε ραντεβού την επομένη στο ίδιο σημείο. Την άλλη μέρα της χάρισε μια κόκκινη κορδέλα για να πιάνει όμορφα τα μαλλιά της αφήνοντας το μέτωπό της ακάλυπτο, λέγοντάς της πως δεν είχε να ανησυχεί για τίποτα αφού ήταν πολύ χαριτωμένη. Σύντομα τα δύο κορίτσια έγιναν φίλες και η Ino σύστησε την αμήχανη ακόμη Sakura και σε άλλα παιδιά.
Τα πειράγματα προς αυτήν δεν σταμάτησαν, γιατί είχε πολύ χαμηλή αυτοπεποίθηση. Η Ino ήταν όμως πάντα δίπλα της να την προστατεύει από τα πειράγματα, εντυπωσιάζοντάς την παράλληλα με τις γνώσεις της και την καλή επίδοσή της στις τεχνικές ninjitsu. Κάποια μέρα, σε ένα μάθημα διακοσμητικής με λουλούδια, η Ino έδειξε στη Sakura το μυστικό: πως έπρεπε να διαλέξει ένα λουλούδι για κύριο θέμα, και γύρω του να βάλλει άλλα ταπεινότερα να το πλαισιώνουν. Της έδειξε μάλιστα ένα πολύ όμορφο φθινοπωρινό λουλούδι, το cosmos, που ήταν πολύ κατάλληλο για κύριο λουλούδι. Έπειτα, κρατώντας πειραχτικά ένα από τα λουλούδια που η Sakura είχε μαζέψει, τη ρώτησε αν έμοιαζε καθόλου η ίδια με cosmos. Η Sakura συμφώνησε στο μυαλό της καθώς η Ino κατάφερνε να είναι πάντα δημοφιλής και στο επίκεντρο της προσοχής.
Εκείνη την ώρα κατέφτασε μια παρέα κοριτσιών με σκοπό να πειράξουν τη Sakura. Ωστόσο η Ino ντρόπιασε την αρχηγό τους, πετώντας της ένα δηλητηριώδες λουλούδι με μια επιδέξια κίνηση, γιατί τάχα την μπέρδεψε με βάζο έτσι που δεν είχε καμπύλες. Η Sakura εντυπωσιασμένη από την Ino, τόσο για τις γνώσεις της όσο και για την έφεση που είχε στην τέχνη του νίντζα, ένιωσε ιδιαίτερα ταπεινή πλάι της. Την ρώτησε, τι ρόλο θα κράταγε εκείνη πλάι σε ένα cosmos. Η Ino της απάντησε πως η Sakura δεν ήταν καν λουλούδι στην εν λόγω φάση, αλλά ένα μπουμπούκι. Και πως θα ήταν κρίμα να μην ανθίσει γιατί θα μπορούσε να προκύψει ένα λουλούδι ωραιότερο κι από cosmos. Η Sakura συγκινημένη δεν ξέχασε ποτέ το περιστατικό κι έθεσε σαν πρότυπο την Ino, αλλά και σαν τον πήχη που όφειλε να ξεπεράσει. 
Όλη η μετέπειτα εξέλιξή της, οφειλόταν ακριβώς σε αυτό, και γι’ αυτό κάποτε θεώρησε πως έπρεπε να βγει από τη σκιά της Ino και να ακολουθήσει το δικό της δρόμο. Ο Sasuke στάθηκε λοιπόν η αφορμή βάσει της οποίας η Sakura επαναπροσδιόρισε τον εαυτό της, κι όταν ανακοίνωσε στη φίλη της πως είχε κάποιον που της άρεσε, η Ino στενοχωρήθηκε γιατί ήταν και δικός της κρυφός έρωτας. Από τότε η Sakura δήλωσε ορθά κοφτά πως θα ακολουθούσε τη δική της πορεία και δεν θα ξαναέχανε ποτέ. Ωστόσο η φιλία μεταξύ των δύο κοριτσιών δεν είχε πει ακόμη την τελευταία της λέξη.
Η Ino στη Σειρά.
Μέρος Πρώτο.
Εισαγωγή.
Η Ino κάνει την εμφάνισή της στο anime, λίγο νωρίτερα από ό,τι στο manga. Μέσα στη σχολική τάξη, εκείνη και η Sakura μάλωναν ως συνήθως για τα μάτια του Sasuke μέχρι που ανακοινώθηκε πως θα χωρίζονταν πλέον σε ομάδες των τριών. Και τα δύο κορίτσια ήλπισαν πως θα ενταχθούν στην ίδια ομάδα με το Sasuke, όμως νικήτρια αναδείχτηκε η Sakura. Βλέποντας πως σύντροφοί της θα ήταν ο Shikamaru και ο Chouji, η Ino απογοητεύτηκε οικτρά, γι’ αυτό ήταν προσβλητική μαζί τους. Δήλωσε ορθά κοφτά πως θα ήταν η αρχηγός της ομάδας και πως εκείνοι όφειλαν να κάνουν ό,τι τους λέει. Μαζί παρακολούθησαν τη φάρσα που προσπάθησε ο Naruto να κάνει στο Sasuke, οπότε και η Ino εξέφρασε την άποψη πως δεν θα είχε καμία τύχη γιατί ο Sasuke ήταν ο καλύτερος όλων. 
Η ομάδα Asuma κάνει την επίσημη πλέον εμφάνισή της πριν από την έναρξη της πρώτης δοκιμασίας των εξετάσεων για την εκλογή των νέων Chuunin. Εκεί ορμά στην κυριολεξία πάνω στο Sasuke, που είχε να δει πολύ καιρό, κυρίως για να πικάρει τη Sakura. Ο ίδιος ο Naruto περιγράφει την Ino με τα παρακάτω λόγια: 
"«Τσακώνεται πάντα με τη Sakura-chan. Ανταγωνίστρια της Sakura-chan. Φέρεται σαν ηλίθια για το Sasuke». 
 &lt;br&gt;"
Εξετάσεις: 1ος Άθλος.
Η Ino περνάει το γραπτό διαγώνισμα χρησιμοποιώντας την τεχνική Shintenshin no Jutsu (Τεχνική Ανταλλαγής Σώματος Μυαλού) πάνω στη Sakura που καθόταν λίγα έδρανα μπροστά της. Μπαίνοντας στο μυαλό της, αποστήθισε τις απαντήσεις της και της αντέγραψε. Με τον ίδιο τρόπο τις μετέφερε και στα υπόλοιπα μέλη της ομάδας της.
Εξετάσεις: 2ος Άθλος.
Κατά τον αγώνα επιβίωσης μέσα στο δάσος, η ομάδα Asuma έδειξε να αντιμετωπίζει σοβαρά προβλήματα. Καθώς τα μέλη της ήταν αρκετά δειλά και δεν είχαν ακόμη εμπιστοσύνη στις μαχητικές τους ικανότητες, το κύριο σχέδιό τους ήταν να κρύβονται μέχρι να βρουν κάποιον πολύ αδύναμο αντίπαλο για να νικήσουν. Ο Shikamaru τόλμησε να αναφέρει πως το σχέδιο ήταν ανόητο μιας και η μόνη ομάδα που ήταν πιο αδύναμη από τη δική τους ήταν αυτή του Naruto. Η Ino, όπως ήταν φυσικό, τον μάλωσε θυμίζοντάς του πως στην ομάδα του Naruto βρισκόταν και ο Sasuke. Ωστόσο ο Shikamaru δεν πείστηκε. Όταν κάποια στιγμή τους εντόπισε ο Neji και απέτυχαν να κρυφτούν, η Ino προσπάθησε να τον ξελογιάσει με τη γοητεία της. Απέτυχε παταγωδώς, αλλά ο Neji αποχώρησε για λόγους αξιοπρέπειας.
Παρακάτω η «Ομάδα 10» είδε σε ένα ξέφωτο, την Sakura να κακοποιείται βάναυσα από μια ομάδα νίντζα του Ήχου. Ήταν απροστάτευτη, γιατί τα άλλα μέλη της ομάδας της ήταν αναίσθητα και η ίδια έκανε ότι περνούσε από το χέρι της για να τους προστατέψει. Για να ξεφύγει από παγίδα, είχε μάλιστα κόψει τα ίδια της μαλλιά, για τα οποία ήταν πολύ περήφανη. Βλέποντας το θέαμα η Ino κλονίστηκε και θυμήθηκε τη μέρα που γνωρίστηκε με τη Sakura, πώς χώρισαν αργότερα οι δρόμοι τους και το πώς αντάλλαξαν δύο φορές την κόκκινη κορδέλα. Δακρυσμένη άκουσε πλάι της το Shikamaru, σαν τη φωνή της συνείδησής της, να την καλεί επιτακτικά να πάρει μία απόφαση. 
Η «Ομάδα 10» όρμησε στη μέση της συμπλοκής και επέδειξε ιδιαίτερες ικανότητες αποκαλύπτοντας για πρώτη φορά το σχηματισμό Ino-Shika-Cho. Η ίδια η Ino κατέλαβε το σώμα της Tsuchi Kin, αφήνοντας το δικό της στη φροντίδα του Shikamaru. Απείλησε να μαχαιρώσει την αντίπαλό της, όμως οι σύμμαχοι της τελευταίας δεν δίστασαν να χτυπήσουν την Kin, λέγοντας πως αδιαφορούσαν αν ήταν να πετύχουν το σκοπό τους. Παράλληλα τραυματίστηκε και το πραγματικό σώμα της Ino. Η «Ομάδα 10» την είχε μάλλον άσχημα όταν κατέφτασε στο ξέφωτο και η ομάδα Gai. Δεν επενέβησαν όμως γιατί ακριβώς τότε συνήλθε από τη σύντομη ασθένειά του ο Sasuke και σε μία κατάσταση παραφροσύνης εξουδετέρωσε τους εχθρικούς νίντζα σχεδόν με κτηνώδη τρόπο. Ο Shikamaru κάλεσε την Ino πίσω στο σώμα της για να μην τραυματιστεί στη συμπλοκή. Η τελευταία σκέφτηκε πως η συμπεριφορά του Sasuke ήταν πολύ ασυνήθιστη και πως κάτι δεν πήγαινε καθόλου καλά. Ωστόσο όταν όλα τελείωσαν, βοήθησε τη Sakura να ευπρεπιστεί χωρίς να λείψει μια σύντομη ανταλλαγή ψιθυριστών προσβολών.
Εξετάσεις: Οι Προκριματικοί.
Με το πέρας του δεύτερου αγωνίσματος, όλοι οι Rookie Nine βρίσκονται σώοι κι ασφαλείς στον προορισμό τους. Ωστόσο αντιμετωπίζουν το αναπάντεχο εμπόδιο μιας σειράς μαχών ένας προς έναν για την πρόκρισή τους στην τελική φάση. Αργότερα, κατά τη διάρκεια ενός σύντομου διαλείμματος ανταλλάσσουν μερικές προσβολές με τη Sakura, μόνο για να ανακαλύψουν πως η κλήρωση τις έφερε αντιμέτωπες. 
Η μάχη αρχίζει με γρήγορες επιθέσεις, σύντομα όμως οι θεατές αντιλαμβάνονται πως τα δυο κορίτσια δεν μάχονται με ορμή. Ο Neji υποθέτει πως φταίει το γεγονός ότι είναι κορίτσια,η Tenten όμως δηλώνει ορθά κοφτά πως το φύλο δεν έχει καμία σημασία και πως τα δύο κορίτσια φέρονται μαλακά η μία στην άλλη. Τελικά η Ino, βρίσκει ένα άνοιγμα για δυνατό χτύπημα. Αντί γι’ αυτό όμως και χωρίς να μπορέσει να ελέγξει τον εαυτό της, δίνει στη Sakura ένα αδύναμο χαστούκι. Και οι δύο κοπέλες κοιτάζονται με αμηχανία. Και οι δύο δείχνουν να έχουν στο μυαλό τους την παιδική τους φιλία και τη μέρα που παρομοίασαν την εξέλιξη της γυναίκας με το άνθισμα ενός λουλουδιού.
Τότε, φαινομενικά χωρίς λόγο, η Sakura πρόσβαλε την Ino και καυχήθηκε πως ο Sasuke ήταν δικός της. Η Ino θύμωσε για τα καλά, αλλά η πραγματική πρόθεση της Sakura δεν ήταν να πειράξει την Ino, μόνο να την κάνει πλαγίως να την πάρει στα σοβαρά και να μην κάνει πίσω. Αναγνώρισε πως χάρις στην Ino έγινε αυτό που ήταν, αλλά πως ήρθε η ώρα να ξεπεράσει τα όρια της και να ανθίσει πια μοναχή της. Η Ino κατάλαβε. Τη μέρα που σχηματίστηκαν οι ομάδες, η Sakura είχε επιστρέψει την κόκκινη κορδέλα στην Ino, λέγοντας της πως δεν θα ξαναέχανε ποτέ. Η Ino της είπε πως αυτό άλλοτε θα συνέβαινε κι άλλοτε όχι, και πως μπορούσε να κρατήσει την κορδέλα για να τη βάζει στα μαλλιά της, αντί να τα στηρίζει με την καινούρια προμετωπίδα της. Η Sakura δήλωσε όμως το προτιμούσε έτσι και πως τη στιγμή που θα αποφάσιζε να φορέσει σωστά την προμετωπίδα δεν θα επέτρεπε στον εαυτό της να χάσει σαν kunoichi από την Ino. Η τελευταία πήρε την κορδέλα, χαμογέλασε και είπε πως όταν θα έρθει η ώρα θα κάνει κι εκείνη το ίδιο. 
Έτσι και τη στιγμή εκείνη, τα δύο κορίτσια τράβηξαν τις προμετωπίδες τους και τις φόρεσαν στο μέτωπο σαν επίσημοι νίντζα, παίρνοντας επιτέλους τη μάχη στα σοβαρά. Τα κορίτσια μάχονται λυσσαλέα, αλλά είναι ισοδύναμες και η μάχη κρατά απελπιστικά πολύ. Τέλος, η Sakura φωνάζει στην Ino πως δεν είναι ίση της γιατί περνά υπερβολικά πολύ χρόνο προσέχοντας την εξωτερική της εμφάνιση παρά κάνοντας προπόνηση. Η ίδια η Sakura είχε κόψει τα μαλλιά της στο δάσος, ενώ ήταν κοινό τους μυστικό πως τα μάκραιναν και οι δύο για να αρέσουν στο Sasuke. Φαινομενικά η Ino, θυμώνει τόσο, που αρπάζει τα μακριά μαλλιά της και τα κόβει από τη βάση της κοτσίδας, αφήνοντας τους θεατές άφωνους, και ειδικά το Shikamaru που θεωρεί πως η Ino τρελάθηκε παντελώς. Τα πετά στη Sakura με περιφρόνηση. Κατόπιν αποπειράται να χρησιμοποιήσει το Shintenshin no Jutsu ενάντια στη Sakura. Η Sakura γνωρίζει όλες τις αδυναμίες της τεχνικής και θεωρεί πως αν κινείται συνεχώς μπορεί να κάνει την Ino να αστοχήσει και μετά να επιτεθεί στο απροστάτευτο σώμα της. Η κίνηση της Ino μοιάζει με αυτοκτονία.
Αντί όμως να χρησιμοποιήσει την τεχνική, χρησιμοποίησε τα μαλλιά της που ήταν σκορπισμένα στο πάτωμα για να ακινητοποιήσει τη Sakura διατρέχοντας chakra μέσα από αυτά. Μετά από αυτό χρησιμοποίησε με επιτυχία την τεχνική της και δέσμευσε το μυαλό της Sakura. Τότε προσπάθησε να την αναγκάσει να παραιτηθεί. Ωστόσο δεν υπολόγισε πως ο Naruto θα έμπηγε τέτοιες φωνές στη Sakura εμψυχώνοντας την και ξυπνώντας την αγωνιστικότητά της απέναντι στην αιώνια ανταγωνίστριά της, που το κορίτσι πέταξε την Ino έξω από το μυαλό της. Καθώς είχαν απομείνει και οι δύο με ελάχιστο chakra, το μόνο που κατάφεραν ήταν να αναισθητοποιήσουν η μία την άλλη. Έτσι ο αγώνας έληξε ισόπαλος και αποκλείστηκαν και οι δύο.
Όταν συνήλθαν, οι sensei τους τις είχαν απομακρύνει από το γήπεδο και μια άλλη μάχη είχε αρχίσει. Τότε συμβολικά, η Ino χάρισε στη Sakura την προμετωπίδα της για να τη φορά στα μαλλιά της, αναγνωρίζοντας συμβολικά πως η Sakura είχε επιτέλους ανθίσει σε λουλούδι. Αν και οι κοπέλες δεν σταμάτησαν αν ανταγωνίζονται για το Sasuke και για μικροθέματα της καθημερινότητας, εν τούτοις έγιναν και πάλι καλές φίλες.
Ο Ενδιάμεσος Μήνας.
Η Ino ευτύχησε να δει το Shikamaru να περνά στους τελικούς παρόλο που λίγοι θα το πίστευαν. Ωστόσο αυτό σήμαινε πως η ομάδα της θα ξόδευε όλη της ενέργεια και το χρόνο να προπονήσει το Shikamaru. Μη έχοντας τι να κάνει, η Ino δούλευε στο οικογενειακό ανθοπωλείο. Μια μέρα η Sakura αποφάσισε να επισκεφτεί το Sasuke στο νοσοκομείο όπου βρισκόταν μετά τους προκριματικούς και μπήκε στο ανθοπωλείο να αγοράσει λουλούδια. Για να πειράξει τη Sakura, η Ino αποφάσισε να τη συνοδέψει διαλέγοντας ένα λουλούδι πιο εντυπωσιακό από το δικό της. Φτάνοντας όμως στο νοσοκομείο τα κορίτσια ανακάλυψαν πως ο Sasuke είχε μυστηριωδώς εξαφανιστεί σπέρνοντας τον πανικό. Τα κορίτσια επισκέφτηκαν τουλάχιστον το Lee που βρισκόταν σε πολύ άσχημη κατάσταση σε άλλο δωμάτιο, μόνο και μόνο να τον βρουν να κάνει κακό στον εαυτό του προσπαθώντας να αγνοήσει τα τραύματά του και να προπονηθεί. Η Sakura θλιμμένη ρώτησε την Ino γιατί τα αγόρια πιέζουν τόσο πολύ τους εαυτούς τους, αλλά δεν έλαβε κάποια απάντηση. Λίγες μέρες μετά επανέλαβαν την επίσκεψη στο νοσοκομείο, η μία για να δει το Lee και άλλη για να επισκεφτεί τον Chouji που νοσηλευόταν με προβλήματα στο στομάχι από το πολύ φαγητό.
Εξετάσεις: 3ος Άθλος.
Τα δύο κορίτσια δε συμμετείχαν φυσικά στο τρίτο μέρος, βρέθηκαν όμως στις κερκίδες του σταδίου να επευφημήσουν τους φίλους τους. Η Ino προσπαθούσε να κάνει τη Sakura να ευθυμήσει, γιατί η τελευταία ανησυχούσε τρομερά που ο Sasuke ακόμη δεν είχε δώσει σημεία ζωής. Ήταν από τους λίγα παιδιά από τις γνωστές μας ομάδες παιδιών της Konoha, που παρακολούθησαν την εμφάνιση του Kyuubi μέσα στο στάδιο και σοκαρίστηκε όπως όλοι με την ήττα του Neji από το Naruto. Λίγο μετά κάθισε πλάι της ο Chouji που μόλις είχε βγει από το νοσοκομείο και είχε ξαναβρεί την όρεξή του. Είχε μαζί του μια σύντομη διαφωνία σχετικά με το πώς θα κατέληγε η μάχη του Shikamaru με την Temari από το Otokagure, αλλά αποδείχτηκε πως ο Chouji γνώριζε το χαρακτήρα του παιδικού του φίλου καλύτερα από τον καθένα. Τέλος, σειρά πήρε η μάχη του Sasuke με το Gaara όπου η Ino έδειξε κάποιον σκεπτικισμό προς τις γνώσεις που ο Kakashi μεταβίβασε στον Sasuke. Ωστόσο εντυπωσιάστηκε.
Κατά τη διάρκεια της επίθεσης στην Konoha η Ino υπήρξε θύμα του ομαδικού υπνωτισμού όλων των θεατών μέσα στο στάδιο από τους εχθρικούς νίντζα, και κατά συνέπεια δεν πήρε μέρος στα γεγονότα που ακολούθησαν. Παραβρέθηκε απλά στην κηδεία του Sarutobi εμφανώς θλιμμένη. Επίσης δεν υπήρξε μέλος της αποστολής ανάκτησης του Sasuke, όταν αυτός εγκατέλειψε την Konoha. Επανεμφανίστηκε στο τέλος, όταν πήγε στο νοσοκομείο να μάθει νέα για τους φίλους της και χάρηκε ειλικρινά που ήταν ασφαλείς.
Μέρος Δεύτερο.
Στο δεύτερο μέρος η εμφάνιση της Ino έχει αλλάξει εντυπωσιακά. Φορά ένα πολύ κοντό τοπ χωρίς μανίκια, κοντή φούστα κι έχει αφαιρέσει το ρούχο που έμοιαζε με επιδέσμους. Τα μαλλιά της έχουν μακρύνει και πάλι και φορά ένα διαφορετικό ζευγάρι σκουλαρίκια όπως και τα αγόρια της ομάδας της. Δεν δείχνει να φορά πια την προμετωπίδα της, ούτε καν στη μέση όπως παλαιότερα. Όπως και τα άλλα παιδιά κατά τη διάρκεια του χρονικού άλματος έχει λάβει προαγωγή σε Chuunin και από ό,τι φαίνεται έχει εκπαιδευτεί από την Tsunade σε ιατρικά jutsu. Όσο για την «Ομάδα 10» τυπικά έχει διαλυθεί μιας και όλα τα μέλη της προβιβάστηκαν σε Chuunin, ωστόσο βλέπονται συχνά και εκτελούν μαζί αποστολές όπως παλιά. 
Εισαγωγή.
Στο δεύτερο μέρος η Ino δεν συναντά το Naruto αμέσως μετά την επιστροφή του στην Konoha, αλλά μετά την ολοκλήρωση της πρώτης του αποστολής. Εμφανίζεται στο κεφάλαιο 284, κατσαδιάζοντας το Shikamaru και τον Chouji επειδή άργησαν στο ραντεβού τους κι έκαναν τον Asuma να θυμώσει. Παρόλα αυτά καλωσορίζει θερμά το Naruto. 
Καιρό μετά επισκέφτηκε μαζί με την «Ομάδα 10» τον Kakashi στο νοσοκομείο. Εκεί γνωρίζει για πρώτη φορά το Sai και παρατηρεί μια ομοιότητα με το Sasuke. Η Sakura δεν του δίνει και τις καλύτερες συστάσεις, μα όταν οι ομάδες 7 και 10 κατευθύνονται μαζί για φαγητό κερασμένο από τον Asuma, αποφασίζει να κάτσει δίπλα του. Το μόνο που διέκοψε τις σκέψεις της ήταν η ανεξήγητη εξαφάνιση του Shikamaru. Αργότερα συστήνεται επίσημα κι όχι χωρίς κάποιο νάζι στο Sai. Εκείνος προσπαθούσε να βρει παρατσούκλια στις νέες του γνωριμίες γιατί έτσι είχε διαβάσει σε ένα βιβλίο. Μαθαίνοντας με πικρό τρόπο από τη Sakura να μη λέει αυτό που σκέφτεται (είχε φάει μπουνιά γιατί την είπε «άσχημη»), αποκάλεσε την Ino «δεσποινίδα Όμορφη» κάνοντάς την να κοκκινίσει (και λαμβάνοντας δεύτερη επίθεση από τη Sakura).
Niju Shotai vs. Akatsuki.
Με την έλευση των Hidan και Kakuzu, μελών των Akatsuki, στη Χώρα της Φωτιάς, η Tsunade ενημερώνει τους Niju Shotai πως αποστολή τους είναι να βρουν τους δύο παρείσακτους. Η Ino αποτελεί μέρος του σώματος κι έχει ενταχτεί στην ομάδα των Namiashi Raidou και Yamashiro Aoba μαζί με τον πρώην σύντροφό της στην «Ομάδα 10», τον Chouji. Λειτουργεί κυρίως σαν τον ιατρό της ομάδας. Η ομάδα αυτή καταφτάνει σε έναν σταθμό ανταλλαγής επικηρυγμένων σε ενίσχυση της ομάδας της οποίας ηγούνταν ο sensei της Ino, ο Asuma και στην οποία συμμετείχε κι ο Shikamaru.
Ο Θάνατος του Asuma.
Μετά την έλευσή τους οι Akatsuki υποχωρούν προσωρινά, αφήνοντας πίσω τον Asuma θανάσιμα τραυματισμένο και το Shikamaru εξαντλημένο. Ο τελευταίος φωνάζει στους φίλους του να τρέξουν τον Asuma πίσω, ενώ η Ino προσπαθεί πρώτα να του παραχωρήσει τις πρώτες βοήθειες. Στα μάτια της ο Shikamaru διαβάζει πως δεν υπάρχει ελπίδα. Καλεί λοιπόν όλη την ομάδα, να ακούσει προσεκτικά τις τελευταίες λέξεις που είχε να τους πει ο sensei τους. Ο Asuma, αναγνωρίζοντας πως η Ino είχε τον πιο δυνατό χαρακτήρα από τους τρεις, της ανέθεσε να προσέχει τους άλλους δύο που καμιά φορά γίνονταν κάπως αδέξιοι. Την συμβούλεψε ακόμη να μην χάσει από τη Sakura, ούτε στην τέχνη του νίντζα, ούτε στην αγάπη. Η Ino το υποσχέθηκε. Τις στιγμές που ακολούθησαν, τα μέλη της ομάδας θυμήθηκαν από μια χαρακτηριστική ή αστεία στιγμή, καθώς και τα σημαντικότερα σημεία στην πορεία της ομάδας. Συγκεκριμένα στο μυαλό της Ino, ήρθε ο αστείος τρόπος με τον οποίο ο Asuma αγόραζε λουλούδια για την κοπέλα του, την Kurenai χωρίς να ομολογεί πού ήθελε να τα πάει. Τότε ο Asuma ξεψύχησε κάνοντας την Ino να φωνάξει σπαραχτικά. 
Πίσω στην Konoha παραβρέθηκε στην κηδεία του Asuma και ξαφνιάστηκε που ο Shikamaru, ο οποίος ήταν πάντα ο πιο δεμένος με τον Asuma, ήταν απών.
Η Εκδίκηση.
Ωστόσο ο Shikamaru πήρε το χρόνο του και κατέστρωσε ένα λαμπρό σχέδιο. Το εξήγησε στους δύο συντρόφους του και μαζί αποφάσισαν να φύγουν κρυφά, ώστε να συνεχίσουν την αποστολή τους εξουδετερώνοντας τους Akatsuki. Στην πύλη της Konoha τους προλαβαίνει η Tsunade και προσπαθεί να τους συνετίσει. Η Ino νιώθει δυσάρεστα που παραβαίνει τις εντολές της Tsunade αλλά δεν κάνει πίσω. Ο Shikamaru μιλά με την περισσότερη ηρεμία και αποφασιστικότητα. Τελικά την ομάδα προσφέρθηκε να συνοδέψει ο Kakashi σαν επικεφαλής με σκοπό να τους προσέχει και να τους ενισχύσει. Τότε και μόνο τότε λαμβάνουν έγκριση για αναχώρηση. Ο Shikamaru εξηγεί και πάλι το σχέδιο, ενώ η Ino χρησιμοποιεί το Shintenshin no Jutsu, για να εισέλθει στο μυαλό ενός γερακιού και να εντοπίσει έτσι τους Akatsuki. Στη μάχη που ακολουθεί η Ino λαμβάνει ελάχιστα ρόλο, λίγο γιατί το σχέδιο δεν πήγε κατά γράμμα και λίγο γιατί σαν ιατρός της ομάδας οφείλει να μείνει πίσω προστατευμένη.
Σε κάποιο σημείο προσφέρεται να αναλάβει τον ένα αντίπαλό τους, το Hidan. Ο Shikamaru θεωρεί όμως ακατάλληλο το Shintenshin no Jutsu για την περίπτωση και το αναλαμβάνει μόνος. Με τον Chouji και τον Kakashi κινδυνεύει θανάσιμα κάποια στιγμή από τον άλλο εχθρό τους, τον Kakuzu, αλλά σώζεται από την έγκαιρη άφιξη της «Ομάδας 7». Απορεί που οι ενήλικες αφήνουν το Naruto να αναλάβει μόνος τον εχθρό τους. Αν και πιστεύει κάπως σε αυτόν, μετά την πρώτη του αποτυχία θεωρεί πως δεν έχει νόημα να προσπαθήσει άλλο μόνος, μιας και δεν έχει αλλάξει και πολύ. Ωστόσο έπειτα γίνεται μάρτυρας στην επίσημη πρώτη του νέου πολυαναμενόμενου jutsu του Naruto, που νικά τον Kakuzu. Κάπου αλλού, ο Shikamaru έπαιρνε την εκδίκησή του.

</doc>
<doc id="53989" url="https://el.wikipedia.org/wiki?curid=53989" title="Βακχυλίδης">
Βακχυλίδης

Ο Βακχυλίδης (Ιουλίδα Κέας 518 π.Χ. - 452 π.Χ.) ήταν αρχαίος Έλληνας συγγραφέας και λυρικός ποιητής, για το έργο του οποίου ελάχιστα ήταν γνωστά ώσπου το 1896 βρέθηκε σε αιγυπτιακό τάφο από ιδιώτες ένας μεγάλος πάπυρος με εκατοντάδες στίχους του και προσέφερε όχι μόνο γνώσεις για τον ποιητή, αλλά και πάνω από εκατό καινούργιες λέξεις της ελληνικής γλώσσας που μέχρι τότε δεν είχαν μνημονευτεί σε λεξικά. Παρά την ξεχωριστή του γραφή, ανάλαφρη και καλοδουλεμένη, με ιδιαίτερο λεξιλογικό πλούτο και εικονοπλαστική, είχε την τύχη και συνάμα την ατυχία να είναι ανιψιός του Σιμωνίδη του Κείου και σύγχρονος του Πινδάρου. Ο μεν θείος του, του άνοιξε το δρόμο στην τέχνη και στις αυλές σημαντικών χορηγών, αλλά είχε και πλατιά σκιά. Ο Πίνδαρος από την άλλη, έδινε ορμή και κύρος στην ποίηση της εποχής του, όμως μαζί με το Σιμωνίδη έστεκαν πάντα σαν απειλητικά μέτρα προς σύγκριση για το Βακχυλίδη. Ακόμα και τώρα, ο Βακχυλίδης αντί να κρίνεται για αυτό καθαυτό το δημιουργικό του έργο, τον πλούτο του και το διαφορετικό του ύφος, αδιάκοπα συγκρίνεται με τους κορυφαίους και κατά κανόνα αδικείται. Οι διαρκείς συγκρίσεις είχαν ως αποτέλεσμα η δουλειά του ναι μεν να αναγνωρίζεται, αλλά ως δεύτερη. Υπήρξε πάντως ιδιαίτερα δημοφιλής κυρίως στους ελληνιστικούς και μεταχριστιανικούς χρόνους. Στον κανόνα των Αλεξανδρινών αναφέρεται μεταξύ των 9 αξιομνημόνευτων ποιητών: Αλκμάν, Βακχυλίδης, Σαπφώ, Αλκαίος, Στησίχορος, Ίβυκος, Ανακρέων, Σιμωνίδης και Πίνδαρος. Αναφέρονται όμορφες φράσεις του επίσης στα γραπτά πολλών, όπως στου Διονυσίου του Αλικαρνασσέως, του Στράβωνα, του Στοβαίου, του Πλούταρχου, του Αθήναιου, του Ηφαιστίωνα, του Κλήμη της Αλεξάνδρειας -ο Αμμιανός Μαρκελίνος αναφέρει επίσης ότι "ο Βακχυλίδης άρεσε ιδιαίτερα στον Ιουλιανό" τον Παραβάτη.
Βιογραφία.
Ο Βακχυλίδης ήταν από την Κέα και η μητέρα του ήταν αδελφή του Σιμωνίδη. Ο πατέρας του λεγόταν Μαίδων ή Μείδυλος και ο παππούς του, Βακχυλίδης κι εκείνος, ήταν γνωστός αθλητής. Υπήρξε εκπρόσωπος της χορικής ποίησης, και θεωρείτο αναγνωρισμένος ήδη από το 476 π.Χ. αλλά μάλλον και νωρίτερα Έζησε το 518 π.Χ. - 452 π.Χ..
Πολύ νέος πήγε στη Θεσσαλία και συνάντησε τον Πίνδαρο στην αυλή των Αλευαδών. Από τότε άρχισε ένας συναγωνισμός έως και ανταγωνισμός μεταξύ τους, που κράτησε 30 ολόκληρα χρόνια. Με το θείο του, το Σιμωνίδη, φέρεται να έμεινε αρκετό καιρό στην αυλή του Ιέρωνα στη Σικελία απ' όπου, άγνωστο γιατί, έφυγε για την Πελοπόννησο ή ίσως και αντιστρόφως -δεν είναι διόλου βέβαιο πού έμεινε και για πόσο ούτε πότε ακριβώς. Ο μόνος που αναφέρεται σε αυτό είναι ο Πλούταρχος (Περι φυγής) λέγοντας ότι πολλοί δημιούργησαν το έργο τους εξόριστοι και μεταξύ αυτών μνημονεύει και τον Βακχυλίδη που αναγκάστηκε να ζήσει για πολύ καιρό στην Πελοπόννησο. Ομως δεν έχουμε άλλες πηγές για το θέμα της εξορίας ούτε και για τους λόγους.
Ο Βακχυλίδης επηρεάστηκε από το φίλαθλο πνεύμα της ιδιαιτέρας του πατρίδας που μετρούσε πολλές νίκες στους αγώνες δρόμου και στην πάλη, αλλά αναπόφευκτα και από τη μεγάλη σκιά του θείου του. Όταν γεννήθηκε ο Βακχυλίδης, ο Σιμωνίδης ήταν ήδη προστατευόμενος του Ίππαρχου. Τον συνέστησε σε πλούσιες οικογένειες της Θεσσαλίας και στον τύραννο της Σικελίας Ιέρωνα. Γύρω στο 490 π.Χ. φέρεται να έχει αρχίσει να γράφει, αφού συνέθεσε ωδή για τη Δήλο αλλά και εγκώμιο για ένα συμπόσιο στη Μακεδονία προς τιμή του νεαρού τότε πρίγκιπα Αλέξανδρου Α. Σύντομα άρχισε και ο ανταγωνισμός με τον Πίνδαρο, με αποκορύφωμα το 476 π.Χ. όταν και οι δύο συνέθεσαν Επινίκια για την πρώτη νίκη του Ιέρωνα στους αγώνες της Ολυμπίας Δεν είναι απίθανο ο Βακχυλίδης να έγραψε την ωδή του με καθαρά δική του πρωτοβουλία, ενώ του Πίνδαρου ήταν παραγγελία. Πάντως ο ήδη αναγνωρισμένος Πίνδαρος στον επίνικο εκείνο είχε περιλάβει και νύξεις παραινετικές για μεγαλύτερη ανοχή εκ μέρους του τυράννου. Το 470 ο Ιέρωνας ζήτησε από τον Βακχυλίδη να συντάξει Επίνικο για τη νίκη του στα Πύθια, για την οποία συνέταξε αντίστοιχο και ο Πίνδαρος -αυτή τη φορά με ακόμα πιο έντονες συστάσεις για επίδειξη σύνεσης προς τον Ιέρωνα. Το 468 ο Ιέρωνας νίκησε στους αγώνες της Ολυμπίας αλλά αυτή τη φορά δεν ζήτησε από τον Πίνδαρο να γράψει τον επίνικο -απεναντίας το ζήτησε από τον Βακχυλιδη. Πιθανόν το αντικίνητρο του Ιέρωνα να μην ήταν αποκλειστικά η άσκηση κριτικής από τον βαθυστόχαστο Πίνδαρο, αλλά απλώς η προτίμησή του στην πιο γλαφυρή, κατανοητή, προσιτή και απλή γλώσσα που χρησιμοποιούσε ο Βακχυλίδης. 
Ο ανταγωνισμός.
Αλεξανδρινοί λόγιοι πάντως θεωρούν ότι ο ανταγωνισμός των δύο δημιουργών ήταν τόσο έντονος, ώστε μερικές στροφές του Πίνδαρου αποτελούσαν ουσιαστικά επιθέσεις εναντίον του Βακχυλίδη και του Σιμωνίδη. Οι νύξεις στις οποιες αναφέρονταν ήταν η φράση του Πίνδαρου "μεμαθημένη τέχνη" -ότι εννοούσε την χωρίς έμπνευση τέχνη του Βακχυλίδη. Θεωρούσαν ότι ο Βακχυλίδης του απάντησε μέσα από το επόμενο έργο του "έτερος εξ ετέρου σοφός το τε πάλαι, το τε νυν, ουδέ γαρ ράστον αρρήτων επέων πύλας εξευρείν". Ο Πίνδαρος έδωσε συνέχεια στην επόμενη ωδή του με τη φράση "λάβρους κόρακας" που δεν μπορούν να σταθούν στο ύψος του αετού -θεωρήθηκε ότι αναφερόταν σε θείο και ανιψιό. Ο Βακχυλίδης ανταπάντησε γράφοντας ότι πετάει σαν αετός και "πτήσσουσι φόβω όρνιχες λιγύφθογγοι" -για τον Πίνδαρο. Οι φράσεις από μόνες τους δεν παραπέμπουν σε ανταλλαγή ύβρεων μέσω παιάνων και διθυράμβων και σε οιωνεί καλλιτεχνικό ανταγωνισμό, αλλά έτσι τις είδαν Αλεξανδρινοί αναλυτές που ίσως είχαν στη διάθεσή τους και άλλες πηγές πληροφόρησης τις οποίες εμείς δεν είχαμε ποτέ
Έργο.
Είναι γνωστό ότι ο Βακχυλίδης ηταν αρεστός ως ανάγνωσμα στην ελληνιστική εποχή αλλά και κατά τους πρώτους μεταχριστιανικούς αιώνες -άρεσε και στον Ιουλιανό. Εντούτοις από όλα αυτά τα έργα του που φέρονται να κυκλοφορούσαν ευρέως, στις μέρες μας έφτασαν μόλις 107 στίχοι του, οι περισσότεροι χάρη σε 9 αποσπάσματα που διέσωσε ο Στωβαίος. Το 1897 βρέθηκε αναπάντεχα σε μια μούμια της Αιγύπτου ένα μεγάλο κομμάτι παπύρου από το οποίο συνετέθησαν κυρίως από Βρετανούς άλλες 1.382 αράδες του ποιητή. Προέκυψαν σχεδόν 6 ολοκληρωμένα έργα και πολλά αποσπασματικά. Ο πάπυρος αυτός είχε αρχικά πλάτος γύρω στα 25 εκατοστά και συνολικό μήκος γύρω στα 18 μέτρα και είχε γραφεί την εποχή των Πτολεμαίων, ίσως το 50 π.Χ. 
Από παλιότερα ευρήματα και από τον πάπυρο των Βρετανών διασώζονται τα εξής έργα του:
Τα Επινίκια ή Επίνικοι με σχεδόν πλήρη μορφή προς τον Ιέρωνα (Ἐπίνικος III ή 3ος, "Ἱέρωνι Συρακοσίῳ ἵπποις [Ὀλύ]μπια" 3.1 έως 3.98), ο επίσης προς τον Ιέρωνα (Επίνικος V ή 5ος "Τῷ αὐτῷ κέλητι Ὀλύμπια" 5.1 έως 5.20), και ο Επίνικος προς τον Αλεξίδαμο (Ἐπίνικος XI ή 11ος, "Ἀλεξιδάμῳ Μεταποντίνῳ παιδὶ παλαιστῇ Πύθια" 11.1 έως 11.126). Επίσης σώζονται οι Διθύραμβοι υπ' αριθμό 2 ή ΙΙ προς Ηρακλή ("Ἡρακλῆς ἢ Δηϊάνειρα εἰς Δελφούς", 2.1 έως 2.35), ο Διθύραμβος υπ' αριθμόν 3 ή ΙΙΙ, "Ἠίθεοι ἢ Θησεὺς ‹Κηΐοις εἰς Δῆλον›" (3.1 έως 3.132) και προς τον Θησέα, ο Διθύραμβος υπ' αριθμόν 4 ή IV "Θησεὺς ‹Ἀθηναίοις›" (4.1-4.60) και τέλος ο Παιάνας ειρήνης ή προς τον Απόλλωνα
Ενα από τα αντιπροσωπευτικότερα έργα του είναι αυτός ακριβώς ο παιάνας για την ειρήνη, που δείχνει και το χαρακτηριστικό του ύφος. Καθώς δεν του άρεσε το δαιδαλώδες, το φαινομενικά ή και όντως πιο βαθυστόχαστο, έδινε βάρος στην εικόνα και στην αίσθηση και οδηγούσε τον ακροατή ή αναγνώστη στο σχηματισμό μιας ζωντανής παράστασης με χρώματα, εικόνες και διαλεχτά επίθετα 
 τίκτει δέ τε θνατοῖσιν εἰρήνα μεγαλάνορα πλοῦτον καὶ μελιγλώσσων ἀοιδᾶν ἄνθεα. 
 Δαιδαλέων τ᾽ ἐπὶ βωμῶν θεοῖσιν αἴθεσθαι βοῶν ξανθᾷ φλογὶ μηρί᾽ εὐμάλλων τε μήλων 
 γυμνασίων τε νέοις αὐλῶν τε καὶ κώμων μέλειν. 
 ἐν δὲ σιδαροδέτοις πόρπαξιν αἰθᾶν ἀραχνᾶν ἱστοὶ πέλονται, 
 ἔγχεα τε λογχωτὰ ξίφεα τ᾽ ἀμφάκεα δάμναται εὐρώς.‹¯ ˘ ¯ ¯ ¯ ˘ ¯ ¯ ¯ ˘ ¯ ˘ ˘ ¯ ¯›
 χαλκεᾶν δ᾽ οὐκ ἔστι σαλπίγγων κτύπος, οὐδὲ συλᾶται μελίφρων ὕπνος ἀπὸ βλεφάρων ἀῷος ὃς θάλπει κέαρ. 
 συμποσίων δ᾽ ἐρατῶν βρίθοντ᾽ ἀγυιαί, παιδικοί θ᾽ ὕμνοι φλέγονται.

</doc>
<doc id="53994" url="https://el.wikipedia.org/wiki?curid=53994" title="Παύλος Σαντορίνης">
Παύλος Σαντορίνης

Ο Παύλος Σαντορίνης του Ελευθερίου ήταν Έλληνας πολιτικός μηχανικός, φυσικός, ομότιμος καθηγητής του Ε. Μ. Πολυτεχνείου. Γεννήθηκε τον Ιούνιο του 1893 στην Οδησσό της Ρωσίας και απεβίωσε στις 19 Οκτωβρίου 1986 στην Αθήνα. Σπούδασε στην Ελβετία (1905-1919) στο Πολυτεχνείο και Πανεπιστήμιο στη Ζυρίχη και στη συνέχεια αναδείχθηκε τακτικός καθηγητής και διευθυντής των εργαστηρίων της Φυσικής ΙΙ του Ε. Μ. Πολυτεχνείου, καθώς και της Ανωτάτης Γεωπονικής Σχολής.
Υπήρξε επιστήμονας και ερευνητής πολλών περιοχών της επιστήμης και ιδιαίτερα στη Στατιστική, Υδραυλική, στην έρευνα των φυσικών πηγών ενέργειας ενώ εκτέλεσε πολλές πρωτοποριακές κατασκευές τσιμέντου (1919-1925). Σύμφωνα με τους δικούς του ισχυρισμούς «επινόησε και κατασκεύασε πρώτος το ελληνικό μικροκυματικό ραντάρ» που εφευρέθηκε αργότερα και ανεξάρτητα από τους Βρετανούς. 
Κηδεύτηκε στις 20 Οκτωβρίου 1986, από το Γ' Νεκροταφείο.

</doc>
<doc id="53998" url="https://el.wikipedia.org/wiki?curid=53998" title="SLAM">
SLAM

Το Standoff Land Attack Missile ή SLAM είναι ένα κατευθυνόμενο βλήμα cruise της Boeing, που βάλλεται πέραν του ορίζοντα. Η ανάπτυξη του βλήματος άρχισε τη δεκαετία του 1970 για λογαριασμό του Αμερικανικού Ναυτικού.
Η τρέχουσα έκδοση SLAM-"ER" ("expanded response"), προορίζεται για την προσβολή στόχων ξηράς και πλοίων επιφανείας σε μεγάλες αποστάσεις (εμβέλεια 150+ ναυτικά μίλια), και βάλλεται από αεροσκάφη. 
Αποτελεί συνδυασμό του βλήματος AGM-84 Harpoon, εξοπλισμένο με δέκτη/κεραία GPS και σύστημα αδρανειακής ναυτιλίας για την ενδιάμεση κατεύθυνση, τον ερευνητή IIR (Imaging Infra-Red) του βλήματος AGM-65D Maverick για την τερματική κατεύθυνση και τη ραδιοζεύξη δεδομένων (man in the loop datalink) της κατευθυνόμενης βόμβας AGM-62 Walleye.
Το κόστος πρόσκτησης ενός SLAM-"ER" είναι περίπου 720,000 δολάρια.

</doc>
<doc id="53999" url="https://el.wikipedia.org/wiki?curid=53999" title="Καστανιά">
Καστανιά

Αγγειόσπερμο, δικότυλο φυτό η καστανιά ανήκει στην τάξη των Φηγωδών και στην οικογένεια των Φηγοειδών με 12 είδη φυλλοβόλων, αιωνόβιων μεγάλων δέντρων ιθαγενή των εύκρατων περιοχών του βορείου ημισφαιρίου.
Η καστανιά είναι πανάρχαιο δέντρο όπως αποδεικνύεται από διάφορα ευρήματα της Εποχής του χαλκού. Ήταν η τροφή των φτωχών κατά το Μεσαίωνα.
Οι καστανιές είναι μεγάλα δέντρα συνήθως και το ύψος τους μπορεί να φτάσει τα 35 μέτρα. Είναι είτε αυτοφυή είτε καλλιεργούνται για τους νόστιμους καρπούς τους και για την καλή σε ποιότητα ξυλεία τους αλλά και ως καλλωπιστικά σε διάφορα πάρκα. Οι καστανιές πρέπει να βρίσκονται σε υψόμετρο πάνω από 250 μέτρα και δεν ευδοκιμούν σε χαμηλότερα υψόμετρα. Πολλαπλασιάζονται με σπόρο, με μοσχεύματα και με εμβολιασμό. Το δέντρο ανθίζει κατά την άνοιξη και τα κάστανα ωριμάζουν από τις αρχές Σεπτεμβρίου μέχρι τέλη Νοεμβρίου ανάλογα με τις συνθήκες και τη ποικιλία. Κάθε δέντρο μπορεί να δώσει από 30-50 κιλά κάστανα.
Το μέγιστο της απόδοσης θεωρείται το 50ο-60ο έτος της ηλικίας του. Τα ασβεστολιθικά πετρώματα είναι απαγορευτικά για την ανάπτυξη του φυτού.
Καρπός.
Ο καρπός της, το κάστανο, βρίσκεται μέσα σε ένα ξυλώδες περίβλημα που έχει αγκάθια εξωτερικά και ανοίγει όταν οι καρποί ωριμάσουν. Ανάλογα με το είδος, εντός του περιβλήματος αναπτύσσονται από ένας έως τρεις καρποί. Το μέγεθος του κάστανου εξαρτάται από την υγρασία, τη ποικιλία και τη σύσταση του εδάφους. Τα νωπά περιέχουν 50% νερό, 45% υδατάνθρακες και 5% φυτικό έλαιο.
Η συγκομιδή γίνεται με τίναγμα των καρπών του δέντρου και στη συνέχεια γίνεται μάζεμα με το χέρι. Μερικοί στρώνουν δίχτυα για πιο εύκολο μάζεμα. Τρώγονται ψητά ή βραστά, χρησιμοποιούνται στη ζαχαροπλαστική, στη μαγειρική σε διάφορες συνταγές και γίνονται και αλεύρι κυρίως σε διάφορες περιοχές της Ασίας.
Ελλάδα.
Ο καστανάς πρόκειται για παραδοσιακό επάγγελμα και έχει μείνει κλασική η εικόνα του να ψήνει κάστανα σε μικρή μεταφερόμενη ψησταριά ("φουφού") στους δρόμους των ελληνικών πόλεων το χειμώνα. Καστανιές φύονται κυρίως σε Θεσσαλία, Μακεδονία και ορεινές περιοχές της Κρήτης, Πελοποννήσου και Λέσβου. Ονομαστές ποικιλίες αποτελούν τα κάστανα Πηλίου και Κρήτης.
Είδη.
Τα κυριότερα είδη καστανιάς είναι:

</doc>
<doc id="54009" url="https://el.wikipedia.org/wiki?curid=54009" title="Χρήστος Πασαλάρης">
Χρήστος Πασαλάρης

Ο Χρήστος Πασαλάρης (14 Ιουλίου 1925 - 10 Μαρτίου 2018) ήταν κορυφαίος Έλληνας δημοσιογράφος.
Βιογραφικά στοιχεία.
Γεννήθηκε στα Εξάρχεια το 1925 και σπούδασε Ιατρική και Πολιτικές Επιστήμες στην Αθήνα και Δημοσιογραφία στις ΗΠΑ. Ο πατέρας του έδρασε στο γαλλικό σοσιαλιστικό κίνημα και η μητέρα του, γεννημένη στο Μοναστήρι, ήταν κόρη του Μακεδονομάχου Ναούμ Κωνσταντινίδη, οπλαρχηγού του Παύλου Μελά. Σύζυγός του υπήρξε η ζωγράφος Λούη Σηλυβρίδου-Πασαλάρη.
Στην Κατοχή (1941-1944), ο Χρήστος Πασαλάρης (ως «Αλέξης») έδρασε στον παράνομο τύπο της Αντίστασης, και ήταν καθοδηγητής στην ΕΠΟΝ. Συνελήφθη από τους Γερμανούς, φυλακίστηκε στο Γουδί και στο Χαϊδάρι και διέφυγε την εκτέλεση στην Καλλιθέα. Δραπέτευσε λίγο πριν από την απελευθέρωση.
Ξεκίνησε την επαγγελματική καριέρα το 1946 στον «Ριζοσπάστη» ως αθλητικός συντάκτης και, λίγο πριν τον κλείσουν, ως αρχισυντάκτης. Το 1946 κλείστηκε στη Μακρόνησο ως τα τέλη του 1950.
Μετά την απόλυσή του, το 1951 εργάστηκε ως αρχισυντάκτης στις εφημερίδες «Ταχυδρόμος», «Έθνος», «Φιλελεύθερος», «Αθηναϊκή» και «Εμπρός».
Από το 1953, εργάστηκε επί 17 χρόνια στο συγκρότημα Λαμπράκη ως Αρχισυντάκτης και Διευθυντής Σύνταξης στα ΝΕΑ που, χάρη στο σπουδαίο επιτελείο τους, έγινε επί πολλά χρόνια η πρώτη ελληνική εφημερίδα. Αποχώρησε το 1970 λόγω πολιτικής διαφωνίας με την ιδιοκτησία, όπως για τον ίδιο λόγο είχε αποχωρήσει και από το «Εμπρός».
Από το 1970 έως το 1974 διηύθυνε το περιοδικό «Επίκαιρα», λίγο πριν από την πτώση της Χούντας εκλήθη να διευθύνει την τιμωρημένη «Βραδυνή», η  οποία τον Ιούλιο του 1974, με την επάνοδο του Κωνσταντίνου Καραμανλή ξεπέρασε τα 300.000 φύλλα, ρεκόρ που ουδέποτε μέχρι σήμερα καταρρίφθηκε. Μετά την αποχώρησή του από τη «Βραδυνή», λόγω και πάλι πολιτικής διαφωνίας με την ιδιοκτησία, εκλήθη το 1975 να διευθύνει την «Απογευματινή» του Νάσου Μπότση που επί πολλά χρόνια διατήρησε την κορυφαία θέση στην κυκλοφορία.
Τον Απρίλιο του 1983, μετά το θάνατο του Νάσου Μπότση και λόγω πολιτικής πάντοτε διαφωνίας με τον εκδότη Νίκο Μομφεράτο, δέχθηκε πρόταση του Άρη Βουδούρη να του «στήσει» και να διευθύνει τον «Ελεύθερο Τύπο», με επιτελείς τον Ανδρέα Μπόμη και τον Γιάννη Βούλτεψη. Η εφημερίδα κατέρριψε αμέσως ρεκόρ κυκλοφορίας με 250.000 φύλλα. Η συνεργασία όμως με την ιδιοκτησία δεν μακροημέρευσε λόγω και πάλι διαφωνίας σε θέματα δεοντολογίας.
Αμέσως μετά ο Χρήστος Πασαλάρης εκλήθη να διευθύνει την έγκυρη «Μεσημβρινή» του ομίλου Βαρδινογιάννη που τετραπλασίασε την κυκλοφορία της, διατηρώντας παράλληλα το υψηλό κύρος της. Αλλά και εκεί υπήρξαν διαφωνίες με το ίδιο αποτέλεσμα.
Από το 1990 έως τον Ιούνιο του 2009, εργάστηκε ως διευθυντής ή σύμβουλος έκδοσης και αρθρογράφος στις ιδρυματικές πλέον εφημερίδες «Απογευματινή» και «Ελεύθερος Τύπος» και από το 2014 ως κύριος αρθρογράφος και σύμβουλος έκδοσης στην εφημερίδα Realnews. 
Από το 1968 έως το 2015, εργάστηκε ως καθηγητής δημοσιογραφικών σπουδών σε σχολές δημοσιογραφίας, πλήθος δε διακεκριμένων σήμερα δημοσιογράφων υπήρξαν μαθητές του.
Ο Χρήστος Πασαλάρης πρωτοπόρησε στον αθηναϊκό τύπο: Με την προβολή ανθρωπίνων θεμάτων στις πρώτες σελίδες. Με την καθιέρωση της δημοτικής γλώσσας στην ειδησεογραφία. Με την μαχητική αρθρογραφία και στόχο τον έλεγχο της εξουσίας. Με την ακομμάτιστη ειδησεογραφία. Με την εφαρμογή της νέας τεχνολογίας και κυρίως με την αυστηρή τήρηση της δημοσιογραφικής δεοντολογίας. Για το λόγο αυτό, εκλήθη τον Ιούνιο του 2015 ως επικεφαλής της επιτροπής δεοντολογίας της ΕΡΤ. 
Τον Φεβρουάριο του 2016 παρασημοφορήθηκε από τον Πρόεδρο της Δημοκρατίας, Προκόπη Παυλόπουλο, με τον Χρυσό Σταυρό του Τάγματος του Φοίνικα. Επίσης έχει τιμηθεί δύο φορές από το Ίδρυμα Μπότση (1986 και 1998) για την ευδόκιμη υπηρεσία του. Από το «Ίδρυμα Ιπεκσί» (1989) για το καλύτερο ρεπορτάζ. Από την Ακαδημία Αθηνών (1985) για το βιβλίο του «Μια ζωή τίτλοι». Από το Δήμο Αθηναίων με χρυσό μετάλλιο για την προσφορά του στο λειτούργημα. Από το ελληνικό κράτος με το μετάλλιο αγωνιστή της Εθνικής Αντίστασης, όπως επίσης και από την οργάνωση «Μπουμπουλίνα» για τον ίδιο λόγο. Από την Μαριάννα Βαρδινογιάννη για την προσφορά πινάκων της αείμνηστης συζύγου του Λούης για τα καρκινοπαθή παιδιά. Το 1999 η Βουλή καθιέρωσε «Ετήσιο βραβείο πολιτικής αρθρογραφίας» στο όνομα του Χρήστου Πασαλάρη.
Πέθανε στις 10 Μαρτίου του 2018.
Τα βιβλία του είναι:
Ο συγγραφέας διέθετε τις εισπράξεις από τα βιβλία του εξ ολοκλήρου υπέρ των απόρων σπουδαστών της δημοσιογραφίας.

</doc>
<doc id="54010" url="https://el.wikipedia.org/wiki?curid=54010" title="Πέλλινορ">
Πέλλινορ

Στον Αρθουριανό Κύκλο, ο Πέλλινορ είναι ο βασιλιάς του Listenoise ή του Βασιλείου των Νήσων, πατέρας του Λάμορακ, του Άγκλοβαλ και του Πέρσιβαλ, ενώ είναι κι ένας από τους Ιππότες της Στρογγυλής Τραπέζης. 
Ο Βασιλιάς Πέλλινορ ήταν ξακουστός για την αέναη καταδίωξη του θρυλικού Τέρατος, που είχε κεφάλι φιδιού, σώμα λεοπάρδαλης και πόδια λιονταριού και ελαφιού. Κάποια στιγμή συναντάει το Βασιλιά Αρθούρο και τον προκαλεί σε μονομαχία. Ωστόσο, αργότερα γίνεται ένας από τους σημαντικότερους συμμάχους και Ιππότες του. 
Στο πεδίο της μάχης, ο Πέλλινορ σκοτώνει το βασιλιά Λοτ του Όρκνεϊ. Οι γιοι του Λοτ, ανάμεσά τους ο Γκαγουέιν κι ο Γκάχερις, παίρνουν εκδίκηση και σκοτώνουν τον Πέλλινορ.

</doc>
<doc id="54012" url="https://el.wikipedia.org/wiki?curid=54012" title="Ούριενς">
Ούριενς

Στον Αρθουριανό κύκλο, ο Ούριενς ή Ούριεν ήταν βασιλιάς της Βόρειας Ουαλίας και σύζυγος της Μοργκάνα λε Φέι, ενώ ανήκε στους Ιππότες της Στρογγυλής Τραπέζης. 
Ιστορικό πρόσωπο.
Σύμφωνα με πηγές, ο Ούριεν υπήρξε σαν ιστορικό πρόσωπο. Ήταν γιος του Cynfarch Oer και βασιλιάς στη Βόρεια Αγγλία και Νότια Σκωτία κατά τον 6ο αιώνα. 
Κατά το έργο "Historia Britonnum", δολοφονήθηκε κατ' εντολήν ενός συμμάχου του, που ζήλευε την επιτυχία του. Οι "ουαλικές Τριάδες" τον αποκαλούν στρατηγό της Βρετανίας. Είχε τέσσερις γιους, απ' τους οποίους ο μεγαλύτερος, ονόματι Ογουέιν (Owain), τον διαδέχθηκε.
Ο θρύλος.
Ο Ούριεν παρέμεινε δημοφιλής χαρακτήρας στην Ουαλία για αιώνες, μέχρι που ενσωματώθηκε ως "Βασιλιάς Ούριενς" στον Αρθουριανό κύκλο. 
Στους θρύλους λέγεται πως ο γάμος του με τη Μοργκάνα λε Φέι δεν ήταν ιδιαίτερα ομαλός. Κατά έναν μύθο, η Μοργκάνα σχεδιάζει να πάρει η ίδια το σπαθί Εξκάλιμπερ, να σκοτώσει τον Ούριενς και τον Αρθούρο, ώστε να ανέβουν στο θρόνο η ίδια κι ο εραστής της, Άκκολον. 
Στις πηγές εμφανίζεται πάντα ως πατέρας του Όουεν (Owain), ενώ στην ουαλική παράδοση έχει μια κόρη που λέγεται Μόρβυντ. 

</doc>
<doc id="54013" url="https://el.wikipedia.org/wiki?curid=54013" title="Ούριεν">
Ούριεν



</doc>
<doc id="54014" url="https://el.wikipedia.org/wiki?curid=54014" title="Γουμένισσα">
Γουμένισσα

Η Γουμένισσα είναι κωμόπολη στην Κεντρική Μακεδονία και το τρίτο μεγαλύτερο οικιστικό συγκρότημα της Περιφερειακής Ενότητας Κιλκίς, μετά το Κιλκίς και το Πολύκαστρο. Απέχει 69 χλμ ΒΔ από τη Θεσσαλονίκη, 539 χλμ ΒΔ από την Αθήνα και 20 χλμ βόρεια από την Πέλλα. Είναι επίσης η έδρα της Μητρόπολης Γουμενίσσης, Αξιουπόλεως &amp; Πολυκάστρου. Έγινε γνωστή από τα κρασιά και τα μετάξια της.
Ιστορία.
Αρχαιότητα - Βυζαντινή εποχή.
Η Γουμένισσα βρίσκεται στη καρδιά της αρχαίας Παιονίας, της χώρας των Παιόνων, που η ιστορία τους ξεκινά από τον Τρωικό Πόλεμο και οι οποίοι συμμετείχαν στην εκστρατεία του Μεγάλου Αλεξάνδρου στην Ασία. Μετά τη ρωμαϊκή κατάκτηση της Μακεδονίας, το 146 π.Χ., η Παιονία έγινε τμήμα της ρωμαϊκής επαρχίας της Μακεδονίας.
Όταν χωρίσθηκε η Ρωμαϊκή Αυτοκρατορία, η περιοχή περιήλθε στον έλεγχο της Ανατολικής Ρωμαϊκής Αυτοκρατορίας (Βυζαντινή Αυτοκρατορία). Μετά την Άλωση της Πόλης από τους Σταυροφόρους, το 1204, και μέχρι το 1224, η περιοχή ήταν μέρος του Λατινικού Βασιλείου της Θεσσαλονίκης. Το 1224 ήλθε στον έλεγχο του ηγεμόνα του Δεσποτάτου της Ηπείρου και τελικώς επανήλθε στη Βυζαντινή Αυτοκρατορία το 1246.
Η τοπική παράδοση διέσωσε πως στα βυζαντινά χρόνια η περιοχή της Γουμένισσαςπαραχωρήθηκε στην Ιερά Μονή Ιβήρων του Αγίου Όρους και έγινε θρησκευτικό κέντρο με πυρήνα το μοναστήρι της Παναγίας. Με τη συνένωση μικρών αγροκτηνοτροφικών οικισμών δημιουργήθηκε η κωμόπολη που θα ονομασθεί Γουμένισσα. Το όνομά της το πήρε από κάποιον ηγούμενο της Μονής που είχε συλληφθεί και απαγχονισθεί από ληστές. Οι νεότερες έρευνες απέδειξαν πως ο ναός της Παναγίας της Γουμένισσας, που σήμερα λειτουργεί ως Μονή, ήταν πάντα ενοριακός του οικισμού, ενώ η Μονή των Ιβήρων, όντως είχε στη Γουμένισσα μετόχι αφιερωμένο στην Παναγία (στα Εισόδιά της) το οποίο βρίσκονταν στη γειτονιά, όπου και ο ναός που προαναφέρθηκε.
Οθωμανική περίοδος (1387 - 1912).
Η Γουμένισσα κατακτήθηκε από τους Οθωμανούς το 1387. Κατά τη διάρκεια της Οθωμανικής Αυτοκρατορίας ήταν, με σουλτανικό φιρμάνι, αυτοδιοικούμενη με προνόμια πόλη, δηλαδή μουκατάς, διότι οι κάτοικοί της ήταν υποχρεωμένοι να ασχολούνται με την δημιουργία υφασμάτων από τα οποία κατασκευάζονταν οι στολές του οθωμανικού στρατού. Γνώρισε έτσι μεγάλη ακμή και άνθιση ιδιαίτερα κατά τον 19ο αιώνα ως εμπορικό, βιοτεχνικό, γεωργικό και θρησκευτικό κέντρο της περιοχής. Η παραγωγή κρασιού την έκανε γνωστή πέρα από τα σύνορα της Οθωμανικής Αυτοκρατορίας, ιδιαίτερα στην Κεντρική Ευρώπη. Διοικητικά ανήκε στον καζά των Γιαννιτσών και ήταν έδρα ναχτιέ.
Αν και περιοχή με προνόμια, δεν ήταν εν τούτοις αμέτοχη στον Αγώνα του 1821. 
Όλα τα επόμενα χρόνια ληστρικές ομάδες Τουρκαλβανών πραγματοποιούσαν επιδρομές στην περιοχή προκαλώντας καταστροφές στο έμψυχο και άψυχο υλικό της. Από το 1878 η κατάσταση χειροτερεύει με την πανσλαβιστική προπαγάνδα να καταβάλλει προσπάθεια αλλοίωσης του ελληνικού χαρακτήρα των κατοίκων. Η προπαγάνδα χρησιμοποίησε όλα τα μέσα αλλά οι κάτοικοι της Γουμένισσας, με δικά τους μέσα, ίδρυσαν μεγαλοπρεπέστατο ελληνικό Εκπαιδευτήριο. Τα χρήματα συγκεντρώθηκαν μετά από έρανο μεταξύ των κατοίκων και από τη δωρεά του απλού και αγράμματου πατριώτη και τοπικού ευεργέτη Θάνου Ζελέγκου. Πρωτοστάτης του έργου ήταν ο Μητροπολίτης Εδέσσης, όπου εκκλησιαστικά υπαγόταν τότε η Γουμένισσα, Ιερόθεος.
Ιδρύθηκε επίσης Φιλεκπαιδευτική Αδελφότητα η οποία έπαιξε σημαντικότατο ρόλο στην όλη πνευματική και πολιτιστική ανάπτυξη και κίνηση της περιοχής.
Στον Μακεδoνικό Αγώνα (1903-1908) έδρασαν στην περιοχή αξιόλογα παραστρατιωτικά σώματα ντόπιων οπλαρχηγών όπως του Ιωάννη Παπαγεωργίου, των αδελφών Δογιάμα, του Ναούμη, του Σιωνίδη και του Καραϊσκάκη. Δρούσαν όμως και σώματα και πολλών αξιωματικών του ελληνικού στρατού. Μεταξύ αυτών ήταν οι Μωραΐτης, Φραγκόπουλος, Παπαδόπουλος, Κακουλίδης και πολλοί άλλοι. Τα σώματα αυτά συνεργάζονταν ανοιχτά ή σιωπηρά με τις οθωμανικές Αρχές, αφού αντίπαλος και των δύο ήταν οι Βούλγαροι. Μεγάλη η συμβολή των διδασκάλων των Εκπαιδευτηρίων, όπως του πρωτομάρτυρα του Μακεδονικού Αγώνα δασκάλου Ιωάννη Πίτσουλα, που οι Βούλγαροι τον κρέμασαν, καθώς σημαντική επίσης η συμβολή του ιατρού Άγγελου Σακελαρίου που προΐστατο του Ελληνικού Κομιτάτου της Γουμένισσας, αλληλογραφούσε με τον Παύλο Μελά και είχε προσωπικό φίλο τον Ίωνα Δραγούμη. Ο τελευταίος επισκέφθηκε δύο φορές τη Γουμένισσα και οι επισκέψεις εκείνες έμειναν ιστορικές. Τριάντα χρόνια αργότερα η Πηνελόπη Δέλτα θα γράψει το έργο, που εκτυλίσσεται γύρω από τη Λίμνη των Γιαννιτσών κατά τη διάρκεια του Μακεδονικού Αγώνα, "Τα Μυστικά του Βάλτου" 
Στις 23 Οκτωβρίου 1912, κατά τη διάρκεια του Α΄ Βαλκανικού Πολέμου, απελευθερώθηκε από τον Ελληνικό Στρατό και μαζί της και όλη η επαρχία της που μετέπειτα πήρε το αρχαίο όνομά της, Παιονία. Την περίοδο 1912-1919 αποτέλεσε Δήμο και ήταν ο μοναδικός στον μετέπειτα (από το 1935-36) Ν. Κιλκίς στον οποίο εντάχθηκε.
Νεότερη περίοδος.
Κατά τη διάρκεια του Α΄ Παγκοσμίου Πολέμου, τέλη 1915, γαλλο - βρετανικά στρατεύματα προέλασαν στη περιοχή της Παιονίας. Οι Γάλλοι έκαναν έδρα τους στο Μακεδονικό Μέτωπο τη Γουμένισσα και, τον Μάιο του 1917, ο ελληνικός στρατός, στο πλευρό της Αντάντ, νίκησε τα βουλγαρικά στρατεύματα στη Μάχη του Σκρα. 
Οι Γάλλοι άφησαν έντονα τα σημάδια τους, γιατί κατά τη μακρόχρονη παραμονή τους ασχολήθηκαν και με ειρηνικά έργα όπως η ανέγερση νοσοκομείου και εγκατάσταση μονάδας παραγωγής ηλεκτρικού ρεύματος. Το 1917, έτος αναχώρησής τους, Γάλλοι στρατιώτες έκτισαν και το Συντριβάνι στην Κεντρική Πλατεία, ως ανάμνηση της διέλευσής τους όπου πάνω αναγράφεται η πρόταση: "ΔΙΑΒΑΤΑ ΕΝΘΥΜΟΥ ΤΟΝ ΓΑΛΛΟ ΣΤΡΑΤΙΩΤΗ". Οι Γάλλοι αναθέρμαναν και την παλιά φιλία μεταξύ Γουμένισσας και Γαλλίας που οφείλονταν στην εμπειρία των ξακουστών κρασιών και μεταξιών της από τον προηγούμενο αιώνα. Για πολλά χρόνια Γάλλοι βετεράνοι επισκέπτονταν τη Γουμένισσα κάθε χρόνο και συνεχίζουν οι απόγονοί τους μέχρι και σήμερα.
Με τις ανταλλαγές πληθυσμών που ακολούθησαν το 1923, μεταξύ Ελλάδας, Βουλγαρίας και Τουρκίας, ο ελληνόφωνος πληθυσμός ενισχύθηκε από πρόσφυγες από τη Μικρά Ασία, τον Πόντο και την Ανατολική Ρωμυλία. 
Κατά τον Β΄ Παγκόσμιο Πόλεμο, η Γουμένισσα ήταν υπό γερμανική κατοχή από τον Απρίλιο του 1941 έως τον Οκτώβριο του 1944. Κατά τη δεκαετία του 1950 ακολούθησε μαζική μετανάστευση στις ΗΠΑ, Καναδά, Αυστραλία, Δυτική Γερμανία καθώς και εσωτερική μετανάστευση κυρίως στη Θεσσαλονίκη και Αθήνα. Τη δεκαετία του 1980 επετράπη στους πολιτικούς πρόσφυγες του Εμφυλίου Πολέμου να επιστρέψουν.
Δημογραφικά.
Σύμφωνα με την Εθνική Στατιστική Υπηρεσία της Ελλάδος ο πληθυσμός του Δήμου Γουμένισσας στην απογραφή του 2001 ήταν:
Οικονομία.
Η οικονομία είναι αγροτική κατά κύριο λόγο, με μεγάλη παράδοση στην παρασκευή υψηλής ποιότητας κρασιού και τσίπουρου. Το κύριο εισόδημα των κατοίκων προέρχεται από τους αμπελώνες, χωρίς όμως να λείπουν και οι συμπληρωματικές καλλιέργειες όπως μήλα, αχλάδια, καπνά, κλπ. Μικρή μερίδα του πληθυσμού ασχολείται με την κτηνοτροφία, παράγοντας γαλακτοκομικά προϊόντα. Η αμπελοκαλλιέργεια συνεχίζεται και σήμερα. Στη ζώνη της Γουμένισσας καλλιεργούνται οι ποικιλίες ξινόμαυρο και η νεγκόσκα οι οποίες δίνουν το ΠΟΠ κρασί "Γουμένισσα". Επίσης καλλιεργούνται διάφορες άλλες ελληνικές ποικιλίες όπως ροδίτης, μαλαγουζιά, λημνιό και οι ξένες σαρντονέ (chardonay), σοβινιόν (sauvignion), σιρά (syrah), κενσό (cinsaut), μερλό (merlot), καμπερνέ (cabernet) που δίνουν τους ΠΓΕ οίνους "Πλαγιές Παίκου". Εχει πέντε οινοποιεία στη ζώνη (Τάτσης, Χατζηβαρίτης, Μπουτάρης, Ευτυχίδης, Αιδαρίνης), από τα οποία τα δύο πρώτα παράγουν μόνο κρασιά από βιολογική καλλιέργεια.
Πολιτισμός.
Πολλοί άνθρωποι των γραμμάτων όπως οι Ίων Δραγούμης, Γεώργιος Μόδης, Γεώργιος Βαφόπουλος, Γεώργιος Αθάνας, Μενέλαος Λουντέμης, Πηνελόπη Δέλτα και άλλοι, γνώρισαν, έζησαν και έγραψαν για τη Γουμένισσα, για την ιστορία και την ομορφιά της, για την παράδοσή της και τους ανθρώπους της.
Στη Γουμένισσα έχουν γυρισθεί μεγάλα τμήματα της ταινίας του Θεόδωρου Αγγελόπουλου "Ο Μελισσοκόμος" (1986) με πρωταγωνιστές τον Μαρτσέλλο Μαστρογιάννι, τη Νάντια Μουρούζη, τη Τζένη Ρουσσέα καθώς και η ταινία "Το Εργοστάσιο" (1981) του Τάσου Ψαρρά με πρωταγωνιστή τον Βασίλη Κολοβό.
Από τη Γουμένισσα και άλλες περιοχές της Μακεδονίας προέρχονται, εδώ και αιώνες, οι λαϊκοί ζουρνατζήδες και νταουλτζήδες. Τα "χάλκινα" είναι νεότερο μουσικό είδος το οποίο έχει ήδη κατακτήσει το μεγάλο κοινό. Τα χάλκινα, συνοδεύουν τη ζωή της Γουμένισσας με κάθε αφορμή, όπως στις θρησκευτικές εκδηλώσεις της Μεγάλης Εβδομάδας και οι περιφορές των Επιτάφιων της πόλης. 
Το συγκρότημα "Χάλκινα Πνευστά της Γουμένισσας", αποτελούν ίσως την πιο αξιόλογη εκπροσώπηση της περιοχής. Η ονομασία δόθηκε για πρώτη φορά στην μπάντα του Αλέξανδρου Ζώρα, σε μια συνεργασία του με τη Δήμητρα Γαλάνη στα μέσα της δεκαετίας του 1990. Από τότε το σχήμα έχει καθιερωθεί λαμβάνοντας μέρος σε συναυλίες και σε διεθνή αλλά και εγχώρια φεστιβάλ με χορευτικά συγκροτήματα.
Μοναστήρια , Εκκλησίες και Εξωκλήσια.
Μοναστήρι της Παναγίας της Γουμένισσας.
Το μοναστήρι της Παναγίας της Γουμένισσας υπήρξε η αφορμή να δημιουργηθεί και η ομώνυμη κωμόπολη που αποτελεί και την έδρα της νεοσύστατης (από το 1991) Μητρόπολης Γουμενίσσης, Αξιουπόλεως &amp; Πολυκάστρου. Ιδρύθηκε τον 14ο αιώνα (1346) ως μετόχι της Μονής Ιβήρων του Αγίου Όρους και από το 1983 έχει χαρακτηριστεί ως ιστορικό διατηρητέο μνημείο.
Ιερός Ναός Αγίου Γεωργίου Γουμένισσας.
Πρόκειται για τον μεγαλύτερο ναό στη μητροπολιτική Περιφέρεια Γουμένισσας και από τους εντυπωσιακότερους στην Κεντρική Μακεδονία. Οικοδομήθηκε με πρωτοβουλία, δαπάνες και προσωπική εργασία των κατοίκων της κωμόπολης, την περίοδο 1864-1869. Επιβλητική βασιλική που θυμίζει τον Πατριαρχικό Ναό του Αγίου Γεωργίου Κωνταντινούπολης,τον Άγιο Μηνά Θεσσαλονίκης και τον Άγιο Αντώνιο Βέροιας. Βρίσκεται στο κέντρο της κωμόπολης και μαζί με το ιστορικό διδακτήριο με το οποίο βρίσκονται στον ίδιο χώρο αποτέλεσαν την καρδιά του ελληνισμού της Γουμένισσας και της επαρχίας της σε δύσκολες ιστορικές περιόδους. Από το 1991 είναι ο Μητροπολιτικός Ναός της Ι. Μ. Γουμενίσσης.
Ιερά Μονή Οσίου Νικοδήμου Πενταλόφου.
Η μονή θεμελιώθηκε το 1981 από τον τότε Μητροπολίτη Πολυανής, Παιονίας και Κιλκίσίου κυρό Αμβρόσιο και είναι μετόχιο της Ι. Μ. Σίμωνος Πέτρας του Αγίου Όρους. Κτήτορας. Δημιουργός και Ηγούμενός του είναι ο Αρχιμανδρίτης π. Χρυσόστομος (Τσαβδαρίδης). Έχει πολυμελή Αδελφότητα. Απέχει από τη Γουμένισσα 7 χλμ.
Αξιοθέατα.
Η κεντρική πλατεία με τα πλατάνια, η βρύση, κτίσμα των Γάλλων στρατιωτών του Α' Παγκοσμίου πολέμου, που βρίσκεται στον ίδιο χώρο, το ιστορικό διδακτήριο στο οποίο στεγάζονταν από τον προηγούμενο αιώνα τα Ελληνικά Εκπαιδευτήρια της Γουμένισσας και το οποίο έχει χαρακτηριστεί ιστορικό διατηρητέο μνημείο, ο Καθεδρικός Ναός του Αγίου Γεωργίου (1864-1869) και κυρίως το Ιερό Προσκύνημα της Παναγίας με τη βυζαντινή εικόνα της, κειμήλιο του τόπου, και το ξυλόγλυπτο τέμπλο είναι μερικά από τα αξιοθέατα της Γουμένισσας. Επίσης τα εξής:

</doc>
<doc id="54016" url="https://el.wikipedia.org/wiki?curid=54016" title="Παρνασσίδα">
Παρνασσίδα

Η Παρνασσίδα είναι ιστορική περιοχή της Φωκίδας, στο κεντρικό τμήμα της Στερεάς Ελλάδας. Παλαιότερα αποτελούσε ομώνυμη επαρχία, αλλά, αν και δεν υφίσταται πλέον ως διοικητική μονάδα, η περιοχή είναι ακόμα γνωστή με το ιστορικό της όνομα και ταυτίζεται σήμερα με τον Δήμο Δελφών. Καταλαμβάνει το ανατολικό τμήμα της Φωκίδας, με έκταση 1.122 χμ² και πληθυσμό 28.048 κατοίκους. Συνορεύει δυτικά με την πρώην επαρχία Δωρίδας, βόρεια με τη Φθιώτιδα και ανατολικά με τη Βοιωτία, ενώ στα νότια βρέχεται από τον Κορινθιακό κόλπο.
Χαρακτηριστικά.
Το έδαφος της Παρνασσίδας είναι κατεξοχήν ορεινό, αλλά η μορφολογία της περιοχής είναι αξιοπρόσεκτη. Η Παρνασσίδα εκτείνεται από τις δυτικές πλαγιές του Παρνασσού μέχρι και τη Γκιώνα, ενώ ανάμεσα στα δύο πανύψηλα βουνά εξαπλώνεται ο Ελαιώνας της Άμφισσας, ο οποίος είναι ο μεγαλύτερος ελαιώνας της Ελλάδας και καταλήγει στον Κορινθιακό. Οι κάτοικοι ασχολούνται παραδοσιακά με τη γεωργία, ιδιαίτερα με την καλλιέργεια της ελιάς, με την κτηνοτροφία κυρίως στα ορεινά, με την εξόρυξη βωξίτη και την εκμετάλλευση του δασικού πλούτου.
Η Γκιώνα, το υψηλότερο βουνό της νότιας Ελλάδας, αποτελεί το φυσικό σύνορο μεταξύ των δύο φωκικών περιοχών, καθώς το μεγαλύτερο τμήμα της ανήκει στην Παρνασσίδα και από τους δυτικούς πρόποδές της ξεκινά η περιοχή της Δωρίδας, πρώην Επαρχία Δωρίδας και νυν Δήμος Δωρίδος. Η διάλεκτος, ιδιαίτερα στα ορεινά των δύο περιοχών, χαρακτηρίζεται "βαριά" ρουμελιώτικη, απομεινάρι των αρχαίων δωρικών διαλέκτων που ομιλούνταν στην περιοχή της σημερινής Φωκίδας. Σε πολλά ιστορικά αρχεία ιδιαίτερα από την εποχή της Τουρκοκρατίας και της Γερμανικής κατοχής, γίνεται αναφορά σε Λοκρούς (κάτοικοι της Παρνασσίδας) και Δωριείς, αλλά ο διαχωρισμός δεν προσδιορίζει διαφορετικά πολιτισμικά στοιχεία μεταξύ των δύο περιοχών.
Ιστορία.
Η Παρνασσίδα αποτελεί μία από τις κορυφαίες σε ιστορική σημασία περιοχές της Ελλάδας, από τα αρχαία χρόνια μέχρι και τη νεότερη περίοδο.
Κατά την αρχαιότητα, η περιοχή ήταν διασπασμένη σε διαφορετικά κράτη, στα οποία ζούσαν συγγενικά μεταξύ τους ελληνικά φύλα: οι Δωριείς, οι Λοκροί και οι Φωκείς. Η νότια Παρνασσίδα αποτελούσε το κυρίως τμήμα της Οζολίας Λοκρίδας, με κυρίαρχη πόλη την Άμφισσα και άλλες σημαντικές πόλεις τη Μυωνία (σημερινή Αγία Ευθυμία) και την Οιάνθη ή Οιάνθεια (σημερινό Γαλαξείδι). Η ανατολική Παρνασσίδα αποτελούσε τμήμα της αρχαίας Φωκίδας, με σημείο αναφοράς τους Δελφούς, όπου βρισκόταν το σημαντικότερο μαντείο της αρχαιότητας, και άλλες σημαντικές πόλεις την Κρίσα (σημερινό Χρισσό) και την Κίρρα. Στα βόρεια εδάφη της Παρνασσίδας υπήρχε η αρχαία Δωρίδα, η οποία δεν πρέπει να συγχέεται με τη σημερινή Δωρίδα της δυτικής Φωκίδας. Στη βόρεια Παρνασσίδα εγκαταστάθηκαν οι Δωριείς κατά τη λεγόμενη Κάθοδο των Δωριέων, όπου ίδρυσαν τη μητρόπολή τους, για να εξαπλωθούν στη συνέχεια σε ολόκληρη την Παρνασσίδα και να περάσουν στην Πελοπόννησο, φτάνοντας μέχρι την Κρήτη.
Κατά την Τουρκοκρατία, η περιοχή δοκιμάστηκε από τη μανία των κατακτητών και στο έδαφός της εκτυλίχθηκαν πολλές μάχες μεταξύ Ελλήνων και Τούρκων. Υπήρξε από τις πρώτες περιοχές που ξεσηκώθηκαν στην Ελληνική Επανάσταση του 1821, ενώ η Άμφισσα (τα Σάλωνα της περιόδου εκείνης) ήταν η πρώτη πόλη της Ρούμελης που απελευθερώθηκε. Στην Παρνασσίδα υπάρχει επίσης η Γραβιά όπου, στη θρυλική Μάχη στο Χάνι της Γραβιάς της 8ης Μαΐου 1821, ο Οδυσσέας Ανδρούτσος με μόλις 120 άνδρες νίκησε τον στρατό των 9.000 ανδρών του Ομέρ Βρυώνη, αναγκάζοντας τον τουρκικό στρατό να διακόψει την επέλασή του προς την Άμφισσα.
Κατά τη διάρκεια της Γερμανικής κατοχής πολλά χωριά της Παρνασσίδας καταστράφηκαν από τους Γερμανούς και Ιταλούς κατακτητές, λόγω της ισχυρής αντίστασης που προέβαλλαν, θρηνώντας πολλά θύματα. Είναι χαρακτηριστικό ότι τα περισσότερα από τα αναγνωρισμένα ως Μαρτυρικά χωριά της Στερεάς Ελλάδας βρίσκονται στην Παρνασσίδα και είναι η Αγία Ευθυμία, η Βουνιχώρα, ο Επτάλοφος, η Καλοσκοπή, η Λιλαία και το Προσήλιο.
Αξιοθέατα.
Η πιο διάσημη τοποθεσία της Παρνασσίδας είναι αναμφισβήτητα η περιοχή των Δελφών, όπου τουρίστες από ολόκληρο τον κόσμο επισκέπτονται τον αρχαιολογικό χώρο, ο οποίος έχει χαρακτηριστεί ως Μνημείο Παγκόσμιας Κληρονομιάς, όπως επίσης και το Αρχαιολογικό Μουσείο Δελφών. Στην περιοχή υπάρχει επίσης η αρχαία Κασταλία πηγή και οι Φαιδριάδες πέτρες, τόπος εκτελέσεως των βέβηλων του Μαντείου των Δελφών. Εντυπωσιακή είναι η πανοραμική θέα που προσφέρει η τοποθεσία των Δελφών προς τον Κορινθιακό, τον Ελαιώνα της Άμφισσας, τη Γκιώνα και τη χαράδρα μεταξύ του Παρνασσού και της Κίρφης.
Στην Άμφισσα, πρωτεύουσα της Φωκίδας, δεσπόζει το επιβλητικό Κάστρο των Σαλώνων, το οποίο αποτελούσε την αρχαία ακρόπολη της πόλης και σε αυτό σώζονται ερείπια της αρχαιότητας, αλλά και μεταγενέστερες ελληνιστικές, βυζαντινές και φράγκικες προσθήκες. Στην πόλη τοποθετείται επίσης το Αρχαιολογικό Μουσείο Άμφισσας, όπου διασώζονται αρχαιολογικά ευρήματα από ολόκληρη τη Φωκίδα, ενώ από τις παρυφές της πόλης και μέχρι την παραλία εξαπλώνεται ο πανάρχαιος Ελαιώνας της Άμφισσας, ο οποίος καταλαμβάνει ολόκληρο το Κρισσαίο πεδίο.
Ονομαστό είναι επίσης το Γαλαξείδι για την γραφικότητά του και τα αρχοντικά που διατηρούνται έως σήμερα στην άλλοτε σπουδαία ναυτική πολιτεία, ενώ στα βόρεια της Παρνασσίδας διατηρείται το Χάνι της Γραβιάς. Δημοφιλείς προορισμοί για τους φυσιολάτρεις αποτελούν τα όρη Γκιώνα και Παρνασσός, γνωστά για το αλπικό τους τοπίο, ενώ ιδιαίτερο χρώμα προσθέτουν τα γραφικά χωριά στις πλαγιές των δύο βουνών, σε μερικά από τα οποία διασώζονται ερείπια της αρχαιότητας όπως στην Αγία Ευθυμία, τη Λιλαία, το Πολύδροσο, το Χρισσό, αλλά και την παραθαλάσσια Κίρρα.
Πηγές.
Βιβλιογραφία
Εξωτερικοί σύνδεσμοι

</doc>
<doc id="54017" url="https://el.wikipedia.org/wiki?curid=54017" title="Ομομορφισμός">
Ομομορφισμός

Ομομορφισμός είναι μια απεικόνιση μεταξύ δυο αλγεβρικών δομών (όπως για παράδειγμα οι δακτύλιοι).
Όταν ο ομομορφισμός είναι επί λέγεται επιμορφισμός, όταν είναι 1-1 λέγεται μονομορφισμός και όταν είναι 1-1 και επί λέγεται ισομορφισμός.
Πιο γνωστό παράδειγμα ομομορφισμών είναι οι γραμμικές απεικονίσεις μεταξύ διανυσματικών χώρων.

</doc>
<doc id="54021" url="https://el.wikipedia.org/wiki?curid=54021" title="Μαρίνος Κοντάρας (ταινία)">
Μαρίνος Κοντάρας (ταινία)

Το Μαρίνος Κοντάρας (ή Ο Κουρσάρος του Αιγαίου) είναι μία ελληνική κινηματογραφική ταινία του 1948, σε παραγωγή Νόβακ Φιλμ και σε σκηνοθεσία Γιώργου Τζαβέλλα. Το σενάριο της ταινίας διασκευάστηκε από τον Γιώργο Τζαβέλλα από το ομότιτλο διήγημα του Αργύρη Εφταλιώτη. Πρωταγωνιστούν οι ηθοποιοί: Μάνος Κατράκης, Βασίλης Διαμαντόπουλος, Πέτρος Γιαννάκος και Μπίλλυ Κωνσταντοπούλου.
Πλοκή.
Ο πειρατής του Αιγαίου Μαρίνος Κοντάρας (Μάνος Κατράκης) ερωτεύεται τη Λεμονή (Μπίλλυ Κωνσταντοπούλου) και αποφασίζει να την κλέψει. Εκείνη συμφωνεί να τον ακολουθήσει υπό τον όρο ότι θα απαρνηθεί για χάρη της τη θάλασσα και την παράνομη ζωή του πειρατή. Εκείνος δέχεται και συμφιλιώνεται με τους διώκτες του, ανάμεσα στους οποίους είναι ο Γρηγόρης, ο αδερφός της Λεμονής (Βασίλης Διαμαντόπουλος).
Παραγωγή και παραλειπόμενα.
Τη φωνή του πρωταγωνιστή ντουμπλάρει ο Βύρων Πάλλης. 
Ο Μπάμπης Ακτσόγλου γράφει για την ταινία:Με εξαίρεση το κούρσεμα εντός ανταγωνιστικού πλοίου κοντραμπαντιέρηδων (σκηνή που υστερεί σκηνοθετικά, αλλά και σε θέαμα, σε σχέση με τις χολιγουντιανές θαλασσινές περιπέτειες της εποχής), τα υπόλοιπα ηρωικά κατορθώματα του Μαρίνου Κοντάρα επιτελούνται εκτός οθόνης. Ο θεατής τα πληροφορείται διά στόματος ενός αφηγητή, πάλαι ποτέ συντρόφου του πειρατή και νυν καντηλανάφτη. Η δράση τρενάρει υπερβολικά κάποιες στιγμές, με τα απανωτά πηγαινέλα σε νησιώτικες ταβέρνες και σοκάκια, η καταδίωξη του Μαρίνου Κοντάρα από τον αδελφό της Λεμονής υστερεί σε ρυθμό και, γενικά, ο Τζαβέλλας δε δείχνει να νιώθει άνετος μ' αυτό το είδος του επικού κινηματογράφου (ένα είδος, στο οποίο ποτέ δεν διέπρεψε ο ελληνικός κινηματογράφος, παρά τις κάποιες φιλότιμες προσπάθειες). Η ταινία, που έκανε πρεμιέρα στις 15 Μαρτίου 1948, συμμετείχε το 1949 στο Φεστιβάλ Κνοκ λε Ζουτ στο Βέλγιο, αποτελώντας την πρώτη ελληνική ταινία με συμμετοχή σε ξένο φεστιβάλ. 

</doc>
<doc id="54022" url="https://el.wikipedia.org/wiki?curid=54022" title="Αντιγόνη (ταινία)">
Αντιγόνη (ταινία)

Η Αντιγόνη είναι βραβευμένη ασπρόμαυρη ταινία του Γιώργου Τζαβέλλα παραγωγής 1961, βασισμένη στο ομώνυμο αρχαίο δράμα του Σοφοκλή με πρωταγωνίστρια την Ειρήνη Παππά.
Εισιτήρια: 43.705 (12η/68).
Πλοκή.
Η Αντιγόνη ζητάει από την αδελφή της Ισμήνη να θάψουν τον ετεροθαλή αδελφό τους Πολυνείκη. Η Ισμήνη αρνείται να παραβεί την απόφαση του νέου ηγεμόνα των Θηβών και θείου τους Κρέοντα, όμως η Αντιγόνη έχει πάρει την απόφαση της. Μερικές ώρες αργότερα ένας από τους φύλακες που φρουρούσαν το άταφο πτώμα, ανακοινώνει με τρεμάμενη φωνή στον Κρέοντα, ότι κάποιος έκανε σπονδές στον νεκρό και τον κάλυψε με σκόνη. Ο Βασιλιάς οργισμένος τον διώχνει. Ο φύλακας επιστρέφει μετά από μερικές ώρες έχοντας μαζί του την Αντιγόνη. Διατάζει τον εγκλεισμό της σε σπηλιά, χωρίς τροφή και νερό, μέχρι να πεθάνει. Η παρουσία και τα παρακάλια του γιου του Αίμονα, αρραβωνιαστικού της Αντιγόνης, δεν τον μαλακώνουν. Η Αντιγόνη αυτοκτονεί. Το παράδειγμά της ακολουθεί και ο Αίμονας. Όμως η τραγωδία δεν σταματά εδώ: η μητέρα του Αίμονα και γυναίκα του Κρέοντα, η Ευρυδίκη, μαθαίνοντας τον άδικο χαμό του γιου της, αυτοκτονεί κι εκείνη. Ο Κρέων παραιτείται από τον θρόνο του και εγκαταλείπει την πόλη.

</doc>
<doc id="54023" url="https://el.wikipedia.org/wiki?curid=54023" title="Ελίζαμπεθ Τέιλορ">
Ελίζαμπεθ Τέιλορ

Η Ελίζαμπεθ Τέιλορ ("Elizabeth Rosemond Taylor", 27 Φεβρουαρίου 1932 - 23 Μαρτίου 2011) ήταν Άγγλο-Αμερικανίδα ηθοποιός. 
Βιογραφία.
Γεννήθηκε στο Χάμστεντ του Λονδίνου από Αμερικανούς γονείς και η οικογένειά της επέστρεψε στις Η.Π.Α μετά το ξέσπασμα του Β' παγκοσμίου πολέμου, ενώ η Τέιλορ ήταν 7 χρονών. Ξεκίνησε την καριέρα της ως παιδί θαύμα το 1943, με την ταινία Σιωπηλός κατήγορος. Συνέχισε να γυρίζει ταινίες και τη δεκαετία του πενήντα και αποτέλεσε τη μεγαλύτερη σταρ του αμερικανικού κινηματογράφου. Είχε προταθεί για βραβείο Όσκαρ 5 φορές και το έχει κερδίσει δύο, την πρώτη για την ταινία Ζήσαμε στην Αμαρτία του 1960 και τη δεύτερη για το Ποιος Φοβάται τη Βιρτζίνια Γουλφ; του 1966. Άλλες αξιόλογες ταινίες της είναι οι Μια θέση στον ήλιο του 1951, Ο Γίγας του 1955, Όσα δε σβήνει ο χρόνος του 1957, Λυσσασμένη Γάτα του 1958 και Ξαφνικά, Πέρυσι το Καλοκαίρι του 1959. Η ηθοποιός το 1959 ασπάστηκε τον ιουδαϊσμό.
Το Σεπτέμβριο του 1960, ερχόμενοι από τη Ρώμη, όπου είχαν πάει για την έναρξη των Ολυμπιακών Αγώνων, η Ελίζαμπεθ Τέιλορ και ο τέταρτος σύζυγός της, ο τραγουδιστής Έντι Φίσερ, επέλεξαν για διακοπές την Ελλάδα, όπου έκαναν κρουαζιέρα στο Αιγαίο Πέλαγος με το κότερο "Μασκώτ", ελληνικής ιδιοκτησίας. Οι δημοσιογράφοι έφθασαν με βενζινάκατο στο κότερο και εκείνη από την κουπαστή, χαμογελώντας και ποζάροντας, δέχθηκε να απαντήσει λακωνικά και για λίγα λεπτά σε μερικές ερωτήσεις. 
Η Ελίζαμπεθ Τέιλορ παντρεύτηκε 8 φορές, εκ των οποίων τις δύο με τον Ρίτσαρντ Μπάρτον. Αγαπούσε πολύ τα κοσμήματα, τα αρώματα και ήταν διάσημη για τα βιολετιά της μάτια. Είχε αποκτήσει 2 γιους και 2 κόρες. Το ειδύλλιό της με τον Ρίτσαρντ Μπάρτον αποτελεί ένα απ' τα πιο αξιομνημόνευτα στην ιστορία του Χόλυγουντ. Η ηθοποιός πέθανε σε ιδιωτική κλινική του Λος Άντζελες από καρδιακή ανεπάρκεια σε ηλικία 79 ετών. Το Αμερικανικό Ινστιτούτο Κινηματογράφου την έχει κατατάξει έβδομη στη λίστα με τις 25 μεγαλύτερες σταρ όλων των εποχών.

</doc>
<doc id="54025" url="https://el.wikipedia.org/wiki?curid=54025" title="Γιώργος Κωνσταντίνου (ηθοποιός)">
Γιώργος Κωνσταντίνου (ηθοποιός)

Ο Γιώργος Κωνσταντίνου (Αθήνα, 26 Οκτωβρίου 1934) είναι Έλληνας ηθοποιός, σεναριογράφος και σκηνοθέτης της τηλεόρασης και του κινηματογράφου καθώς και συγγραφέας θεατρικών κειμένων.
Νεανικά χρόνια.
Γεννήθηκε στην πλατεία Βάθη, μια υποβαθμισμένη περιοχή γεμάτη οίκους ανοχής.
Είναι γιος του τενόρου Μιχαήλ Κωνσταντίνου και της ηθοποιού Νίτσας Φιλοσόφου. Ακολουθούσε τη μητέρα του, Νίτσα, και τον πατέρα του, Μιχάλη, σπουδαίους καλλιτέχνες της οπερέτας προπολεμικά, σε μπουλούκια στην επαρχία. Ο ίδιος είχε παίξει σε πολλούς ερασιτεχνικούς θιάσους προτού αποφασίσει να γίνει επαγγελματίας ηθοποιός μετά από προτροπή της μητέρας του.
Έδωσε εξετάσεις για την Δραματική Σχολή του Εθνικού Θεάτρου, ωστόσο απορρίφθηκε ως "εντελώς ατάλαντος". Τελικά τον κράτησε ο Κάρολος Κουν στο Θέατρο Τέχνης.
Καριέρα.
Το 1974 έπαιξε, έγραψε και σκηνοθέτησε την τηλεοπτική σειρά "Ανθρώπινες ιστορίες" της ΥΕΝΕΔ. Το 1975 έπαιξε και έγραψε το "Άσε τον κόσμο να γελάσει" για το ίδιο κανάλι.
Το 2017 κυκλοφόρησε από τις εκδόσεις Ιανός το αυτοβιογραφικό βιβλίο του με τίτλο "Showtime".
Προσωπική ζωή.
Ο Κωνσταντίνου έκανε τρεις γάμους, ο ένας με την Μαρία Δουρή. Έχει δύο παιδιά, την Άννα-Μαρία και τον Γιώργο, πιανίστα στο επάγγελμα.

</doc>
<doc id="54026" url="https://el.wikipedia.org/wiki?curid=54026" title="Τι έκανες στον πόλεμο Θανάση">
Τι έκανες στον πόλεμο Θανάση

Το Τι έκανες στον πόλεμο Θανάση είναι μια ελληνική, σατιρική, δραματική, κωμική κινηματογραφική ταινία του 1971 σε σκηνοθεσία και παραγωγή Ντίνου Κατσουρίδη. Πρωταγωνιστούν οι Θανάσης Βέγγος, Κατερίνα Γώγου, Έφη Ροδίτη και Αντώνης Παπαδόπουλος.
Πλοκή.
Η ταινία ξεκινά στο εργοστάσιο όπου δουλεύει ο Θανάσης, το οποίο είναι των Γερμανών. Κατά την επιστροφή του στο σπίτι του, περνά από την ταβέρνα που προμηθεύεται φαγητό. Εκεί του μυρίζει κρέας. Ο ταβερνιάρης το αρνείται και ο Θανάσης φεύγει. Στον δρόμο οι ναζί κυνηγάγανε έναν Έλληνα πατριώτη. Ο Θανάσης τρομοκρατημένος αρχίζει να τρέχει κι αυτός, ως που κάποια στιγμή το φαγητό που πήρε από την ταβέρνα πέφτει όλο κάτω. Κάτι παιδιά του το τρώνε και ένας άνθρωπος του παίρνει και το κατσαρολάκι. Ο Θανάσης πάει ξανά στην ταβέρνα να πάρει φαγητό. Αυτή τη φορά όμως βλέπει κρέας στην οδοντογλυφίδα του πελάτη της ταβέρνας. Μαινόμενος ο Θανάσης μπαίνει στην ταβέρνα και θα αρχίζει να γλείφει τα πιάτα. Εκείνη τη στιγμή μία κυρία εισβάλλει με έναν αστυνομικό και κατηγορεί τον ταβερνιάρη ότι μαγείρεψε τη γάτα της. Κατόπιν, η αδελφή του Θανάση τον πεθσει να πάει στο δικαστήριο να ψευδομαρτυρήσει, καθότι χρειάζονται τον ταβερνιάρη.
Αφού καταδικάζεται για ψευδομαρτυρία, ο Θανάσης, οδηγείται από λάθος στις φυλακές πολιτικών κρατουμένων. Εκεί γνωρίζει Έλληνες αντιστασιακούς, οι οποίοι του μιλούν για τον περιβόητο Ιβάν, έναν ήρωα της αντίστασης. Σε λίγη ώρα, οι Ιταλοί φέρνουν και τον Ιβάν. Αυτός βοηθά τους πατριώτες να δραπετεύσουν, με τον Θανάση να μένει πίσω. Οι Ιταλοί που περίμεναν έναν ναζί αξιωματικό για να ανακρίνει τον Ιβάν, τελικά, του δίνουν τον Θανάση λέγοντας ότι αυτός είναι ο Ιβάν. Ο Θανάσης βασανίζεται σκληρά. Κατόπιν, καταφέρνει και δραπετεύει με τη βοήθεια κάποιων ιερόδουλων, οι οποίες τον ντύνουν γυναίκα, και της ακολουθεί, στο νοσοκομείο Συγγρού. Εκεί ο ιατρός τον αφήνει να φύγει, μετά από παρέμβαση της Δανάης, μιας από τις ιερόδουλες. Ο Θανάσης αρχίζει να έχει αισθήματα για αυτήν την κοπέλα.
Ωστόσο η αδελφή του Θανάση, που συμμετείχε στην αντίσταση χωρίς να το ξέρει ο αδελφός της, του βάζει μέσα στο κατσαρολάκι του, την εφημερίδα της αντίστασης Ελευθερωτής και συνεννοούνται με έναν αντιστασιακό να πηγαίνει να τις παίρνει από εκεί που το αφήνει ο Θανάσης. Μιαν ημέρα ο εργάτης αυτός συλλαμβάνεται και ο Ελευθερωτής μένει μέσα στο κατσαρολάκι του Θανάση. Η Δανάη, που τον είχε βοηθήσει στην απόδραση, τον βοηθά ξανά, προειδοποιώντας τον για το περιεχόμενο του κατσαρολιού. Ο Θανάσης τα χάνει, και με κάθε τρόπο, προσπαθεί να ξεφορτωθεί τις εφημερίδες. Στην προσπάθειά του, τα πετάει σε ένα καφάσι και κατόπιν, ο Γερμανός αξιωματικός Χανς μοιράζει σαρδέλες με το χαρτί αυτής της εφημερίδας. Ο αξιωματικός Γερμανός τους κυνηγά και τους δύο.
Τελικά τους πιάνουν. Τον Θανάση τον συλλαμβάνουν ξανά ως Ιβάν. Στη φυλακή οι Γερμανοί σκοτώνουν τον Χανς και ο Θανάσης που προσπαθεί να αποδράσει βρίσκει μία στολή Γερμανών και τη φοράει. Κατόπιν, χωρίς να τον καταλάβουν, πάνε όλοι μαζί στο σπίτι του Θανάση, για να πιάσουν ξανά τον Ιβάν. Ο Θανάσης τρέχει να μπει πρώτος να ειδοποιήσει την αδελφή του, που άκουγε ραδιόφωνο. Κατόπιν το παίρνει, το τυλίγει με μια κουβέρτα και φεύγει. Στα σκαλιά, όμως, πέφτει και το ραδιόφωνο ανοίγει. Η ταινία τελειώνει με τον Θανάση να περνά ανάμεσα από τους Γερμανούς στρατιώτες, ενώ από τα ηχεία του ραδιοφώνου ακούγεται ο εθνικός ύμνος της Ελλάδας.
Παραγωγή.
Ηχολήπτης της ταινίας είναι ο Τάκης Κόντος και βοηθός σκηνοθέτη η Σάσα Βενιέρη. Μέρος της ταινίας έχει γυριστεί στον Ατμοηλεκτρικό Σταθμό του Νέου Φαλήρου. 
Η ταινία προβλήθηκε τη σεζόν 1971-1972 και έκοψε 640.471 εισιτήρια. Ήρθε στην πρώτη θέση ανάμεσα σε 90 ταινίες της ίδιας σεζόν. 
Η ταινία τιμήθηκε με 3 βραβεία στο Φεστιβάλ Κινηματογράφου Θεσσαλονίκης 1971 (καλλιτεχνικής ταινίας, σεναρίου και α’ ανδρικού ρόλου), ενώ θεωρείται μια από τις καλύτερες ταινίες του Θανάση Βέγγου και του Ντίνου Κατσουρίδη, ενώ επίσης θεωρείται σημαντική για τον ελληνικό κινηματογράφο, καθότι σήμανε την αλλαγή των κινηματογραφικών ρόλων του Θανάση Βέγγου, οι ταινίες του και οι ρόλοι του έκτοτε απέκτησαν διαφορετικό περιεχόμενο. Μετά την προβολή στο φεστιβάλ Θεσσαλονίκης, το κοινό σήκωσε τον Βέγγο στα χέρια περιφέροντάς τον και ζητωκραυγάζοντας. 

</doc>
<doc id="54027" url="https://el.wikipedia.org/wiki?curid=54027" title="Τάκης Κανελλόπουλος">
Τάκης Κανελλόπουλος

Ο Τάκης Κανελλόπουλος (26 Οκτωβρίου 1933 - 21 Σεπτεμβρίου 1990) ήταν Έλληνας σκηνοθέτης και σεναριογράφος.
Βιογραφικό.
Γεννήθηκε στις 26 Οκτωβρίου 1933 στη Θεσσαλονίκη και πέθανε στις 21 Σεπτεμβρίου 1990 από έμφραγμα του μυοκαρδίου. Από τους πρώτους έλληνες σκηνοθέτες που έκαναν ταινίες στη Θεσσαλονίκη, την οποία δεν εγκατέλειψε ποτέ. Τιμήθηκε στο 7ο Φεστιβάλ Κινηματογράφου Θεσσαλονίκης, το 1966, με αφορμή την ταινία "«Εκδρομή»", για τη συμβολή του στην ανύψωση του ποιοτικού επιπέδου του Φεστιβάλ. Στην αντίστοιχη εκδήλωση του 1968 και με αφορμή την ταινία "«Παρένθεση»" βραβεύτηκε από την Ελληνική Ένωση Κριτικών Κινηματογράφου για τη σκηνοθεσία του, ενώ η ίδια η ταινία αναγνωρίστηκε ως η Καλύτερη Καλλιτεχνική της χρονιάς από κοινού με τα "«Κορίτσια στον ήλιο»" του Βασίλη Γεωργιάδη. Κατά τη δεκαετία του 1970, οι ταινίες του σκηνοθέτη έτυχαν αρνητικής αποδοχής από το φεστιβαλικό κοινό της Θεσσαλονίκης και αγνοήθηκαν από τους κριτικούς της εποχής. Από τότε και μέχρι και την επόμενη δεκαετία, ο Κανελλόπουλος καταπιάνεται με τη λογοτεχνία, γράφοντας στίχους και διηγήματα. Ο θάνατος του Τάκη Κανελλόπουλου συνέπεσε με την πολυαναμενόμενη έγκριση χρηματοδότησης μια ταινίας του που δεν θα γυριζόταν ποτέ.

</doc>
<doc id="54028" url="https://el.wikipedia.org/wiki?curid=54028" title="Ουρανός (ταινία)">
Ουρανός (ταινία)

Ο Ουρανός είναι τίτλος ασπρόμαυρης ελληνικής κινηματογραφικής ταινίας, παραγωγής 1962, σε σκηνοθεσία του Τάκη Κανελλόπουλου που συμπεριλαμβάνεται στις καλύτερες αντιπολεμικές ταινίες του παγκόσμιου κινηματογράφου. Το σενάριο βασίζεται σε αφηγήσεις ανθρώπων που έζησαν τον Β' Παγκόσμιο Πόλεμο. Πρόκειται για την πρώτη μεγάλου μήκους ταινία του Τάκη Κανελλόπουλου.
Πλοκή.
Στη μακεδονική επαρχία, δύο ζευγάρια χωρίζουν με την έναρξη του πολέμου. Οι δύο άντρες πάνε στο μέτωπο της Αλβανίας. Πολεμούν πλάι-πλάι με τον δάσκαλο, ο οποίος θα σκοτωθεί πρώτος. Στη συνέχεια, θα πέσουν και οι ίδιοι, το μέτωπο θα καταρρεύσει και το πένθος θα σκεπάσει τα πάντα.
26 Οκτωβρίου 1940: Σε ένα φυλάκιο στα ελληνοαλβανικά σύνορα, η ζωή των στρατιωτικών κυλά ήρεμα. 
29 Οκτωβρίου 1940: Έχει κηρυχθεί ο πόλεμος με τους Ιταλούς και οι στρατιώτες αλλάζουν μονάδες ανάλογα με την ειδικότητά τους. 
Άνοιξη 1941: Μετά την κατάκτηση της χώρας από τους Γερμανούς, οι στρατιώτες επιστρέφουν από τα μέτωπα του πολέμου, στα σπίτια τους με τα πόδια.
Αξιοσημείωτη η τελευταία φράση: «ποιος μωρέ καίγονταν να ιδεί καπνό από το τζάκι του σπιτιού του και μετά ας πέθανε».
Τα γυρίσματα της ταινίας.
Το πρώτο μέρος της ταινίας γυρίστηκε στον Πελεκάνο Κοζάνης και το δεύτερο μέρος στη Οξυά Καστοριάς, στην Πολυκέρασο Καστοριάς και στην ευρύτερη περιοχή του Βιτσίου.
Βραβεία / Διακρίσεις.
Η ταινία έκανε διεθνή καριέρα, που ξεκίνησε το 1962 από το Φεστιβάλ Κινηματογράφου Θεσσαλονίκης για να προβληθεί στο Φεστιβάλ των Καννών, στο Φεστιβάλ Νέας Υόρκης και, εκτός συναγωνισμού, στο Βερολίνο (1963).

</doc>
<doc id="54029" url="https://el.wikipedia.org/wiki?curid=54029" title="Φεστιβάλ Κινηματογράφου Θεσσαλονίκης">
Φεστιβάλ Κινηματογράφου Θεσσαλονίκης

Το Φεστιβάλ Κινηματογράφου Θεσσαλονίκης (Thessaloniki International Film Festival) διοργανώνεται κάθε Νοέμβριο στη Θεσσαλονίκη από τον ομώνυμο πολιτιστικό οργανισμό υπό την εποπτεία του Υπουργείου Πολιτισμού. Είναι ένα από τα παλαιότερα και κορυφαία φεστιβάλ κινηματογράφου στη Νοτιοανατολική Ευρώπη, ενώ αποτελεί τη σημαντικότερη κινηματογραφική διοργάνωση στην Ελλάδα. Το Φεστιβάλ έχει διαγωνιστικό χαρακτήρα και το πρόγραμμά του περιλαμβάνει επίσης αφιερώματα σε σημαντικούς σκηνοθέτες και εθνικές κινηματογραφίες, καθώς και παράλληλες εκδηλώσεις όπως masterclass, εκθέσεις, συναυλίες και εργαστήρια. Παράλληλα, κάθε Μάρτιο, ο πολιτιστικός οργανισμός του Φεστιβάλ διοργανώνει και το Φεστιβάλ Ντοκιμαντέρ Θεσσαλονίκης. 
Περιγραφή.
Το Φεστιβάλ Κινηματογράφου Θεσσαλονίκης δίνει έμφαση στον ανεξάρτητο κινηματογράφο και τους ανερχόμενους δημιουργούς απ’ όλον τον κόσμο. Αποτελεί ζωτικής σημασίας πλατφόρμα για σκηνοθέτες από την Ελλάδα και τις γειτονικές χώρες.  Οι θεατές του Φεστιβάλ ξεπερνούν κάθε χρόνο τους 80.000. Εκατοντάδες Έλληνες και ξένοι προσκεκλημένοι, μεταξύ των οποίων μεγάλα ονόματα του διεθνούς κινηματογράφου, έχουν επισκεφθεί το Φεστιβάλ Κινηματογράφου Θεσσαλονίκης.
Το Φεστιβάλ Κινηματογράφου Θεσσαλονίκης πραγματοποιείται στον ιστορικό κινηματογράφο «Ολύμπιον» της πλατείας Αριστοτέλους και, από το 1999, στο λιμάνι της Θεσσαλονίκης, σε τέσσερις αίθουσες που προήλθαν από την ανακατασκευή των παλαιών αποθηκών του Οργανισμού Λιμένος Θεσσαλονίκης. Το κέντρο του Φεστιβάλ είναι η Αποθήκη Γ στο Λιμάνι, ενώ εκδηλώσεις πραγματοποιούνται και στο Μουσείο Κινηματογράφου Θεσσαλονίκης, το οποίο ανήκει στον οργανισμό Φεστιβάλ.
Το Φεστιβάλ έχει τρία διαγωνιστικά τμήματα: Διεθνές Διαγωνιστικό για πρώτες ή δεύτερες ταινίες μυθοπλασίας μεγάλου μήκους, Διαγωνιστικό Εικονικής Πραγματικότητας (VR) και Διεθνές Διαγωνιστικό «Γνωρίστε τους Γείτονες» για ταινίες από την περιοχή της Νοτιοανατολικής Ευρώπης και της Εγγύς Ανατολής.
Η Αγορά είναι το αναπτυξιακό κομμάτι του Φεστιβάλ Κινηματογράφου Θεσσαλονίκης και απευθύνεται σε επαγγελματίες του κινηματογραφικού χώρου διεθνώς. Είναι από τις πιο δυναμικές και διαρκώς αναπτυσσόμενες αγορές σε παγκόσμιο επίπεδο.
Ιστορία.
Η διοργάνωση ξεκίνησε ως εθνικό φεστιβάλ το 1960 με την επωνυμία «Εβδομάδα Ελληνικού Κινηματογράφου» με πρωτοβουλία του Παύλου Ζάννα και με καθοριστική την συμβολή της Μακεδονικής Καλλιτεχνικής Εταιρείας «Τέχνη». Το 1966 μετονομάστηκε σε «Φεστιβάλ Ελληνικού Κινηματογράφου» και λειτούργησε ως εθνικό φεστιβάλ έως το 1991. Την περίοδο αυτή το Φεστιβάλ παρακολουθεί και παρουσιάζει τις τάσεις της εγχώριας κινηματογραφίας και συνδέεται με την ανάδυση του «Νέου Ελληνικού Κινηματογράφου», ενώ ταυτόχρονα παρουσιάζει τους πιο σημαντικούς κινηματογραφιστές του παγκόσμιου σινεμά. Κατά την περίοδο της Μεταπολίτευσης, το Φεστιβάλ αποκτά έντονα πολιτικό χαρακτήρα αντανακλώντας το κλίμα της εποχής και διατηρώντας σταθερά στο επίκεντρό του τον κινηματογράφο του δημιουργού. Το 1981 το Φεστιβάλ περνά από το υπουργείο Βιομηχανίας όπου υπαγόταν έως τότε, στο Υπουργείο Πολιτισμού.
Το 1992, κατά την 33η διοργάνωσή του, το Φεστιβάλ Κινηματογράφου Θεσσαλονίκης διεθνοποιείται υπό τη διεύθυνση του κριτικού κινηματογράφου Μιχάλη Δημόπουλου. Προέδρος του Φεστιβάλ ορίστηκε ο σκηνοθέτης Θόδωρος Αγγελόπουλος. Το Φεστιβάλ προσανατολίζεται στον νέο ανεξάρτητο διεθνή κινηματογράφο με έμφαση στην ανακάλυψη ανερχόμενων δημιουργών απ’ όλον τον κόσμο και από την περιοχή των Βαλκανίων. Παράλληλα με την παρουσίαση της εγχώριας κινηματογραφικής παραγωγής, το Φεστιβάλ παρουσιάζει ανεξάρτητες ταινίες, σημαντικές πρεμιέρες, αφιερώματα σε κορυφαίους δημιουργούς –Έλληνες και ξένους– και φιλοξενεί μια σειρά από παράλληλες εκδηλώσεις.
Τον Μιχάλη Δημόπουλο και τον Θόδωρο Αγγελόπουλο διαδέχτηκαν στη διεύθυνση του Φεστιβάλ η Δέσποινα Μουζάκη ως Καλλιτεχνική Διευθύντρια και ο Γιώργος Χωραφάς ως Πρόεδρος (2005-2009), ο Δημήτρης Εϊπίδης ως Καλλιτεχνικός Διευθυντής (2010-2015) και, από το 2016, ο Ορέστης Ανδρεαδάκης ως Διευθυντής, η Ελίζ Ζαλαντό ως Γενική Διευθύντρια και ο Γιώργος Αρβανίτης ως Πρόεδρος.
Σημαντικοί προσκεκλημένοι και αφιερώματα.
Μεταξύ των σημαντικών δημιουργών που έδωσαν το παρών στο Φεστιβάλ Κινηματογράφου Θεσσαλονίκης από το 1992 ως σήμερα συγκαταλέγονται οι Αμπάς Κιαροστάμι, Ναγκίσα Όσιμα, Νάνι Μορέτι, Μπερνάρντο Μπερτολούτσι, Μανοέλ ντε Ολιβέιρα, Κεν Λόουτς, Ανιές Βαρντά, Μπέλα Ταρ, Τοντ Σόλοτζ, Νούρι Μπιλγκέ Τζεϊλάν, Φράνσις Φορντ Κόπολα, Βιμ Βέντερς, Αλφόνσο Κουαρόν, Όλιβερ Στόουν, Εμίρ Κουστουρίτσα, Φατίχ Ακίν, Βέρνερ Χέρτζογκ, Τακέσι Κιτάνο, Μάικλ Ουιντερμπότομ, Άκι Καουρισμάκι, Τζιμ Τζάρμους, Αλεξάντερ Πέιν, Λούι Ψυχογιός, Τζον Γουότερς κ.ά.
Διακεκριμένοι ηθοποιοί και προσωπικότητες που παρευρέθηκαν στο Φεστιβάλ Κινηματογράφου Θεσσαλονίκης ως προσκεκλημένοι ή ως μέλη των κριτικών του επιτροπών είναι, μεταξύ άλλων, η Κατρίν Ντενέβ, ο Χάρβεϊ Καϊτέλ, η Φέι Ντάναγουεϊ, η Ιζαμπέλ Ιπέρ, ο Τζον Μάλκοβιτς, ο Γουίλεμ Ντεφόε, ο Σαμ Ρόκγουελ, ο Ζαν Μαρκ Μπαρ κ.ά.
Από τη διεθνοποίησή του ως σήμερα, το Φεστιβάλ έχει πραγματοποιήσει αφιερώματα στους παρακάτω σκηνοθέτες, κινηματογραφίες και κινηματογραφικά ρεύματα:
60ό Φεστιβάλ – 2019
Gregory Markopoulos και Robert Beavers
Albert Serra
Joanna Hogg
Ντούσαν Μακαβέγιεφ
59ο Φεστιβάλ – 2018
Jaime Rosales
Nanouk Leopold
Cristóbal León &amp; Joaquín Cociña
Ελληνικός Queer Κινηματογράφος
Ιορδάνης Ανανιάδης
Προτού ξεσπάσει το Κύμα (Νέος Ρουμάνικος Κινηματογράφος) 
58o Φεστιβάλ – 2017
Ruben Östlund
Ιλντικό Ενιέντι
Armand Gatti
Ida Lupino
Από τις λέξεις στις εικόνες: βαλκανική λογοτεχνία και κινηματογράφος
57o Φεστιβάλ – 2016
Philippe Grandrieux 
Leonardo Favio
Zeki Demirkubuz
56o Φεστιβάλ – 2015
Arnaud Desplechin
Αφιέρωμα στον Νέο Αυστριακό Κινηματογράφο
Mircea Daneliuc
55o Φεστιβάλ – 2014
Ramin Bahrani
Ρόι Άντερσον 
Kornél Mundruczó
Želimir Žilnik
54o Φεστιβάλ – 2013
Νέος Αργεντίνικος Κινηματογράφος
Claire Simon
Alain Guiraudie
Ματιές στα Βαλκάνια 1994-2013
53o Φεστιβάλ – 2012
Άκι Καουρισμάκι
Andreas Dresen
Bahman Ghobadi
Κριστιάν Μουντζίου
Θόδωρος Αγγελόπουλος
Νυχτερινές Εικόνες (Night Views)
Κώστας Ζάπας
Lior Shamriz
52o Φεστιβάλ – 2011
Ole Christian Madsen
Sara Driver
Πάολο Σορεντίνο
Ulrich Seidl
Erden Kıral
Éric Baudelaire
Dror Heller
Κωνσταντίνος Γιάνναρης
51o Φεστιβάλ – 2010
Susanne Bier
Dorota Kędzierzawska
Mohamed Al-Daradji
Werner Schröter
Απιτσατπόνγκ Βεερασεθάκουλ
Κροάτικα κινούμενα σχέδια: από τη Σχολή του Ζάγκρεμπ μέχρι σήμερα
Borivoj Dovniković-Bordo
Martin Putz 
50ό Φεστιβάλ – 2009
Βέρνερ Χέρτζογκ
Jeremy Thomas
Φιλιππίνες Ανατέλλουσες
Pinku eiga: πέρα από το Pink
Goran Paskaljević
Ljubomir Šimunić 
49ο Φεστιβάλ – 2008
Ζαν Πιερ &amp; Λικ Νταρντέν
Τακέσι Κιτάνο
Μάνος Ζαχαρίας
Όλιβερ Στόουν
Γουίλεμ Νταφόε
Diablo Cody
Χάρης Ζαμπαρλούκος
Gustavo Santaolalla
Richard Jobson
Guillermo Navarro
Διάσπαση και Ενότητα: ο Κινηματογράφος στη Μέση Ανατολή
Ousmane Sembène
Terence Davies
Σύγχρονος Τουρκικός Κινηματογράφος
Ρουμάνικες ταινίες μικρού μήκους
Ivan Ladislav Galeta
BB-Χ: Ουγγρικός πειραματικός κινηματογράφος και το στούντιο Béla Balázs
48ο Φεστιβάλ – 2007
John Sayles
William Klein
Νίκος Νικολαΐδης
Νίκος Καζαντζάκης
Νίκος Κούρκουλος
Σωτήρης Μουστάκας
Σωκράτης Καψάσκης
Γιώργος Σκαλενάκης
Νέος Ισπανικός Κινηματογράφος
Nae Caranfil
Lee Chang-dong
Yasmin Ahmad
Mikio Naruse
47ο Φεστιβάλ – 2006
Βιμ Βέντερς
Σταύρος Τσιώλης
Δήμος Θέος
Αλέξης Δαμιανός
Αφιέρωμα στους Έλληνες σεναριογράφους
Γιάννης Φαφούτης
Μαρία Πλυτά
Βραζιλιάνικος κινηματογράφος
Νέος Κινέζικος Κινηματογράφος: μια διαφορετική όψη
Νούρι Μπιλγκέ Τζεϊλάν
Abderrahmane Sissako
Jim McKay 
Jan Švankmajer 
46ο Φεστιβάλ – 2005
Hou Hsiao-hsien
Patrice Chéreau
Vittorio Storaro
Michael Winterbottom
Γιώργος Πανουσόπουλος
Νίκος Παπατάκης
Αντουανέτα Αγγελίδη
Παρκ Τσαν-Γουκ
Αφιέρωμα στον Μεξικανικό Κινηματογράφο
Αφιέρωμα στον Δανέζικο Κινηματογράφο
Αφιέρωμα στον Ιρλανδικό Κινηματογράφο
Kutluğ Ataman
Seijun Suzuki
Kim Jee-woon
45ο Φεστιβάλ – 2004 
Αμπάς Κιαροστάμι
Βίκτορ Ερίθε
Kiyoshi Kurosawa
Κατερίνα Θωμαδάκη &amp; Μαρία Κλωνάρη
Κώστας Σφήκας
Αλέξης Δαμιανός
Ιάκωβος Καμπανέλλης
Μάνος Ζαχαρίας
Ιζαμπέλ Ιπέρ
Ο ανθός του Νέου Αργεντίνικου Κινηματογράφου
Νέος Γαλλικός κινηματογράφος
Νέος Ρώσικος κινηματογράφος
Χιροκάζου Κόρε-έντα
Götz Spielmann
Todd Verow
Peter Greenaway
44ο Φεστιβάλ – 2003
Γουόνγκ Καρ-Ουάι
Otar Iosseliani
João César Monteiro
Νίκος Παναγιωτόπουλος
Αστέρια της Στέπας
Michael Snow
Shinya Tsukamoto
43ο Φεστιβάλ – 2002
Μarco Bellocchio
Μπέλα Ταρ
Bob Rafelson
Παντελής Βούλγαρης
Γιάννης Δαλιανίδης
Asian Vision
Jaime Humberto Hermosillo
Hong Sang-Soo
Shirin Neshat
Aurelio Grimaldi
42ο Φεστιβάλ – 2001
John Boorman
Ντίνος Δημόπουλος
Σταύρος Τορνές
Το νέο ξεκίνημα του Αργεντίνικου Κινηματογράφου
Νέος Γερμανικός κινηματογράφος
Νέος Γαλλικός κινηματογράφος
Ανεξάρτητοι Αμερικανοί
3x3: Stanley Kwan, Rakhshān Banietemad, Jan Hřebejk
41ο Φεστιβάλ – 2000
Jerzy Skolimowski
Θόδωρος Αγγελόπουλος
Χάρβεϊ Καϊτέλ
Πτυχές του Νέου Ρώσικου Κινηματογράφου
Ντίνος Κατσουρίδης
Νέος Γαλλικός κινηματογράφος
Νέος Αυστριακός κινηματογράφος
Ανιές Βαρντά
Paulo Branco
40ό Φεστιβάλ – 1999
Πέδρο Αλμοδόβαρ
Amos Gitai
Tonino Guerra
Μαν Ρέι
Πορτογαλικός Κινηματογράφος: η Πορτογαλική Άνοιξη
Βασίλης Γεωργιάδης
Ανεξάρτητο Αμερικάνικο σινεμά
Ανεξάρτητο Γερμανικό σινεμά
Πτυχές του νέου Γαλλικού σινεμά
Alison Anders
39ο Φεστιβάλ – 1998
Κεν Λόουτς
Jean-Daniel Pollet
Ακίρα Κουροσάβα
Παράθυρο στην Ασία
3x3: Marcel Grier, François Ozon, Ventura Pons
Ανεξάρτητο Αμερικανικό σινεμά
Πτυχές του νέου Γαλλικού σινεμά
38ο Φεστιβάλ – 1997
Κλωντ Σαμπρόλ
Arturo Ripstein
Μανοέλ ντε Ολιβέιρα
Ειρήνη Παπά
Τάκης Κανελλόπουλος
Tsai Ming-liang
Αλεξάντερ Σοκούροφ
3x3: Tony Gatlif, Errol Morris, Fridrik Thor Fridriksson
Πτυχές του νέου Γαλλικού σινεμά
37ο Φεστιβάλ – 1996
Μπερνάντο Μπερτολούτσι
Γρηγόρης Γρηγορίου
Lucian Pintilie
3x3: Jan Svěrák, Sergei Bodrov, Carlo Mazzacurati
Peter Greenaway
Νέοι ανεξάρτητοι Αμερικανοί
36ο Φεστιβάλ – 1995
Κριστόφ Κισλόφσκι
Νάνι Μορέτι
Φρίντα Λιάππα
Μιχάλης Κακογιάννης
Θησαυροί του Ιρανικού κινηματογράφου
Mohsen Makhmalbaf
Ανεξάρτητοι Αμερικανοί
Cine Documenta
Σεργκέι Αϊζενστάιν
35ο Φεστιβάλ – 1994
Νάγκισα Όσιμα
Γιώργος Τζαβέλλας
Τώνια Μαρκετάκη
Ρώσικος Κινηματογράφος
Charles Burnett
Μίκαελ Χάνεκε
Ράινερ Βέρνερ Φασμπίντερ
Σεργκέι Παρατζάνοφ
34ο Φεστιβάλ – 1993
Ντέιβιντ Κρόνενμπεργκ
Hal Hartley
Ζιλ Ντασέν
Αλέξης Δαμιανός
Παύλος Ζάννας
Τα τμήματα του φεστιβάλ.
Το Διεθνές Φεστιβάλ Κινηματογράφου Θεσσαλονίκης περιλαμβάνει τα εξής τμήματα:
Το πρόγραμμα πλαισιώνουν ταινίες εκτός συναγωνισμού, ειδικές προβολές και προγράμματα «Carte blanche» (ελεύθερη επιλογή ταινιών από μια σημαντική προσωπικότητα του κινηματογράφου).
Αναπτυξιακό τμήμα - Αγορά.
Από το 2005, στο πλαίσιο της ετήσιας διοργάνωσης του Φεστιβάλ Κινηματογράφου Θεσσαλονίκης διοργανώνεται η Αγορά, το αναπτυξιακό του σκέλος, ίσως το πιο δυναμικό τμήμα του Φεστιβάλ. Η Αγορά συγκεντρώνει ένα διεθνές δίκτυο επαγγελματιών και προσφέρει τις συνθήκες για επαγγελματικές συμφωνίες. Μεταξύ των άλλων δράσεών της, η Αγορά περιλαμβάνει το Agora Film Market (ψηφιακή ταινιοθήκη), το Φόρουμ Συμπαραγωγών Crossroads, όπου υποστηρίζονται ταινίες από τη Νοτιοανατολική Ευρώπη και τη Μεσόγειο, και το Agora Works in Progress, που στηρίζει ταινίες από τη Μεσόγειο και τα Βαλκάνια, οι οποίες βρίσκονται λίγο πριν την ολοκλήρωσή τους.
Οι αναπτυξιακές δράσεις της Αγοράς είναι οι εξής:
"Agora Film Market"
Η ψηφιακή ταινιοθήκη προωθεί την πλειοψηφία των ταινιών που συμμετέχουν στο πρόγραμμα του Φεστιβάλ. Επίσης, παρουσιάζει ταινίες από τις χώρες στις οποίες επικεντρώνεται η Αγορά και που δεν συμμετέχουν στο επίσημο πρόγραμμα. Έτσι δίνεται η δυνατότητα σε μεγαλύτερο αριθμό ταινιών να βρουν το δρόμο προς άλλα φεστιβάλ και εταιρείες διανομής. Παρουσιάζονται οι προηγούμενες ταινίες των συμμετεχόντων στο Crossroads, καθώς και μια επιλογή από ελληνικές ταινίες παραγωγής της τελευταίας χρονιάς.
"Crossroads – Φόρουμ Συμπαραγωγών"
Το Crossroads επιλέγει κινηματογραφικά σχέδια με βάση την ποιότητα του σεναρίου, τη δημιουργική ομάδα και την πιθανότητα παραγωγής τους. Ο στόχος του Crossroads είναι να υποστηρίξει παραγωγούς ταινιών μεγάλου μήκους που σχετίζονται με την Κεντρική Ευρώπη, τα Βαλκάνια και τη Μεσόγειο.
"Agora Works in Progress"
Τα WiP δίνουν τη δυνατότητα σε επιλεγμένους sales agents, διανομείς και προγραμματιστές φεστιβάλ απ’ όλο τον κόσμο να είναι οι πρώτοι που θα ανακαλύψουν μεγάλου μήκους ταινίες από τη Μεσόγειο και τα Βαλκάνια, σ’ ένα στάδιο αμέσως πριν την ολοκλήρωσή τους.
"Agora Talks"
Νέοι σκηνοθέτες, παραγωγοί, σκηνοθέτες και παραγωγοί έχουν την ευκαιρία να μάθουν μυστικά από τους καλύτερους και πιο σημαντικούς επαγγελματίες του χώρου. Μια μέρα γεμάτη με συζητήσεις, ανταλλαγή ιδεών, νέες μεθόδους και προσεγγίσεις στην ανάπτυξη του οπτικοακουστικού χώρου.
"Thessaloniki Locarno Industry Academy International"
Το Φεστιβάλ Κινηματογράφου Θεσσαλονίκης σε συνεργασία με το Φεστιβάλ Κινηματογράφου του Λοκάρνο, φέρνουν το Thessaloniki Locarno Industry Academy International στη Νοτιοανατολική Ευρώπη και τη Μεσόγειο. Το Thessaloniki Locarno Industry Academy International είναι μια εκπαιδευτική πλατφόρμα
που έχει στόχο να βοηθήσει τους νέους επαγγελματίες του κινηματογραφικού χώρου να επεκτείνουν τις επαγγελματικές εμπειρίες και διασυνδέσεις τους στους τομείς των διεθνών πωλήσεων, του μάρκετινγκ, της διανομής, της παρουσίασης και του προγραμματισμού.
"Meet the Future"
Μια νέα πρωτοβουλία του Φεστιβάλ που στρέφει το βλέμμα στη νέα γενιά κινηματογραφιστών.
Βραβεία.
Το φεστιβάλ βραβεύει τις καλύτερες ταινίες που συμμετέχουν στο Διεθνές Διαγωνιστικό Τμήμα με τον Χρυσό Αλέξανδρο (Βραβείο Καλύτερης Ταινίας «Θόδωρος Αγγελόπουλος» με έπαθλο 15.000 ευρώ), τον Αργυρό Αλέξανδρο (Ειδικό Βραβείο της Κριτικής Επιτροπής με έπαθλο 8.000 ευρώ) και τον Χάλκινο Αλέξανδρο (Ειδικό Βραβείο της Κριτικής Επιτροπής για την Καλύτερη Σκηνοθεσία). Απονέμονται επίσης βραβεία Ανδρικής και Γυναικείας Ερμηνείας και Βραβείο Καλλιτεχνικής Επίτευξης ή Σεναρίου. Τα βραβεία απονέμει πενταμελής διεθνής κριτική επιτροπή. 
Βραβείο Καλύτερης Ταινίας-Χρυσός Αλέξανδρος (αξίας 3000 ευρώ) απονέμεται επίσης και σε ταινία του τμήματος «Γνωρίστε τους γείτονες» από τριμελή διεθνή κριτική επιτροπή.
Βραβείο Καλύτερης Ταινίας VR (με έπαθλο 3.000 ευρώ) απονέμεται και σε ταινία του τμήματος «Εικονική Πραγματικότητα (VR)».
Επίσης απονέμονται: το βραβείο «Mermaid Award» για την καλύτερη ταινία LGBTQI θεματικής, τα Βραβεία Νεότητας Φοιτητών Πανεπιστημίων Θεσσαλονίκης, το Βραβείο της Βουλής των Ελλήνων «Ανθρώπινες Αξίες», τα Βραβεία του Ελληνικού Κέντρου Κινηματογράφου, το Βραβείο της Ελληνικής Ραδιοφωνίας Τηλεόρασης, το Βραβείο του Ιδρύματος Ιωάννου Φ. Κωστόπουλου για ταινία του ελληνικού προγράμματος που πραγματοποιεί πρεμιέρα στο Φεστιβάλ και το Βραβείο «WIFT GR» για την καλύτερη γυναικεία συνεισφορά και παρουσία μπροστά ή πίσω από την κάμερα.
Βραβεία απονέμουν επίσης η Διεθνής Ένωση Κριτικών Κινηματογράφου (FIPRESCI) και η Πανελλήνια Ένωση Κριτικών Κινηματογράφου (ΠΕΚΚ).
Τέλος, βραβεία κοινού απονέμονται σε ταινίες του διεθνούς και του ελληνικού προγράμματος.

</doc>
<doc id="54030" url="https://el.wikipedia.org/wiki?curid=54030" title="Φεστιβάλ Κινηματογράφου Θεσσαλονίκης 1960">
Φεστιβάλ Κινηματογράφου Θεσσαλονίκης 1960

Το 1ο Φεστιβάλ Κινηματογράφου Θεσσαλονίκης διοργανώθηκε στις 20-26 Σεπτεμβρίου 1960 στον κινηματογράφο "Ολύμπιον". Αν και ελάχιστος ο αριθμός των νέων παραγωγών ("Μια του κλέφτη" του Δημήτρη Ιωαννόπουλου, "Το ποτάμι" του Νίκου Κούνδουρου, "Έγκλημα στα παρασκήνια" του Ντίνου Κατσουρίδη και "Μανταλένα" του Ντίνου Δημόπουλου), το γεγονός δεν εμπόδισε να διεξαχθεί το Φεστιβάλ ή καλύτερα η "γενική δοκιμή", όπως χαρακτηρίστηκε, ενός μελλοντικού θεσμού, με επισημότητα και την παρουσία όλης της καλλιτεχνικής αφρόκρεμας της εποχής. Αδιαμφισβήτητη πρωταγωνίστρια η ανατέλλουσα σταρ, ήδη δημοφιλής, Αλίκη Βουγιουκλάκη που απέσπασε και το βραβείο Α' γυναικείου ρόλου για τη Μανταλένα. 
Βραβευμένες ταινίες μεγάλου μήκους.
"Μανταλένα": 3 βραβεία (σεναρίου, α’ γυναικείου ρόλου και β’ ανδρικού ρόλου)
"Έγκλημα στα παρασκήνια": 2 βραβεία (φωτογραφίας και β’ γυναικείου ρόλου)
"Το ποτάμι": 2 βραβεία (σκηνοθεσίας και μουσικής)
"Ο Δράκος": 1 βραβείο (καλύτερης ταινίας ρετροσπεκτίβας)
"Μια του κλέφτη": 1 βραβείο (α’ ανδρικού ρόλου)
"Στέλλα": 1 βραβείο (καλύτερης ταινίας ρετροσπεκτίβας)
"Το ξύλο βγήκε από τον παράδεισο": 1 βραβείο (καλύτερης ταινίας ρετροσπεκτίβας)
Βραβευμένες ταινίες μικρού μήκους.
"Διεθνής έκθεση Θεσσαλονίκης": 1 βραβείο (τιμητική μνεία)
"Μακεδονικός γάμος": 1 βραβείο (καλύτερης ταινίας μικρού μήκους)
Συμμετοχές ταινιών μικρού μήκους.
"Απόλλων και Δάφνη"
"Αρχαιότητες των Αθηνών"
"Εδώ Αθήνα"
"Ήπειρος"
"Καρναβάλι της Πάτρας"
"Τ' αναστενάρια"
"Τα δάση μας καίγονται"
"Χαλύβδινοι πύργοι"
Ρετροσπεκτίβα.
Θέμα: Αναδρομικές προβολές των καλύτερων ταινιών παραγωγής 1955 - 59
Προβλήθηκαν 9 ταινίες:
"Αστέρω"
"Η λίμνη των πόθων"
"Καλημέρα Αθήνα"
"Κάλπικη λίρα"
"Ο Δράκος"
"Στέλλα"
"Στρατιώτες δίχως στολή"
"Το νησί των γενναίων"
"Το ξύλο βγήκε από τον παράδεισο"
Κριτική επιτροπή.
"Γ. Γεωργιάδης" Πρόεδρος
"Στράτης Μυριβήλης"
"Κατίνα Παξινού"
"Πέτρος Χάρης"
"Ελένη Βλάχου"
"Λένα Σαββίδη"
"Αχιλλέας Μαμάκης"
"Μάριος Πλωρίτης"
"Γιάννης Μόραλης"

</doc>
<doc id="54035" url="https://el.wikipedia.org/wiki?curid=54035" title="Βαλύρα Μεσσηνίας">
Βαλύρα Μεσσηνίας

Η Βαλύρα αποτελεί κωμόπολη της Μεσσηνίας στους πρόποδες του Ιερού όρους της Ιθώμης, όπου βρίσκεται και η έδρα του ομώνυμου καποδιστριακού Δήμου, σε μια παραγωγική κοιλάδα η οποία περιβρέχεται από τους ποταμούς Πάμισο και Μαυροζούμενα, με 1.005 κατοίκους στην απογραφή του 2001.
Η θέση της Βαλύρας ταυτίζεται με την ιστορία της Αρχαίας Μεσσήνης. Το όνομα δόθηκε από το προ-ομηρικό μουσικό Θάμυρι (Β Ραψωδία Ιλιάδα 594-605) φημισμένο για την ομορφιά, τραγούδι και λύρα του, που θέλησε να ανταγωνιστεί τις μούσες, έχασε όμως τυφλώθηκε και πέταξε τη λύρα του. Έχει γράψει γι αυτό, ο Ιωνάς Κεφαλάς και το αφιερώνει στο Βαλυραίο δάσκαλο Νιφόρο. Το όνομα Τζεφερεμίνι στο γνωστό ενετικό κατάλογο του Pacigico το 1690 και ήταν ένα από τα 68 χωριά της Ανδρούσας.
Η Βαλύρα με την ενεργή συμμετοχής της στο μεγάλο ξεσηκωμό του 1821 δίνει γενναίο παρόν για την υπόθεση της πολυπόθητης λευτεριάς.
Φέρνοντας στη δημοσιότητα για πρώτη φορά τα άγνωστα ντοκουμέντα, από το ΓΑΚ Υπουργείο πολέμου (30 Αυγούστου 1825) ρίχνει φως σε μια άγνωστη για πολλούς σελίδα της Βαλυραίικης ιστορίας.
Οι Βαλυραίοι, ανήκαν στο σώμα των οπλαρχηγών Παναγιώτη Κεφάλα από το Δυράχι της Μεγαλόπολης και του Αλέξη Αναστασόπουλου από το Ζευγολατιό Μεσσηνίας. Έλαβαν μέρος στην πολιορκία και την απελευθέρωση της Τριπολιτσάς, στις μάχες του Βαλτετσίου των Δερβενακίων και της Κορίνθου. Συμμετείχαν επίσης το 1824 στις αμυντικές προσπάθειες στα παράλια της Μεσσηνίας, για απόκρουση πιθανής επιδρομής των Αράβων οι οποίοι βοηθούσαν τότε την καταρρέουσα Τουρκική Αυτοκρατορία, στη μάχη στο Μανιάκι και στη μάχη Βέργας – Αλμυρού στις 22-24/6/1826. 
Είχε Γεωργικό ταμείο, Αγροτικό ταμείο, Αγροτική λαϊκή τράπεζα, Λαϊκή τράπεζα, Αγροτικό Συνεταιρισμό, Αγροτολέσχη, Ελληνικό σχολείο και σύνδεσμο αγροφυλακής.
Το 1836 τα χωριά Σκάλα – Βαλύρα αποτελούσαν το Δήμο Δερών. Δήμαρχος ήταν ο Αναγνώστης Πουλόπουλος και το 1839-40 ο Βασίλης Λινάρδος.
Το 1841-50 η Βαλύρα ανήκε στο Δήμο Οιχαλίας και πάρεδρος το 1841-42 ήταν ο Παναγιώτης Μπόβης. Ο Δήμος είχε 21 χωριά και υπόγραψε από τη Βαλύρα ο Ιερεύς Μιχαήλ (αγράμματος).
Το 1998 με το νόμο Καποδίστρια είναι η έδρα του Δήμου Ιθώμης και με πρώτο Δήμαρχο τον Γιατρό Γιαννακόπουλο Κωνσταντίνο από την Αρσινόη (Σιμίζα).

</doc>
<doc id="54036" url="https://el.wikipedia.org/wiki?curid=54036" title="Αστρονομικό όργανο">
Αστρονομικό όργανο



</doc>
<doc id="54040" url="https://el.wikipedia.org/wiki?curid=54040" title="Φεστιβάλ Θεσσαλονίκης 1960">
Φεστιβάλ Θεσσαλονίκης 1960



</doc>
<doc id="54041" url="https://el.wikipedia.org/wiki?curid=54041" title="Βαλύρα">
Βαλύρα



</doc>
<doc id="54052" url="https://el.wikipedia.org/wiki?curid=54052" title="Κωνσταντίνος Σάθας">
Κωνσταντίνος Σάθας

Ο Κωνσταντίνος Σάθας (Αθήνα, 1842 – Παρίσι, 12 Μαΐου 1914) ήταν από τους επιφανέστερους Έλληνες ιστορικούς της νεότερης Ελλάδας καθώς και από τους πρωτοπόρους των νεοελληνικών ερευνών. Επίσης συγκαταλέγεται στους θεμελιωτές των Βυζαντινών και Μεταβυζαντινών Σπουδών στην Ελλάδα, μαζί με τον Αθανάσιο Παπαδόπουλο - Κεραμέα και τον Μανουήλ Γεδεών.
Βιογραφικά στοιχεία.
Γεννήθηκε στην Αθήνα αλλά καταγόταν από Γαλαξειδιώτικη οικογένεια αγωνιστών και γραμματοδιδασκάλων. Το 1860 τέλειωσε το γυμνάσιο Λαμίας και δύο χρόνια αργότερα εγγράφηκε στην Ιατρική σχολή Αθηνών. Γρήγορα όμως παράτησε τις σπουδές του για να ασχοληθεί με την ιστορία. Αφορμή στάθηκε η τυχαία ανεύρεση του «Χρονικού του Γαλαξειδίου», το οποίο ανακάλυψε σε μια κρύπτη στα ερείπια της μονής Σωτήρος. Ένα χρόνο αργότερα, το 1865, και ύστερα από σχολαστική επιμέλεια εξέδωσε το «Χρονικό του Γαλαξειδίου». Σημαντικοί υποστηρικτές του έργου του ήταν ο Παύλος Λάμπρος, μεσαιωνολόγος και πατέρας του επίσης ιστορικού Σπυρίδωνα Λάμπρου, ο Κωνσταντίνος Λομβέρδος και ο Γεώργιος Αλ. Μαυροκορδάτος. Οι δύο τελευταίοι μάλιστα χρηματοδότησαν τις έρευνες του στα αρχεία της Κωνσταντινούπολης, της Βενετίας, της Φλωρεντίας κ.α. Μέχρι το 1895 καταφέρνει να εκδώσει πολυάριθμες μελέτες αλλά σταματάει ξαφνικά λόγω οικονομικών προβλημάτων. Το 1900 εγκαθίσταται στο Παρίσι, όπου και απεβίωσε το 1914, τυφλός και πάμφτωχος. Ήταν παντρεμένος με την Χαρίκλεια Μάγγου (1846-1923).
Εργογραφία.
Κατά τη διάρκεια της ζωής του εξέδωσε πληθώρα έργων σχετικά με την περίοδο της Βυζαντινής Αυτοκρατορίας, αλλά και της Τουρκοκρατίας. 
Μερικά από τα έργα του: 
Το έργο του "Βιογραφίαι των εν τοις γράμμασι διαλαμψάντων Ελλήνων από της καταλύσεως της Βυζαντινής Αυτοκρατορίας μέχρι της Ελληνικής Εθνεγερσίας 1453-1821" (1868) βραβεύθηκε στο Ροδοκανάκειο Διαγωνισμό. Επίσης αρθρογραφούσε σε διάφορα περιοδικά της εποχής μεταξύ αυτών και στην "«Πανδώρα»".

</doc>
<doc id="54053" url="https://el.wikipedia.org/wiki?curid=54053" title="Πριγκίπισσα Μονονόκε">
Πριγκίπισσα Μονονόκε

Η Πριγκίπισσα Μονονόκε (ιαπωνικά: もののけ姫, Χέπμπορν: "Mononokehime") είναι ταινία anime του Ιάπωνα δημιουργού Χαγιάο Μιγιαζάκι. Βγήκε στις ιαπωνικές κινηματογραφικές αίθουσες τον Ιούλιο του 1997 και στον υπόλοιπο κόσμο το φθινόπωρο του 1999.
Η ταινία αποτέλεσε την πιο γρήγορη εισπρακτική επιτυχία όλων των εποχών στην Ιαπωνία, μέχρι που ξεπεράστηκε από τον "Τιτανικό" αρκετούς μήνες αργότερα. Κατέχει ακόμη και σήμερα μια θέση στην τριάδα των δημοφιλέστερων ταινιών anime στην Ιαπωνία, πλάι στο "Ταξίδι στη χώρα των θαυμάτων" του 2001 και στο "Κινούμενο Κάστρο", δημιουργήματα επίσης του Μιγιαζάκι. 
Παρόλο που ο τίτλος του υποδηλώνει ένα παραμύθι, το περιεχόμενο είναι ακατάλληλο για τρυφερές ηλικίες και σε αρκετές χώρες έλαβε σήμανση ταινίας «ακατάλληλο για κάτω των 12 ή 13 ετών». Παρόλο που η Miramax, η εταιρία που εξασφάλισε τα δικαιώματα για προβολή στην Αμερική, θέλησε να κάνει περικοπές στις βίαιες ή αιματηρές σκηνές, ο Μιγιαζάκι το απαγόρευσε και τελικά η ταινία προβλήθηκε στην αυθεντική της εκδοχή. Αν και στην αγγλική μεταγλώττιση συμμετείχαν διάσημοι ηθοποιοί, η ταινία άνοιξε σε λίγες αίθουσες, με ελάχιστη διαφήμιση και δεν πήγε καλά στο box office. Λίγο προτού βγει το φιλμ σε DVD το Σεπτέμβριο του 2000, η Miramax ανακοίνωσε πως θα περιείχε μονάχα τη μεταγλωττισμένη εκδοχή. Ήταν τέτοια η αντίδραση από τους οπαδούς της ταινίας, που η κυκλοφορία αναβλήθηκε για τρεις μήνες, ώστε να προστεθεί ο ήχος στην ιαπωνική γλώσσα και οι αγγλικοί υπότιτλοι. Οι πωλήσεις ήταν εξαιρετικές. 
Το μήνυμα της ταινίας είναι οικολογικό και αντιπολεμικό, καθώς επικεντρώνεται γύρω από τη μάχη ανάμεσα στους Αρχαίους Θεούς Προστάτες του Δάσους και τον Άνθρωπο που εξαντλεί τους φυσικούς του πόρους, μπροστά στα μάτια ενός ουδέτερου παρατηρητή, του πρίγκιπα Ασιτάκα. Η ταινία αποτελεί μια από τις πιο προσωπικές ταινίες του δημιουργού της και δεν είναι σε καμία περίπτωση απλοϊκή. Ο κόσμος όπου εξελίσσονται όλα ακροβατεί σε λεπτές ισορροπίες και δεν υπάρχει σαφής διαχωρισμός του Καλού και του Κακού. Στηρίζεται σε μεγάλο βαθμό στην ιαπωνική μυθολογία και παράδοση και πραγματεύεται την ηθική, περισσότερο από ό,τι την επιστημονική φαντασία. Διαθέτει βάθος και φιλοσοφική διάθεση, ξεφεύγοντας από την απλή παρουσίαση τρυφερών θεμάτων, όπως αυτά του Disney. Είναι μια δουλειά, που από πολλές απόψεις μπορεί να χαρακτηριστεί «ενήλικη», καθώς τα παιδιά θα απολαύσουν μεν τα χρώματα και την οπτικοποίηση, αλλά μάλλον θα δυσκολευτούν να καταλάβουν την υπόθεση. Ακόμη και οι ενήλικες καταλαβαίνουν όλο και περισσότερα κάθε φορά που ξαναβλέπουν την ταινία. Στην Ελλάδα, η ταινία κυκλοφόρησε μεταγλωττισμένη στα ελληνικά σε μορφή βιντεοκασέτας από την Σπέντζος Φιλμ. Στην ελληνική μεταγλώττιση, την σκηνοθεσία έχει κάνει ο Δημήτρης Κουζούπης. 
Πλοκή.
Σύμφωνα με την εισαγωγή του έργου, σε μια αρχαία εποχή, σε μια γη που καλύπτεται από δάση, κατοικούν τα πνεύματα των θεών. Τότε, τα κτήνη και οι άνθρωποι συνυπήρχαν αρμονικά, όμως τα δάση με το πέρασμα του χρόνου απειλήθηκαν με συρρίκνωση. Αυτά που επιβίωσαν φυλάγονταν από τεράστια κτήνη που χρωστούσαν τη σύμπνοιά τους στο Θεό του Δάσους, γιατί τότε ήταν μια εποχή θεών και δαιμόνων. 
Η Καταγωγή του Ασιτάκα.
Σε μια χώρα στα βορειοανατολικά, διέμεναν τα υπολείμματα μιας ξεχασμένης στο μύθο φυλής ανθρώπων, των Εμίσι. Αυτοί αρνούνταν την ένταξή τους στην κοινωνία και διέμεναν σε μυστικό μέρος εξόριστοι. Κάποια μέρα ο Νάγκο, ένας δαίμονας που κάποτε ήταν πανίσχυρος θεός - αγριογούρουνο αλλά μολύνθηκε από οργή, επιτέθηκε στον τόπο αυτόν. Ο νεαρός Ασιτάκα, πρίγκιπας και μελλοντικός κληρονόμος της αρχηγίας της φυλής, εξολόθρευσε το πλάσμα αυτό, όχι όμως προτού ο πόνος και η οργή του τέρατος ενσταλάξουν μέσα του μια μολυσματική ασθένεια. Σύμφωνα με τη μάγισσα του χωριού, η μόλυνση θα εξαπλωνόταν σταδιακά σε όλο του το σώμα, σκοτώνοντάς τον τελικά με φρικτούς πόνους. Ωστόσο υπέδειξε στον νεαρό, να κάνει ένα μακρύ ταξίδι στις δυτικές χώρες με σκοπό να «δει με μάτια ασυννέφιαστα από το μίσος» και ίσως εκεί να έβρισκε θεραπεία. Ο νεαρός Ασιτάκα από κει τότε θα θεωρούνταν νεκρός για τους συγχωριανούς του. Αν και θρήνησαν για το χαμό του πρίγκιπα τους, απαγορευόταν να τον αποχαιρετήσουν και έπρεπε να μείνουν κλεισμένοι στα σπίτια τους. Μόνο ένα νεαρό κορίτσι, η Κάγια, αψήφισε την εντολή, τον βρήκε και του χάρισε το κρυστάλλινο μαχαίρι της για να μην την ξεχάσει. Ο Ασιτάκα την αποκαλεί «μικρή αδερφή», ο Μιγιαζάκι όμως έχει δηλώσει πως η προσφώνηση είναι χαϊδευτική και πως το κορίτσι ήταν η κοπέλα που κάποια μέρα θα γινόταν σύζυγός του.
Το Ταξίδι στη Δύση.
Καθώς ο Ασιτάκα ταξιδεύει στη Δύση, μαθαίνει για το δάσος όπου κατοικούσαν τα αρχαία πλάσματα – που ήταν υπερμεγέθη ζώα - και αναρωτιέται αν ο Θεός του Δάσους έχει κάποια απάντηση γι’ αυτόν. Παράλληλα συνειδητοποιεί πως η ασθένεια όχι μόνο εξαπλώνεται λίγο λίγο, αλλά επηρεάζει και την θέλησή του όταν αυτός βίωνε έντονα συναισθήματα, πότε δίνοντας του υπεράνθρωπη δύναμη και πότε παίρνοντας τον έλεγχο του σώματός του. Περιδιαβαίνει μια χώρα που δοκιμάζεται από τον πόλεμο με τις αυτοκρατορικές δυνάμεις και έρχεται σε σύγκρουση με μερικούς σαμουράι, τους οποίους και εξολοθρεύει εύκολα χάρις στη νέα υπεράνθρωπη δύναμή του. Αν και ταξίδευε με τη μέγιστη δυνατή διακριτικότητα, αρνούμενος να δώσει πληροφορίες για τον εαυτό του, γνωρίζει έναν μυστηριώδη μοναχό, το Τζίγκο. Ο τελευταίος, αφού εξετάζει ένα κομμάτι μέταλλο το οποίο είχε βρεθεί μέσα στο δαίμονα που σκότωσε ο Ασιτάκα, του υποδεικνύει να κινηθεί προς μία πόλη όπου κύρια απασχόληση των κατοίκων ήταν η εξόρυξη και το εμπόριο σιδήρου. Ο αυτοκράτορας εποφθαλμιούσε την πόλη και προσπάθησε να την πάρει με προδοσία. Από την άλλη οι κάτοικοι της πόλης, μόλυναν και κατέστρεφαν λίγο λίγο το δάσος, επεκτείνοντας την κυριαρχία τους με μόνο εμπόδιο τα κτήνη που κατοικούσαν εκεί. Την πόλη διοικούσε μια πρώην πόρνη, η λαίδη Εμπόσι, που λάτρευαν οι υποτελείς της για το δυναμισμό και τις ικανότητες της. 
Κάπου στο βουνό, στο δρόμο προς την πόλη, μερικοί λύκοι επιτέθηκαν σε μια πομπή ανθρώπων. Πάνω στη θεά – λύκαινα, τη Μόρο, κάθεται ένα κορίτσι, η Πριγκίπισσα Μονονόκε ή Πριγκίπισσα των Πνευμάτων. Η λαίδη Εμπόσι, πυροβολεί τη Μόρο, η οποία πέφτει στο γκρεμό παίρνοντας μαζί κάμποσους άνδρες. Κοντά σε ένα ποτάμι, ο Ασιτάκα διασώζει δύο από αυτούς κι αποφασίζει να τους μεταφέρει στην πόλη μέσω του Δάσους, όπου και έχει μια φευγαλέα συνάντηση με το Πνεύμα – θεό. Στην όχθη του ποταμού, βλέπει για πρώτη φορά την Πριγκίπισσα, ενώ ρουφούσε αίμα από το τραύμα της Μόρο και γοητεύεται από εκείνη.
Στην Πόλη του Σιδήρου.
Στην πόλη ο Ασιτάκα δέχεται ευχαριστίες από τους κατοίκους για τη διάσωση των δύο αντρών. Συναντά τη λαίδη Εμπόσι που τον πληροφορεί πως η ίδια ήταν αυτή που πριν καιρό έσωσε την πόλη από την παρακμή. Έφερε ανθρώπους να εργαστούν και να προστατεύουν τις εξορύξεις του σιδήρου, απελευθέρωσε με τα χρήματά της πολλές πόρνες και τους χάρισε τίμια ζωή, έδωσε δουλειά σε λεπρούς τη στιγμή που κανένας δεν ήθελε να συναναστραφεί μαζί τους και πολεμά τώρα την πριγκίπισσα που μαζί με τις θεότητες εμποδίζουν τον άνθρωπο να εισχωρήσει βαθύτερα στο δάσος. Υπήρξε παλαιότερα μια μάχη με τη φυλή των αγριογούρουνων, οπότε και οι άντρες της Εμπόσι τραυμάτισαν το Νάγκο με το κομμάτι μέταλλο που ο Ασιτάκα είχε στην κατοχή του, μετατρέποντας τον σε δαίμονα. Η πληροφορία αυτή έκανε τον Ασιτάκα να θυμώσει, καθώς η καταστροφική μανία των ανθρώπων της πόλης θα του κόστιζε τη ζωή.
Την ίδια νύχτα η Πριγκίπισσα Μονονόκε, που στην πραγματικότητα ονομαζόταν Σαν, προσπάθησε να αποδυναμώσει την πόλη σκοτώνοντας τη λαίδη Εμπόσι. Ο Ασιτάκα σταματά τη μονομαχία των δύο γυναικών και αποφασίζει να απομακρύνει την αναίσθητη πια Σαν από την πόλη. Οι κάτοικοι της πόλης τον συμπαθούσαν και δεν ήθελαν να του κάνουν κακό, αρνήθηκαν όμως να ανοίξουν τις βαριές πύλες που οδηγούσαν στο δάσος. Μια γυναίκα, που χήρεψε στην πρωινή επίθεση, πυροβόλησε κατά λάθος τον Ασιτάκα στην πλάτη, αλλά εκείνος προς μεγάλη έκπληξη όλων συνέχισε να περπατάει και, παρόλο που αιμορραγούσε, παραμέρισε την βαριά πύλη σαν να ήταν από χαρτί.
Στο Δάσος.
Βαθύτερα στο δάσος η Σαν συνέρχεται κι ο Ασιτάκα καταρρέει. Τα δύο αδέρφια – λύκοι της Σαν ορμούν να τον ξεσκίσουν, η κοπέλα όμως, τους σταματά. Αισθάνεται πως ο νεαρός είναι ετοιμοθάνατος και νιώθει μπερδεμένη από το γεγονός ό,τι ένας άνθρωπος μπήκε στον κίνδυνο να τη σώσει. Θυμωμένη του ζητά εξηγήσεις, μα εκείνος χαμογελώντας της είπε απλά πως δεν ήθελε να τη δει να πεθαίνει. Εκείνη προσβλήθηκε, γιατί θεωρεί τον εαυτό της λύκο κι όχι άνθρωπο. Τη στιγμή που πάει να του δώσει το τελειωτικό χτύπημα, ο Ασιτάκα την ξαφνιάζει ψιθυρίζοντάς της πως είναι όμορφη, πριν χάσει τις αισθήσεις του. 
Η φυλή των Πιθήκων, εμφανίζεται κι απαιτεί να φάει το σώμα του αγοριού για να πάρει τη δύναμή του, ωστόσο η Σαν αρνείται. Αντίθετα, αφήνει το αγόρι μόνο στην ιερή λίμνη στη μέση του δάσους. Εκεί το Shinigami, ο θεός της ζωής και του θανάτου που εξουσίαζε το δάσος, αποφασίζει να θεραπεύσει το τραύμα του αγοριού, αλλά όχι και την κατάρα. Μετά από μέρες ο Ασιτάκα ξυπνά τη νύχτα στο πλευρό της Σαν μέσα στη σπηλιά όπου φώλιαζε η Μόρο. Ο Ασιτάκα της ζητά να ελευθερώσει το κορίτσι, για να επιστρέψει σε αυτούς που ανήκει. Η Μόρο όμως αποκαλύπτει πως το κορίτσι εγκατέλειψαν μπροστά της οι γονείς της όταν ήταν ακόμη μωρό, σαν δόλωμα για να ξεφύγουν οι ίδιοι από το θάνατο. Όσο για τη Σαν, δεν ανήκε πουθενά αλλά ένιωθε λύκος, άρα μαζί με το δάσος θα χανόταν κι αυτή. Η Μόρο αργοπέθαινε από το τραύμα της Λαίδης Εμπόσι, αλλά σε αντίθεση με το Νάγκο, δεν άφησε να την καταλάβει η οργή. Χαμογελά στο θάνατο γνωρίζοντας πως έζησε αρκετά, αρκεί να προλάβει να προστατέψει το δάσος. Τέλος προειδοποιεί τον Ασιτάκα να φύγει αμέσως μόλις αναρρώσει γιατί θα τον σκότωνε.
Ο Πόλεμος.
Σύντομα ξεσπά πόλεμος ανάμεσα σε τρεις αντικρουόμενες δυνάμεις. Ένας πολέμαρχος σαμουράι, οδηγεί τα στρατεύματα του κατά της πόλης, ζητώντας πολύτιμο σίδερο. Από την πλευρά του ο Okkotonushi, ένας θρυλικός αρχηγός των αγριογούρουνων – θεοτήτων, ετοιμάζει τη φυλή του για την ολοκληρωτική μάχη με τον άνθρωπο. Η Εμπόσι γνωρίζει πως ο πιο επικίνδυνος εχθρός της δεν είναι τα κτήνη αλλά η ανθρώπινη πονηριά και απληστία. Μαζί με το μοναχό Τζίγκο, που ήταν παλιός της γνωστός, και μερικούς κυνηγούς του αυτοκράτορα, εισέρχεται στο δάσος ώστε να σκοτώσει το Shinigami, καθώς ο αυτοκράτορας προσέφερε ένα βουνό χρυσάφι για το κεφάλι του. Η Εμπόσι μυρίζοντας προδοσία, άφησε τις πιστές της γυναίκες να φυλάγουν οπλισμένες την πόλη. Ο Ασιτάκα που νοιάζεται τόσο για τη Σαν, όσο και για την ευημερία των ανθρώπων της πόλης, προσπαθεί να κατευνάσει το τυφλό μίσος που έτρεφε η Εμπόσι για τη Σαν και το αντίστροφο, αλλά δεν είχε επιτυχία.
Η φυλή των αγριογούρουνων, που πολεμούσε πάντα χωρίς σχέδιο, κατά μέτωπο και βασιζόμενη στην κτηνώδη δύναμη, εξολοθρεύεται. Μονάχα ο αρχηγός τους ο Okkotonushi έμεινε ζωντανός. Οι κυνηγοί του αυτοκράτορα φορούν τα τομάρια των πολεμιστών του για να τον μπερδέψουν, καθώς ήταν τυφλός λόγο ηλικίας. Εκείνος, νομίζοντας πως επέστρεψαν από τους νεκρούς τους κατευθύνει στο Shishigami. Καθώς όμως προσπάθησαν να τον εξολοθρεύσουν, εκείνος αφήνει την οργή να τον μετατρέψει σε δαίμονα. Η Σαν που είχε βγει ζωντανή από τη μάχη, προσπάθησε να τον βοηθήσει μα έπεσε αναίσθητη πάνω του και κινδύνεψε να μολυνθεί η ίδια.
Ο Ασιτάκα διασώζει ένα από τα αδέρφια της Σαν από το πεδίο της μάχης και με τη βοήθειά του προσπαθεί να βοηθήσει τόσο τη Σαν, όσο και να βρει τη Λαίδη να την ειδοποιήσει για την επίθεση των σαμουράι. Ωστόσο αποτυγχάνει να αποσπάσει τη Σαν από τον Okkotonushi. Τελικά ήταν η Μόρο αυτή που το απαίτησε και χρησιμοποίησε τις τελευταίες τις δυνάμεις να σώσει την κόρη της, αντί να επιτεθεί στη Λαίδη. Ο Ασιτάκα αρπάζει το κορίτσι και πέφτει στο νερό της ιερής λίμνης, για να προλάβει τη μόλυνση προτού επηρεάσει το σώμα της.
Η Επίθεση του Shishigami.
Η θεότητα της ζωής και του θανάτου, το Shishigami, καταφτάνει. Την παρουσία του Πνεύματος αντιλαμβάνεται και ο Okkotonushi, παρά την απώλεια όρασης και την παραφροσύνη του. Το Πνεύμα ακουμπά τη μύτη του και του παίρνει τη ζωή, χαρίζοντας του ειρήνη. Η Μόρο πέφτει επίσης εξαντλημένη. Το Shishigami, τη νύχτα μεταμορφωνόταν σε μια τεράστια ανθρωπόμορφη σκιά και περιδιάβαινε σε όλο το δάσος. Κατά τη μεταμόρφωση αυτή, η Λαίδη Εμπόσι με ένα πυροβόλο όπλο το αποκεφαλίζει προτού ο Ασιτάκα καταφέρνει να κάνει κάτι. Από το σώμα του πνεύματος ανάβλυσε μια μαύρη σκιά που απονέκρωνε ό,τι κι αν άγγιζε, προσπαθώντας να βρει το χαμένο κεφάλι. Με την τελευταία της δύναμη, η Μόρο δαγκώνει και αποσπά το χέρι της Λαίδης, αποτρέποντάς την από το να ξαναχρησιμοποιήσει όπλο ποτέ. Ο Τζίγκο και οι άντρες του άρπαξαν το κεφάλι και άρχισαν να τρέχουν για να ξεφύγουν.
Ο Ασιτάκα μεταφέρει τη Λαίδη στην ασφάλεια του νησιού της ιερής λίμνης. Αποτρέπει τη Σαν από το να της πάρει τη ζωή, καθώς η Μόρο εκδικήθηκε ήδη για τη φυλή των λύκων. Η Σαν εξοργισμένη ζητά από τον Ασιτάκα να πάρει τη Λαίδη μακριά και να εξαφανιστεί μιας και πάντα ήταν με την πλευρά των ανθρώπων. Η απλή απάντηση του πρίγκιπα ήταν πως ήταν άνθρωπος όπως άλλωστε και η ίδια. Η Σαν επιμένοντας πως είναι μέλος της φυλής των λύκων, τον καρφώνει στο στήθος με το κρυστάλλινο μαχαίρι. Αποτροπιασμένη με την ίδια της την πράξη κάνει πίσω, αλλά ο Ασιτάκα την παίρνει στην αγκαλιά του ζητώντας συγγνώμη για την αδυναμία του να σταματήσει το κακό. Η Σαν βγάζει όλη της την απελπισία νιώθοντας το τέλος, αλλά εκείνος θεωρεί πως υπήρχε ακόμη ελπίδα εφόσον ήταν ζωντανοί. 
Η σκιά από το Shishigami εξαπλώθηκε στο δάσος και κατάστρεψε τα πάντα στο πέρασμά του, καθώς και την πόλη και το στρατόπεδο των σαμουράι. Ο Ασιτάκα και η Σαν τελικά καταφέρνουν να πείσουν το Τζίγκο να επιστρέψει το κεφάλι και το προσφέρουν οι ίδιοι στο Πνεύμα. Η κατάρα εξαπλώνεται αμέσως στα σώματά τους. Καθώς ο ήλιος ανατέλλει το Πνεύμα χάνεται με μια ριπή δυνατού ανέμου. Όταν τελείωσαν όλα, οι επιζώντες και η Λαίδη έγιναν μάρτυρες μιας πρωτοφανούς αναγέννησης της φύσης, θεραπείας των λεπρών καθώς και των δύο νεαρών παιδιών από την κατάρα.
Η Λαίδη αποφασίζει να ξαναφτιάξει την πόλη και να επανορθώσει ζώντας ειρηνικά με το δάσος. Ο Τζίγκο αποκαλεί τον Ασιτάκα και τη Σαν ανόητους, αλλά εντυπωσιασμένος από το κατόρθωμά τους φεύγει χωρίς περαιτέρω φασαρία. Η Σαν ξυπνά στην αγκαλιά του Ασιτάκα και θρηνεί για το Πνεύμα, αλλά εκείνος μοιράζεται μαζί της τη σκέψη πως εκείνο ζει μέσα από το δάσος το ίδιο. Η Σαν αποφασίζει να επιστρέψει στο δάσος γιατί δεν μπορεί να συγχωρέσει την πράξη των ανθρώπων. Με τη σειρά του το αγόρι αποφασίζει να μείνει να βοηθήσει στην πόλη. Πριν χωριστούν όμως ανταλλάσσουν την υπόσχεση πως θα συναντώνται στο δάσος.
Υποδοχή.
Η ταινία κέρδισε το βραβείο "Καλύτερης Ταινίας για το 1998" της Ιαπωνικής Ακαδημίας.
Ανάπτυξη.
Στα ιαπωνικά, "Mononoke" σημαίνει πνεύμα, φάντασμα, στοιχειό. "Hime" είναι μια τιμητική λέξη που σημαίνει πριγκίπισσα και τοποθετείται μετά από ονόματα κι όχι πριν όπως συμβαίνει στη δύση. Οπότε Mononoke-hime, σημαίνει πριγκίπισσα των πνευμάτων. Κατά την κυκλοφορία της ταινίας σε όλο τον κόσμο αποφασίστηκε το όνομα της ταινίας να παραμείνει ως έχει και να μην μεταφραστεί.
Η αγγλική έκδοση του έργου δεν είναι επακριβώς η μετάφραση από τα ιαπωνικά. Μυθολογικά στοιχεία, μη κατανοητά στο κοινό των δυτικών χωρών αντικαταστάθηκαν από γενικότερες λέξεις για να είναι πιο προσιτά. Ωστόσο έχει ειπωθεί από διάφορους κριτικούς πως αυτό αποδυνάμωσε το αποτέλεσμα
Τα τοπία που εμφανίζονται στην ταινία έχουν εμπνευστεί από τα αρχαία δάση της Γιακουσίμα και τα βουνά στα βόρεια του νησιού Χονσού στην Ιαπωνία. Στη σειρά άνιμε και μάνγκα Naruto, τα σχέδια στο πρόσωπο του χαρακτήρα Inuzuka Kiba είναι ολόιδια με αυτά που φέρει η Σαν. Για το φιλμ χρησιμοποιήθηκαν 550 διαφορετικά χρώματα. Είναι η μοναδική ταινία του Μιγιαζάκι χωρίς σκηνή πτήσης, το σήμα κατατεθέν του δημιουργού.

</doc>
<doc id="54055" url="https://el.wikipedia.org/wiki?curid=54055" title="Ιωάννης της Σανγκάης">
Ιωάννης της Σανγκάης

Ο Άγιος Αρχιεπίσκοπος Ιωάννης (, κατά κόσμον Μιχαήλ Μπορίσοβιτς Μαξίμοβιτς, ; 4 Ιουνίου του έτους 1896, χωριό Αντάμοβκα, Χάρκοβο κυβερνείο, Ρωσική Αυτοκρατορία - 2 Ιουλίου 1966, Σιάτλ) - επίσκοπος της Ρωσικής Ορθόδοξης Εκκλησίας της Διασποράς.
Στην Ελλάδα τιμάται στην Ιερά Μονή Αγίου Νεκταρίου, Τρίκορφο Φωκίδος και στην πόλη της Κατερίνης στον Ιερό Ναό της Αγίας Άννας.
Βιογραφία.
Τελείωσε τη Στρατιωτική Ακαδημία της Πολτάβας και στη συνέχεια τη Νομική Σχολή του Πανεπιστημίου του Χαρκώβ. Το 1922 ο Άγιος Ιωάννης μαζί με την οικογένειά του μετανάστευσε στο Βελιγράδι. Το 1924 χειροτονήθηκε αναγνώστης της Ρωσικής Εκκλησίας του Βελιγραδίου από τον Μητροπολίτη Αντώνιο και το 1925 αποφοίτησε από την Θεολογική Σχολή του Πανεπιστημίου του Βελιγραδίου. Στις αρχές του έτους 1926 ο ίδιος Μητροπολίτης τον έκαρε μοναχό δίνοντας του το όνομα Ιωάννης και στη συνέχεια τον χειροτόνησε διάκονο. Στις 21 Νοεμβρίου του έτους 1926 χειροτονήθηκε ιερομόναχος από τον Επίσκοπο Γαβριήλ του Τσέλγιαβινσκ. 
Διετέλεσε καθηγητής των θρησκευτικών στο Σερβικό Κρατικό Λύκειο. Όταν ο άγιος Νικόλαος (Επίσκοπος Αχρίδος και Ζίτσης) ασκούσε το αξίωμα του μητροπολίτου της Αχρίδος, ο Ιωάννης υπήρξε από το 1929 έως το 1934 δάσκαλος στην Ιερατική Σχολή Αγίου Ιωάννη του Θεολόγου στο Μοναστήρι της πρώην Γιουγκοσλαβικής Δημοκρατίας της Μακεδονίας, όπου τελούσε τη Θεία λειτουργεία και στην ελληνική γλώσσα. Ήταν άλλωστε η συνήθειά του να τελεί τη Θεία λειτουργεία στη τοπική γλώσσα. Αυτό το τυπικό ακολούθησε μετά και στην Ολλανδία και στη Κίνα.
Στις 28 Μαΐου του 1934 εκλέχτηκε Επίσκοπος Σαγκάης, ενώ το 1946 εκλέχτηκε Αρχιεπίσκοπος της περιφέρειας της Κίνας. Το 1951 οι Επίσκοποι της Συνόδου τον έστειλαν στην επισκοπή Παρισιού και Βρυξελλών. Στις 21 Νοεμβρίου του έτους 1962 εκλέχτηκε Επίσκοπος Σαν Φρανσίσκο. Αυτή ήταν και η τελευταία ιερατική μετακίνηση του. Ο Άγιος Ιωάννης Μαξίμοβιτς κοιμήθηκε στις 2 Ιουλίου του έτους 1966 στο Σιάτλ. 

</doc>
<doc id="54065" url="https://el.wikipedia.org/wiki?curid=54065" title="Κωνσταντίνος Σαθάς">
Κωνσταντίνος Σαθάς



</doc>
<doc id="54072" url="https://el.wikipedia.org/wiki?curid=54072" title="Ιεροκλής Στολτίδης">
Ιεροκλής Στολτίδης

Ο Ιεροκλής Στολτίδης (2 Φεβρουαρίου 1975) είναι Έλληνας παλαίμαχος διεθνής ποδοσφαιριστής, ο οποίος αγωνίστηκε ως αμυντικός μέσος στον Ηρακλή Θεσσαλονίκης, στον Ολυμπιακό και στην Κέρκυρα. Ξεχώρισε για το πάθος του εντός των αγωνιστικών χώρων, τη δύναμη και το θάρρος στις διεκδικήσεις και τη φυσική του κατάσταση. Ολοκλήρωσε την καριέρα του στο τέλος της περιόδου 2010-11 έχοντας συμπληρώσει 542 συμμετοχές και 75 γκολ σε όλες τις διοργανώσεις. Από αυτές οι 417 συμμετοχές και τα 55 γκολ αφορούν το πρωτάθλημα της Α' Εθνικής.
Συλλογική καριέρα.
Ξεκίνησε το ποδόσφαιρο από τον Οδυσσέα Μαυροδενδρίου, την ομάδα του τόπου όπου μεγάλωσε, το Μαυροδένδρι Κοζάνης. Στη συνέχεια πήρε μεταγραφή στους Πόντιους Κοζάνης, όπου και αγωνίστηκε για 2 χρόνια στο πρωτάθλημα της Δ΄ Εθνικής.
Ηρακλής Θεσσαλονίκης.
Το 1992 υπέγραψε στον Ηρακλή Θεσσαλονίκης, στον οποίο παρέμεινε για 11 χρόνια. Η γερή σωματοδομή του και η φυσική του κατάσταση τον έκαναν να ξεχωρίσει από πολύ μικρή ηλικία. Έκανε το ντεμπούτο του στην Α΄Εθνική τον Δεκέμβριο του 1992, αλλά δεν έγινε βασικός μέχρι την αγωνιστική περίοδο 1995-96. Την περίοδο 2002-03 ξεχώρισε, καθώς αναδείχθηκε ο πολυτιμότερος ποδοσφαιριστής της ομάδας του.
Ολυμπιακός.
Τον Ιούνιο του 2003, ύστερα από 234 αγώνες πρωταθλήματος με τη φανέλα του Ηρακλή, υπέγραψε διετές συμβόλαιο στον Ολυμπιακό για να αντικαταστήσει τον Ζε Ελίας. Την περίοδο 2003-04 τα κρίσιμα τέρματα που σημείωσε εναντίον του Παναθηναϊκού και της ΑΕΚ τον κατέστησαν πλέον αγαπητό στους οπαδούς του Ολυμπιακού. Επίσης, πήρε την πρώτη του γεύση από το UEFA Champions League, σκοράροντας δύο φορές σε πέντε εμφανίσεις.
Την περίοδο 2004-05 είχε 25 συμμετοχές και 2 τέρματα στο ελληνικό πρωτάθλημα. Αγωνίστηκε και στα 540 λεπτά των έξι αγώνων στη φάση των ομίλων του UEFA Champions League σκοράροντας μάλιστα το νικητήριο γκολ εναντίον της μετέπειτα πρωταθλήτριας Ευρώπης Λίβερπουλ. Την ίδια περίοδο κατέκτησε το πρώτο του πρωτάθλημα και κύπελλο Ελλάδας.
Την περίοδο 2005-06 συμμετείχε στην πρεμιέρα του πρωταθλήματος εναντίον του Παναθηναϊκού, ανοίγοντας το σκορ στη νίκη της ομάδας του με 0-2, ενώ το τέλος της περιόδου αυτής τον βρήκε να κατακτά εκ νέου το νταμπλ.
Κέρκυρα.
Το 2010 υπέγραψε στην Κέρκυρα, όπου τιμήθηκε από τον Ολυμπιακό για την πολυετή προσφορά του στον αγώνα μεταξύ των δύο ομάδων, καθώς είχε διατελέσει αρχηγός στην ομάδα του Πειραιά και ήταν ιδιαίτερα αγαπητός στον φίλαθλο κόσμο.
Διεθνής καριέρα.
Ο «Ιέρο» ήταν μέλος της εθνικής Ελπίδων που αγωνίστηκε στον τελικό του Ευρωπαϊκού Πρωταθλήματος του 1998 από την Ισπανία (0-1). Στην εθνική Ανδρών αγωνίστηκε για πρώτη φορά τον Νοέμβριο του 1999, ενώ εκπροσώπησε την Ελλάδα και στους Ολυμπιακούς Αγώνες του 2004 στην Αθήνα, ως μέλος της ολυμπιακής εθνικής ομάδας.

</doc>
<doc id="54073" url="https://el.wikipedia.org/wiki?curid=54073" title="Χαρουπιά">
Χαρουπιά

Η χαρουπιά (επιστ. Κερωνία ή Κερατέα η έλλοβος), λατ. "Ceratonia siliqua" είναι δέντρο αείφυλλο και ανήκει στην οικογένεια των Κυαμοειδών, στην τάξη των Κυαμωδών. Το είδος Ceratonia siliqua θεωρείτο ότι ήταν ο μοναδικός εκπρόσωπος του γένους, πράγμα που δεν ευσταθεί μετά την περιγραφή ενός ακόμα είδους που περιλαμβάνει δύο υποείδη: "Ceratonia oreothauma subsp. Oreothauma" που απαντά στην Υεμένη και "Ceratonia oreothauma subsp. somalensis" που είναι ιθαγενές της Σομαλίας. 
Περιγραφή.
Η χαρουπιά είναι δέντρο μακρόβιο, πολύγαμο, μόνοικο ή δίοικο, ιθαγενές της Μεσογείου. Έχει φλοιό καστανόφαιο, λεπτό, κόμη πυκνή, συνήθως σφαιρική, φύλλα πτερωτά με 4 – 10 φυλλάρια ακέραια, δερματώδη, βαθυπράσινα και γυαλιστερά από πάνω, ωχροπράσινα από κάτω, άνθη με βαριά οσμή, χωρίς πέταλα, μικρά, σε μασχαλιαίους ή πλευρικούς κοκκινωπούς βότρυες, δίκλινα συνήθως, με κάλυκα μικρό, πρασινωπό, πεντάλοβο, πέντε στήμονες, μακριούς στα αρσενικά άνθη, κοντούς και, κατά κανόνα, άγονους στα θηλυκά ή ερμαφρόδιτα. Καλλιεργείται εύκολα και ευδοκιμεί σε όλα τα εδάφη εκτός από τα υγρά και τα άπορα. Η καρποφορία της αρχίζει συνήθως το 6-7 έτος και συνεχίζεται για πολλά χρόνια. Η ωρίμανση του καρπού διαρκεί σχεδόν ένα χρόνο, από το Φθινόπωρο που γίνεται η ανθοφορία μέχρι τα τέλη Αυγούστου του επόμενου έτους που αρχίζουν να πέφτουν οι ώριμοι πια καρποί. Τα φύλλα της είναι σύνθετα, σκληρά, ωοειδή με λείες παρυφές και σχηματίζουν πυκνό φύλλωμα.
Μπορεί να φτάσει σε ύψος και τα 13 μέτρα, βρίσκεται σε όχθες ποταμών και παράκτιες περιοχές της Μεσογείου είναι δε γνωστή και με το όνομα ξυλοκερατιά, ενώ στην Κύπρο ως "τερατσιά", από την λέξη κερατέα και το καρπό "τεράτσι" από την αρχαιοελληνική λέξη "κεράτιον", για το χαρούπι. Από τη λέξη "κεράτιον" προέρχεται και η λέξη καράτι, γιατί το βάρος του σπόρου των χαρουπιών ορίστηκε ως η πιο μικρή μονάδα μέτρησης για χρυσό και πολύτιμους λίθους.
Τα άνθη της είναι μικρά, πράσινα, χωρίς πέταλα. Γνωστό από την αρχαιότητα όπου το καλλιεργούσαν για τους καρπούς του τα χαρούπια ή ξυλοκέρατα. 
Ο καρπός της χαρουπιάς είναι λοβός πεπλατυσμένος. Τα χαρούπια είναι μακριά, στριφτά και σκληρά πράσινου χρώματος όταν είναι άγουρα και ξυλώδη εξωτερικά ,καστανού χρώματος όταν είναι ώριμα.
Η σάρκα του ώριμου καρπού περιβάλλει μέχρι και είκοσι καστανόχρωμα και πολύ σκληρά φακοειδή σπέρματα, διατεταγμένα κατά μήκος του. Είναι σακχαρώδης και έχει ευχάριστη, γλυκιά γεύση.
Χρήσεις.
Η χαρουπιά είναι είδος δασικό, γεωργικό, βιομηχανικό και καλλωπιστικό. Το ξύλο της δίνει ξυλάνθρακες αρίστης ποιότητας, το καρδιόξυλό της χρησιμοποιείται στην επιπλοποιία, την ξυλογλυπτική, την τορνευτική και τη βαρελοποιία ενώ ο φλοιός και τα φύλλα της στη βυρσοδεψία και τη βαφική. Τα χαρούπια χρησιμοποιούνται ως ζωοτροφή και στη παρασκευή οινοπνευματωδών ποτών. Ακόμα αλευροποιούνται και χρησιμοποιούνται στη παρασκευή ενός θρεπτικού αλευριού κατάλληλου για βρεφικούς κοιλόπονους και παιδικές γαστρεντερίτιδες. Από τα σπόρια τους εξάγεται μία κολλώδης ουσία (κόμμι) χρήσιμη στη χαρτοβιομηχανία καθώς και ως στερεωτικό σε διάφορα τρόφιμα.
Το ξύλο της χαρουπιάς χρησιμοποιείται σε ξύλινες διακοσμήσεις.
Στην Ελλάδα βρίσκεται αυτοφυής σε πολλές νησιωτικές περιοχές και κυρίως στην Κρήτη αλλά καλλιεργείται και σε φυτώρια για τον καλλωπισμό δρόμων και πάρκων.
Στην Κύπρο καλλιεργείται εδώ και χιλιάδες χρόνια, και το 90% της παραγωγής εξάγεται σε διάφορες μορφές (χαρουπάλευρο, ολόκληρος καρπός, χαρουποπυρήνας, αλεσμένα, γόμα σε Ιταλία, Αγγλία, Αμερική, Ισπανία, Αυστραλία, Ιαπωνία, και Αίγυπτο). 
Καλλιέργεια.
Μοσχεύματα από καρποφόρα χαρουπιά φέρουν καρπό σε 3-4 χρόνια, και σπορόφυτα ανεπτυγμένα σε ιδανικές συνθήκες φέρουν καρπό σε 6-8 χρόνια. Αν και είναι γηγενές σε ήπια κλιματικά περιβάλλοντα, δύο-τρεις θερινές αρδεύσεις βοηθούν την ανάπτυξη και επιταχύνουν την καρποφορία.
Παραγωγή.
Η παγκόσμια παραγωγή χαρουπιών σε μετρικούς τόνους το 2012, σύμφωνα με δεδομένα της "FAO": "Πηγή: "FAO"
"(F)" = εκτίμηση της "FAO"

</doc>
<doc id="54080" url="https://el.wikipedia.org/wiki?curid=54080" title="Νέμεα">
Νέμεα

Τα Νέμεα ή Νέμεια ήταν αθλητικοί αγώνες που διεξάγονταν στην Νεμέα κατά την αρχαιότητα. Οι αγώνες αυτοί καθιερώθηκαν το 573 π.Χ. από τον Ηρακλή μετά τον πρώτο του άθλο προς τιμήν του Δία, ιερό του οποίου υπήρχε στη Νεμέα και λάμβαναν μέρος στο στάδιο μήκους 178 μέτρων και χωρητικότητας 40.000 θεατών. Τα Νέμεα με γυμνικούς και ιππικούς αγώνες ήταν από τις πιο σημαντικές αθλητικές διοργανώσεις της αρχαίας Ελλάδας μετά τα Πύθια, τα Ολύμπια και τα Ίσθμια. Με την ίδια ονομασία διεξάγονται από το 1996 στο αρχαίο στάδιο της Νεμέας διεθνείς αθλητικοί αγώνες.
Ιστορικές πληροφορίες.
Τα Νέμεα καθιερώθηκαν το 573 π.Χ. σε μια εποχή που η πόλη της Νεμέας αποτελούσε τμήμα της πόλης-κράτους των Κλεωνών (σημερινός οικισμός βλέπε Αρχαίες Κλεωνές). Αργότερα η Νεμέα και οι αγώνες πέρασαν στην κατοχή του Άργους και από το 270 π.Χ. διεξάγονταν εκεί. 
Στη Νεμέα υπήρχε το ιερό του Δία, ένα από τα σημαντικότερα ιερά των Ελλήνων και οι αθλητικοί αγώνες διοργανώνονταν ως μέρος του κύκλου των εορτών προς τιμήν του Δία. Τα Νέμεα, μαζί με τα Ολύμπια, τα Ίσθμια και τα Πύθια, ήταν οι σπουδαιότεροι αθλητικοί αγώνες στην Αρχαία Ελλάδα. Στη διάρκειά τους μια ιερή εκεχειρία σταματούσε κάθε εχθροπραξία ανάμεσα στις ελληνικές πόλεις.
Η Νεμέα δεν ήταν πόλη ούτε καν οικισμός. Διέμεναν εκεί μόνο λίγοι ιερείς ενώ συνέρρεε πλήθος προσκυνητών. Το έπαθλο των αγώνων ήταν ένα στεφάνι από άγριο σέλινο. Η διάρκεια των αγώνων εικάζεται ότι ήταν πέντε μέρες και την ευθύνη της διεξαγωγής τους είχαν οι Ελλανοδίκες. Διεξάγονταν κάθε δύο έτη. Ήταν ταφικοί αγώνες προς τιμήν των Επτά επί Θήβας αλλά και προς τιμήν του "οφέλτη Δία" Για αυτόν το λόγο οι ελλανοδίκες φορούσαν πένθιμο ένδυμα. 
Το στάδιο της Νεμέας κατασκευάστηκε στα τέλη του 4ου αιώνα π.Χ. Είχε χωρητικότητα 40.000 θεατών και ο στίβος είχε μήκος 178 μέτρα.
Αγωνίσματα.
Στα Νέμεα διεξάγονταν αγώνες γυμνικοί και ιππικοί. Αργότερα προστέθηκαν και μουσικοί. Τα αγωνίσματα ήταν τα εξής :
Γυμνικοί Αγώνες
Ιππικοί αγώνες
Ανασκαφή και αναβίωση των αγώνων.
Το 1974 άρχισε η ανασκαφή του αρχαίου σταδίου της Αρχαίας Νεμέας από την Αμερικανική Αρχαιολογική Σχολή. Ο καθηγητής του πανεπιστημίου του Μπέρκλεϊ Steven G. Miller ήταν εκείνος που με την επιμονή του ανέδειξε το αρχαίο στάδιο. Η ανασκαφή ολοκληρώθηκε το 1991 και στη συνέχεια οργανώθηκε η αναβίωση των Νέμεων, με τους πρώτους αγώνες που έγιναν το 1996.

</doc>
<doc id="54081" url="https://el.wikipedia.org/wiki?curid=54081" title="Χρονικό του Γαλαξειδίου">
Χρονικό του Γαλαξειδίου

Το «Χρονικο του Γαλαξειδίου» είναι μια σύντομη χειρόγραφη περίληψη της ιστορίας του Γαλαξειδίου απο τον 10ο έως τον 17ο αιώνα. 
Βρέθηκε το 1864 απο τον Γαλαξειδιώτη μεσαιωνοδίφη Κωνσταντίνο Σάθα σε μια κρύπτη στα ερείπια της Βασιλικής Μονής του Σωτήρος που φέρεται να είχε γράψει κάποιος ιερομόναχος με το όνομα Ευθύμιος το 1703 και το οποίο εκδόθηκε απο τον ίδιο το 1865 με τον τίτλο "Χρονικόν του Γαλαξειδίου" προσθέτοντας εκτενή σχόλια. 
Ο τίτλος του χρονικού είναι ο εξής: "". Είναι γραμμένο σε ένα τεύχος 20 φύλλων και στο χειρόγραφο αναφέρεται ότι έχει γραφτεί απο τον ιερομόναχο Ευθύμιο, το 1703. Το χρονικό, σύμφωνα με τον συγγραφέα του, βασίζεται σε επίσημα έγγραφα καθώς και σε ιστορικά κείμενα τα οποία δυστυχώς δεν διασώθηκαν. Μέχρι και σήμερα θεωρείται ως μια σπουδαία ιστορική πηγή, ενώ είναι και ενδιαφέρον δείγμα καλλιέργειας της ομιλουμένης γλώσσας με λογοτεχνική αξία που πηγάζει από το λιτό και επιγραμματικό του ύφος.
Το Χρονικόν του Γαλαξειδίου αναδημοσιεύτηκε το 1914 από τον "Σύνδεσμο των Γαλαξειδιωτών". Το δε 1944 ο Γεώργιος Βαλέτας το επαναδημοσίευσε μαζί με την ιστορία και των γύρω κωμοπόλεων, όπως της Ναυπάκτου, της Άμφισσας, του Λιδωρικίου κ.λπ.
Το πρωτότυπο χειρόγραφο του Χρονικού περιήλθε στις ανηψιές του Κωνσταντίνου Σάθα, Αικατερίνη &amp; Ευθυμία Βλασσοπούλου μέχρι το 1967. Τελικά ύστερα από μια μικρή περιπέτεια επέστρεψε στις 30 Ιουνίου 1980 στην πατρίδα του. Σήμερα φυλάσσεται σε ειδική προθήκη στο «Ναυτικό Μουσείο Γαλαξειδίου».

</doc>
<doc id="54083" url="https://el.wikipedia.org/wiki?curid=54083" title="Πέτρος Κόκκαλης">
Πέτρος Κόκκαλης

Ο Πέτρος Κόκκαλης του Σωκράτη, (Λιβαδειά, 1896 - Ανατολικό Βερολίνο, 1962) ήταν Έλληνας ιατρός, αντιστασιακός, και ακαδημαϊκός.
Βιογραφικά στοιχεία.
Ο Πέτρος Κόκκαλης γεννήθηκε το 1896 στη Λιβαδειά και ήταν το δεύτερο παιδί του Σωκράτη Δημ. Κόκκαλη από την Αράχωβα, γυμνασιάρχη του μοναδικού τότε Γυμνασίου της Λιβαδειάς και της Πολυξένης Νάκου, της οποίας ο θείος, Λουκάς Νάκος, έγινε υπουργός Δικαιοσύνης στις κυβερνήσεις του Ελευθερίου Βενιζέλου. Προπάππος του γυμνασιάρχη Σωκράτη Κόκκαλη ήταν ο Λουκάς Αλεξάνδρου Κόκκαλης, ο οποίος στις 8 Μαΐου 1821 πολέμησε μαζί με τον Οδυσσέα Ανδρούτσο στη μάχη στο Χάνι της Γραβιάς και υπήρξε ένας από τους πληρεξούσιους της Γ΄ Εθνοσυνέλευσης της Τροιζήνας το 1827, που κάλεσαν τον Καποδίστρια να κυβερνήσει την Ελλάδα. 
Σπούδασε ιατρική στο Πανεπιστήμιο Αθηνών και στα Πανεπιστήμια της Ζυρίχης και της Βέρνης στην Ελβετία όπου και έλαβε το διδακτορικό του δίπλωμα (1919). Ακολούθως, από το 1919 ως το 1928 εργάστηκε στην χειρουργική κλινική του Πανεπιστημίου του Μονάχου ως βοηθός του διαπρεπή καθηγητή Φέρντιναντ Ζάουερμπρουχ, που θεωρείται ένας από τους σπουδαιότερους χειρουργούς του 20ου αιώνα. Το 1929 ο Πέτρος Κόκκαλης επέστρεψε στην Ελλάδα και έγινε διευθυντής της «Κλινικής Αθηνών» και του νοσοκομείου «Ελπίς». Παράλληλα, έγινε τακτικός καθηγητής στην έδρα της Χειρουργικής στην Ιατρική Σχολή του Πανεπιστημίου Αθηνών και διευθυντής χειρουργικής στο «Αρεταίειο» Πανεπιστημιακό Νοσοκομείο Αθηνών.
Στο Αλβανικό Μέτωπο υπηρέτησε ως αντισυνταγματάρχης Υγειονομικού. Το 1942 έχασε την Έδρα του στο Πανεπιστήμιο λόγω της συμμετοχής του στο ΕΑΜ και στην Αντίσταση. Συμμετείχε στην ΠΕΕΑ, την "Κυβέρνηση του Βουνού", ως γραμματέας (υπουργός) Κοινωνικής Πρόνοιας και Παιδείας.
Μετά την Απελευθέρωση, αναχώρησε αρχικά για το Παρίσι, αλλά το 1946, κατά τη διάρκεια του εμφυλίου πολέμου, επέστρεψε στην Ελλάδα και έγινε υπουργός στην Προσωρινή Δημοκρατική Κυβέρνηση. Ως βασικός συνεργάτης του Νίκου Ζαχαριάδη, ήταν υπεύθυνος του προγράμματος αποστολής παιδιών στις Λαϊκές Δημοκρατίες από τον ΔΣΕ. 
Το 1949 μετά την ήττα του ΔΣΕ εγκαταστάθηκε στην Ανατολική Γερμανία, όπου συνέχισε την ακαδημαϊκή του καριέρα ως διευθυντής του Ινστιτούτου Πειραματικής Χειρουργικής της Καρδιάς και των Αιμοφόρων Αγγείων της Γερμανικής Ακαδημίας Επιστημών, της οποίας έγινε μέλος. Επίσης έγινε προσωπικός φίλος του ηγέτη της χώρας, Βάλτερ Ούλμπριχτ. 
Πέθανε από έμφραγμα μυοκαρδίου το 1962 στο Ανατολικό Βερολίνο. Γιος του είναι ο Σωκράτης Κόκκαλης.
Το 1951, ο Νίκος Ζαχαριάδης είχε πει σε στελέχη του ΚΚΕ για τον Πέτρο Κόκκαλη: «αν ο Κόκκαλης ήταν στην Ελλάδα, έπρεπε να ήταν πρωθυπουργός. Είναι ο καλύτερος από όλους».
Βιβλιογραφία - Πηγές.
Μαρκέτος Σπύρος."Πέτρος Σωκ. Κόκκαλης, Ιστορία της Ιατρικής του 20ού Αιώνα- Οι Έλληνες Πρωτοπόροι". Εκδόσεις Ζήτα, Αθήνα 2002.

</doc>
<doc id="54085" url="https://el.wikipedia.org/wiki?curid=54085" title="Αχλαδιά">
Αχλαδιά

Η αχλαδιά ή απιδιά είναι οπωροφόρο δέντρο και ανήκει στην τάξη Ροδώδη και στην οικογένεια των Ροδοειδών και καλλιεργείται δε σε όλες τις εύκρατες χώρες.
Κατάγεται από τις περιοχές γύρω από την Κασπία θάλασσα και βρέθηκε στην Ελλάδα από τα αρχαία χρόνια. Στην Ευρώπη καλλιεργείται από το 17ο αιώνα.
Η αχλαδιά έχει άνθη λευκόχρωμα ή είναι απαλού ρόδινου χρώματος και μοιάζουν με αυτά της μηλιάς.
Οι καλλιεργούμενες αχλαδιές πολλαπλασιάζονται με σπόρο και στη συνέχεια με εμβολιασμό. Από 4 μέχρι 7 χρόνια μετά τη φύτευση αρχίζει η ικανοποιητική απόδοση του δέντρου.
Η αχλαδιά καλλιεργείται για το νόστιμο καρπό της το αχλάδι. 
Είναι εξαιρετικά ανθεκτική στις χαμηλές θερμοκρασίες και μπορεί να αντέξει και στους –20 βαθμούς αλλά πριν αρχίσει η άνθιση. Όταν οι καρποί δέσουν τότε η ανθεκτικότητα του δέντρου στο κρύο πέφτει και φτάνει στους –2 βαθμούς.
Το έδαφος πρέπει να είναι ελαφρύ και δροσερό ενώ αργιλώδη εδάφη είναι απαγορευτικά στην ανάπτυξη του δέντρου.
Συνήθως σε ένα στρέμμα μπορούν να φυτευτούν 15-25 δέντρα αλλά σε μη ζωηρές ποικιλίες μπορούμε να δούμε και 100 δέντρα ανά στρέμμα. Όταν δεν υπάρχει αρκετή υγρασία ή ικανοποιητικός αριθμός βροχοπτώσεων τότε χρειάζεται πότισμα γιατί το δέντρο είναι ευαίσθητο στην ξηρασία.
Στην Ελλάδα η συστηματική καλλιέργεια της αχλαδιάς γίνεται κυρίως στη Μακεδονία (περίπου το 40% της εγχώριας παραγωγής) ,στην Πελοπόννησο (το 27% της παραγωγής) στη Δυτική Στερεά και στη Θεσσαλία.
Ποικιλίες.
Οι κυριότερες ποικιλίες είναι:
Ακόμα υπάρχουν οι Κάιζερ, Πάς Κρασάν, Αμπάτε Φέτελ, Πάκαμς και άλλες.
Εκτός από τις καλλιεργούμενες αχλαδιές υπάρχουν και αυτοφυείς στα δάση της βορείου και νοτίου Ελλάδας γνωστές με το όνομα αγριαπιδιά, αγκαθιά, αμπουρτζιά κ.λ.π.

</doc>
<doc id="54086" url="https://el.wikipedia.org/wiki?curid=54086" title="Αχλάδι">
Αχλάδι

Το αχλάδι είναι ο καρπός της αχλαδιάς.
Έχει σχήμα μακρύ και στενεύει στο άκρο που βρίσκεται το κοτσάνι ενώ είναι φαρδύ στο κάτω μέρος. Υπάρχουν και ποικιλίες αχλαδιών με σχήμα μήλου.
Τα αχλάδια εξωτερικά έχουν χρώμα ανοιχτό πράσινο, πρασινοκίτρινο, κιτρινωπό, ελαφρύ κίτρινο, πράσινο με κόκκινο ανάλογα με την ποικιλία.
Εσωτερικά η σάρκα τους είναι συνήθως λευκή πιο μαλακή από τα μήλα και πιο γλυκιά.
Υπάρχουν αρκετές ποικιλίες αχλαδιών. Στην Ελλάδα οι κυριότερες είναι η κρυστάλλια που το βάρος του κάθε αχλαδιού είναι από 100-130 γραμμάρια. Το χρώμα τους είναι κιτρινοπράσινο και η σάρκα τους λευκή.
Οι περίφημες κοντούλες, με μέτριου μεγέθους καρπό 60-90 γραμμαρίων. Ελαφρύ πράσινου χρώματος εξωτερικά, με θαυμάσιο άρωμα και γεύση. Δεν βρίσκονται εύκολα στις αγορές και η τιμή τους είναι λίγο τσουχτερή. Είναι ευαίσθητες στη μεταφορά τους.
Τα βουτυράτα, με χρώμα κιτρινωπό εξωτερικά, αρκετά μεγάλα αχλάδια 120-160 γραμμάρια βάρος. Η σάρκα τους είναι μαλακή και η γεύση τους γλυκιά ελαφρώς βουτυράτη.
Τα αχλάδια μαζεύονται πριν ωριμάσουν καλά αλλά σε τέτοιο στάδιο ώστε στη συνέχεια η ωρίμανση να γίνει χωρίς να αλλοιωθεί η γεύση και το χρώμα τους.
Τρώγονται νωπά, γίνονται κομπόστες, χρησιμοποιούνται στη ζαχαροπλαστική, γίνονται μαρμελάδες.
Περιέχουν βιταμίνη C, ασβέστιο, νιασίνη, βιταμίνη Β6, φώσφορο και κάλιο.
Η Ιταλία έχει τη μεγαλύτερη παραγωγή στον κόσμο. Ακολουθούν η Γαλλία, η Ιαπωνία και η Κίνα. Η Ελλάδα έχει την 6η θέση στην Ευρώπη με 140.000 τόνους ετησίως.

</doc>
<doc id="54087" url="https://el.wikipedia.org/wiki?curid=54087" title="Beyblade">
Beyblade

Το Beyblade, γνωστό στην Ιαπωνία ως Explosive Shoot Beyblade (ιαπωνικά: 爆転シュートベイブレード, Χέπμπορν: "Bakuten Shūto Beiburēdo"), είναι ιαπωνική σειρά anime και manga. Η σειρά ολοκληρώθηκε σε πέντε κύκλους, τους: "Beyblade" (προβλήθηκε στην Ελλάδα το 2004), "Beyblade V-Force" (προβλήθηκε στην Ελλάδα το 2004-2005), "Beyblade G-Revolution" (προβλήθηκε από το Alter Channel μέχρι τον Οκτώβριο) και "Beyblade Metal Fury" (προβλήθηκε από το Star Channel). 
Πλοκή.
Το κύριο θέμα της σειράς είναι κάτι ειδικές σβούρες οι οποίες ονομάζονται beyblades και η κάθε μια έχει μέσα της ένα τέρας. Πέντε έφηβοι από διαφορετικές χώρες ο καθένας (Tyson, Kai, Rei, Max και Kenny), προσπαθούν να γίνουν οι πρωταθλητές κόσμου στα Beyblades. Έχοντας δημιουργήσει μια ομάδα που ονομάζεται Bladebreakers, ταξιδεύουν σε πολλές χώρες όπως στην Κίνα, την Αμερική, την Αγγλία, τη Γαλλία, την Ισπανία και τη Ρωσία. Στο δρόμο τους θα συναντηθούν και θα έρθουν αντιμέτωποι με πολλούς beybladers, μερικοί από τους οποίους θα γίνουν φίλοι τους (όπως οι Κινέζοι White Tigers και οι Γάλλοι Magestics). Βέβαια με τον καιρό αποκτούν εμπειρία και μαθαίνουν περισσότερα για την δύναμη των bayblades καθώς και την ιστορία των τεράτων τα οποία κρύβονται μέσα σ' αυτά. Σκοπός της σειράς είναι να δείξει πόσο πολύτιμη είναι η φιλία για τους εφήβους.
Οι ομάδες Beyblade είναι οι: Bladebreakers (Ιαπωνία), Barthez Battalion (Ισπανία), Demolition Boys/Blitzgrieg Boys (Ρωσία), F-Dynasty (Ιταλία), Majestics (Γαλλία), White Tigers (Κίνα), All Stars (Αμερική) και Bega Justice 5 (από διαφορετικές χώρες).

</doc>
<doc id="54093" url="https://el.wikipedia.org/wiki?curid=54093" title="Μηνάς Ι. Αλεξιάδης">
Μηνάς Ι. Αλεξιάδης

&lt;br&gt;
Ο Μηνάς Ι . Αλεξιάδης είναι διακεκριμένος συνθέτης , πιανίστας και μουσικολόγος. 
Βιογραφία.
Γεννήθηκε στην Αθήνα το 1960, έλκοντας την καταγωγή από το χωριό Μενετές της Καρπάθου. Σπούδασε πιάνο με την Μαρίκα Παπαϊωάννου και τον Γεώργιο Πλάτωνα, θεωρητικά και σύνθεση με τον Γιάννη Ιωαννίδη. Στην συνέχεια, με υποτροφία της Γερμανικής Υπηρεσίας Ακαδημαϊκών Ανταλλαγών (D.A.A.D) σπούδασε σύνθεση με τον Guenther Becker στην Musikhochschule Robert Schumann του Ντίσελντορφ, απ’ όπου αποφοίτησε το 1986 με διάκριση. Είναι επίσης πτυχιούχος της Νομικής Σχολής και διδάκτωρ μουσικολογίας του Τμήματος Μουσικών Σπουδών του Πανεπιστημίου Αθηνών. Από το 1984, τα περισσότερα έργα του έχουν γραφτεί μετά από παραγγελίες και αναθέσεις φορέων όπως: Μέγαρο Μουσικής Αθηνών, Alte Oper Frankfurt, BBC Scottish Symphony Orchestra , Εθνική Λυρική Σκηνή, Κρατική Ορχήστρα Θεσσαλονίκης, Ορχήστρα των Χρωμάτων, Πολυτεχνείο Duesseldorf, Αθήνα - Πολιτιστική Πρωτεύουσα της Ευρώπης 1985, Ελληνική Ραδιοφωνία (EPA 1, EPA3, Μουσικά Σύνολα EPT), Ελληνικό Συγκρότημα Σύγχρονης Μουσικής, Ελληνικός Μουσικός Kύκλος, Φεστιβάλ Πάτρας, Φεστιβάλ Ηρακλείου Κρήτης, Συμφωνική Ορχήστρα Πάζαρτζικ, Φιλαρμονική Δωματίου Καρλσρούης, Melos Brass, Duo Contemporain - Ολλανδία, διάφοροι σολίστες, σύνολα μουσικής δωματίου κ.λ.π.
Έργα του έχουν παρουσιαστεί στην Ελλάδα, σε όλες τις Σκανδιναβικές χώρες, Κύπρο, Γερμανία, Ολλανδία, Βέλγιο, Τσεχία, Βουλγαρία, Ισραήλ, Ιαπωνία, Ιταλία, Αίγυπτο, Μαρόκο, Ελβετία, Αυστραλία, ΗΠΑ, έχουν βραβευθεί σε διαγωνισμούς, έχουν δισκογραφηθεί σε 19 συνολικά δίσκους βινυλίου και CD σε Ελλάδα, Ιταλία, Ιαπωνία, Γερμανία και έχουν μεταδοθεί από ραδιοφωνίες και τηλεοπτικά δίκτυα διεθνώς. Έχει συνθέσει μουσική συμφωνική, δωματίου, ηλεκτρονική, όπερα και μουσικοθεατρικά έργα, μουσική για μπαλέτο, μουσική για το θέατρο (Θέατρο Έρευνας, Θέατρο του Νέου Κόσμου, Θεατρική Εταιρεία Αξάνα - “Τo Τρένο στο Ρουφ”) και τον κινηματογράφο: Τ. Παπαγιαννίδη "Θεσσαλονίκη- Τρεις Άνεμοι", Mάρσας Μακρή: "Στον Τοίχο" (Βραβείο Μουσικής Διεθνούς Φεστιβάλ Ταινιών Μικρού Μήκους Δράμας 2003), “Στεγνό Καθάρισμα “ και "Το Ταμένο", η οποία το 2003 επελέγη ως υποψήφια για τον "Χρυσό Φοίνικα" του Φεστιβάλ των Καννών. 
Το 1994 η όπερά του "Viva la Vida" (πρώτο παγκοσμίως μουσικοθεατρικό έργο για την Frida Kahlo) εγκαινίασε στην Alte Oper Frankfurt το εκεί Διεθνές Φεστιβάλ (Frankfurt Feste) για τα 1200 χρόνια της πόλης μετά από παραγγελία των δύο αυτών φορέων. Το 1996 παρουσιάστηκε από την Εθνική Λυρική Σκηνή σε νέα παραγωγή. Σε συνεργασία με το Ινστιτούτο Goethe, την Ταινιοθήκη της Ελλάδος, το Φεστιβάλ Κινηματογράφου Θεσσαλονίκης, το Διεθνές Φεστιβάλ Ντοκυμαντέρ Καλαμάτας, το Φεστιβάλ Ταινιών Μικρού Mήκους Δράμας και την Ορχήστρα των Χρωμάτων ο Μ. Αλεξιάδης έχει συνθέσει και αυτοσχεδιάσει μουσική για την παρουσίαση πολλών ταινιών (μεταξύ αυτών και το σύνολο σχεδόν του γερμανικού βωβού κινηματογράφου).
Έχει μεταξύ άλλων αντιπροσωπεύσει: την Μουσική Ακαδημία τού Ντύσελντορφ στο Τελ Αβίβ (διαλέξεις και σεμινάρια στην Μουσική Ακαδημία Rubin- 1985), την Ενωση Ελλήνων Μουσουργών (στο Βερολίνο και το Πανεπιστήμιο Λειψίας 1988) και την Ελληνική Ραδιοφωνία (στο Forum Συνθετών / Βρυξέλλες 1986, την ευρωπαϊκή διοργάνωση Βορράς - Nότος -1991 και στο Βαλκανικό Forum Μουσικής - 1998, με την σύνθεσή του “Επωδός”). Το 1984 συνέθεσε την μουσική για την τελετή εγκαινίων του Πολυτεχνείου (Τechnische Fachhochschule ) του Ντίσελντορφ. Το 2000 αντιπροσώπευσε την Ελλάδα στην EXPO του Αννοβέρου με συνθέσεις του για μπαλέτο ενώ τo 2003 επελέγη και αντιπροσώπευσε την Ελλάδα στο 3ο Πανευρωπαϊκό Φεστιβάλ Τζαζ (Τεχνόπολις Δήμου Αθηναίων ). 
Διετέλεσε επί σειρά ετών καλλιτεχνικός διευθυντής σε διάφορα μουσικά ιδρύματα (από το 1992 έως το 1996 ήταν Διευθυντής του Δημοτικού Ωδείου Καλαμάτας. Από το 1989 είναι μέλος του Δ.Σ. -τώρα Β’ Αντιπρόεδρος- της Ένωσης Ελλήνων Μουσουργών, ενώ από το 2002-2006 ήταν μέλος του Δ.Σ. και γενικός γραμματεύς της Εθνικής Λυρικής Σκηνής.
Έχει συμμετάσχει με εισηγήσεις του σε πανελλήνια και διεθνή μουσικολογικά και θεατρολογικά συνέδρια - άρθρα και μελέτες του έχουν δημοσιευθεί σε περιοδικά, σε μουσικολογικές, θεατρολογικές και άλλες επιστημονικές εκδόσεις. Το 2003 εξεδόθη η μελέτη του με τίτλο: "Η Ιστορία του Στρατιώτη. Μορφή, περιεχόμενο και ανάλυση της μουσικής του Igor Stravinsky". Από το 2000 έως το 2004 δίδαξε στα Τμήματα Μουσικής του Αριστοτελείου Πανεπιστημίου και του Πανεπιστημίου Μακεδονίας στην Θεσσαλονίκη.
Από το 2004 είναι επίκουρος καθηγητής στο Τμήμα Θεατρικών Σπουδών του Πανεπιστημίου Αθηνών, όπου διδάσκει τους τομείς Μουσικού Θεάτρου και Όπερας.
Στα έργα του, χρησιμοποιεί κυρίως ετεροφωνικές επεξεργασίες με φθογγικό υλικό από την αρχαία, τη βυζαντινή και την ελληνική δημοτική μουσική. Ανέπτυξε μία προσωπική τεχνική, η οποία θα μπορούσε να ονομασθεί τεχνική των γραμμικών ετεροφωνικών μετατροπιών. Σε άλλα έργα του συνενώνει στοιχεία από τη τζαζ και μεταμοντέρνα έντεχνα ιδιώματα.

</doc>
<doc id="54095" url="https://el.wikipedia.org/wiki?curid=54095" title="Φεστιβάλ Κινηματογράφου Θεσσαλονίκης 1961">
Φεστιβάλ Κινηματογράφου Θεσσαλονίκης 1961

Το 2ο Φεστιβάλ Κινηματογράφου Θεσσαλονίκης διοργανώθηκε στις 18-24 Σεπτεμβρίου 1961 στον κινηματογράφο "Ολύμπιον".
Βραβευμένες ταινίες μεγάλου μήκους.
"Αντιγόνη": 2 βραβεία (μουσικής και α’ γυναικείου ρόλου)
"Συνοικία το όνειρο": 2 βραβεία (φωτογραφίας και β’ ανδρικού ρόλου)
"Αλίμονο στους νέους": 1 βραβείο (α’ ανδρικού ρόλου) στον Δημήτρη Χορν
"Ερόικα": 1 βραβείο (σκηνοθεσίας)
"Εφιάλτης": 1 βραβείο (β’ γυναικείου ρόλου)
"Τραγωδία του Αιγαίου": 1 βραβείο (ειδικό βραβείο)
Βραβευμένες ταινίες μικρού μήκους.
"Το κρυφό παλάτι της Μάνης": 1 βραβείο (καλύτερης ταινίας μικρού μήκους)
Συμμετοχές ταινιών μικρού μήκους.
"Κυνηγημένη πίστης"
"Ψαράδες και ψαρέματα"
Ξένο μη διαγωνιστικό.
Προβλήθηκαν 5 ταινίες μεγάλου μήκους και 5 μικρού μήκους.
Τιμητικές διακρίσεις στις ταινίες:
"L' avventura" / Η περιπέτεια (Ιταλία) "Michelangelo Antonioni"
"Seryozha" / Σεριόζα (Σοβιετική Ένωση) "Georgi Daneliya", "Igor Talankin"
"Narodziny statku" / Η γέννηση ενός πλοίου (Πολωνία) "Jan Lomnicki"

</doc>
<doc id="54096" url="https://el.wikipedia.org/wiki?curid=54096" title="Φεστιβάλ Κινηματογράφου Θεσσαλονίκης 1962">
Φεστιβάλ Κινηματογράφου Θεσσαλονίκης 1962

Το 3ο Φεστιβάλ Κινηματογράφου Θεσσαλονίκης διοργανώθηκε στις 17-23 Σεπτεμβρίου 1962 στον κινηματογράφο "Ολύμπιον".
Βραβευμένες ταινίες μεγάλου μήκους.
"Ηλέκτρα": 9 βραβεία (καλύτερης ταινίας μεγάλου μήκους, σκηνοθεσίας, α’ γυναικείου ρόλου, κριτικών καλύτερης ταινίας μεγάλου μήκους, κριτικών σκηνοθεσίας, κριτικών α’ γυναικείου ρόλου, κριτικών β’ γυναικείου ρόλου, κριτικών β’ ανδρικού ρόλου και κριτικών μουσικής)
"Ουρανός": 2 βραβεία (φωτογραφίας και κριτικών φωτογραφίας)
"Ηλέκτρα": 1 βραβείο (ντοκιμαντέρ)
"Θρίαμβος": 1 βραβείο (κριτικών α’ ανδρικού ρόλου)
"Πολιορκία": 1 βραβείο (α’ ανδρικού ρόλου)
"Τα χέρια": 1 βραβείο (μουσικής)
Συμμετοχές ταινιών μεγάλου μήκους.
"Η εκδίκηση του καβαλάρη"
"Η παγίδα"
Βραβευμένες ταινίες μικρού μήκους.
"Αθήνα Χ.Ψ.Ξ": 1 βραβείο (καλύτερης ταινίας μικρού μήκους)
"Η παράσταση τελείωσε": 1 βραβείο (κριτικών καλύτερης ταινίας μικρού μήκους)
Συμμετοχές ταινιών μικρού μήκους.
"Γιάννενα"
"Εγκαίνια"
"Ειρήνη και Ζωή"
"Η χώρα των κενταύρων"
"Λάκριμε Ρέρουμ"
"Μυκήνες"
"Ναύπλιο"
Ξένο μη διαγωνιστικό.
Προβλήθηκαν 4 ταινίες μεγάλου και 4 μικρού μήκους.
Δόθηκαν οι τιμητικές διακρίσεις:
Α' τιμητική διάκριση:
"La belle Américaine" / Η ωραία Αμερικάνα (Γαλλία) "Robert Dhéry"
"Divorzio all'italiana" / Διαζύγιο αλά ιταλικά (Ιταλία) "Pietro Germi"
Β' τιμητική διάκριση:
"El Cid" / Ελ Σιντ (Η.Π.Α.) "Anthony Mann"
Γ' τιμητική διάκριση:
"S-a furat o bomba" / Μια βόμβα εκλάπη (Ρουμανία) "Ion Popescu - Gopo"

</doc>
<doc id="54097" url="https://el.wikipedia.org/wiki?curid=54097" title="Φεστιβάλ Κινηματογράφου Θεσσαλονίκης 1963">
Φεστιβάλ Κινηματογράφου Θεσσαλονίκης 1963

Το 4ο Φεστιβάλ Κινηματογράφου Θεσσαλονίκης διοργανώθηκε στις 16-22 Σεπτεμβρίου 1963 στον κινηματογράφο "Ολύμπιον".
Βραβευμένες ταινίες μεγάλου μήκους.
"Μικρές Αφροδίτες": 6 βραβεία (καλύτερης ταινίας μεγάλου μήκους, σκηνοθεσίας, μουσικής, κριτικών σκηνοθεσίας, κριτικών σεναρίου και τιμητική διάκριση ερμηνείας)
"Ένας ντελικανής": 5 βραβεία (φωτογραφίας, α’ γυναικείου ρόλου, κριτικών φωτογραφίας, κριτικών α’ γυναικείου ρόλου και τιμητική διάκριση ερμηνείας)
"Αδελφός Άννα": 2 βραβεία (α’ ανδρικού ρόλου και κριτικών α’ ανδρικού ρόλου)
Συμμετοχές ταινιών μεγάλου μήκους.
"Όσα κρύβει η νύχτα" (πληροφοριακό τμήμα)
"Της κακομοίρας"
"Το κάθαρμα"
Βραβευμένες ταινίες μικρού μήκους.
"Η πιο μεγάλη δύναμη": 1 βραβείο (καλύτερης ταινίας μικρού μήκους)
"Το πρώτο βήμα": 1 βραβείο (κριτικών καλύτερης ταινίας μικρού μήκους)
Συμμετοχές ταινιών μικρού μήκους.
"Αναμονή"
"Απουσία"
"Έκσταση" (εκτός συναγωνισμού)
"Νέοι καιροί"
"Το κορίτσι και το ραδιόφωνο"
Ξένο μη διαγωνιστικό.
Προβλήθηκαν 7 ταινίες μεγάλου μήκους και 8 μικρού μήκους.
Δόθηκαν οι τιμητικές διακρίσεις:
Α' τιμητική διάκριση:
"Il Sorpasso" / Ο φανφαρόνος (Ιταλία) "Dino Risi"
Β' τιμητική διάκριση:
"Két félidö a pokolban" / Δύο ημιχρόνια στην κόλαση (Ουγγαρία) "Zoltán Fábri"
Γ' τιμητική διάκριση:
Άνοιξη (μικρού μήκους)
Η προγραμματισμένη ταινία του "Federico Fellini", "8 ½", αντικαταστάθηκε την τελευταία στιγμή από την "Τερέζ Ντεκετού", του "Φρανζύ".

</doc>
<doc id="54098" url="https://el.wikipedia.org/wiki?curid=54098" title="Φεστιβάλ Κινηματογράφου Θεσσαλονίκης 1964">
Φεστιβάλ Κινηματογράφου Θεσσαλονίκης 1964

Το 5ο Φεστιβάλ Κινηματογράφου Θεσσαλονίκης διοργανώθηκε στις 21-27 Σεπτεμβρίου 1964 στην αίθουσα της Εταιρείας Μακεδονικών Σπουδών.
Βραβευμένες ταινίες μεγάλου μήκους.
"Διωγμός": 3 βραβεία (καλύτερης ταινίας μεγάλου μήκους, σκηνοθεσίας και σεναρίου)
"Προδοσία": 3 βραβεία (φωτογραφίας, α’ ανδρικού ρόλου και κριτικών καλύτερης ταινίας μεγάλου μήκους)
"Τετράγωνο": 2 βραβεία (τιμητική διάκριση σκηνοθεσίας και ειδική μνεία κριτικών)
"Γάμος αλά Ελληνικά": 1 βραβείο (α’ γυναικείου ρόλου)
"Μονεμβασία": 1 βραβείο (μουσικής)
Συμμετοχές ταινιών μεγάλου μήκους.
"Τον παλιό εκείνο τον καιρό"
Βραβευμένες ταινίες μικρού μήκους.
"Ελιές": 1 βραβείο (καλύτερης ταινίας μικρού μήκους)
"Κύπρον ου μ' εθέσπισεν": 1 βραβείο (κριτικών καλύτερης ταινίας μικρού μήκους)
Συμμετοχές ταινιών μικρού μήκους.
"4.500.000 φίλοι"
"Αναμνήσεις από την Ελλάδα"
"Η ανάσα της γης"
"Η ρόδα"
"Κάλυμνος"
"Κύπρος το νησί των παλικαριών"
"Περίπατος"
"Το κορίτσι και οι σάτυροι"
"Το μοναστηράκι"
"Το παραμύθι ενός ζωγράφου"
Ξένο μη διαγωνιστικό.
Προβλήθηκαν 8 ταινίες μεγάλου μήκους και 5 μικρού μήκους.
Δόθηκαν οι τιμητικές διακρίσεις:
Α' τιμητική διάκριση:
"Az prijde kocour" / Μια μέρα ένας γάτος (Τσεχοσλοβακία) "Vojtech Jasny"
Β' τιμητική διάκριση:
"I compagni" / Οι σύντροφοι (Ιταλία) "Mario Monicelli"
Γ' τιμητική διάκριση:
"Cent mille dollars au soleil" / 100.000 δολάρια στον ήλιο (Γαλλία) "Henri Verneuil"
Προβλήθηκε το βραδύ της απονομής των βραβείων:
"Le soupirant" / Εγώ και οι γυναίκες (Γαλλία) "Pierre Étaix"
Για τεχνικούς λόγους ματαιώθηκε η προβολή της ανατολικογερμανικής ταινίας "Σιωπηλός πλανήτης".

</doc>
<doc id="54099" url="https://el.wikipedia.org/wiki?curid=54099" title="Φεστιβάλ Κινηματογράφου Θεσσαλονίκης 1965">
Φεστιβάλ Κινηματογράφου Θεσσαλονίκης 1965

Το 6ο Φεστιβάλ Κινηματογράφου Θεσσαλονίκης διοργανώθηκε στις 20-26 Σεπτεμβρίου 1965 στην αίθουσα της Εταιρείας Μακεδονικών Σπουδών και στον κινηματογράφο "Αλέξανδρος".
Βραβευμένες ταινίες μεγάλου μήκους.
"Οι αδίστακτοι": 2 βραβεία (φωτογραφίας και α’ ανδρικού ρόλου)
"Επιστροφή": 1 βραβείο (α’ γυναικείου ρόλου)
"Η μοίρα του αθώου": 1 βραβείο (μουσικής)
"Το μπλόκο": 1 βραβείο (τιμητική διάκριση σκηνοθεσίας)
"Όχι κύριε Τζόνσον": 1 βραβείο (σεναρίου)
Συμμετοχές ταινιών μεγάλου μήκους.
"Η Ελλάς χωρίς ερείπια"
"Ιστορία μιας ζωής"
"Ο μετανάστης" (εκτός συναγωνισμού)
"Ου κλέψεις"
Βραβευμένες ταινίες μικρού μήκους.
"Άνθρωποι και θεοί": 1 βραβείο (καλύτερης ταινίας μικρού μήκους)
"Συνάντηση": 1 βραβείο (γ' τιμητική διάκριση)
"Το άλογο": 1 βραβείο (α' τιμητική διάκριση)
"Το γράμμα από το Σαρλερουά": 1 βραβείο (β' τιμητική διάκριση)
Συμμετοχές ταινιών μικρού μήκους.
"Μιας δεκάρας ιστορία"
"Ο κλέφτης"
"Περιπτώσεις του όχι"
"Πράσινο χρυσάφι"
Ρετροσπεκτίβα.
Θέμα: Ο άνθρωπος στο διάστημα και ο κινηματογράφος
Προβλήθηκαν κλασικές ταινίες επιστημονικής φαντασίας από τα χρόνια του βωβού μέχρι το 1965, καθώς επίσης επιστημονικά ντοκιμαντέρ με θέμα την κατάκτηση του διαστήματος.
Ξένο μη διαγωνιστικό.
Προβλήθηκαν 11 ταινίες μεγάλου μήκους και 5 μικρού μήκους.
Δόθηκαν οι τιμητικές διακρίσεις:
Α' τιμητική διάκριση:
"Djariskatsis mama" / Ο πατέρας του στρατιώτη (Σοβιετική Ένωση) "Rezo Chkheidze"
Β' τιμητική διάκριση:
"Atentát" / Ο δήμιος της Πράγας (Τσεχοσλοβακία) "Jirí Sequens"
Γ' τιμητική διάκριση:
"Το νησί της Αφροδίτης" (Κύπρος) "Γιώργος Σκαλενάκης"

</doc>
<doc id="54100" url="https://el.wikipedia.org/wiki?curid=54100" title="Φεστιβάλ Κινηματογράφου Θεσσαλονίκης 1966">
Φεστιβάλ Κινηματογράφου Θεσσαλονίκης 1966

Το 7ο Φεστιβάλ Κινηματογράφου Θεσσαλονίκης διοργανώθηκε στις 22-28 Σεπτεμβρίου 1966 στην αίθουσα της Εταιρείας Μακεδονικών Σπουδών και στον κινηματογράφο "Αλέξανδρος".
Το 1966 έμεινε ιστορικό για την πορεία του θεσμού του Φεστιβάλ Θεσσαλονίκης, για έναν σημαντικό αριθμό καλλιτεχνικών ταινιών που διαγωνίστηκαν και για τη θύελλα των αντιδράσεων που προκάλεσαν τα βραβεία από μία κριτική επιτροπή ιδανική σε σύνθεση (μεταξύ των μελών ο Μάνος Χατζιδάκις, ο Γιάννης Τσαρούχης, η Έλλη Λαμπέτη, ο Γιάννης Μπακογιαννόπουλος, ο Γρηγόρης Γρηγορίου κ.α. Κατ' αρχάς, εφαρμόστηκε για πρώτη φορά νέος κανονισμός, σύμφωνα με τον οποίο η έως τότε Εβδομάδα Ελληνικού Κινηματογράφου μετονομάστηκε σε Φεστιβάλ Ελληνικού Κινηματογράφου. Χρονιά με καλές ταινίες, ανατροπές και εκπλήξεις. Οι "Ξεχασμένοι ήρεως" του Τζέιμς Πάρις άνοιξαν το 7ο Φεστιβάλ με επεισοδιακό τρόπο: μπάντα που παιάνιζε, παρατεταγμένη διμοιρία στρατιωτών, ως και ένα πακέτο τσιγάρα βρήκαν οι θεατές στη θέση τους μετά την προβολή. Ακολούθησαν δεξιώσεις, χοροί και τραγούδια. Την επόμενη μέρα προβλήθηκε η μικρού μήκους "Τζίμης ο Τίγρης" του Παντελή Βούλγαρη, μία από τις πιο ολοκληρωμένες και κλασικές πλέον παραγωγές μικρής διάρκειας. Ακολούθησαν τέσσερις μεγάλου μήκους καθεμιά από τις οποίες με τον τρόπο της έχει θέση στην ανθολογία του ελληνικού κινηματογράφου: "Με τη λάμψη στα μάτια" του Πάνου Γλυκοφρύδη με θέμα την ελληνική αντίσταση στην Κατοχή (τρία βραβεία: σεναρίου, ανδρικού ρόλου στον Γιώργο Φούντα και μουσικής στον Χρήστο Λεοντή), "Πρόσωπο με πρόσωπο" του Ροβήρου Μανθούλη, κοινωνική σάτιρα από τις πιο εύστοχες του νέου ελληνικού κινηματογράφου, "Εκδομή" του Τάκη Κανελλόπουλου (δύναμη, ποίηση, ομορφιά -βραβείο φωτογραφίας στον Συράκο Δανάλη), "Μέχρι το πλοίο" του Αλέξη Δαμιανού (απέσπασε τιμητική διάκριση) που πραγματεύεται την κάθοδο προς τη θάλασσα του μετανάστη, αιώνιο σύμβολο φυγής. Και η έκπληξη: καλύτερη ταινία αναδείχθηκαν οι "Ξεχασμένοι ήρωες" μέσα σε κύμα αποδοκιμασιών. Το βραβείο γυναικείου ρόλου δόθηκε στη Βούλα Ζουμπουλάκη για το "Σύντομο διάλειμμα" του Ντίνου Κατσουρίδη. 
Βραβευμένες ταινίες μεγάλου μήκους.
"Με τη λάμψη στα μάτια": 4 βραβεία (σεναρίου, μουσικής, α’ ανδρικού ρόλου και τιμητική διάκριση ερμηνείας)
"Εκδρομή": 2 βραβεία (φωτογραφίας και τιμητική διάκριση σκηνοθεσίας)
"Μέχρι το πλοίο": 1 βραβείο (τιμητική διάκριση σκηνοθεσίας)
"Ξεχασμένοι ήρωες": 1 βραβείο (καλύτερης ταινίας μεγάλου μήκους)
"Πρόσωπο με πρόσωπο": 1 βραβείο (σκηνοθεσίας)
"Σύντομο διάλειμμα": 1 βραβείο (α’ γυναικείου ρόλου)
Συμμετοχές ταινιών μεγάλου μήκους.
"Δάφνις και Χλόη ’66"
"Επιχείρησις Δούρειος Ίππος"
"Ντάμα σπαθί" (εκτός συναγωνισμού)
"Ο ζεστός μήνας Αύγουστος"
"Ο θάνατος του Αλέξανδρου"
"Ο Ψαρόγιαννος"
"Στεφανία" (εκτός συναγωνισμού)
Βραβευμένες ταινίες μικρού μήκους.
"Τζίμης ο τίγρης": 2 βραβεία (καλύτερης ταινίας μικρού μήκους με υπόθεση και τιμητική διάκριση ερμηνείας)
"Πρέσπες": 1 βραβείο (καλύτερης ταινίας μικρού μήκους ντοκιμαντέρ)
Συμμετοχές ταινιών μικρού μήκους.
"750.000"
"Αισιοδοξία"
"Αλουμίνιο της Ελλάδος" (εκτός συναγωνισμού)
"Άσκηση φόβου"
"Ελληνική μεσημβρία - Σύμη το νησί του Νηρέα"
"Λειδινός"
Ρετροσπεκτίβα.
Θέμα: Νεορεαλιστικές επιδράσεις στον ελληνικό κινηματογράφο
Προβλήθηκαν 9 ταινίες.
Συζήτηση.
Θέμα: Νεορεαλισμός και το θέμα των ρεαλιστικών στοιχείων στον ελληνικό κινηματογράφο
Ομιλητής: "Παύλος Ζάννας"

</doc>
<doc id="54101" url="https://el.wikipedia.org/wiki?curid=54101" title="Φεστιβάλ Κινηματογράφου Θεσσαλονίκης 1967">
Φεστιβάλ Κινηματογράφου Θεσσαλονίκης 1967

Το 8ο Φεστιβάλ Κινηματογράφου Θεσσαλονίκης διοργανώθηκε στις 18-24 Σεπτεμβρίου 1967 στο θέατρο της Εταιρείας Μακεδονικών Σπουδών.
Βραβευμένες ταινίες μεγάλου μήκους.
"Πυρετός στην άσφαλτο": 3 βραβεία (αρτιότερης παραγωγής, σκηνοθεσίας και α’ ανδρικού ρόλου)
"Σιλουέττες": 3 βραβεία (καλύτερης καλλιτεχνικής ταινίας, φωτογραφίας και α’ γυναικείου ρόλου)
"Ο 13ος": 1 βραβείο (σεναρίου)
"Οι σφαίρες δεν γυρίζουν πίσω": 1 βραβείο (μουσικής)
Συμμετοχές ταινιών μεγάλου μήκους.
"Αχ αυτή η γυναίκα μου"
"Ήθελε να γίνει βασιλιάς"
"Καλώς ήρθε το δολλάριο" (εκτός συναγωνισμού)
Βραβευμένες ταινίες μικρού μήκους.
"Άνεμοι": 1 βραβείο (καλύτερης ταινίας μικρού μήκους ντοκιμαντέρ)
"Όσο κρατάει μια φλόγα": 1 βραβείο (τιμητική διάκριση ερμηνείας)
"Χωρίς απόκριση": 1 βραβείο (καλύτερης ταινίας μικρού μήκους με υπόθεση)
Συμμετοχές ταινιών μικρού μήκους.
"Άθως"
"Αναστενάρια"
"Ένας φίλος από το διάστημα"
"Έρως - ήρως"
"Μικρό οδοιπορικό στην Άρτα"
"Περιμετρική ζώνη Αθηναίων"
"Το γκάζι"
Ξένο μη διαγωνιστικό.
Προβλήθηκαν 7 ταινίες μεγάλου μήκους και 7 ταινίες μικρού μήκους.
Δόθηκαν οι τιμητικές διακρίσεις στις ξένες ταινίες μικρού μήκους:
Α' τιμητική διάκριση:
"Το μοναστήρι της Αγίας Αικατερίνης" (Αίγυπτος)
Β' τιμητική διάκριση:
"" / Κενόζουα (Καναδάς) "John Feeney"
Γ' τιμητική διάκριση:
"Υμνείτε τον Κύριο" (Η.Π.Α.)

</doc>
<doc id="54102" url="https://el.wikipedia.org/wiki?curid=54102" title="Φεστιβάλ Κινηματογράφου Θεσσαλονίκης 1968">
Φεστιβάλ Κινηματογράφου Θεσσαλονίκης 1968

Το 9ο Φεστιβάλ Κινηματογράφου Θεσσαλονίκης διοργανώθηκε στις 16-22 Σεπτεμβρίου 1968 στο θέατρο της Εταιρείας Μακεδονικών Σπουδών.
Ξένο μη διαγωνιστικό.
"Rosemary's baby" / Το μωρό της Ρόζμαρυ (Η.Π.Α.) "Roman Polanski"
"Voyna i mir" / Πόλεμος και ειρήνη (Σοβιετική Ένωση) "Sergei Bondarchuk"
Α' τιμητική διάκριση:
"Romeo and Juliet" / Ρωμαίος και Ιουλιέτα (Μεγάλη Βρετανία) "Franco Zeffirelli"
Β' τιμητική διάκριση:
"Οι κίνδυνοι του επαγγέλματος" Καγιάτ
Γ' τιμητική διάκριση:
"Skupljaci perja" / Συνάντησα κι ευτυχισμένους τσιγγάνους (Γιουγκοσλαβία) "Aleksandar Petrovic"

</doc>
<doc id="54103" url="https://el.wikipedia.org/wiki?curid=54103" title="Φεστιβάλ Κινηματογράφου Θεσσαλονίκης 1969">
Φεστιβάλ Κινηματογράφου Θεσσαλονίκης 1969

Το 10ο Φεστιβάλ Κινηματογράφου Θεσσαλονίκης διοργανώθηκε στις 29 Σεπτεμβρίου 1969 έως τις 6 Οκτωβρίου 1969 στο θέατρο της Εταιρείας Μακεδονικών Σπουδών.
Βραβευμένες ταινίες μεγάλου μήκους.
"Το κορίτσι του 17": 9 βραβεία (καλύτερης καλλιτεχνικής ταινίας, σκηνοθεσίας, σεναρίου, α’ γυναικείου ρόλου, β’ ανδρικού ρόλου, κριτικών σκηνοθεσίας, κριτικών σεναρίου, κριτικών α’ γυναικείου ρόλου και κριτικών α’ ανδρικού ρόλου)
"Όχι": 3 βραβεία (αρτιότερης παραγωγής, φωτογραφίας και κριτικών φωτογραφίας)
"Ληστεία στην Αθήνα": 2 βραβεία (κριτικών σκηνοθεσίας και κριτικών φωτογραφίας)
"Ο μπλοφατζής": 1 βραβείο (α’ ανδρικού ρόλου)
"Πανικός": 1 βραβείο (μουσικής)
Συμμετοχές ταινιών μεγάλου μήκους.
"Ανοιχτή επιστολή" (πληροφοριακό τμήμα)
"Βλέπε Λουκιανός" (πληροφοριακό τμήμα)
"Θυμήσου αγάπη μου"
"Η κάλπικη λίρα" (εκτός συναγωνισμού)
Βραβευμένες ταινίες μικρού μήκους.
"Μήδεια 70": 2 βραβεία (τιμητική διάκριση και κριτικών σκηνοθεσίας μικρού μήκους)
"Τσουφ": 2 βραβεία (καλύτερης ταινίας μικρού μήκους με υπόθεση και ειδικό βραβείο κριτικών)
"Η κραυγή της πέτρας - Γιαννούλης Χαλέπάς": 1 βραβείο (τιμητική διάκριση)
"Καστοριά": 1 βραβείο (καλύτερης ταινίας μικρού μήκους ντοκιμαντέρ)
"Λαβύρινθοι": 1 βραβείο (πρωτοεμφανιζόμενου σκηνοθέτη μικρού μήκους)
"Παρτίτα": 1 βραβείο (ειδική μνεία κριτικών)
"Το χαμόγελο": 1 βραβείο (κριτικών πρωτοεμφανιζόμενου σκηνοθέτη μικρού μήκους)
Συμμετοχές ταινιών μικρού μήκους.
"Έτσι πολεμούσαμε το '40" (εκτός συναγωνισμού)
"Και εγένετο φως"
"Ο κύριος του 1,55"
"Το μαύρο χρονικό"
"Χοροί και φορεσιές του τόπου μας" (εκτός συναγωνισμού)
Ξένο μη διαγωνιστικό.
Προβλήθηκαν 7 ταινίες μεγάλου μήκους.

</doc>
<doc id="54104" url="https://el.wikipedia.org/wiki?curid=54104" title="Φεστιβάλ Κινηματογράφου Θεσσαλονίκης 1970">
Φεστιβάλ Κινηματογράφου Θεσσαλονίκης 1970

Το 11ο Φεστιβάλ Κινηματογράφου Θεσσαλονίκης διοργανώθηκε στις 21-27 Σεπτεμβρίου 1970 στην αίθουσα της Εταιρείας Μακεδονικών Σπουδών.
Βραβευμένες ταινίες μεγάλου μήκους.
"Αναπαράσταση": 5 βραβεία (καλλιτεχνικής ταινίας, β’ γυναικείου ρόλου, φωτογραφίας, πρωτοεμφανιζόμενου σκηνοθέτη και κριτικών καλύτερης ταινίας μεγάλου μήκους)
"Αστραπόγιαννος": 2 βραβεία (αρτιότερης παραγωγής και α’ ανδρικού ρόλου)
"Βαβυλωνία": 2 βραβεία (β’ ανδρικού ρόλου και τιμητική διάκριση)
"Η ανταρσία των δέκα": 1 βραβείο (σκηνοθεσίας)
Συμμετοχές ταινιών μεγάλου μήκους.
"Ένας γερμανός στα Καλάβρυτα"
"Καλημέρα Αθήνα" (εκτός συναγωνισμού)
"Μια γυναίκα στην αντίσταση"
Βραβευμένες ταινίες μικρού μήκους.
"Επικοινωνία": 2 βραβεία (καλύτερης ταινίας μικρού μήκους ντοκιμαντέρ και β’ βραβείο κριτικών καλύτερης ταινίας μικρού μήκους)
"Η αρχόντισσα και ο καουμπόη": 2 βραβεία (καλύτερης ταινίας μικρού μήκους με υπόθεση και α’ βραβείο κριτικών καλύτερης ταινίας μικρού μήκους)
"40,38 – 22,57": 1 βραβείο (γ’ βραβείο κριτικών καλύτερης ταινίας μικρού μήκους)
"Το συναξάρι του ξύλου": 1 βραβείο (πρωτοεμφανιζόμενου σκηνοθέτη μικρού μήκους ντοκιμαντέρ)
"Το συνηθισμένο μου όνειρο": 1 βραβείο (πρωτοεμφανιζόμενου σκηνοθέτη μικρού μήκους με υπόθεση)
Συμμετοχές ταινιών μικρού μήκους.
"Γραμμές παράλληλες"
"Εν καιρώ ειρήνης"
"Η άλλη σιωπή" (εκτός συναγωνισμού)
"Η νύχτα"
"Η ρίζα του τραγουδιού"
"Ιστορία αγάπης"
"Μακεδονία" (εκτός συναγωνισμού)
"Σφραγίδα μνήμης"
"Τα εγκαίνια"
"Τα μαλλιά"
"Τέλμα"
"Χειραφέτηση"
"Φεγγάρι στα δίχτυα"
Ξένο μη διαγωνιστικό.
Προβλήθηκαν 8 ταινίες μεγάλου μήκους.
"Easy rider" / Ξένοιαστος καβαλάρης (Η.Π.Α.) "Dennis Hopper"
Η επέμβαση της λογοκρισίας απέτρεψε την προβολή των ταινιών:
"La voie lactée" / Ο γαλαξίας (Γαλλία) "Luis Buñuel"
"Indagine su un cittadino al di sopra di ogni sospetto" / Υπεράνω πάσης υποψίας (Ιταλία) "Elio Petri"

</doc>
<doc id="54105" url="https://el.wikipedia.org/wiki?curid=54105" title="Φεστιβάλ Κινηματογράφου Θεσσαλονίκης 1971">
Φεστιβάλ Κινηματογράφου Θεσσαλονίκης 1971

Το 12ο Φεστιβάλ Κινηματογράφου Θεσσαλονίκης διοργανώθηκε στις 20-26 Σεπτεμβρίου 1971 στην αίθουσα της Εταιρείας Μακεδονικών Σπουδών.
Βραβευμένες ταινίες μεγάλου μήκους.
"Παπαφλέσσας": 3 βραβεία (αρτιότερης παραγωγής, σκηνοθεσίας και τιμητική διάκριση για τα ντεκόρ και τα κοστούμια)
"Τι έκανες στον πόλεμο, Θανάση;": 3 βραβεία (καλλιτεχνικής ταινίας, σεναρίου και α’ ανδρικού ρόλου)
"Εκείνο το καλοκαίρι": 2 βραβεία (φωτογραφίας και μουσικής)
"Ολοκαύτωμα": 2 βραβεία (β’ ανδρικού ρόλου και πρωτοεμφανιζόμενου σκηνοθέτη)
"Ευδοκία": 1 βραβείο (α’ γυναικείου ρόλου)
"Υποβρύχιο Παπανικολής": 1 βραβείο (τιμητική διάκριση)
"Η χαραυγή της νίκης": 1 βραβείο (β’ γυναικείου ρόλου)
Συμμετοχές ταινιών μεγάλου μήκους.
"Καταναλωτική κοινωνία"
"Κατάχρησις εξουσίας"
"Λατέρνα φτώχεια και φιλότιμο" (εκτός συναγωνισμού)
Βραβευμένες ταινίες μικρού μήκους.
"Ο κόσμος των εικόνων": 1 βραβείο (καλύτερης ταινίας μικρού μήκους ντοκιμαντέρ)
"Πανδαισία": 1 βραβείο (πρωτοεμφανιζόμενου σκηνοθέτη μικρού μήκους με υπόθεση)
"Σσσστ!": 1 βραβείο (καλύτερης ταινίας μικρού μήκους με υπόθεση)
"Το πρόσωπο": 1 βραβείο (πρωτοεμφανιζόμενου σκηνοθέτη μικρού μήκους ντοκιμαντέρ)
Συμμετοχές ταινιών μικρού μήκους.
"Βίλλα στην εξοχή"
"Η μεγάλη ώρα" (εκτός συναγωνισμού)
"Θύμησες – ράμφη πεινασμένα"
"Ολυμπία"
"Πολιτεία"
"Το φαράγγι της Σαμαριάς"
Η προκριθείσα μικρού μήκους "Ένα καράβι τραγούδια", του "Γιώργου Σκαλενάκη", δεν προβλήθηκε για τεχνικούς λόγους.
Ξένο μη διαγωνιστικό.
Προβλήθηκαν 7 ταινίες μεγάλου μήκους.
Προβλήματα με την λογοκρισία είχαν δυο ταινίες που τελικά δεν προβλήθηκαν:
"Sacco e Vanzetti" / Σάκκο και Βαντσέτι (Ιταλία) "Giuliano Montaldo"
"Szerelem" / Αγάπη (Ουγγαρία) "Károly Makk"

</doc>
<doc id="54106" url="https://el.wikipedia.org/wiki?curid=54106" title="Αλέκος Λειβαδίτης">
Αλέκος Λειβαδίτης

Ο Αλέκος Λειβαδίτης του Λυσάνδρου (15 Δεκεμβρίου 1914 – 23 Μαρτίου 1980) ήταν ηθοποιός του θεάτρου και του κινηματογράφου.
Γεννήθηκε στην Αθήνα και ήταν τελειόφοιτος Μέσης Εμπορικής Σχολής. Καταγόταν από την Κοντοβάζαινα Γορτυνίας, από την πλευρά του πατέρα του, Λύσανδρου Λειβαδίτη. Αδερφός του ήταν ο ποιητής Τάσος Λειβαδίτης. Η πρώτη του εμφάνιση ήταν στην ταινία "Το Τραγούδι του χωρισμού" (1940). Ακολούθησαν: "Η φωνή της καρδιάς" (1942)," Η βίλα με τα νούφαρα" (1944), "Γαμπρός με δόσεις" (1947), "Ο εμίρης και ο κακομοίρης" (1963) κ.α. Το 1942 πήρε άδεια άσκησης επαγγέλματος και εμφανίσθηκε στο θέατρο πρόζας με τον θίασο Χριστοφόρου Νέζερ - Άννας Λώρη το 1948, στο Ακροπόλ. Από τότε συνεργάστηκε με πολλούς θιάσους, όπως με τον θίασο Καλουτά - Κρεββατά - Ρένας Ντορ (1949), με τον θίασο Καλουτά (1950) και αργότερα με αυτούς των Ο. Μακρή, Β. Αυλωνίτη, Ν. Σταυρίδη, Ρ. Βλαχοπούλου, Κ. Χατζηχρήστου, Κ. Ντιριντάουα και Σ. Βέμπο, σε πολλές μουσικές επιθεωρήσεις και κωμωδίες.
Το 1949 ξεκίνησε περιοδείες στο εξωτερικό, στην Αίγυπτο, Κύπρο, Κωνσταντινούπολη, τις οποίες και επανέλαβε το 1951 και το 1961. Την περίοδο 1968-1971 έκανε επίσης πολλές περιοδείες σε πόλεις της Ελλάδας.&lt;br&gt;Ο Αλέκος Λειβαδίτης υπήρξε και σκηνοθέτης της ταινίας "Εκατό χιλιάδες λίρες" (1948). Υπήρξε μέλος του Σωματείου Ελλήνων Ηθοποιών (ΣΕΗ) και Πρόεδρος του Ταμείου Αλληλοβοηθείας του ΣΕΗ. Είχε τιμηθεί από τον Βασιλέα Γεώργιο Β' με μετάλλια Αλβανικού Πολέμου, καθώς και από τον Βασιλέα Παύλο για την προβολή της Ελλάδας στο εξωτερικό. Τιμητικές, επίσης, διακρίσεις είχε λάβει και από το Πατριαρχείο Αλεξανδρείας. Ήταν μόνιμος κάτοικος Αθηνών (Βοτανικού).
Θάνατος.
Ο ηθοποιός απεβίωσε τα ξημερώματα στις 23 Μαρτίου 1980, από ρήξη ανευρύσματος κοιλιακής αορτής και κηδεύτηκε την επομένη στο Γ΄ Νεκροταφείο, παρουσία εκατοντάδων συναδέλφων και φίλων του, σύμφωνα με την εφημερίδα Ριζοσπάστης (25/3/1980, σελ. 4). Ειδικότερα, ο Λειβαδίτης έπασχε από κήλη, την οποία δεν είχε αφαιρέσει χειρουργικά και παρουσίασε επώδυνη διόγκωση. Αναγκάστηκε να διακόψει τις εμφανίσεις του στο Θέατρο Βέμπο, εξαιτίας του προβλήματος, μεταφέρθηκε σε ιδιωτική κλινική και έπειτα στον "Ευαγγελισμό", σε κωματώδη κατάσταση. Η κατάστασή του επιδεινώθηκε, με αποτέλεσμα τον θάνατό του στο νοσοκομείο.

</doc>
<doc id="54107" url="https://el.wikipedia.org/wiki?curid=54107" title="Φεστιβάλ Κινηματογράφου Θεσσαλονίκης 1972">
Φεστιβάλ Κινηματογράφου Θεσσαλονίκης 1972

Το 13ο Φεστιβάλ Κινηματογράφου Θεσσαλονίκης διοργανώθηκε από τις 25 Σεπτεμβρίου 1972 έως την 1 Οκτωβρίου 1972 στο θέατρο της Εταιρείας Μακεδονικών Σπουδών.
Βραβευμένες ταινίες μεγάλου μήκους.
"Το προξενιό της Άννας": 5 βραβεία (καλύτερης καλλιτεχνικής ταινίας, α’ γυναικείου ρόλου, β’ γυναικείου ρόλου, β’ ανδρικού ρόλου και πρωτοεμφανιζόμενου σκηνοθέτη)
"Θανάση πάρε το όπλο σου": 2 βραβεία (α’ ανδρικού ρόλου και τιμητική διάκριση για τα σκηνικά)
"Μέρες του '36": 2 βραβεία (σκηνοθεσίας και φωτογραφίας)
"Ναι μεν αλλά..": 2 βραβεία (σεναρίου και τιμητική διάκριση για το μοντάζ)
"Ο Ιπποκράτης και η δημοκρατία": 1 βραβείο (τιμητική διάκριση για τα σκηνικά)
"Λυσιστράτη": 1 βραβείο (αρτιότερης παραγωγής)
"Μπουμ ταραταζούμ": 1 βραβείο (τιμητική διάκριση για τα σκηνικά)
Συμμετοχές ταινιών μεγάλου μήκους.
"Βαρθολομαίος" (πληροφοριακό τμήμα)
"Διαμάντια στο γυμνό σου σώμα"
"Η λίμνη των πόθων" (εκτός συναγωνισμού)
"Η τελευταία άνοιξη"
"Οργισμένη γενιά"
Βραβευμένες ταινίες μικρού μήκους.
"Για λίγες μόνο παραστάσεις": 1 βραβείο (πρωτοεμφανιζόμενου σκηνοθέτη μικρού μήκους με υπόθεση)
"Γράμματα από την Αμερική": 1 βραβείο (καλύτερης ταινίας μικρού μήκους με υπόθεση)
"Μάνη": 1 βραβείο (καλύτερης ταινίας μικρού μήκους ντοκιμαντέρ)
"Χρυσές συλλογές από το Θέατρο Τέχνης": 1 βραβείο (πρωτοεμφανιζόμενου σκηνοθέτη μικρού μήκους ντοκιμαντέρ)
Συμμετοχές ταινιών μικρού μήκους.
"2-3 πράγματα" (πληροφοριακό τμήμα)
"Άλμπουμ ποδοσφαίρου"
"Απολογία"
"Βάπτισμα"
"Εκ των περάτων του ουρανού"
"Κρήτη και Καζαντζάκης ο κρητικός"
"Μελλελέ"
"Μικρή περιγραφή της επιστροφή του"
"Ο Οδυσσέας ζει πάντα – ελληνικές θάλασσες" (εκτός συναγωνισμού)
"Ποιήματα αγάπης"
"Σημειώσεις για μια ταινία μεγάλου μήκους"
"Στα περίχωρα της Κερύνειας"
"Το κρεβάτι"
"Το πακέτο" (πληροφοριακό τμήμα)
"Φωτεινή"
Έκθεση.
Έκθεση κινηματογραφικού βιβλίου.

</doc>
<doc id="54108" url="https://el.wikipedia.org/wiki?curid=54108" title="Φεστιβάλ Κινηματογράφου Θεσσαλονίκης 1973">
Φεστιβάλ Κινηματογράφου Θεσσαλονίκης 1973

Το 14ο Φεστιβάλ Κινηματογράφου Θεσσαλονίκης διοργανώθηκε στις 24-30 Σεπτεμβρίου 1973 στην αίθουσα της Εταιρείας Μακεδονικών Σπουδών.
Βραβευμένες ταινίες μεγάλου μήκους.
"Ιωάννης ο βίαιος": 4 βραβεία (σκηνοθεσίας, σεναρίου, α’ ανδρικού ρόλου και τιμητική διάκριση φωτογραφίας)
"Λάβετε θέσεις": 4 βραβεία (καλύτερης καλλιτεχνικής ταινίας, φωτογραφίας, πρωτοεμφανιζόμενου σκηνοθέτη και τιμητική διάκριση ερμηνείας)
"Κρανίου τόπος": 3 βραβεία (τιμητική διάκριση φωτογραφίας, τιμητική διάκριση σκηνοθεσίας και κριτικών καλύτερης ταινίας μεγάλου μήκους)
"Ένας ήρως με μνημοσκόπιο": 2 βραβεία (αρτιότερης παραγωγής και μουσικής)
"Ο βάλτος": 1 βραβείο (τιμητική διάκριση φωτογραφίας)
"Ο επισκέπτης": 1 βραβείο (β’ ανδρικού ρόλου)
"Ο μεγάλος ερωτικός": 1 βραβείο (τιμητική διάκριση φωτογραφίας)
"Οι προστάτες": 1 βραβείο (β’ γυναικείου ρόλου)
Συμμετοχές ταινιών μεγάλου μήκους.
"Κυριακάτικο ξύπνημα" (εκτός συναγωνισμού)
"Μαύρο άσπρο"
"Μεταμορφώσεις"
"Ο αποστάτης"
Βραβευμένες ταινίες μικρού μήκους.
"Αδιέξοδο": 1 βραβείο (καλύτερης ταινίας μικρού μήκους ντοκιμαντέρ)
"Η γραμμή": 1 βραβείο (καλύτερης ταινίας μικρού μήκους με υπόθεση)
"Η τελευταία πρόβα": 1 βραβείο (πρωτοεμφανιζόμενου σκηνοθέτη μικρού μήκους με υπόθεση)
"Ήταν μέρα γιορτής": 1 βραβείο (κριτικών καλύτερης ταινίας μικρού μήκους ντοκιμαντέρ)
"Θαύμα": 1 βραβείο (κριτικών καλύτερης ταινίας μικρού μήκους ντοκιμαντέρ)
"Κατάθεση": 1 βραβείο (κριτικών α’ γυναικείου ρόλου σε μικρού μήκους)
"Πεισίστρατος Γκούρας": 1 βραβείο (πρωτοεμφανιζόμενου σκηνοθέτη μικρού μήκους ντοκιμαντέρ)
"Τα πλούτη του Μίδα": 1 βραβείο (κριτικών α’ ανδρικού ρόλου σε μικρού μήκους)
"Υπογράψτε παρακαλώ": 1 βραβείο (κριτικών καλύτερης ταινίας μικρού μήκους με υπόθεση)
Συμμετοχές ταινιών μικρού μήκους.
"Αι ωραίαι γυναίκες και αι κακαί συνήθειαι"
"Ακρόπολις Εξπρές"
"Άνθρωπος και ευτυχία"
"Αποχωρισμός"
"Γυναίκες από πουθενά"
"Επιστροφή στην Κάρπαθο"
"Ζαγορίτικο πανηγύρι"
"Η μέρα τελείωσε"
"Η στιγμή"
"Κέρκυρα"
"Μάσκα"
"Ο εγκέφαλος και το λουτρό του"
"Ο μάγος Καλλιόστρο"
"Όμορφη πόλη"
"Παιχνίδια στις ράγες"
"Πλούσιος"
"Ρίζες και εικόνες"
"Σκηνές επανάστασης"
"Τήνος"
"Τι ώρα είναι;"
"Φυγή"
"Χιονάνθρωπος"

</doc>
<doc id="54109" url="https://el.wikipedia.org/wiki?curid=54109" title="Φεστιβάλ Κινηματογράφου Θεσσαλονίκης 1974">
Φεστιβάλ Κινηματογράφου Θεσσαλονίκης 1974

Το 15ο Φεστιβάλ Κινηματογράφου Θεσσαλονίκης διοργανώθηκε στις 23-29 Σεπτεμβρίου 1974 στην αίθουσα της Εταιρείας Μακεδονικών Σπουδών.
Βραβευμένες ταινίες μεγάλου μήκους.
"Κιέριον": 3 βραβεία (καλύτερης καλλιτεχνικής ταινίας, πρωτοεμφανιζόμενου σκηνοθέτη και τιμητική διάκριση ερμηνείας)
"Η δίκη των δικαστών": 2 βραβεία (τιμητική διάκριση για το μακιγιάζ και κοινού χειρότερης ταινίας μεγάλου μήκους)
"Η φόνισσα": 2 βραβεία (σκηνοθεσίας και α’ γυναικείου ρόλου)
"Μέγαρα": 2 βραβεία (αρτιότερης παραγωγής και κοινού καλύτερης ταινίας μεγάλου μήκους)
"Γάζωρος Σερρών": 1 βραβείο (αρτιότερης παραγωγής)
"Δι' ασήμαντον αφορμήν": 1 βραβείο (α’ ανδρικού ρόλου)
"Μοντέλο": 1 βραβείο (καλύτερης καλλιτεχνικής ταινίας)
"Τα χρώματα της Ίριδος": 1 βραβείο (φωτογραφίας)
Συμμετοχές ταινιών μεγάλου μήκους.
"Βαρθολομαίος" (εκτός συναγωνισμού)
Βραβευμένες ταινίες μικρού μήκους.
"Έλληνες λαϊκοί ζωγράφοι": 2 βραβεία (καλύτερης ταινίας μικρού μήκους ντοκιμαντέρ και κοινού καλύτερης ταινίας μικρού μήκους)
"Απόπειρα για κοινωνιολογική έρευνα στην Ελλάδα": 1 βραβείο (τιμητική διάκριση)
"Η αφήγηση της Αντιγόνης": 1 βραβείο (καλύτερης ταινίας μικρού μήκους με υπόθεση)
"Μη": 1 βραβείο (κοινού χειρότερης ταινίας μικρού μήκους)
"Ο παππούς μου": 1 βραβείο (πρωτοεμφανιζόμενου σκηνοθέτη μικρού μήκους με υπόθεση)
Συμμετοχές ταινιών μικρού μήκους.
"Smile"
"Αθήναι"
"Δράκοι"
"Ελλάς, Ελλήνων, Χριστιανών"
"Ένας κάποιος Σίσυφος"
"Παρασκευή 9 Αυγούστου"
"Πασαρέλα"
"Το ξύπνημα της άνοιξης"
Έκθεση.
Έκθεση φωτογραφίας για την Κύπρο, που επιμελήθηκε ο "Ντίνος Κατσουρίδης".
Συνέδριο.
Τριήμερο κινηματογραφικό συνέδριο.
Κριτική επιτροπή.
"Παύλος Ζάννας" Πρόεδρος
"Θόδωρος Αγγελόπουλος"
"Τόνια Μαρκετάκη"
"Νίκος Κούνδουρος"
"Ντίνος Κατσουρίδης"
"Βασίλης Βασιλικός"

</doc>
<doc id="54110" url="https://el.wikipedia.org/wiki?curid=54110" title="Φεστιβάλ Κινηματογράφου Θεσσαλονίκης 1975">
Φεστιβάλ Κινηματογράφου Θεσσαλονίκης 1975

Το 16ο Φεστιβάλ Κινηματογράφου Θεσσαλονίκης διοργανώθηκε στις 22-28 Σεπτεμβρίου 1975 στην αίθουσα της Εταιρείας Μακεδονικών Σπουδών.
Βραβευμένες ταινίες μεγάλου μήκους.
"Ο θίασος": 7 βραβεία (α’ καλύτερης ταινίας μεγάλου μήκους, σκηνοθεσίας, σεναρίου, φωτογραφίας, α’ γυναικείου ρόλου, α’ ανδρικού ρόλου και κοινού καλύτερης ταινίας μεγάλου μήκους)
"Βιο-γραφία": 2 βραβεία (γ’ καλύτερης ταινίας μεγάλου μήκους και κοινού καλύτερης ταινίας μεγάλου μήκους)
"Ευρυδίκη Β.Α. 2037": 2 βραβεία (πρωτοεμφανιζόμενου σκηνοθέτη και σκηνογραφίας)
"Ο αγώνας": 2 βραβεία (β’ καλύτερης ταινίας μεγάλου μήκους και κοινού καλύτερης ταινίας μεγάλου μήκους)
"Αλδεβαράν": 1 βραβείο (τιμητική διάκριση σκηνοθεσίας)
"Η Μάνη": 1 βραβείο (τιμητική διάκριση σκηνοθεσίας)
"Ο Καραγκιόζης": 1 βραβείο (τιμητική διάκριση σκηνοθεσίας)
"Πολεμόντα": 1 βραβείο (κοινού καλύτερης ταινίας μεγάλου μήκους)
"Προμηθέας σε δεύτερο πρόσωπο": 1 βραβείο (μουσικής)
Συμμετοχές ταινιών μεγάλου μήκους.
"Είκοσι τέσσερις Ιουλίου `74" (πληροφοριακό τμήμα)
"Μαρτυρίες"
"Μητροπόλεις"
"Ο νέος Παρθενώνας"
"Το κελί μηδέν"
"Το χρονικό μιας Κυριακής"
Βραβευμένες ταινίες μικρού μήκους.
"Συμπτώσεις μιας διαδρομής": 1 βραβείο (α’ βραβείο μικρού μήκους)
"Ο ταύρος και το άγαλμα": 1 βραβείο (γ’ βραβείο μικρού μήκους)
"Πίστωμα": 1 βραβείο (δ’ βραβείο μικρού μήκους)
"Τελευταίος σταθμός Κρόιτσμπεργκ": 1 βραβείο (β’ βραβείο μικρού μήκους)
"Τερμίτες": 1 βραβείο (τιμητική διάκριση)
Συμμετοχές ταινιών μικρού μήκους.
"1950, κόκκινη σιωπή"
"Βαθμού απροσδιορίστου"
"Η άλλη σκηνή"
"Η μοναξιά στην ποίηση του Ζακ Πρεβέρ"
"Καβάλα, Νοέμβρης 1974"
"Παρασκευή με Δευτέρα"
"Στην ταβέρνα"
"Τοπίο ολέθρου"
Αφιέρωμα στον κυπριακό κινηματογράφο.
"Ήταν ένα νησί" του "Ανδρέα Κωνσταντινίδη"
"Κύπρος 1974 - με τα μάτια των παιδιών" του "Γιάννη Καραολή"
"Τα παιδιά του Πειραιά" του "Κύρου Ρωσσίδη"
"Χρονικό της κυπριακής συμφοράς" του "Παύλου Παύλου"
Δόθηκαν βραβεία στις ταινίες: "Κύπρος 1974 - με τα μάτια των παιδιών" και "Χρονικό της κυπριακής συμφοράς".

</doc>
<doc id="54111" url="https://el.wikipedia.org/wiki?curid=54111" title="Φεστιβάλ Κινηματογράφου Θεσσαλονίκης 1976">
Φεστιβάλ Κινηματογράφου Θεσσαλονίκης 1976

Το 17ο Φεστιβάλ Κινηματογράφου Θεσσαλονίκης διοργανώθηκε από τις 24 Σεπτεμβρίου 1976 έως τις 3 Οκτωβρίου 1976 στην αίθουσα της Εταιρείας Μακεδονικών Σπουδών.
Βραβευμένες ταινίες μεγάλου μήκους.
"Happy Day": 6 βραβεία (α’ καλύτερης ταινίας μεγάλου μήκους, σκηνοθεσίας, μουσικής, τιμητική διάκριση ερμηνειών, τιμητική διάκριση ηχοληψίας και κριτικών καλύτερης ταινίας μεγάλου μήκους)
"Κύπρος η άλλη πραγματικότητα": 2 βραβεία (γ’ καλύτερης ταινίας μεγάλου μήκους και τιμητική διάκριση για το μοντάζ)
"Το άλλο γράμμα": 2 βραβεία (β’ καλύτερης ταινίας μεγάλου μήκους και φωτογραφίας)
Συμμετοχές ταινιών μεγάλου μήκους.
"Γράμμα στον Ναζίμ Χικμέτ"
"Έξοδος"
"Η διαδικασία"
"Μάης"
"Οι Γερμανοί ξανάρχονται" (εκτός συναγωνισμού)
Βραβευμένες ταινίες μικρού μήκους.
"Ελληνική κοινότητα Χαϊδελβέργης": 2 βραβεία (β’ βραβείο μικρού μήκους και ειδική μνεία κριτικών)
"Όπερα": 2 βραβεία (βραβείο δήμου και κριτικών καλύτερης ταινίας μικρού μήκους)
"Γελεκάκι": 1 βραβείο (μνεία δήμου)
"Κρεπ ντεσίν": 1 βραβείο (βραβείο δήμου)
"Λίβιος": 1 βραβείο (βραβείο δήμου)
"Μοναστηράκι": 1 βραβείο (βραβείο δήμου)
"Νικόλας": 1 βραβείο (βραβείο δήμου)
"Νύχτες": 1 βραβείο (α’ βραβείο μικρού μήκους)
"Πλην – κάδρο": 1 βραβείο (δ’ βραβείο μικρού μήκους)
"Τσάμικος – μια ηρωική παράσταση": 1 βραβείο (γ’ βραβείο μικρού μήκους)
Συμμετοχές ταινιών μικρού μήκους.
"Άβυσσος"
"Απογευματινός υπνάκος"
"Αρχίλοχος"
"Άτιτλο"
"Επεισόδιο"
"Καταπίεση"
"Μαρτυρία"
"Μεταίχμιον"
"Οι μετανάστες"
"Προ του τέλους"
"Πρόσωπα στον τοίχο"
"Ραδιοτηλεσκόπιο – σπουδή"

</doc>
<doc id="54112" url="https://el.wikipedia.org/wiki?curid=54112" title="Φεστιβάλ Κινηματογράφου Θεσσαλονίκης 1977">
Φεστιβάλ Κινηματογράφου Θεσσαλονίκης 1977

Το 18ο Φεστιβάλ Κινηματογράφου Θεσσαλονίκης διοργανώθηκε από τις 26 Σεπτεμβρίου 1977 έως τις 2 Οκτωβρίου 1977 στην αίθουσα της Εταιρείας Μακεδονικών Σπουδών.
Βραβευμένες ταινίες μεγάλου μήκους.
"Αλέξανδρος ο μέγας": 3 βραβεία (β’ καλύτερης ταινίας μεγάλου μήκους, μουσικής και τιμητική διάκριση για το μοντάζ)
"Η μεγάλη απόφαση": 2 βραβεία (φωτογραφίας και τιμητική διάκριση ηχοληψίας)
"Ιφιγένεια": 2 βραβεία (α’ καλύτερης ταινίας μεγάλου μήκους και α’ γυναικείου ρόλου)
"Κλειστό παράθυρο": 2 βραβεία (σκηνογραφίας και τιμητική διάκριση ερμηνείας)
"Μακάριος, η μεγάλη πορεία": 1 βραβείο (τιμητικό δίπλωμα)
Συμμετοχές ταινίών μεγάλου μήκους.
"Γάμος αλά Ελληνικά" (εκτός συναγωνισμού)
"Ηλιογραφία"
Βραβευμένες ταινίες μικρού μήκους.
"Ετάνα, ο πρώτος αστροναύτης": 1 βραβείο (α’ βραβείο μικρού μήκους)
"Κι εμείς καλύτερα": 1 βραβείο (γ’ βραβείο μικρού μήκους)
"Νεβέσκα": 1 βραβείο (τιμητική διάκριση σκηνοθεσίας)
"Ο θάνατος στην αρχαιότητα": 1 βραβείο (β’ βραβείο μικρού μήκους)
"Σκυριανή αποκριά": 1 βραβείο (δ’ βραβείο μικρού μήκους)
Συμμετοχές ταινιών μικρού μήκους.
"Γιατί δε φωνάζει πια"
"Διακοπές"
"Η άλλη πόλη"
"Η γιορτή των σφουγγαράδων"
"Λαϊκές ζωγραφιές στην Ήπειρο"
"Ξανθός ιππότης"
"Ο νικητής λαός"
"Σκιάθος, το νησί του Παπαδιαμάντη"
"Στάτους κβο"
"Το πένθος"
"Ψευδαισθήσεις"

</doc>
<doc id="54113" url="https://el.wikipedia.org/wiki?curid=54113" title="Φεστιβάλ Κινηματογράφου Θεσσαλονίκης 1977 (ΑΝΤΙ)">
Φεστιβάλ Κινηματογράφου Θεσσαλονίκης 1977 (ΑΝΤΙ)

Αντί-φεστιβάλ
Έλαβε χώρα από τις 3-9 Οκτωβρίου 1977 στον κινηματογράφο "Ράδιο Σίτι".
Βραβευμένες ταινίες μεγάλου μήκους.
"Το βαρύ πεπόνι": 6 βραβεία (α’ καλύτερης ταινίας μεγάλου μήκους, σκηνοθεσίας, σεναρίου, α’ γυναικείου ρόλου, α’ ανδρικού ρόλου και κριτικών καλύτερης ταινίας μεγάλου μήκους)
"Εύβοια Μαντούδι '76": 3 βραβεία (β’ καλύτερης ταινίας μεγάλου μήκους, φωτογραφίας, μοντάζ)
"Άρχοντες": 2 βραβεία (τιμητική διάκριση κοστουμιών και τιμητική διάκριση φωτογραφίας)
"Οι γυναίκες σήμερα": 2 βραβεία (γ’ καλύτερης ταινίας μεγάλου μήκους και κριτικών ντοκιμαντέρ μεγάλου μήκους)
"Παραλλαγές στο ίδιο θέμα": 2 βραβεία (πρωτοεμφανιζόμενου σκηνοθέτη και κριτικών καλύτερης ταινίας μεγάλου μήκους)
"Αλέξανδρος ο μέγας": 1 βραβείο (μουσικής)
"Ο αγώνας των τυφλών": 1 βραβείο (β’ καλύτερης ταινίας μεγάλου μήκους)
"Ο τοίχος": 1 βραβείο (ηχοληψίας)
"Παιδεία": 1 βραβείο (γ’ καλύτερης ταινίας μεγάλου μήκους)
Συμμετοχές ταινιών μεγάλου μήκους.
"Vortex" (εκτός συναγωνισμού)
"Οι κυνηγοί" (εκτός συναγωνισμού)
"Πέφτουν οι σφαίρες σαν το χαλάζι" (εκτός συναγωνισμού)
Βραβευμένες ταινίες μικρού μήκους.
"Καρβουνιάρηδες": 2 βραβεία (δ’ βραβείο μικρού μήκους και ειδική μνεία κριτικών)
"Μια άχρηστη ταινία μικρού μήκους": 2 βραβεία (γ’ βραβείο μικρού μήκους και τιμητική διάκριση ερμηνείας)
"Γιορτή στη Δραπετσώνα": 2 βραβεία (α’ βραβείο μικρού μήκους και κριτικών καλύτερης ταινίας μικρού μήκους ντοκιμαντέρ)
"Μια ζωή σε θυμάμαι να φεύγεις": 2 βραβεία (β’ βραβείο μικρού μήκους και κριτικών καλύτερης ταινίας μικρού μήκους με υπόθεση)
"Ο τραγικός θάνατος του παππού": 2 βραβεία (α’ βραβείο μικρού μήκους και ειδική μνεία κριτικών)
"Εντός των τοιχών": 1 βραβείο (β’ βραβείο μικρού μήκους)
"Έπεα": 1 βραβείο (δ’ βραβείο μικρού μήκους)
"Καληνύχτα": 1 βραβείο (γ’ βραβείο μικρού μήκους)
Συμμετοχές ταινιών μικρού μήκους.
"Αγαπητέ λοχία"
"Από τη μια άκρη στην άλλη"
"Βουνίσιος ψαλμός" (εκτός συναγωνισμού)
"Για την Ικαρία"
"Έξοδα" (εκτός συναγωνισμού)
"Η πορεία μπροστά"
"Η τέχνη που ήξερε κανείς"
"Καλλονή" (εκτός συναγωνισμού)
"Κάτω από κλασικό άνεμο" (εκτός συναγωνισμού)
"Μερικά επεισόδια από μια μέρα της ζωής μου"
"Μετατοπίσεις"
"Μπροστά στο νόμο" (εκτός συναγωνισμού)
"Ο τρελός" (εκτός συναγωνισμού)
"Οι χαμάληδες"
"Παραμύθι χωρίς καπελωμένους γάτους και πράσινα άλογα"
"Πρωτοχρονιά" (εκτός συναγωνισμού)
"Φως ιλαρόν"
"Χορτιάτης – υψόμετρο 670 μ."
"Χωρική μελέτη"

</doc>
<doc id="54120" url="https://el.wikipedia.org/wiki?curid=54120" title="Οχυρό Ιστίμπεη">
Οχυρό Ιστίμπεη

Το Οχυρό Ιστίμπεη απέχει 16 χιλιόμετρα από το Νέο Πετρίτσι και βρίσκεται στο όρος Κερκίνη (Μπέλες). Απέχει 250 περίπου μέτρα από τα ελληνοβουλγαρικά σύνορα, και βρίσκεται σε υψόμετρο 1.339 μέτρων. 
Αποστολή του οχυρού.
Το Οχυρό είχε ως αποστολή την απαγόρευση της οδού από Πετρίτσι δια Τραπέσκας (Τραπέζι) Λέτσιτσας (Γέρακα) προς Νέο Πετρίτσι, σε συνδυασμό με τα οχυρά Άσπρη Πέτρα και Στήριγμα και την υποστήριξη για κατάληψη των υψωμάτων πυραμίδας 36 για να χρησιμοποιηθούν ως βάση εξόρμησης για επιθετική ενέργεια προς Πετρίτσι (Βουλγαρίας).
Η δύναμή του ήταν 10 αξιωματικοί και 300 οπλίτες. Διοικητής ήταν ο Ταγματάρχης Πεζικού Ξανθός Πικουλάκης.
Οπλισμός.
Ο οπλισμός του περιελάμβανε: 
Αμυντικά έργα.
Το περίκλειστο στεγανό αυτό έργο περιλάμβανε: 
Το μήκος των υπόγειων στοών είναι 650 μέτρα και το ανάπτυγμα των καταφυγίων 1650 μέτρα. Από τη στοά εισόδου μέχρι τον πρώτο όροφο υπάρχουν 76 σκαλοπάτια.
Ελληνικές δυνάμεις.
Οι ελληνικές δυνάμεις της περιοχής ήταν η XVIII (18) Μεραρχία (70 Σύνταγμα Πεζικού (ΣΠ) 81 ΣΠ και 91 ΣΠ) υπό τον Υποστράτηγο Λεωνίδα Στεργιόπουλο που κατείχε τον ορεινό όγκο της Κερκίνης από το «τριεθνές» μέχρι το Στρυμόνα ποταμό και διέθετε 7 τάγματα Πεζικού, τα τμήματα των πέντε οχυρών και 52 πυροβόλα. 
Ειδικά, στους Υποτομείς Ρουπέσκο και Θύλακα υπήρχαν: 
Εχθρικές δυνάμεις.
Οι γερμανικές δυνάμεις που συγκεντρώθηκαν και επιτέθηκαν εναντίον της περιοχής της Κερκίνης (Μπέλες) ήταν πολλαπλάσιες από τις αντίστοιχες ελληνικές δυνάμεις. Συγκεκριμένα ήταν :
Τα γεγονότα.
Η επίθεση των Γερμανών εναντίον της Ελλάδας στις 6 Απριλίου 1941 ανακοινώνεται με ένα σεμνό και αξιόλογο ιστορικό ανακοινωθέν. «Από της 05:15, ο εν Βουλγαρία Γερμανικός Στρατός προσέβαλεν όλως απροόπτως τα ημέτερα στρατεύματα επί της Ελληνοβουλγαρικής μεθορίου. Τα στρατεύματά μας αμύνονται του πατρίου εδάφους».
Στις 05:15 ώρα άρχισε ο βομβαρδισμός του Οχυρού Ιστίμπεη με πυροβολικό και με πυροβόλα ευθυτενούς τροχιάς ταγμένα επί της μεθορίου σε αποστάσεις 250-600 μέτρων από αυτήν, και με αεροπλάνα «κάθετης εφόρμησης» (Στούκας).
Στις 06:00 ώρα, πολυάριθμα σμήνη αεροπλάνων άρχισαν να σφυροκοπούν την επιφάνεια του Οχυρού, καταστρέφοντας το μοναδικό αντιαεροπορικό πολυβόλο με το οποίο είχαν καταρρίψει οι υπερασπιστές τού Οχυρού 4 γερμανικά αεροπλάνα.
Στις 07:00 ώρα, αφού σταμάτησε ο σφοδρός βομβαρδισμός, εκδηλώθηκε η επίθεση στην περιοχή της Κερκίνης από την 5η Ορεινή Μεραρχία (85 Σύνταγμα Ορεινών Καταδρομών, 100 Σύνταγμα Ορεινών Καταδρομών, 95 Σύνταγμα Μηχανικού, 95 Σύνταγμα Ορειβατικού Πυροβολικού κ.ά.). Σκληρός και φονικός αγώνας διεξάγεται και ολόκληρα εχθρικά τμήματα αποδεκατίζονται. 
Επανειλημμένες προσπάθειες των Γερμανών για την κατάληψη του Οχυρού αποτυγχάνουν με βαρύτατες απώλειες. 
Στο μεταξύ 200 περίπου Γερμανοί δυναμιστές έχουν επικαθήσει στην επιφάνεια του Οχυρού και με ηλεκτρικά τρυπάνια επιδιώκουν να ανοίξουν τρύπες στο μπετό και με εκρηκτικές ύλες, δέσμες δυναμίτιδας προσπαθούν να καταστρέψουν τα έργα, αλλά εξουδετερώνονται και έτσι παρά τις λυσσαλέες επιθέσεις το Οχυρό ακόμη αντέχει στο σκληρό και άνισο αυτόν αγώνα. Προσπάθειες αντεπίθεσης ή ενίσχυσής του από εφεδρικά τμήματα αποτυγχάνουν.
Ύστερα από τον ολοήμερο αγώνα έρχεται η νύκτα. Αρχίζει ο πόλεμος των υπόγειων στοών, όπου έχουν αποσυρθεί οι μαχητές του Οχυρού, αποφασισμένοι να αμυνθούν με όλα τα μέσα που διαθέτουν. Οι Γερμανοί λόγω απωλειών (40 νεκροί και 41 τραυματίες) κατά την πρώτη ημέρα στο Οχυρό, αντικαθιστούν με νέες δυνάμεις τα επιτεθέμενα τάγματα.
Κατά τις πρώτες νυκτερινές ώρες 100 Γερμανοί που τόλμησαν να διεισδύσουν στο Οχυρό έπεσαν νεκροί ή βαριά τραυματισμένοι. Οι στοές του Οχυρού είχαν γεμίσει από ανθρώπινα πτώματα.
Το πρωί της 7ης Απριλίου βρήκε το Οχυρό να συνεχίζει τον επικό του αγώνα. Όλα τα επιφανειακά έργα γύρω από το Οχυρό έχουν καταστραφεί και οι Γερμανοί έχουν φράξει τα φατνώματα (θυρίδες) των πολυβολείων και των άλλων έργων και διοχετεύουν ασφυξιογόνα αέρια, καπνογόνα, βενζίνη, κροτίδες, δέσμες δυναμίτιδας και εκρηκτικές ύλες μέσα στις στοές, κάνοντας έτσι την όλη κατάσταση ανυπόφορη. 
Το βράδυ της 7ης Απριλίου, εξαιτίας της σθεναρής αντίστασης σ’ όλη τη «Γραμμή Μεταξά», η Ανώτατη Γερμανική Στρατιωτική Διοίκηση, διέταξε τη 2η Τεθωρακισμένη Μεραρχία να κινηθεί διαμέσου της κοιλάδας του Στρούμνιτσα ποταμού και αφού ανέτρεψε τη γιουγκοσλαβική αντίσταση κατέλαβε τη Νέα Δοϊράνη και Γευγελή. Στη συνέχεια κινήθηκε προς τα ελληνογιουγκοσλαβικά σύνορα, την κοιλάδα του Αξιού ποταμού και δυτικά της λίμνης της Δοϊράνης, εισήλθε στον ελλαδικό χώρο, ενώ συνεχίζονταν οι επιθέσεις στα οχυρά με αμείωτη ένταση και ισχυρή υποστήριξη από πυροβολικό και αεροπορία στη μεθόριο γραμμή.
Στις 06:00 ώρα της 7ης Απριλίου το πλησιέστερο προς το Οχυρό, Σπανή Πέτρα (Κελκαγιά) ανέφερε ότι παραδινόταν, γιατί δεν μπορούσε πλέον να αντισταθεί, αφού τα αέρια είχαν κάνει αφόρητη τη ζωή τους μέσα στις στοές του οχυρού τους. Υπόψη ότι τα δυο αυτά οχυρά αποτελούσαν το «κλειδί» της τοποθεσίας της Κερκίνης.
Η φρουρά του Οχυρού (Ιστίμπεη) εξαιτίας των ασφυξιογόνων αερίων που είχαν διοχετευθεί στις υπόγειες στοές και της φλεγόμενης βενζίνης που χρησιμοποιούσαν οι Γερμανοί υποχρεώθηκε στις 1600 ώρα της 7 Απριλίου να παραδοθεί. Αξιωματικοί και οπλίτες κατάκοποι, λυπημένοι, εξαντλημένοι από το διήμερο αγώνα, αλλά υπερήφανοι, γιατί έκαναν το καθήκον τους συλλαμβάνονται και οδηγούνται αιχμάλωτοι στο βουλγαρικό έδαφος, (Πετρίτσι, Άνω Τζουμαγιά), όπου παρέμειναν κάτω από άθλιες συνθήκες. Αργότερα, μετά το Πρωτόκολλο Συνθηκολόγησης (9 Απριλίου 1941), οδηγήθηκαν στη μεθόριο και αφέθηκαν ελεύθεροι.
Οι απώλειες της φρουράς του Οχυρού ανήλθαν σε 25 νεκρούς και 70 τραυματίες, και των Γερμανών ήταν πολλαπλάσιες.
Το οχυρό Παπαδοπούλα υπέκυψε στις 1900 ώρα της 8 Απριλίου μετά από ένα σκληρό τριήμερο αγώνα και παραδόθηκαν οι 3 αξιωματικοί και οι 120 άνδρες της φρουράς. Οι απώλειες ήταν 8 νεκροί.
Μια από τις πιο συγκινητικές στιγμές της αντίστασης των οχυρών είναι αυτή του οχυρού Παλιουριώνες της Κερκίνης (Μπέλες), το οποίο παρέμεινε απόρθητο. 
Ωστόσο, στις 1730 της 9ης Απριλίου Γερμανοί κήρυκες πληροφορούσαν τη φρουρά για τη συνθηκολόγηση που είχε προηγηθεί. Ύστερα από την επιβεβαίωση του γεγονότος αυτού αποφασίστηκε να γίνει η εκκένωση κατά τη διάρκεια της νύκτας. Εντωμεταξύ έλαβε τη διαταγή παράδοσης, η οποία έγινε στις 0900 της 10 Απριλίου. 
Κατά την παράδοση ο Γερμανός Συνταγματάρχης παρέταξε έξω από το οχυρό γερμανικό τάγμα για απόδοση τιμών. Ο Διοικητής του οχυρού Ταγματάρχης Πεζικού Αλέξανδρος Χατζηγεωργίου και η φρουρά βγήκαν από το οχυρό, πέρασαν ένοπλοι μπροστά από το γερμανικό τάγμα και «κλαμένοι» έφυγαν. Η γερμανική σημαία υψώθηκε στο οχυρό ΜΟΝΟ μετά την αποχώρηση των ηρωικών υπερασπιστών του, που τελικά οι απώλειές του ήταν 3 νεκροί. Οι απώλειες των άλλων οχυρών της Κερκίνης ήταν της Σπανής Πέτρας 18 και του Στηρίγματος 22 νεκροί.
Ανάλογες τιμητικές εκδηλώσεις έγιναν και προς τους Διοικητές των οχυρών Οχυρό (Ιστίμπεη), Σπανή Πέτρα (Κελκαγιά) κ.ά.
Σήμερα.
Σήμερα το Οχυρό είναι ενεργό με φρουρά, υπάρχει «Μουσείο», «Ήχος και φως», Παρατηρητήριο, Ξενώνας, και ο Ιερός Ναός του Αγίου Γεωργίου. Τά τελευταία χρόνια, στην επέτειο της μάχης των οχυρών, είναι επισκέψιμο. Με συνεργασία τοπικού συλλόγου Φίλων του Οχυρού και Γενικού Επιτελείου Στρατού γίνονται εκδηλώσεις, επιμνημόσυνες δεήσεις, ομιλίες και αναπαραστάσεις των μαχών με την συμμετοχή ομάδων αναβιωτών(με στολές της εποχής, οχήματα κ.ἄ.) και του Συλλόγου ιστορικών στρατιωτικών οχημάτων από την Ελλάδα και το εξωτερικό. 

</doc>
<doc id="54121" url="https://el.wikipedia.org/wiki?curid=54121" title="Supermarine Spitfire">
Supermarine Spitfire

Το Supermarine Spitfire υπήρξε ένα από τα πιο διάσημα καταδιωκτικά αεροσκάφη όλων των εποχών, σύμβολο της Βρετανικής αεροπορικής ισχύος και χρησιμοποιήθηκε ευρύτατα από τη RAF και τις συμμαχικές αεροπορίες κατά το Β΄ Παγκόσμιο Πόλεμο και τη δεκαετία του ΄50.
Κατασκευασμένο από τη Βρετανική Supermarine το Spitfire ήταν μια δημιουργία του αρχισχεδιαστή της εταιρείας R. J. Mitchell, που συνέχισε να τελειοποιεί το σχέδιό του μέχρι και το 1937 που πέθανε από καρκίνο. Οι ελλειπτικές του πτέρυγες του επέτρεπαν ανώτερες ταχύτητες από το Hawker Hurricane και άλλους ανταγωνιστές του, του έδιναν δε μία χαρακτηριστική εμφάνιση, ενισχύοντας την όλη του αεροδυναμική εικόνα. Ιδιαίτερα αγαπητό από τους χειριστές του, το Spitfire χρησιμοποιήθηκε καθ’ όλη τη διάρκεια του Β΄ Παγκοσμίου Πολέμου και τα αμέσως μετέπειτα χρόνια, σε όλα τα θέατρα του πολέμου και σε πολλές παραλλαγές.
Περισσότερα από 20.300 τεμάχια όλων των τύπων κατασκευάστηκαν, συμπεριλαμβανομένου και ενός διθέσιου εκπαιδευτικού, ενώ κάποια από αυτά συνέχισαν να χρησιμοποιούνται ακόμα και στη δεκαετία του ’50, όταν τα αεριωθούμενα είχαν πια επικρατήσει. Αν και ο μεγάλος του αντίπαλος, το Messerschmitt Bf 109, το συναγωνίστηκε σε στατιστικά παραγωγής, το Spitfire υπήρξε το μόνο Βρετανικό καταδιωκτικό που παρέμεινε σε συνεχή παραγωγή πριν, κατά τη διάρκεια και μετά το Β΄ Παγκόσμιο Πόλεμο.
Σχεδιασμός και ανάπτυξη.
Ο αρχισχεδιαστής της Supermarine ήταν γνωστός για τα υδροπλάνα του, που είχαν κερδίσει πολλούς αγώνες στη δεκαετία του ’20, συνδυάζοντας πανίσχυρους κινητήρες Napier Lion και Rolls-Royce R με προσεκτικά σχεδιασμένες αεροδυναμικές ατράκτους. Αυτή η συνταγή ήταν εξίσου χρήσιμη και στη σχεδίαση καταδιωκτικών και στα 1931. Ο Μίτσελ δημιούργησε ένα αεροσκάφος με τέτοιες αρετές, ανταποκρινόμενος σε μια προκήρυξη διαγωνισμού του Βρετανικού Υπουργείου Αεροπορίας, για ένα σύγχρονο καταδιωκτικό μονοπλάνο. 
Το πρώτο του σχέδιο ήταν ένα μονοπλάνο με ανοικτό πιλοτήριο, πτέρυγες γλάρου και σταθερό σύστημα προσγείωσης. Το Supermarine Type 224 δεν πληρούσε τις προδιαγραφές του διαγωνισμού, ούτε όμως και κανένας ανταγωνιστής του. Ο Μίτσελ συνέχισε να βελτιώνει το σχέδιό του σαν ιδιωτική έρευνα, με την υποστήριξη της εταιρείας Vickers, ιδιοκτήτριας της Supermarine. Το νέο σχέδιο συμπεριέλαβε ανασυρόμενους τροχούς προσγείωσης, κλειστό κουβούκλιο, αναπνευστική συσκευή οξυγόνου και έναν καινούριο, πολύ ισχυρότερο κινητήρα που ανέπτυξε η Rolls-Royce, που αργότερα ονομάστηκε Merlin και χρησιμοποιήθηκε από το Spitfire στις εκδόσεις Mk 1 έως και Mk IX, ώσπου αντικαταστάθηκε από τον Rolls Royce Griffon.
Μέχρι τα 1935, το Υπουργείο Αεροπορίας είχε δει αρκετές τεχνολογικές προόδους στη βιομηχανία, ώστε να επανεξετάσει σχέδια μονοπλάνου καταδιωκτικού. Η νέα πρόταση της Supermarine απορρίφθηκε με το αιτιολογικό ότι δεν διέθετε τον απαραίτητο χώρο για να μεταφέρει οπλισμό οκτώ πολυβόλων, όπως προέβλεπε ο διαγωνισμός.
Το σχέδιο ελλειπτικών πτερύγων.
Για μια ακόμα φορά ο Μίτσελ κατάφερε να λύσει το πρόβλημα. Υιοθέτησε ένα σχέδιο ελλειπτικών πτερύγων, που λόγω σχήματος έχουν μεγαλύτερο πλάτος, επιτρέποντας έτσι την εγκατάσταση του προβλεπόμενου οπλισμού, διατηρώντας ωστόσο την χαμηλή οπισθέλκουσα του παλαιότερου, απλούστερου σχεδίου. Η λύση αυτή έπεισε το Υπουργείο Αεροπορίας που ενέκρινε το νέο υπόδειγμα.
Ωστόσο η ελλειπτική πτέρυγα, που προτιμήθηκε για την αεροδυναμική της ανωτερότητα, ήταν περίπλοκη και δύσκολη στην κατασκευή. Η ευθέων γραμμών και απλής κατασκευής πτέρυγα του Messerschmitt Bf 109 επέτρεπε ανάλογες επιδόσεις με το Spitfire, αν και το Γερμανικό μαχητικό παραγόταν με το εν τρίτο των εργατοωρών του Βρετανικού αντιπάλου του.
Ένα ελάττωμα της λεπτότατης πτέρυγας του Spitfire παρουσιαζόταν όταν το αεροσκάφος ανέπτυσσε πολύ μεγάλες ταχύτητες. Εάν το πιλότος επιχειρούσε να ελιχθεί σε αυτές τις ταχύτητες, οι αεροδυναμικές πιέσεις που ασκούνταν στα πηδάλια ήταν αρκετές για να προκαλέσουν τη στρέβλωση ολόκληρης της πτέρυγας ανάστροφα προς το πηδάλιο, με αποτέλεσμα το αεροσκάφος να στρέφει τελικά προς την αντίθετη κατεύθυνση.
Μια καινοτομία στο τελικό σχέδιο του Spitfire ήταν η κυμαινόμενη διατομή πτέρυγας. Η επιφάνειά της έστρεφε ελαφρά προς τα πάνω κατά μήκος, από -1/2 μοίρα στη ρίζα σε +2 μοίρες στην άκρη του φτερού. Αυτό, κατά την έναρξη πτήσης υπό γωνία, επέτρεπε στις ρίζες των πτερύγων να δεχθούν την αεροδυναμική καταπόνηση πριν από τα άκρα, περιορίζοντας σημαντικά τον κίνδυνο απώλειας ελέγχου πτήσης. Έτσι ακόμη και μέτριοι πιλότοι μπορούσαν να ελίσσονται στα όρια, ελπίζοντας πως ο αντίπαλός τους ακολουθώντας τον ελιγμό τους θα έχανε τον έλεγχο του αεροσκάφους του ή θα αναγκαζόταν να εκτελέσει μια λιγότερο απότομη στροφή, για να βρεθεί τελικά στο σκόπευτρο του Spitfire.
Το πρωτότυπο (K5054) έκανε την παρθενική του πτήση στις 5 Μαρτίου του 1936, μόλις τέσσερις μήνες μετά την παρθενική πτήση του ανταγωνιστικού Hawker Hurricane. Το Υπουργείο Αεροπορίας παρήγγειλε τα πρώτα 310 αεροσκάφη στις 3 Ιουνίου του 1936, πριν ακόμα δημοσιοποιηθεί η ύπαρξη του. Το Βρετανικό κοινό πρωτοείδε το Spitfire σε μια επίδειξη στις 27 Ιουνίου του 1936.
Εκδόσεις.
Υπήρξαν 24 διαφορετικές εκδόσεις του Spitfire και διάφορες υποεκδόσεις. Οι πρώτες με κινητήρα Merlin και οι ύστερες με Griffon. Υπήρξαν εκδόσεις ταχέως αναγνωριστικού και εκδόσεις με τροποποιημένες πτέρυγες. Το Spitfire Mk V υπήρξε ο πιο πολυάριθμος τύπος με 6.479 αντίγραφα και δεύτερος ο Mk IX με 5.665. Διαφορετικοί τύποι φτερών με ποικίλο οπλισμό χρησιμοποιήθηκαν στις διάφορες παραλλαγές. Η πτέρυγα τύπου Α έφερε οκτώ πολυβόλα των 303 χιλιοστών της ίντσας, η τύπου Β, τέσσερα πολυβόλα των .303 και δύο πυροβόλα των 20 mm και η C πτέρυγα έφερε είτε τον παραπάνω οπλισμό είτε και τέσσερα πυροβόλα των 20 mm. Αυτή υπήρξε και η πιο διαδεδομένη.
Η Supermarine ανέπτυξε και μια διθέσια, εκπαιδευτική έκδοση, την T Mk VIII, που όμως δεν παραγγέλθηκε τελικά και μόνον ένα αεροσκάφος κατασκευάστηκε. Ωστόσο, καθώς δεν υπήρχε επίσημη διθέσια εκδοχή, ένας αριθμός αεροσκαφών μετατράπηκε ανάλογα με ιδιοκατασκευές των μηχανικών αεροπορίας. Στη Βόρεια Αφρική εμφανίστηκε το Mk VB, στο οποίο μια δεύτερη θέση τοποθετήθηκε μπροστά από το πιλοτήριο, στη θέση της άνω δεξαμενής καυσίμων, όμως δεν υπήρχαν διπλά χειριστήρια και πιθανότατα να μην είχε χρησιμοποιηθεί σαν αμιγώς εκπαιδευτικό αεροσκάφος. Η μόνη ανεπίσημη διθέσια μετατροπή που διέθετε και διπλά χειριστήρια ήταν ένας μικρός αριθμός από Mk IX που είχαν χορηγηθεί στην ΕΣΣΔ. Αυτά ήταν γνωστά σαν Mk IX UTI και χαρακτηριστικά διέθεταν ένα διπλό, ευθύγραμμο κουβούκλιο τύπου «θερμοκηπίου» αντί του φυσαλιδωτού τύπου της έκδοσης T Mk VIII.
Κατά τη μεταπολεμική περίοδο η ιδέα αναγεννήθηκε από τη Supermarine και ένας αριθμός διθέσιων Spitfires κατασκευάστηκε δια της μετατροπής παλαιών αεροσκαφών Mk IX, με ένα δεύτερο, υπερυψωμένο πιλοτήριο που διέθετε και πάλι φυσαλιδωτό κουβούκλιο. Τα συγκεκριμένα αεροσκάφη πουλήθηκαν στην Ινδική και Ιρλανδική αεροπορία. Σήμερα ελάχιστα από αυτά σώζονται.
Ναυτικές εκδόσεις.
Μια ναυτική εκδοχή του Spitfire, το επονομαζόμενο Seafire ήταν ειδικά διαμορφωμένη για να επιχειρεί από αεροπλανοφόρα. Οι τροποποιήσεις περιελάμβαναν μια αρπάγη προσνείωσης, αναδιπλούμενες πτέρυγες και άλλα εξειδικευμένα χαρακτηριστικά. Ωστόσο, όπως και το Spitfire, το Seafire είχε στενή διάταξη τροχών εδάφους, που σημαίνει πως δεν ήταν ιδανικό για τα καταστρώματα αεροπλανοφόρων. Παράλληλα, η εγκατάσταση επιπρόσθετων οργάνων μετατόπισε προς τα πίσω το κέντρο βάρους του σκάφους, κάτι που κατέστησε δύσκολο τον έλεγχο σε χαμηλές ταχύτητες, ενώ και η κυμαινόμενη διατομή πτέρυγας αποτελούσε μειονέκτημα για την ακριβή προσνείωση στο κατάστρωμα ενός αεροπλανοφόρου. Όλα αυτά τα χαρακτηριστικά, οδήγησαν σε ένα υψηλό ποσοστό ατυχημάτων για το Seafire.
Το Seafire II αποδείχθηκε ανώτερων επιδόσεων από το A6M5 (Zero) σε χαμηλό υψόμετρο, κατά τη διάρκεια εικονικών αερομαχιών που έγιναν τον καιρό του πολέμου. Όμως σύγχρονά του Αμερικανικά ναυτικά μαχητικά όπως το F6F Hellcat και το F4U Corsair ήταν κατά πολύ ισχυρότερά του. Καθώς οι νέοι κινητήρες Griffon αντικατέστησαν τους Merlin προς το τέλος του πολέμου, τα ύστερα υποδείγματα του Seafire ξανακέρδισαν την υπεροχή.
Υπηρεσία στη RAF.
Πρώιμη χρήση.
Το πρώτο Spitfire μπήκε σε υπηρεσία στη RAF στις 4 Αυγούστου του 1938 και οι παραδόσεις συνεχίστηκαν με ρυθμό ένα την εβδομάδα στις Μοίρες 19 και 66, που ήταν εγκατεστημένες στο Ντάξφορντ.Κατά τις επόμενες εβδομάδες η παραγωγή αυξήθηκε και μέχρι το ξέσπασμα του Β΄ Παγκοσμίου Πολέμου την 1 Σεπτεμβρίου του 1939 πολέμου περίπου 400 Spitfires υπηρετούσαν στη RAF και άλλα 2.000 βρισκόταν υπό παραγγελία.
Στις 6 Σεπτεμβρίου του 1939 σε ένα επεισόδιο που έλαβε χώρα πάνω από το Μέντγουέι, αεροσκάφη της 74 Μοίρας έχυσαν το πρώτο αίμα για τα Spitfires, καταρρίπτοντας δύο άτυχα Hawker Hurricanes της 56 Μοίρας. Τα φίλια αυτά πυρά προκάλεσαν τον πρώτο θάνατο Βρετανού πιλότου κατά το Β’ Παγκόσμιο Πόλεμο.
Μάχη της Αγγλίας.
Το Spitfire υπήρξε ένα από τα καλύτερα μαχητικά του πολέμου και κατά πολλούς το πλέον όμορφο. Συχνά ωστόσο συγκρίνεται με το Hawker Hurricane, το οποίο χρησιμοποιήθηκε σε πολύ μεγαλύτερους αριθμούς κατά τις κρίσιμες φάσεις του 1940. Αν και οι δύο τύποι έφεραν πανομοιότυπο οπλισμό (οκτώ πολυβόλα των .303 ιντσών), η διευθέτησή τους στις πτέρυγες των Hurricanes ήταν καλύτερη, εξασφαλίζοντας μεγαλύτερη συγκέντρωση πυρός, ενώ τα διαμοιρασμένα όπλα στις λεπτές πτέρυγες του Spitfire, προκαλούσαν ακόμη και κραδασμούς κατά τη λειτουργία τους. Όμως η χαμηλότερη ταχύτητα του Hurricane το καθιστούσε πιο ευάλωτο έναντι των γερμανικών μαχητικών. Έτσι, όπου ήταν δυνατόν, η τακτική της RAF κατά τη Μάχη της Αγγλίας ήταν να αναχαιτίζει τα εχθρικά βομβαρδιστικά με Hurricanes, ενώ τα Spitfires αναλάμβαναν τα Γερμανικά μαχητικά συνοδείας. Σε σύνολο, τα Hurricanes κατέρριψαν περισσότερα αεροσκάφη της Luftwaffe, τόσο μαχητικά όσο και βομβαρδιστικά, από τα Spitfires, κυρίως λόγω της μεγαλύτερης αριθμητικής παρουσίας τους στον αέρα. Επτά στα δέκα Γερμανικά αεροσκάφη που χάθηκαν στη Μάχη της Αγγλίας καταρρίφθηκαν από πιλότους των Hurricane. Οι απώλειες επίσης ήταν μεγαλύτερες μεταξύ των πολυαριθμότερων Hurricanes.
Τα υποδείγματα Mark I και Mark II χρησιμοποιήθηκαν κατά τη Μάχη της Αγγλίας και συνέχισαν και στα 1941. Και τα δύο χρησιμοποίησαν οκτώ πολυβόλα των 0,303΄΄ και αν και ο αριθμός αυτός ακούγεται εντυπωσιακός, στην πράξη, το μικρό τους διαμέτρημα ήταν πιο κατάλληλο για να καταρρίπτει τις κατασκευασμένες από ξύλο και ύφασμα μηχανές του Α΄ Παγκοσμίου Πολέμου. Ήταν σχετικά συνηθισμένο για τα (μεταλλικα) γερμανικά μαχητικά κατά τη Μάχη της Αγγλίας, να επιστρέφουν ασφαλή στη βάση τους με έναν απίστευτο αριθμό από τρύπες των 0,303΄΄. Η χρήση ενός μικρότερου αριθμού από όπλα μεγαλύτερου διαμετρήματος θα ήταν πιο αποτελεσματική και αυτό αποδείχτηκε από μεταγενέστερες εκδόσεις του αεροσκάφους. Το Mark V μπήκε σε υπηρεσία στις αρχές του 1941 και ήταν το πρώτο που χρησιμοποίησε έναν αποτελεσματικό και αξιόπιστο οπλισμό από πυροβόλα (αεροσκάφη της σειράς Mark IB της 19ης Μοίρας, δοκιμάστηκαν με δύο πυροβόλα Hispano-Suiza των 20 mm στα 1940, αλλά συχνές εμπλοκές επέβαλαν την αντικατάστασή τους με συμβατικού οπλισμού αεροσκάφη το Σεπτέμβριο του ίδιου έτους). Η οπλική διάταξη «Β», με δύο πυροβόλα των 20 mm και τέσσερα πολυβόλα των 0,303 ιντσών ήταν η πάγια κατά τα ενδιάμεσα χρόνια του πολέμου.
Το σύγχρονό του Messerschmitt Bf 109 της Luftwaffe ήταν παρόμοιο σε φυσικές διαστάσεις, ιδιότητες και απόδοση. Ορισμένα έμφυτα πλεονεκτήματα επέτρεψαν στο Spitfire να κερδίσει πολλές αερομαχίες και κυρίως η ευελιξία του: το Spitfire είχε ανώτερο ρυθμό στρέψης από το Messerschmitt. Το καλύτερο οπτικό πεδίο ήταν μάλλον άλλος ένας παράγοντας, καθώς τα πρώτα Bf 109 είχαν ένα στενό κουβούκλιο πιλοτηρίου με χοντρά πλαίσια παραθύρων. Την περίοδο εκείνη, η απουσία συστήματος άμεσης έκχυσης καυσίμου στους κινητήρες Merlin, σήμαινε πως τα Spitfires και Hurricanes, αντίθετα από τα Bf 109E, δεν μπορούσαν να εισέλθουν άμεσα σε μια βαθειά κάθοδο, κατεβάζοντας απλά το ρύγχος τους. Έτσι οι Γερμανοί αντίπαλοί τους, αρκούσε να βυθιστούν σε μια έντονη κατάβαση για να ξεφύγουν από το διώκτη τους, αφήνοντας πίσω το Spitfire να αγκομαχεί, καθώς αρνητικά «g» έδιωχναν τα καύσιμα από το καρμπιρατέρ του. Οι πιλότοι της RAF σύντομα έμαθαν να πλαγιάζουν μισή στροφή το αεροσκάφος τους πριν βυθιστούν για να ακολουθήσουν τον εχθρό. Η επιλογή του καρμπιρατέρ είχε υπολογιστεί πως έδινε ανώτερη ειδική απόδοση ισχύος λόγω της χαμηλότερης θερμοκρασίας και ως εκ τούτου, της ανώτερης πυκνότητας του μίγματος αέρα/καυσίμου που τροφοδοτούσε τον κινητήρα, συγκριτικά με τα συστήματα ψεκασμού καυσίμου. Τον Μάρτιο του 1941, ένα μεταλλικό διάφραγμα με μία οπή, τοποθετήθηκε στο θάλαμο του καρμπιρατέρ. Αυτό περιόρισε εν μέρει το πρόβλημα του πνιγμού καυσίμου κατά τη βύθιση κι έγινε γνωστό ως το «στόμιο της δεσποινίδος Σίλλινγκ», αφού είχε εφευρεθεί από μια γυναίκα μηχανικό, την Μπίατρις «Τίλλι» Σίλλινγκ. Περαιτέρω βελτιώσεις ακολούθησαν σε επόμενα υποδείγματα του Μέρλιν, ώσπου στα 1943 καθιερώθηκε σε χρήση το σύστημα ψεκασμού.
Αντεπίθεση στην Ευρώπη 1941-43.
Η εμφάνιση του Focke-Wulf Fw 190 στα τέλη του 1941 κατά μήκος του μετώπου της Μάγχης αποτέλεσε ένα μεγάλο πλήγμα για την Διοίκηση Δίωξης της RAF, αφού το νέο Γερμανικό καταδιωκτικό αποδείχθηκε ανώτερο από το τότε τρέχον Mark VB από κάθε άποψη, εκτός από το ρυθμό στρέψης. Οι απώλειες που προκλήθηκαν στα Spitfires ήταν βαριές, καθώς η Luftwaffe απέκτησε την αεροπορική υπεροχή σχεδόν καθ’ όλη τη διάρκεια του 1942, ώσπου η έκδοση Mark IX με κινητήρες Merlin 61 έκανε την εμφάνισή της σε επαρκείς αριθμούς. Σε μια προσπάθεια να εξασφαλίσουν κάποιο βαθμό εξίσωσης με τα Fw 190, κάποιες Μοίρες που εξακολουθούσαν να χρησιμοποιούν τα Mark V παρέλαβαν ειδικά τροποποιημένα αεροσκάφη, που τους είχαν αφαιρεθεί 120 εκατοστά από τα ακροπτέρυγα (για να αυξηθεί ο ρυθμός περιστροφής τους) και μειώθηκαν τα πτερύγια του υπερπληρωτή τους για μέγιστη απόδοση σε χαμηλό υψόμετρο. Αυτά τα αεροσκάφη τυποποιήθηκαν με τον κωδικό LF Mark V επισήμως, αλλά οι πιλότοι τους τα αποκαλούσαν «Clipped, Clapped and Cropped Spits» (ψαλιδισμένα, χτυπημένα και θερισμένα Spitfires), επισημαίνοντας παράλληλα και το γεγονός πως πολλά από αυτά τα τροποποιημένα αεροσκάφη είχαν δει καλύτερες εποχές.
Καθώς οι Αμερικανικοί στρατηγικοί βομβαρδισμοί έφτασαν στο αποκορύφωμα τους στα μέσα του 1943, η ανάγκη για μαχητικά συνοδείας σήμαινε πως πολλά από τα Spitfire της Διοίκησης Δίωξης χρησιμοποιήθηκαν σε αυτό το ρόλο, ενώ ακόμα τα μαχητικά της Αμερικανικής αεροπορίας προσπαθούσαν να φτάσουν σε επιχειρησιακό επίπεδο. Ωστόσο, η ανεπαρκής ακτίνα δράσης των Spitfires σήμαινε πως οι επιχειρήσεις συνοδείας της RAF περιορίζονταν στη βορειοδυτική Γαλλία και τη Μάγχη. Καθώς ο αγώνας εντατικοποιήθηκε πάνω από την κατεχόμενη Γαλλία, Αμερικανικά μαχητικά όπως τα P-47, P-38 και P-51 σήκωσαν το βάρος της προστασίας βομβαρδιστικών. Οι Μοίρες των Spitfire IX, έπρεπε να περιμένουν μέχρι την εισβολή στην Ευρώπη για να βρεθούν σε πλήρη αντιπαράθεση με τη δύναμη καταδιωκτικών της Luftwaffe.
Μέχρι τότε, τα νεότερα Spitfires με κινητήρες Griffon είχαν αναλάβει καθήκοντα καταδίωξης στην αεράμυνα, όπου η περιορισμένη ακτίνα δράσης δεν αποτελούσε εμπόδιο. Αυτά τα ταχύτερα Spitfires χρησιμοποιήθηκαν για την αναχαίτιση εισβολών από Γερμανικά μαχητικά-βομβαρδιστικά υψηλής ταχύτητας που χτυπούσαν κι έφευγαν και ιπτάμενες βόμβες V-1, πάνω από τη Μεγάλη Βρετανία.
Καθώς τα Αμερικανικά μαχητικά ανέλαβαν τη μεγάλης εμβέλειας συνοδεία των ημερήσιων επιδρομών βομβαρδισμού της Αμερικανικής Πολεμικής Αεροπορίας, τα Griffon-οκίνητα Spitfires σταδιακά ανέλαβαν το ρόλο της τακτικής αεροπορικής υπεροχής σαν αναχαιτιστικά, ενώ οι Merlin-οκίνητες παραλλαγές (κυρίως τα Mk IX και τα XVI με κινητήρα Packard, δηλ. Αμερικανικό Merlin) προσαρμόστηκαν στο ρόλο του μαχητικού-βομβαρδιστικού.
Αν και οι Griffon-οκίνητοι τύποι έχασαν κάποια από τα ευνοϊκά χαρακτηριστικά χειρισμού των Merlin-οκίνητων προκατόχων τους, διατήρησαν την υπεροχή τους σε ευελιξία έναντι σχεδόν όλων των συγχρόνων τους Γερμανικών (και Αμερικανικών) σχεδίων στην Ευρώπη, καθ΄ όλη τη διάρκεια της παραγωγής τους.
Spitfires και Seafires με κινητήρες Griffon συνέχισαν να υπηρετούν σε πολλές Μοίρες της Βασιλικής Βοηθητικής Πολεμικής Αεροπορίας και της Εθελοντικής Βασιλικής Ναυτικής Εφεδρίας, μέχρι τον επανεξοπλισμό τους στα 1951-52. η τελευταία πτήση ενός Spitfire στην υπηρεσία της RAF έλαβε χώρα την 9η Ιουνίου του 1957, σε μια αποστολή μέτρησης Θερμοκρασίας και Υγρασίας. Αυτή είναι η τελευταία γνωστή πτήση εμβολοκινητήριου καταδιωκτικού της RAF.
Μεσόγειος.
Τα πρώτα Spitfires που είδαν δράση στο εξωτερικό ήταν Mark V, που μεταφέρθηκαν στη Μάλτα από το αεροπλανοφόρο Eagle, το Μάρτιο του 1942. Κατά τους επόμενους μήνες, κάπου 275 από αυτά παραδόθηκαν για υπηρεσία στο πολιορκούμενο νησί. Για να αντιμετωπίσουν τις επικρατούσες σκονισμένες συνθήκες, τα Spitfires εφοδιάστηκαν με τεράστια φίλτρα αέρος Vokes κάτω από το ρύγχος, που περιόρισαν τις επιδόσεις τους, λόγω της αυξημένης οπισθέλκουσας. Τα Spitfire V και αργότερα τα πολύ βελτιωμένα, αυξημένης εμβέλειας Mark VIII, σύντομα έγιναν επίσης διαθέσιμα στο Βορειοαφρικανικό θέατρο επιχειρήσεων κι εφεξής χρησιμοποιήθηκαν εκεί εκτενώς από τη RAF, τη Νοτιοαφρικανική Πολεμική Αεροπορία και την USAAF (Αμερικανική Πολεμική αεροπορία), καθώς και στις μετέπειτα εκστρατείες στη Σικελία και τη Νότιο Ιταλία.
Άπω Ανατολή.
Τα πρώτα Spitfires στην Άπω Ανατολή ήταν δύο φωτο-αναγνωριστικά PR IV, τον Οκτώβριο του 1942. Η απειλή Ιαπωνικής επίθεσης στη Βόρειο Αυστραλία προέτρεψε την αποστολή κάποιων Vb στα τέλη του 1942. Η 1η Πτέρυγα της RAAF (Αυστραλιανή Βασιλική Αεροπορία) σχηματίστηκε στο Ντάργουιν, από την 54η Μοίρα της RAF και τις Μοίρες 452 και 457 της RAAF. Σημείωσε την πρώτη κατάρριψη το Φεβρουάριο του 1943 και μέχρι το Σεπτέμβριο του ίδιου έτους είδε αδιάκοπη δράση. Τον Απρίλιο του 1944 παραλήφθηκαν Spitfires VIII. Στο Ινδο-Βιρμανικό μέτωπο, τα πρώτα Spitfires V δεν παραλήφθηκαν πριν το Σεπτέμβριο του 1943.
Οι πιλότοι των Spitfires, συνηθισμένοι στις συνθήκες του Ευρωπαϊκού πολέμου, συγκλονίστηκαν όταν διαπίστωσαν πως δεν μπορούσαν να ακολουθήσουν τους ελιγμούς των Ιαπωνικών Mitsubishi Zero. Υποχρεώθηκαν τότε να θεσπίσουν τακτικές παρόμοιες των Αμερικανών πιλότων, ανάλογες με αυτές που οι Γερμανοί πιλότοι αναγκάστηκαν να θεσπίσουν ενάντια στα Spitfires και Hurricanes. Στην Άπω Ανατολή, οι Βρετανοί πιλότοι στηρίζονταν στην πολύ ανώτερη ταχύτητά τους, κυρίως κατά τη βύθιση και στη μεγαλύτερη ισχύ πυρός για να εμποδίσουν τους Ιάπωνες αντιπάλους τους να αξιοποιήσουν την υπερέχουσα ευελιξία του Zero. Τα Zero δεν μπορούσαν να αντέξουν σε ταχύτητες βύθισης πολύ ανώτερες από τη μέγιστη ταχύτητα οριζοντίου πτήσης τους, λόγω της κλιμακούμενης ακαμψίας των πηδαλίων και των περιορισμένης κατασκευαστικής αντοχής ημιπτερύγων τους.
Τα πρώτα Griffon-οκίνητα Mk XII πέταξαν τον Αύγουστο του 1942, μα μόνο πέντε βρίσκονταν σε υπηρεσιακή κατάσταση μέχρι τα τέλη του έτους. Ο τύπος αυτός μπορούσε να ξεπεράσει τα 640 Χ/ω σε οριζόντια πτήση και να ανέβει σε υψόμετρο 10,000 m σε λιγότερο από οκτώ λεπτά. Παρότι τα Spitfire συνέχισαν να βελτιώνονται σε ταχύτητα και οπλισμό, η ακτίνα δράσης και η χωρητικότητα καυσίμων τους, συνέχισαν να αποτελούν σοβαρά ζητήματα: παρέμειναν αεροσκάφη μικρής εμβέλειας καθ΄ όλη τη διάρκεια της ζωής τους, εκτός από τα φωτο-αναγνωριστικά που αντικατέστησαν τα πυροβόλα τους με επιπρόσθετες δεξαμενές.
Από τη Νορμανδία και μετά.
Μετά την απόβαση στην Ευρώπη, οι Μοίρες των Spitfire μεταφέρθηκαν στην άλλη πλευρά της Μάγχης, επιχειρώντας από βάσεις κοντά στην πρώτη γραμμή. Καθώς οι συμμαχικές αεροπορίες επέτυχαν αεροπορική υπεροχή, οι πιλότοι τους είχαν λιγότερες ευκαιρίες να αναμετρηθούν με Γερμανικά αεροσκάφη, αφού εστίασαν τις προσπάθειές τους σε επιδρομές πάνω από τη Γερμανία, πλήττοντας ευκαιριακά επίγειους στόχους και παρέχοντας τακτική αεροπορική υποστήριξη στις χερσαίες δυνάμεις. Το ψυγείο του Merlin αποδείχθηκε ιδιαίτερα ευάλωτο σε πυρά πεζικού και μία μόνο σφαίρα στο λάθος σημείο ήταν αρκετή για να σβήσει τελικά τον κινητήρα. 
Οι νεότεροι, ταχύτεροι τύποι, παρέμειναν στη Βρετανία, για να αντιμετωπίσουν την επίθεση των ιπτάμενων βομβών V-1 στα μέσα του 1944, αργότερα δε, τα ίδια αεροσκάφη αναπτύχθηκαν κατά μήκος της Μάγχης πριν τελειώσει ο πόλεμος στην Ευρώπη.
Υπηρεσία σε άλλες χώρες.
Εκτός από τη RAF, Spitfires υπηρέτησαν σχεδόν σε όλες τις συμμαχικές πολεμικές αεροπορίες κατά το Β΄ Παγκόσμιο Πόλεμο, κυρίως δε στην Καναδική Βασιλική Αεροπορία (RCAF), την Αυστραλιανή Βασιλική Αεροπορία (RAAF), τη Νοτιοαφρικανική Πολεμική Αεροπορία (SAAF) και τη Νεοζηλανδική Πολεμική Αεροπορία (RNZAF). Υπήρξε ένα από τα λιγοστά ξένα αεροσκάφη που υπηρέτησαν στην Αμερικανική Πολεμική Αεροπορία, εξοπλίζοντας τέσσερις Ομάδες στην Αγγλία και τη Μεσόγειο. Οι ελεύθερες δυνάμεις διαφόρων Ευρωπαϊκών χωρών, χρησιμοποίησαν επίσης Spitfires με έδρα το Ηνωμένο Βασίλειο, συμπεριλαμβανομένων Γαλλικών, Νορβηγικών, Πολωνικών, Ολλανδικών και Τσεχοσλοβακικών Μοιρών της RAF.
Η RAAF, η Ινδική Βασιλική Αεροπορία και η RAF, χρησιμοποίησαν επίσης Spitfires ενάντια στις Ιαπωνικές δυνάμεις στο θέατρο επιχειρήσεων του Ειρηνικού.
Υπάρχουν ενδείξεις πως και η Luftwaffe χρησιμοποίησε αιχμαλωτισμένα Spitfires για να προσβάλει Συμμαχικούς στόχους. 
Με το τέλος του πολέμου, το Spitfire παρέμεινε σε υπηρεσία σε πολλές αεροπορικές δυνάμεις ανά την υφήλιο, συμπεριλαμβανομένων του Αυστραλιανού Ναυτικού, της Βελγικής Αεροπορίας, της Αεροπορίας της Βιρμανίας, του Καναδικού Βασιλικού Ναυτικού, της Αεροπορίας της Τσεχίας, της Δανίας, της Αιγύπτου, της Armee de l'Air και της Αεροπορίας του Γαλλικού Ναυτικού, της Βοηθητικής Βασιλικής Αεροπορίας του Χόνγκ Κονγκ, του Ιρλανδικού Αεροπορικού Σώματος, της Ισραηλινής Αεροπορίας, της Ιταλικής αεροπορίας, της Βασιλικής Αεροπορίας της Ολλανδίας, της Νορβηγίας, της Ταϊλάνδης, της Αεροπορίας της Πορτογαλίας, της Σουηδίας, της Συρίας, της Τουρκίας, της Ροδεσίας και της Γιουγκοσλαβίας. 
Κατά τον Ελληνικό Εμφύλιο Πόλεμο, τα Spitfires έπαιξαν έναν καθοριστικό ρόλο, στα χέρια της RAF και της Νοτιοαφρικανικής Αεροπορίας μεταξύ Οκτωβρίου και Δεκεμβρίου του 1944 και της Ελληνικής Πολεμικής Αεροπορίας από το 1946 μέχρι και το τέλος του πολέμου τον Αύγουστο του 1949.
Τα Spitfires είδαν έντονη δράση για τελευταία φορά στον Αραβο-Ισραηλινό πόλεμο του 1948, όταν κατά μια ιστορική ειρωνεία, Ισραηλινά Spitfires που χειρίζονταν πρώην παλαίμαχοι της RAF του Β’ Παγκοσμίου Πολέμου, συνεπλάκησαν με Αιγυπτιακά και Βρετανικά Spitfires. Πάντως, αρκετές αεροπορίες διατήρησαν τα δικά τους Spitfires σε υπηρεσία μέχρι και τη δεκαετία του ΄60.
Αμέσως μετά το Β’ Παγκόσμιο Πόλεμο, η Σουηδική Αεροπορία εξόπλισε μία πτέρυγα αναγνώρισης με 50 Mk XIX, που μετονομάστηκαν σε «S 31». Αρκετές φωτογραφικές αποστολές στα τέλη του ΄40 εκτελέστηκαν με κατάφορη παραβίαση του Σοβιετικού και (τουλάχιστον μία φορά) του Φινλανδικού εναέριου χώρου, προκειμένου να καταγραφούν δραστηριότητες στον εναέριο και θαλάσσιο χώρο της Βαλτικής. Κατά την περίοδο εκείνη, κανένα Σοβιετικό καταδιωκτικό δεν μπορούσε να φτάσει το επιχειρησιακό ύψος του S 31. Κανένα Σουηδικό αεροσκάφος δεν χάθηκε κατά τη διάρκεια εκείνων των μυστικών αποστολών. Ωστόσο, από τις αρχές της δεκαετίας του ΄50, η Σοβιετική αεράμυνα είχε αναπτυχθεί τόσο πολύ που αυτές οι πρακτικές έπρεπε να λάβουν τέλος. Στα μέσα του ΄50, τα S 31 αντικαταστάθηκαν από τα αεριωθούμενα SAAB S 29C.
Το Μουσείο Πολεμικής Αεροπορίας έχει ένα Supermarine Spitfire Mk IXc στην μόνιμη συλλογή του.

</doc>
<doc id="54125" url="https://el.wikipedia.org/wiki?curid=54125" title="Δήμος Προσοτσάνης (πρόγραμμα Καποδίστριας)">
Δήμος Προσοτσάνης (πρόγραμμα Καποδίστριας)

Ο Δήμος Προσοτσάνης του προγράμματος Καποδίστριας ήταν ένας δήμος του νομού Δράμας ο οποίος δημιουργήθηκε στις 20/01/1946, με αναγνώριση της Κοινότητας Προσοτσάνης σε Δήμο. Ο Δήμος με τη μορφή αυτή διατηρήθηκε μέχρι το 2010 οπότε προέκυψε ο νέος Δήμος Προσοτσάνης με συγχωνεύσεις άλλων δήμων του προγράμματος Καλλικράτης.
Βρισκόταν στο δυτικό τμήμα του νομού. Έδρα του δήμου είναι η Προσοτσάνη.

</doc>
<doc id="54130" url="https://el.wikipedia.org/wiki?curid=54130" title="Εζέν Καμαρά">
Εζέν Καμαρά

Ο Εζέν Καμαρά ("Eugene Camara", 1942-2019) ήταν πολιτικός από τη Γουινέα. Διορίστηκε πρωθυπουργός της αφρικανικής χώρας το 2007.
Προφίλ.
Γεννήθηκε στη Νζερεκορέ στις 21 Ιανουαρίου του 1942. Στις 9 Φεβρουαρίου 2007 διορίστηκε πρωθυπουργός από τον πρόεδρο Λανσάνα Κοντέ. Προηγήθηκαν ταραχές και πολυήμερη γενική απεργία από την Αντιπολίτευση της χώρας, στις οποίες έχασαν τη ζωή τους τουλάχιστον 50 άνθρωποι. Μία ημέρα μετά, περίπου 12 άνθρωποι, ανάμεσά τους και ένας στρατιωτικός, σκοτώθηκαν σε νέες συμπλοκές με πρωταγωνιστές τους οπαδούς της Αντιπολίτευσης, οι οποίοι αρνήθηκαν τον διορισμό του Καμαρά στην πρωθυπουργία. Τον διαδέχθηκε τελικά ο Λανσάνα Κουγιατέ.

</doc>
<doc id="54131" url="https://el.wikipedia.org/wiki?curid=54131" title="Σεργκέι Στανίσεφ">
Σεργκέι Στανίσεφ



</doc>
<doc id="54132" url="https://el.wikipedia.org/wiki?curid=54132" title="Τζον Κουφούορ">
Τζον Κουφούορ



</doc>
<doc id="54133" url="https://el.wikipedia.org/wiki?curid=54133" title="Τεόντορο Ομπιάνγκ Νγκουέμα Μπασόνγκο">
Τεόντορο Ομπιάνγκ Νγκουέμα Μπασόνγκο



</doc>
<doc id="54134" url="https://el.wikipedia.org/wiki?curid=54134" title="Χουάν Κάρλος ο Α΄">
Χουάν Κάρλος ο Α΄



</doc>
<doc id="54136" url="https://el.wikipedia.org/wiki?curid=54136" title="Νίκολα Σπίριτς">
Νίκολα Σπίριτς

Ο Νίκολα Σπίριτς ("Nikola Špirić", 4 Σεπτεμβρίου 1956) είναι Βόσνιος πολιτικός, ο οποίος διατέλεσε πρωθυπουργός της Βοσνίας και Ερζεγοβίνης από το 2007 εώς το 2012. Είναι Σέρβος στην καταγωγή. Ανήκει στο κόμμα Συμμαχία των Ανεξάρτητων Σοσιαλδημοκρατών (SNSD). Από το 1992 διδάσκει Οικονομικές Επιστήμες στο πανεπιστήμιο της Μπάνια Λούκα.
Πρώτα χρόνια και σπουδές.
Γεννήθηκε στο Ντρβαρ της Βοσνίας-Ερζεγοβίνης στις 4 Σεπτεμβρίου του 1956. Σπούδασε Οικονομικά στα Πανεπιστήμια του Σαράγεβου και της Μπάνια Λούκα. Κατέχει διδακτορικό τίτλο στις Οικονομικές Επιστήμες. 
Πολιτική καριέρα.
Υπηρέτησε επί 4 χρόνια ως αντιπρόσωπος στην κοινοβουλευτική συνέλευση της Βοσνίας και Ερζεγοβίνης. Ήταν πρόεδρος της Βουλής των Λαών το 2002-2003 και πρόεδρος της Βουλής των Αντιπροσώπων το 2003-2004 και το 2005-2006.
Πρωθυπουργός.
Έγινε Πρωθυπουργός στις 4 Ιανουαρίου του 2007 και ανέλαβε καθήκοντα στις 11 Ιανουαρίου.
Την 1η Νοεμβρίου του 2007 υπέβαλε την παραίτησή του από την πρωθυπουργία σε ένδειξη διαμαρτυρίας για τις μεταρρυθμίσεις στο Κοινοβούλιο που επιβλήθηκαν από τον Ύπατο Αρμοστή της ΕΕ Μίροσλαβ Λάιτσακ. Ο Σπίριτς αισθάνθηκε ότι οι μεταρρυθμίσεις αδικούσαν το λαό των Σερβοβοσνίων. Πολλοί έκαναν λόγο για τη χειρότερη κρίση από την εποχή του τέλους του εμφυλίου πολέμου στη Βοσνία .
Έπειτα από την επίλυση της κρίσης για τη θέση του Προέδρου στις 10 Δεκεμβρίου του 2007, ο Σπίριτς επαναδιορίστηκε και ο επαναδιορισμός του εγκρίθηκε από το Προεδρείο στις 27 Δεκεμβρίου 2007 και από το Κοινοβούλιο στις 28 Δεκεμβρίου του 2007.

</doc>
<doc id="54137" url="https://el.wikipedia.org/wiki?curid=54137" title="Νήσοι Τερκς και Κέικος">
Νήσοι Τερκς και Κέικος



</doc>
<doc id="54138" url="https://el.wikipedia.org/wiki?curid=54138" title="Τερκ και Κάικος">
Τερκ και Κάικος



</doc>
<doc id="54139" url="https://el.wikipedia.org/wiki?curid=54139" title="Κώστας Πασχάλης">
Κώστας Πασχάλης

Ο Κώστας Πασχάλης (1 Σεπτεμβρίου 1929 - 9 Φεβρουαρίου 2007) ήταν βαρύτονος της όπερας, γνωστός διεθνώς με το εκλατινισμένο "Kostas Paskalis". Ανήκε σε μια γενιά Ελλήνων ερμηνευτών του λυρικού θεάτρου γεννημένων κατά το Μεσοπόλεμο, η οποία γνώρισε παγκόσμια καταξίωση στις πρώτες μεταπολεμικές δεκαετίες και συμπεριελάμβανε τη Μαρία Κάλλας, το Νίκο Ζαχαρίου, τη νεότερη Έλενα Σουλιώτη κ.ά.
Βιογραφία.
Ο Κώστας Πασχάλης γεννήθηκε στη Λειβαδιά την 1η Σεπτεμβρίου 1929 και μεγάλωσε στην Αθήνα, όπου ο πατέρας του Ευάγγελος διατηρούσε βιοτεχνία βουτύρου. Πρωτοασχολήθηκε με τη μουσική χάρη στο λογιστή της επιχείρησης, ο οποίος τον άκουσε πιτσιρίκο να τραγουδά στο μαγαζί και τον έβαλε στη χορωδία της Μητρόπολης.
Οι μουσικές σπουδές του ξεκίνησαν με πιάνο στο "Ωδείον Αθηνών" και τη φιλοδοξία να γίνει διευθυντής ορχήστρας. Τελικά όμως τον κέρδισε το τραγούδι και το 1951 έκανε το ντεμπούτο του ως "Ριγκολέττο" στην Εθνική Λυρική Σκηνή, αντικαθιστώντας την τελευταία στιγμή τον πρωταγωνιστή, βαρύτονο Ευάγγελο Μαγκλιβέρα που αρρώστησε. Παρέμεινε στο δυναμικό της ΕΛΣ για επτά ακόμα έτη, μάλιστα τραγουδούσε όλους τους ρόλους του στα ελληνικά, σύμφωνα με τις συνήθειες της εποχής.
Το καλοκαίρι του 1958 τον «ανακάλυψε» στο Ηρώδειο ένας Αυστριακός ατζέντης να ερμηνεύει τον Ορέστη στην "Ιφιγένεια εν Ταύροις" και τον κάλεσε στην Κρατική όπερα της Βιέννης, όπου μαέστρος ήταν ο Δημήτρης Μητρόπουλος. Τον Οκτώβριο του ίδιου χρόνου, έκανε την πρώτη του εμφάνιση στην αυστριακή πρωτεύουσα ως Ρενάτο στο "Χορό Μεταμφιεσμένων". Όπως έλεγε αργότερα ο ίδιος, επειδή δεν είχε τραγουδήσει ποτέ σε ξένη γλώσσα, μελέτησε το ρόλο "μόνος σε ένα υπόγειο, για να προλάβει να μάθει σε χρόνο μηδέν όσα δεν ήξερε". Ο Χέρμπερτ φον Κάραγιαν, τότε καλλιτεχνικός διευθυντής, του προσέφερε συμβόλαιο με τη βιενέζικη σκηνή με την οποία συνεργάστηκε 25 χρόνια δίνοντας 650 παραστάσεις, ιδιαίτερα σε όπερες του Τζουζέπε Βέρντι.
Παράλληλα με την Κρατική Όπερα της Βιέννης, συνεργάστηκε με τη Σκάλα του Μιλάνου, τη Μητροπολιτική Όπερα της Νέας Υόρκης, το Κόβεντ Γκάρντεν του Λονδίνου, τις όπερες της Ρώμης, του Μονάχου, του Βερολίνου, του Παρισιού κ.ά.
Μετά την απόσυρσή του εγκαταστάθηκε μόνιμα στην Ελλάδα, ασχολούμενος με τη διδασκαλία. Μεταξύ 1988 - 1990 διετέλεσε επίσης καλλιτεχνικός διευθυντής της Εθνικής Λυρικής Σκηνής. 
Πέθανε στην Αθήνα στις 9 Φεβρουαρίου 2007, σε ηλικία 77 ετών. Είχε παντρευτεί μία φορά, με τη Ρουμάνα υψίφωνο Μαρίνα Κρίλοβιτς, και είχαν αποκτήσει δύο παιδιά, τους Κωνσταντίνο (1974) και Αλεξάνδρα (1976).

</doc>
<doc id="54141" url="https://el.wikipedia.org/wiki?curid=54141" title="Ρούπελ">
Ρούπελ

Το οχυρό Ρούπελ αποτελεί αμυντικό συγκρότημα (ένα από τα 21 συνολικά αμυντικά συγκροτήματα με την ονομασία "Οχυρά") κατά μήκος των ελληνοβουλγαρικών συνόρων που έφερε το όνομα Γραμμή Μεταξά, με συνολικό ανάπτυγμα καταφυγίων 1.849 μέτρα και μήκος στοών 4.251 μέτρα.
Αμαχητί παράδοση στη Βουλγαρία των Κεντρικών Δυνάμεων (1916).
Στις 26 Μαΐου 1916 οι στρατιωτικοί κύκλοι του βασιλιά Κωνσταντίνου του Α' παρέδωσαν το οχυρό αμαχητί στη Βουλγαρία, ώστε η Ελλάδα να επαναβεβαιώσει την, φιλική προ τις Κεντρικές Δυνάμεις, «διαρκή ουδετερότητας», ως αντίβαρο στην κατάληψη της Θεσσαλονίκης από τη Στρατιά της Ανατολής της Τριπλής Συνεννόησης (Αντάντ), το προηγούμενο φθινόπωρο του 1915 (που υπήρξε και η αφορμή για την οριστική διάλυση της Κυβέρνησης Βενιζέλου και την κατοπινή διακυβέρνηση της χώρας από το Παλάτι). Ακολούθησε η πολύνεκρη για τον Ελληνισμό της Μακεδονίας Β΄ Βουλγαρική Κατοχή (1916-1918). Την αμαχητί παράδοση αποφάσισε η φιλοβασιλική Κυβέρνηση Σκουλούδη και ο τότε αναπληρωτής επιτελάρχη Ιωάννης Μεταξάς, με τη σύμφωνη γνώμη του βασιλιά. Ο φιλοβενιζελικός δημοσιογράφος Γ. Βεντήρης έγραψε πως η παράδοση του Ρούπελ αποτέλεσε «αίσχος εις τας ημέρας του ελληνισμού». Στη συνέχεια ακολούθησε η παράδοση της Καβάλας, της Δράμας και των Σερρών, καθώς και η παράδοση του ελληνικού Δ' Σώματος Στρατού, με περισσότερους από 7.000 αξιωματικούς και στρατιώτες να καταλήγουν αιχμάλωτοι στο γερμανικό στρατόπεδο του Γκέρλιτς στα γερμανοπολωνικά σύνορα. Μετά την, τυπική μόνο, λήξη του Εθνικού Διχασμού και την επαναφορά της βενιζελικής Βουλής, στη "«Δίκη του πρώην Επιτελείου»" (του ΓΕΣ, ή αλλιώς "«Υπόθεση Ρούπελ»") των στρατιωτικών του Παλατιού για την παραπάνω αμαχητί παράδοση, το 1919 - 20, ο Ιωάννης Μεταξάς και ο Βίκτωρ Δούσμανης θα καταδικαστούν σε θάνατο για προδοσία (του Δούσμανη μετατράπηκε αμέσως σε ισόβια), ερήμην, αφού βρίσκονταν ήδη σε εξορία, στην Κορσική. Η ποινή του Μεταξά δεν θα εκτελεστεί ούτε όταν επέστρεψε από την εξορία, λόγω της αναπάντεχης ήττας των «Φιλελεύθερων» στις εκλογές του Νοεμβρίου του 1920, μετά την νικηφόρα λήξη του Πολέμου, και εν μέσω της Μικρασιατικής Εκστρατείας.
Β΄ Παγκόσμιος Πόλεμος.
Αποστολή του Συγκροτήματος ήταν η άμυνα επί της οχυρωμένης τοποθεσίας, για την απαγόρευση διέλευσης κατά μήκος του άξονα Κρέσνας - Ρούπελ. Στην ανατολική Κερκίνη υπήρχαν τα οχυρά Ιστίμπεη-Κελκαγιά-Αρπαλούκι-Παλιουριώνες, δύο τάγματα Πεζικού και ένας λόχος προκαλύψεως με ανάλογη αποστολή. Ήταν κατασκευασμένο στις δυτικές αντηρίδες του όρους Τσιγγέλι στον ποταμό Στρυμόνα και μαζί με το οχυρό Παλιουριώνες εξασφάλιζαν τη στενωπό Ρούπελ. Την 1η Μαρτίου 1941, μετά την προσχώρηση της Βουλγαρίας στον Άξονα Γερμανίας-Ιταλίας-Ιαπωνίας, οι γερμανικές δυνάμεις στην περιοχή έναντι της οχυρωμένης τοποθεσίας Κερκίνη-Ρούπελ, ήταν οι 5η και 6η Ορεινές Μεραρχίες (έναντι Κερκίνης), το 125ο Σύνταγμα Επιλέκτων, ενισχυμένο με ένα Τάγμα της 5ης Ορεινής Μεραρχίας (έναντι Ρούπελ) και η 72η Ορεινή Μεραρχία (υψίπεδο Νευροκοπίου) .
Σε δεύτερη γραμμή, στην πεδιάδα Μαρινούπολης, η 2η Τεθωρακισμένη Μεραρχία και δύο βουλγαρικές μεραρχίες. Όλες οι παραπάνω δυνάμεις ανήκαν στο 18ο Γερμανικό Σώμα Στρατού, του οποίου ο ελιγμός περιλάμβανε επίθεση κατά μέτωπο για διάνοιξη της στενωπού του Ρούπελ, υπέρβαση της Κερκίνης με ορεινούς σχηματισμούς, με παράλληλη ενέργεια παράκαμψης ολόκληρης της τοποθεσίας συνόρων διά του άξονα Στρούμνιτσα-Κωστουρίνο-Θεσσαλονίκη.
Από την πλευρά των Γερμανών στο Ρούπελ ενεργεί το εμπειροπόλεμο από τις μάχες της Γραμμής Μαζινό, 125ο Σύνταγμα Πεζικού, μαζί με το 1ο Τάγμα του 100ου Συντάγματος Ορεινών Κυνηγών, με αποστολή να εξουδετερώσουν την άμυνα των οχυρών και να καταλάβουν τη γέφυρα του Στρυμόνα. Η επίθεση των Γερμανών κατά των οχυρών άρχισε την 05:15 της 6ης Απριλίου 1941 με σφοδρό βομβαρδισμό του Πυροβολικού με βλήματα διαφόρων διαμετρημάτων, και από τις 06:00 και με αεροπλάνα κάθετης εφόρμησης (Στούκας), τα οποία αναπτυγμένα σε σχηματισμούς έριχναν βόμβες.
Με την έναρξη της επίθεσης των Στούκας, ένας γερμανικός ειδικός λόχος, με 18 λέμβους από καουτσούκ, εμφανίστηκε να πλέει στον Στρυμόνα ποταμό. Η προπομπός ομάδα, αποτελούμενη από τρεις λέμβους, καθηλώθηκε σε προτοποθετημένο συρματόπλεγμα. Τα πληρώματα προσπάθησαν να απεμπλέξουν τις βάρκες, αλλά βαλλόμενοι από τα οχυρά Ουσίτα και Παλιουριώνες φονεύθηκαν ή πνίγηκαν. Οι ελάχιστοι που διασώθηκαν, κατόρθωσαν κολυμπώντας να συνενωθούν με τα προχωρημένα στοιχεία του 1ου Τάγματος, το οποίο, αφού πέρασε τον Μπίστριτσα ποταμό από τους πόρους, αναπτύχθηκε σε ευρύ μέτωπο. Ο λόχος δεξιά του Τάγματος κινήθηκε κατά μήκος της στενωπού και μόλις βρέθηκε κάτω από το οχυρό Ουσίτα, δέχθηκε καταιγισμό πυρών από το Οχυρό και καθηλώθηκε με σοβαρές απώλειες. Την ίδια εξέλιξη είχε και η επίθεση του υπόλοιπου Τάγματος (3 λόχοι κατά του οχυρού Ουσίτας). Με την έλευση του σκότους αποσύρθηκαν στις θέσεις εξόρμησης (στα υψώματα ανατολικά του Προμαχώνα).
Στον αριστερό τομέα του Συγκροτήματος (2ο-3ο Τάγμα), τμήμα του Συγκροτήματος αιφνιδίασε τη Διμοιρία Προκάλυψης και κατέλαβε άθικτη τη γέφυρα Μπίστριτσα, η οποία καταστράφηκε αργότερα από τα πυρά του πυροβολικού. Τα τμήματα του Συγκροτήματος, αφού πέρασαν τον Μπίστριτσα ποταμό, κινήθηκαν προς τα νότια και το 2ο Τάγμα κατόρθωσε να καταλάβει το ύψωμα 354 (Χαλάσματα) και να προετοιμαστεί για την εισχώρηση προς τα ανατολικά. Μετά την κατάληψη του υψώματος 354, το 3ο Τάγμα αναπτύχθηκε στα δεξιά και άρχισε την επίθεση κατά των υψωμάτων Νέοι-Ανατ. Προφήτες. Παρά τις επίμονες προσπάθειες των Γερμανών, το Τάγμα δεν κατόρθωσε να καταλάβει στα οχυρά, υπέστη σοβαρές απώλειες και τις εσπερινές ώρες μετέπεσε σε κατάσταση άμυνας. Έτσι, έληξε η πρώτη ημέρα της επίθεσης των Γερμανών εναντίον του Ρούπελ, με πολλές απώλειες για τον εχθρό. Ενώ όμως οι μετωπικές επιθέσεις κατά του Συγκροτήματος Ρούπελ αποκρούσθηκαν, στο άκρο δεξιά το 2ο Τάγμα, μετά την κατάληψη του υψώματος 354 στις 06:30, επιχείρησε βαθιά διείσδυση μεταξύ των οχυρών Ρούπελ και Καρατάς και εκμεταλλευόμενο τις βαθιές χαραδρώσεις, κατόρθωσε μέχρι το απόγευμα να καταλάβει το χωριό Κλειδί και το υπερκείμενο ύψωμα Τσούκα.
Στα οχυρά Καρατάς και Κάλης, η εχθρική δράση περιορίστηκε σε βομβαρδισμό πυροβολικού και αεροπορίας κατά διαστήματα εντός της ημέρας. Η επίθεση του 100ού Τάγματος κατά του οχυρού Παλιουριώνες είχε την ίδια εξέλιξη, όπως και η επίθεση κατά του Ρούπελ, ενώ στα υπόλοιπα οχυρά Κερκίνης (Ιστίμπεη-Κελκαγιά-Αρπαλούκι), οι Γερμανοί κατόρθωσαν να επικαθήσουν σε αυτά. Κατά τη 2η ημέρα (7 Απριλίου), συνεχίστηκε η επίθεση των Γερμανών κατά των οχυρών, ενώ παράλληλα η Γερμανική Διοίκηση έθεσε σε εφαρμογή το σχέδιο παράκαμψης των οχυρών από την κοιλάδα του Στρούμνιτσα ποταμού. Το βράδυ της 7ης Απριλίου, η 2η Τεθωρακισμένη Γερμανική Μεραρχία έφθασε στα ελληνογιουγκοσλαβικά σύνορα στην περιοχή της λίμνης Δοϊράνης. Κατά την 3η ημέρα (8 Απριλίου), παρά την σφοδρή επιθετική προσπάθεια σε όλο το μέτωπο και ιδιαίτερα εναντίον των οχυρών Ρούπελ και Παλιουριώνες, τα οχυρά έμειναν ανέπαφα. Οι απώλειες των Γερμανών ήταν πολλές. Τα τμήματα, που διείσδυσαν την προηγούμενη νύχτα από τις χαραδρώσεις του υψώματος Νικάκι συγκεντρώθηκαν στο χωριό Κλειδί και το απόγευμα ο διοικητής του τάγματος με τα υπόλοιπα των δύο λόχων, συγκεντρώθηκαν στο ύψωμα Τούμπα.
Κατά την 4η ημέρα (9 Απριλίου), οι βομβαρδισμοί και οι επιθέσεις επαναλήφθηκαν κυρίως εναντίον των οχυρών Ρούπελ και Παλιουριώνες. Στις 17:00, Γερμανοί κήρυκες, γνωρίζοντας ότι είχε υπογραφεί στη Θεσσαλονίκη η συνθηκολόγηση, ήρθαν στο Ρούπελ και ζήτησαν την παράδοση του οχυρού. Τελικά, η παράδοση του Ρούπελ έγινε την επομένη 10 Απριλίου, στις 06:00, αφού ο διοικητής έλαβε διαταγή κατάπαυσης του πυρός από το Γενικό Στρατηγείο.Ο Γερμανός συνταγματάρχης που παρέλαβε το οχυρό Ρούπελ, έδωσε συγχαρητήρια στον διοικητή και εξέφρασε τον θαυμασμό και την εκτίμησή του για την αντίσταση και τον ηρωισμό των Ελλήνων στρατιωτών. Κάποια πολυβολεία συνέχισαν να μάχονται παρά την συνθηκολόγηση που έγινε, όπως στο πολυβολείο Π8 με τον επικεφαλής Δημήτριο Ίτσιο, ο οποίος σκοτώθηκε όταν εξόρμησε από το πολυβολείο Π8 με μια αραβίδα.
Σήμερα διοργανώνεται η αναπαράσταση της μάχης των οχυρών του Ρούπελ. Η διοργάνωση όμως αυτή συγκεντρώνει αρνητικές κριτικές για την αισθητική και τους σκοπούς της. Ο τοπικός Μητροπολίτης Μακάριος τάχθηκε κατά της αναβίωσης της μάχης των οχυρών του Ρούπελ, χαρακτηρίζοντάς την ως «παρωδία», αφήνοντας ανοικτό το ενδεχόμενο να υπάρχουν οικονομικά οφέλη για τους ίδιους τους διοργανωτές της εκδήλωσης και ζήτησε από το υπουργείο Εθνικής Άμυνας να διακόψει την διοργάνωσή τους.

</doc>
<doc id="54142" url="https://el.wikipedia.org/wiki?curid=54142" title="Άυγουστος 2004">
Άυγουστος 2004



</doc>
<doc id="54145" url="https://el.wikipedia.org/wiki?curid=54145" title="Ομοαξονικό σφαιρικό σύστημα">
Ομοαξονικό σφαιρικό σύστημα

Με τον ορο ομοαξονικό σφαιρικό σύστημα ονομάζεται κάθε οπτικό σύστημα που αποτελείται από μια σειρά οπτικών μέσων, που χωρίζονται από σφαιρικές επιφάνειες και που έχουν τα κέντρα τους στην ίδια ευθεία.
Ως οριακή μορφή τέτοιων σφαιρικών επιφανειών μπορεί να θεωρηθούν και τα επίπεδα όταν είναι κάθετα στον άξονά τους. Η έρευνα αυτών των συστημάτων είναι πολύ σημαντική, αφού με τέτοια μορφή είναι κατασκευασμένα τα περισσότερα οπτικά όργανα, καθώς επίσης και το ανθρώπινο μάτι.

</doc>
<doc id="54158" url="https://el.wikipedia.org/wiki?curid=54158" title="Καννάβια">
Καννάβια



</doc>
<doc id="54159" url="https://el.wikipedia.org/wiki?curid=54159" title="Ντίνο Ράτζα">
Ντίνο Ράτζα

Ο Ντίνο Ράτζα ("Dino Rađa", 24 Απριλίου 1967) είναι Κροάτης πρώην διεθνής καλαθοσφαιριστής. Έχει κατακτήσει δύο φορές την Ευρωλίγκα, όντας μέλος της φημισμένης Γιουγκοπλάστικα, ενώ αγωνίστηκε και στο ΝΒΑ με τους Μπόστον Σέλτικς. Αποτέλεσε έναν από τους πιο σημαντικούς καλαθοσφαιριστές της εποχής του.
Καριέρα.
Το 1989 οι Μπόστον Σέλτικς τον επέλεξαν στο νούμερο 40 του ντραφτ. Μαζί με τον Τόνι Κούκοτς έκαναν τη Γιουγκοπλάστικα έναν από τους πιο ιστορικούς συλλόγους της Ευρώπης κερδίζοντας το κύπελλο πρωταθλητριών το 1989 (αναδείχτηκε MVP του Final-4) και το 1990. Επόμενη στάση της καριέρας του ήταν η Ρώμη και η Βίρτους Ρόμα, με την οποία κέρδισε το Κύπελλο Κόρατς το 1993.
Την ίδια χρονιά άρχισε να αγωνίζεται στο ΝΒΑ, στη Βοστόνη, με τους Σέλτικς. Κατά την πρώτη του χρονιά ήταν μέλος της δεύτερης καλύτερης ομάδας ρούκι του πρωταθλήματος. Στο ΝΒΑ είχε συνολικά σε 224 αγώνες, 3.733 πόντους, 1.883 ριμπάουντ και 356 ασίστ.
Με την επιστροφή του στην Ευρώπη αγωνίστηκε με τον Παναθηναϊκό, τη χρονιά που ξανακέρδισε το πρωτάθλημα Ελλάδας, το 1998, το οποίο ήταν για την ομάδα το πρώτο από το 1984. Με αυτή την επιτυχία αναδείχτηκε και MVP των τελικών του πρωταθλήματος. Επίσης την ίδια σεζόν (1997-1998), ήταν ο πρώτος ριμπάουντερ του πρωταθλήματος (12,7 μ.ό.). Αφού στέφθηκε ξανά πρωταθλητής και την επόμενη χρονιά με τον Παναθηναϊκό (1999) επέστρεψε στην Κροατία και αγωνίστηκε με τη Ζαντάρ, κατακτώντας το κύπελλο του 2000, βγαίνοντας MVP και πρώτος σκόρερ του Final-4.
Ένα χρόνο αργότερα ξαναγύρισε στην Ελλάδα, αλλά αυτή τη φορά για τον Ολυμπιακό, με τον οποίο αναδείχθηκε πρώτος στα ριμπάουντ στο ελληνικό πρωτάθλημα (11,4 μ.ό.) χωρίς να κατακτήσει κάποιο τρόπαιο. Το 2001 τον ξαναβρήκε στην Κροατία με την Τσιμπόνα Ζάγκρεμπ κερδίζοντας για δεύτερη φορά το κύπελλο. Τελείωσε την καριέρα του κερδίζοντας το πρωτάθλημα με την ομάδα που ξεκίνησε, ΚΚ Σπλιτ (πρώην Γιουγκοπλάστικα ή ΠΟΠ 84).
Σήμερα είναι πρόεδρος της ΚΚ Σπλιτ.
Τιμές.
Το 2008 αναδεικνύεται ένας από τους 50 κορυφαίους συντελεστές στην ιστορία της Ευρωλίγκα ανδρών (Φεβρουάριος 2008).
Στις 31 Μαρτίου 2018, ανακοινώθηκε η είσοδός του στο Hall of Fame.
Εθνικές ομάδες.
Γεμάτη διακρίσεις ήταν και η πορεία του σε εθνικό επίπεδο.
 Με την εθνική Γιουγκοσλαβίας:
 Με την εθνική Κροατίας:
Εξωτερικοί σύνδεσμοι.
 
 

</doc>
<doc id="54164" url="https://el.wikipedia.org/wiki?curid=54164" title="Σπησισμός">
Σπησισμός



</doc>
<doc id="54171" url="https://el.wikipedia.org/wiki?curid=54171" title="Aids">
Aids



</doc>
<doc id="54172" url="https://el.wikipedia.org/wiki?curid=54172" title="Σεξουαλικά μεταδιδόμενη ασθένεια">
Σεξουαλικά μεταδιδόμενη ασθένεια



</doc>
<doc id="54174" url="https://el.wikipedia.org/wiki?curid=54174" title="Η μαύρη τουλίπα">
Η μαύρη τουλίπα

Η Μαύρη Τουλίπα ("La Tulipe Noire") είναι μυθιστόρημα του Αλέξανδρου Δουμά που δημοσιεύθηκε το 1850.
Πλοκή.
Το μυθιστόρημα εξελίσσεται στην Ολλανδία του 17ου αιώνα και συγκεκριμένα το 1672.
Σε μια εποχή με έντονες πολιτικές κρίσεις ανεβαίνει στην εξουσία ο Γουλιέλμος της Οράγγης και σκοτώνονται οι αδερφοί ντε Βιτ, Κορνέιγ και Ζαν. Ο κεντρικός ήρωας της "Μαύρης Τουλίπας", ο μέγας λάτρης των λουλουδιών Κορνέιγ Βαν Μπέρλ, είναι βαφτισιμιός του νεκρού Κορνέιγ ντε Βιτ. Το γεγονός ότι ο τελευταίος βρίσκεται πολύ κοντά στο να δημιουργήσει ένα πολύ σπάνιο είδος φυτού, τη μαύρη τουλίπα, τυφλώνει από ζήλια τον ανταγωνιστή του. Κι είναι ακριβώς η σχέση του με τον μισητό πολιτικό που θα οδηγήσει αδίκως τον Κορνέιγ Βαν Μπέρλ ως προδότη στην φυλακή. Εκεί εκτυλίσσεται και το μεγαλύτερο μέρος της πλοκής, με τον Δουμά να παρακολουθεί τις προσπάθειες του ήρωα να υλοποιήσει το όραμα του και την σχέση που αναπτύσσει με την Ρόζα, την κόρη του δεσμοφύλακα του. Στην αρχή, ο Κορνέιγ δεν σκέφτεται παρά μόνο τη μαύρη τουλίπα. Σταδιακά ωστόσο, καθώς η φιλία του με την κοπέλα εξελίσσεται σε έναν μεγάλο έρωτα, οι αξίες μέσα του θα ιεραρχηθούν διαφορετικά κι η μοίρα των ανθρώπων γύρω του δεν θα τού είναι πια αδιάφορη.

</doc>
<doc id="54179" url="https://el.wikipedia.org/wiki?curid=54179" title="Ιτιά">
Ιτιά

Η Ιτιά (επιστ. Ιτέα, Salix) είναι γένος φυτών που ανήκει στην τάξη των Ιτεωδών (Salicales) και στην οικογένεια των Ιτεοειδών (Salicaceae) και περιλαμβάνει 330 περίπου είδη δέντρων και θάμνων των εύκρατων κυρίως αλλά και ψυχρών περιοχών της γης.
Τα δέντρα βρίσκονται κυρίως κοντά σε ποτάμια, χείμαρρους ή ρυάκια τα δε μικρά δέντρα και οι θάμνοι σε βουνά, βραχώδη εδάφη και ορισμένα είδη σε αρκτικές περιοχές. Όλα τα είδη έχουν στενά φύλλα που εναλλάσσονται, τα άνθη τους είναι αιωρούμενες ταξιανθίες και οι σπόροι τους έχουν μακριές μεταξωτές τρίχες. Μεταξύ των διαφόρων ειδών του γένους παρατηρείται φυσικός υβριδισμός και έτσι τα είδη της ιτιάς πολλαπλασιάζονται.
Ο φλοιός της ιτιάς χρησιμοποιείται στη βυρσοδεψία, ενώ από το φλοιό ορισμένων ειδών με εκχύλιση εξάγεται μία χημική ουσία, που ονομάζεται σαλικίνη και αξιοποιείται στη φαρμακευτική. Η ξυλεία των ειδών της ιτιάς δεν είναι ανθεκτική. Όμως από το είδος ιτιάς "Salix alba" var. "calva" (κάλβα), κατασκευάζονται τα ρόπαλα του κρίκετ.
Είδη.
Ο τυπικός εκπρόσωπος της ομάδας αυτής των δέντρων είναι η κλαίουσα ιτιά ή απλά κλαίουσα ("Salix × sepulcralis"), δέντρο που το ύψος του φτάνει τα 20 μέτρα και το χαρακτηριστικό του γνώρισμα είναι η φυλλωσιά του που γέρνει προς τα κάτω και από μακρινή απόσταση δίνει την εντύπωση μιας βροχής «δακρύων», δικαιολογώντας την ονομασία του.
Στην Ελλάδα βρίσκονται 12 είδη και είναι αυτοφυή. Το κυριότερο και πιο κοινό είδος είναι η λευκή ιτιά ("Salix alba"). Την ονομασία της την οφείλει στις λευκές αποχρώσεις του κορμού της. Το ύψος της μπορεί να φτάσει τα 20 μέτρα, αλλά αργά και σταθερά μέσα σε 15 χρόνια. Το ξύλο της χρησιμοποιείται σε παραγωγή φύλλων επένδυσης και σπίρτων. Όταν ο κορμός είναι λεπτός χρησιμοποιείται στην παραγωγή διαφόρων κουτιών και κιβωτίων , στην παραγωγή χαρτοπολτού και στη γλυπτική καθώς χαράζεται εύκολα. Το κάρβουνο της λευκής ιτιάς χρησιμοποιείται στην παραγωγή πυρίτιδας και από τα κλαδιά της κατασκευάζονται διάφορα κοφίνια. Όταν η ιτιά ανθίζει δημιουργεί ένα ευχάριστο τοπίο εξ ου και το παραδοσιακό τσάμικο.
Εξωτερικοί σύνδεσμοι.
Παραπομπές

</doc>
<doc id="54180" url="https://el.wikipedia.org/wiki?curid=54180" title="Καισάρεια (αθλητικοί αγώνες)">
Καισάρεια (αθλητικοί αγώνες)

Τα Καισάρεια ήταν αθλητικοί αγώνες που γίνονταν στην Πάτρα κατά την αρχαιότητα.
Για τους αγώνες υπάρχουν λίγα στοιχεία τα οποία εμπλουτίζονται με τις ανασκαφές και ανάδειξη του αρχαίου σταδίου της πόλης που γίνεται σήμερα. Η ανασκαφή του είναι δύσκολη γιατί βρίσκεται στο σημερινό κέντρο της Πάτρας και μετά από πολλές απαλλοτριώσεις ανασκάπτεται αλλά όχι ολόκληρο.
Από επιγραφές που έχουν βρεθεί γίνεται γνωστό ότι το στάδιο κατασκευάστηκε επι του Ρωμαίου αυτοκράτορα Δομιτιανού ανάμεσα στο 80 με 90 π.Χ. και είχε 200 μέτρα μήκος και 90 πλάτος.
Στην Κόρινθο, Κω και στην Λαοδείκια έχουν βρεθεί επιγραφές που αναφέρουν νικητές από αυτές τις πόλεις στα Καισάρεια. Από επιγραφές ξέρουμε και κάποιους Αχαιούς νικητές των αγώνων , όπως ο "Αλέξανδρος" , η "Νικηγόρα" (γυναίκα), "Χρυσόπετρος", κ.α.
Οι αγώνες διεξάγονταν με την βοήθεια χορηγών, οι οποίοι τιμούνταν για την προσφορά τους με τον τίτλο του Αγωνοθέτη. Οι αθλητές προέρχονταν από όλον τον τότε γνωστό κόσμο και οι αγώνες είχαν διεθνή χαρακτήρα.
Από ψηφιδωτό που έχει βρεθεί στην πόλη , έγινε γνωστό ότι στα Καισάρεια γίνονταν τα εξής αγωνίσματα : "Πένταθλο","Πυγμή", "Δρόμος","Κερητίζων","Οπλιτικός δρόμος","Πάλη" και θεατρικοί.

</doc>
<doc id="54182" url="https://el.wikipedia.org/wiki?curid=54182" title="Ρίεια">
Ρίεια

Τα Ρίεια ήταν αθλητικοί αγώνες που γίνονταν κατά την αρχαιότητα.
Οι αγώνες γίνονταν προς τιμήν του Ποσειδώνα στο Ρίο και οργανώνονταν από κοινού με το Αντίρριο.
Οι αγώνες είχαν τοπική εμβέλεια και γίνονταν κοντά στον ναό του Ποσειδώνα που υπήρχε στο Ρίο. Σήμερα γνωρίζουμε λίγα στοιχεία για τους αγώνες και αυτά από επιγραφές που έχουν βρεθεί.

</doc>
<doc id="54185" url="https://el.wikipedia.org/wiki?curid=54185" title="Άγιος Δονάτος">
Άγιος Δονάτος

Ο Άγιος Δονάτος ο Θαυματουργός είναι ο Πολιούχος της Παραμυθιάς. Δεν ειναι γνωστό που γεννηθηκε. Έζησε την εποχή της βασιλείας του αυτοκράτορα Θεοδοσίου του Μεγάλου και υπήρξε επίσκοπος της πόλης Ευροίας που ήταν μια από τις 12 πόλεις της Ηπείρου και ήταν χτισμένη στην θέση όπου σήμερα βρίσκεται το χωριό Χόικα.
Γεννήθηκε γύρω στο 310 και απεβίωσε το 387. Τις πρώτες 3 τετραετίες της ζωής του τις έζησε στο Βουθρωτό της Ηπείρου, όπου και δίδασκε. Λίγα χρόνια αργότερα, χειροτονείται Επίσκοπος Ευροίας. Ο Άγιος Δονάτος εκτός από την Ευροία, δραστηριοποιείται στην πόλη Ισορεία, η οποία βρισκόταν στην θέση της σημερινής Γλυκής στις πήγες του Αχέροντα, και στην πόλη Ομφάλιον, για την οποία η μυθολογία αναφέρει πως βρισκόταν στο σημείο όπου ήταν η πύλη του Άδη.Το σημείο όπου από την Αχερουσία λίμνη, οι ψυχές των νεκρών ανθρώπων μεταφερόταν από τον Χάροντα στο Νεκρομαντείο. 
Αναφέρεται, από τον εκκλησιαστικό ιστορικό της ύστερης αχψαιότητας Σωζόμενο, πως ο Άγιος Δονάτος έκανε πολλά θαύματα, όπως η επιτυχής μάχη με έναν δράκοντα, το καθάρισμα των νερών ενός πηγαδιού, η διάσωση της κόρης του αυτοκράτορα Θεοδόσιου και ανέστησε νεκρούς.

</doc>
<doc id="54187" url="https://el.wikipedia.org/wiki?curid=54187" title="AIDS">
AIDS

Το σύνδρομο επίκτητης ανοσολογικής ανεπάρκειας (, συντομογρ. AIDS) είναι το τελικό στάδιο της λοίμωξης του ανθρώπινου ανοσοποιητικού συστήματος που προκαλείται από τον ιό της ανθρώπινης ανοσοανεπάρκειας (Human immunodeficiency virus, HIV).Η νόσος παρεμβαίνει στο ανοσοποιητικό σύστημα και παρεμποδίζει τη λειτουργία του, κάνοντας τα άτομα με AIDS περισσότερο πιθανά να αποκτήσουν λοιμώξεις, όπως ευκαιριακές λοιμώξεις και όγκους που συνήθως δεν προσβάλουν τα άτομα με λειτουργικά ανοσοποιητικά συστήματα. Αυτή η ευπάθεια χειροτερεύει με την εξέλιξη της νόσου.
Ο HIV μεταδίδεται πρωταρχικά με τη σεξουαλική επαφή, όπως με το πρωκτικό, κολπικό ή στοματικό σεξ, τη μετάγγιση αίματος, τις μολυσμένες υποδερμικές βελόνες, και από τη μητέρα στο παιδί κατά την εγκυμοσύνη, τον τοκετό και τον θηλασμό. Ορισμένα σωματικά υγρά όπως το σάλιο, τα δάκρυα, τα ούρα και ο ιδρώτας δεν μεταδίδουν τον HIV εκτός εάν περιέχουν μικροποσότητες αίματος. Ο ιός μπορεί να μεταδοθεί επίσης από επαφή ενός βλεννογόνου (δηλ. μιας βλεννώδους μεμβράνης που επικαλύπτει κάποιες κοιλότητες του σώματος, όπως ο βλεννογόνος του στόματος ή του εντέρου) με ένα σωματικό υγρό που περιέχει τον ιό, όπως αίμα, σπέρμα, κολπικά υγρά, προσπερματικά υγρά ή γάλα θηλασμού ενός μολυσμένου ατόμου.
Η προφύλαξη από την HIV λοίμωξη, πρωταρχικά μέσω του ασφαλούς σεξ και των προγραμμάτων ανταλλαγής συρίγγων και βελονών, αποτελεί στρατηγική κλειδί για τον έλεγχο της νόσου. Δεν υπάρχει θεραπεία ίασης ή προληπτικό εμβόλιο. Παρόλα αυτά η αντιρετροϊκή θεραπεία μπορεί να επιβραδύνει την εξέλιξη της νόσου και να οδηγήσει σε ένα προσδόκιμο ζωής κοντά στο φυσιολογικό. Παρότι η θεραπεία αυτή μειώνει τον κίνδυνο θανάτου και επιπλοκών από τη νόσο, τα φάρμακα αυτά είναι υψηλού κόστους και σχετίζονται με παρενέργειες οφειλόμενες αποκλειστικά σε αυτά (οι οποίες πολλές φορές συνδυάζονται με τις παρενέργειες που προκαλεί η χρόνια HIV λοίμωξη).
Ο ιός και η νόσος αναφέρονται συχνά μαζί ως HIV/AIDS. Η νόσος είναι τεράστιο πρόβλημα υγείας σε πολλά μέρη του κόσμου, και θεωρείται πανδημία, δηλαδή μία έκρηξη της ασθένειας που επηρεάζει μια ευρεία περιοχή και εξαπλώνεται ενεργά. Το 2010 περίπου 34 εκατομμύρια άνθρωποι είχαν HIV λοίμωξη παγκοσμίως. Από αυτούς περίπου 16,8 εκατομμύρια είναι γυναίκες και 3,4 εκατομμύρια είναι κάτω από 15 ετών. Το αποτέλεσμα είναι περίπου 1,8 εκατομμύρια θάνατοι από AIDS το 2010, χαμηλότερα σε σχέση με τα 3,1 εκατομμύρια θανάτους του 2001. Από το 1981, που το AIDS αναγνωρίστηκε για πρώτη φορά, έως το 2009 προκάλεσε σχεδόν 30 εκατομμύρια θανάτους.
Η γενετική έρευνα δείχνει ότι ο HIV προήλθε από την Νότια Αφρική κατά τη διάρκεια της δεκαετίας του 1970. Το AIDS αναγνωρίστηκε για πρώτη φορά από τα Κέντρα Ελέγχου και Πρόληψης Νοσημάτων των Ηνωμένων Πολιτειών το 1981 και η αιτία του, ο HIV, αναγνωρίστηκε στις αρχές τις δεκαετίας του 1980.
Τρόπος δράσης του Ιου.
Ο ιός HIV προσβάλλει ορισμένα κύτταρα του ανθρώπινου σώματος, κομβικής σημασίας για το ανοσοποιητικό του σύστημα. Ο ιός HIV για να εισέλθει εντός των κυττάρων, πρέπει να προσκολληθεί στον υποδοχέα CD4, ο οποίος βρίσκεται σε ορισμένα κύτταρα του ανοσοποιητικού (στα Τ-βοηθιτικά λεμφοκύτταρα,στα μακροφάγα, σε δενδριτικά κυτταρα και στα μικρογλοιακά κύτταρα του νευρικού συστήματος. Μετά, ενώνεται με άλλους υποδοχείς της κυτταρικής μεμβράνης του κυττάρου και οι κυτταρικές μεμβράνες του ιου και του κυττάρου ενώνονται( συντήκονται) ώστε το γονιδιακό υλικό του ιου να διαχυθεί εντός του κυττάρου. Μετά, ο ιος δημιουργεί κομμάτια DNA μέσω του ενζύμου ανάστροφη μεταγραφάση (η αναστροφη μεταγραφάση "διαβάζει" το RNA του ιου και φτιαχνει κομματια DNA). Τα κομματια αυτά θα ενσωματωθουν στο DNA του κυττάρου-ξενιστή. Όταν εναργοποιηθουν, θα παράγουν RNA το οποίο θα κωδικοποιεί την σύνθεση νέων πρωτεϊνών και ιικού γονιδιώματος, τα οποία θα επεξεργαστουν και μεταφερθούν στην κυτταρική μεμβράνη του ξενιστή, για να παραχθούν νέα ιικά σωμάτια.
Τα μολυσμένα κύτταρα τα οποία παράγουν ενεργά τον ιο, καταπολεμούνται απο τα ανοσοποιητικά κυτταρα που φέρουν τον υποδοχέα CD8, όμως τα κύτταρα τα οποία φιλοξενουν μη ενεργοποιημένο τον ιο, παραμένουν αλώβητα. Με το περασμα του χρόνου, η ανοσολογικές δυνατότητες του οργανισμου μειώνονται και τελικά το προσβληθέν άτομο υποκύπτει σε διάφορες ευκαιριακές λοιμώξεις.
Σημεία και συμπτώματα.
Υπάρχουν 3 κύρια στάδια της HIV λοίμωξης: η οξεία λοίμωξη, η κλινική λανθάνουσα περίοδος και το AIDS.
Οξεία λοίμωξη.
Η αρχική περίοδος μετά τη μόλυνση με HIV ονομάζεται οξεία HIV λοίμωξη ή πρώιμη HIV λοίμωξη ή οξύ ρετροϊκό σύνδρομο. Πολλά άτομα αναπτύσσουν ένα σύνδρομο παρόμοιο με γρίπη ή με λοιμώδη μονοπυρήνωση 2-4 εβδομάδες μετά την έκθεσή τους στον ιό, ενώ άλλα άτομα δεν έχουν κάποια αξιοσημείωτα συμπτώματα. Πάντως στο 40-90% των περιπτώσεων παρουσιάζονται συμπτώματα που συνηθέστατα περιλαμβάνουν: πυρετό, διογκωμένους και ευαίσθητους (με πόνο) λεμφαδένες, φλεγμονή στο λαιμό (φαρυγγίτιδα, οισοφαγίτιδα), εξάνθημα στο δέρμα, πονοκέφαλο και έλκη (πληγές) στο στόμα και τα γεννητικά όργανα. Δεν σημαίνει βέβαια ότι όποιος παρουσιάσει συμπτώματα θα παρουσιάσει όλα αυτά μαζί. Μπορεί να έχει μόνο ένα από αυτά ή κάποια από αυτά.
Το εξάνθημα εμφανίζεται στο 20-50% των περιπτώσεων και κλασσικά είναι κηλιδοβλατιδώδες (με κηλίδες και βλατίδες, που είναι βλάβες του δέρματος συνήθως κόκκινης απόχρωσης) και παρουσιάζεται στον κορμό. Μερικοί άνθρωποι αναπτύσσουν επίσης ευκαιριακές λοιμώξεις σε αυτό το στάδιο.
Άλλα συμπτώματα μπορεί να περιλαμβάνουν: ναυτία, εμετό, διάρροια και νευρολογικά προβλήματα όπως περιφερική νευροπάθεια και σύνδρομο Guillain-Barré (σπάνια νόσος με παράλυση περιφερικών νεύρων από λανθασμένη επίθεση του ανοσοποιητικού στο νευρικό σύστημα). Η διάρκεια των συμπτωμάτων ποικίλλει, αλλά συνήθως είναι 1 με 2 εβδομάδες.
Λόγω της μη ειδικής φύσεως αυτών των συμπτωμάτων, συχνά δεν αναγνωρίζονται ως σημάδια μιας HIV λοίμωξης. Ακόμη κι αν το άτομο πάει στο γιατρό του ή σε νοσοκομείο, συχνά θα του γίνει η λάθος διάγνωση ότι πρόκειται για κάποια από τις κοινές λοιμώξεις που παρουσιάζουν ίδια συμπτώματα. Έτσι συνιστάται να εξετάζεται και η HIV λοίμωξη σαν ενδεχόμενο σε όσους παρουσιάζουν ανεξήγητο πυρετό και έχουν παράγοντες κινδύνου για HIV λοίμωξη.
Κλινική λανθάνουσα περίοδος.
Μετά από τα αρχικά συμπτώματα της οξείας φάσης η HIV λοίμωξη μπαίνει σε ένα στάδιο που ονομάζεται κλινική λανθάνουσα περίοδος ή ασυμπτωματική HIV λοίμωξη ή χρόνια HIV λοίμωξη. Χωρίς αντιρετροϊκή αγωγή το δεύτερο αυτό στάδιο διαρκεί κατά μέσο όρο 8 χρόνια, όμως μπορεί να κυμανθεί από 3 χρόνια έως και περισσότερα από 20. Ενώ τυπικά σε αυτή τη φάση δεν υπάρχουν συμπτώματα ή υπάρχουν ελάχιστα, κατά το τέλος αυτής της περιόδου πολλά άτομα αναπτύσσουν πυρετό, απώλεια βάρους, γαστρεντερικά συμπτώματα και πόνο στους μύες.
Ένα ποσοστό 50-70% των ατόμων αναπτύσσουν επίσης επίμονη γενικευμένη λεμφαδενοπάθεια με διογκωμένους αλλά χωρίς πόνο λεμφαδένες που εμφανίζονται σε δύο διαφορετικές περιοχές του σώματος και για περισσότερο από 3-6 μήνες, χωρίς να μπορεί να βρεθεί κάποια άλλη αιτία για την παρουσία τους.
Ένα μικρό ποσοστό (περίπου 5%) ατόμων που έχουν μολυνθεί με τον HIV-1 διατηρούν υψηλά επίπεδα CD4 χωρίς αντιρετροϊκή θεραπεία για περισσότερα από 5 χρόνια. Παρόλα αυτά οι περισσότεροι από αυτούς έχουν ανιχνεύσιμο ιικό φορτίο και τελικά θα αναπτύξουν AIDS χωρίς την αντιρετροϊκή αγωγή. Αυτά τα άτομα κατατάσσονται στην κατηγορία που ονομάζεται HIV ελεγκτές (HIV controllers) ή μακροχρόνια μη-εξελισσόμενοι (long term nonprogressors – LTNP). Άνθρωποι που χωρίς αντιρετροϊκή θεραπεία διατηρούν υψηλά επίπεδα CD4 και ταυτόχρονα χαμηλό ή μη ανιχνεύσιμο ιικό φορτίο, είναι γνωστοί ως εξέχοντες ελεγκτές (elite controllers) ή εξέχοντες καταστολείς (elite suppressors).
AIDS.
Ορίζεται ότι κάποιος έχει αναπτύξει AIDS είτε όταν τα CD4 κύτταρά του είναι σε αριθμό λιγότερα από 200/μL (μικρολίτρο) αίματος, είτε όταν εκδηλωθεί η παρουσία συγκεκριμένων νόσων που συσχετίζονται με την προχωρημένη HIV λοίμωξη. Περίπου οι μισοί από τους ανθρώπους που έχουν μολυνθεί με HIV θα αναπτύξουν AIDS σε 10 χρόνια αν δεν λάβουν θεραπεία. Οι πιο κοινές αρχικές καταστάσεις που σημαίνουν συναγερμό για την εμφάνιση AIDS είναι η πνευμονία από πνευμονοκύστη (PCP) σε ποσοστό 40%, το σύνδρομο απίσχνασης (αδυνατίσματος) από HIV και η οισοφαγική καντιντίαση (μυκητίαση από το μύκητα candida). Άλλες κοινές εκδηλώσεις AIDS περιλαμβάνουν τις υποτροπιάζουσες λοιμώξεις του αναπνευστικού (όπως η πνευμονία).
Οι ευκαιριακές λοιμώξεις στις οποίες περιλαμβάνονται οι παραπάνω καταστάσεις μπορεί να προκαλούνται από βακτηρίδια, ιούς, μύκητες και παράσιτα, που σε φυσιολογικές συνθήκες ελέγχονται από ένα υγιές ανοσοποιητικό σύστημα. Ποιες ακριβώς λοιμώξεις θα εμφανιστούν εξαρτάται εν μέρει από το ποιοι από αυτούς τους μικροοργανισμούς είναι περισσότερο κοινοί και διαδεδομένοι στο περιβάλλον του ατόμου. Οι λοιμώξεις αυτές μπορούν να επηρεάσουν σχεδόν όλα τα συστήματα του οργανισμού.
Τα άτομα με AIDS διατρέχουν αυξημένο κίνδυνο να αναπτύξουν διάφορους καρκίνους που προκαλούνται από ιούς. Σε αυτούς συμπεριλαμβάνονται το σάρκωμα Kaposi, το λέμφωμα Burkitt, το πρωτοπαθές λέμφωμα εγκεφάλου και ο καρκίνος του τραχήλου της μήτρας. Το σάρκωμα Kaposi είναι ο πιο κοινός καρκίνος και εμφανίζεται στο 10-20% των ανθρώπων με HIV λοίμωξη. Ο δεύτερος πιο κοινός καρκίνος είναι το λέμφωμα και ευθύνεται σχεδόν για το 16% των θανάτων στα άτομα που αναπτύσσουν AIDS ενώ αποτελεί το πρώτο εμφανιζόμενο σημείο AIDS στο 3-4% των περιπτώσεων αυτών. Και οι δύο αυτοί καρκίνοι συσχετίζονται με τον ανθρώπινο ερπητοϊό 8.
Ο καρκίνος του τραχήλου της μήτρας παρουσιάζεται συχνότερα στις γυναίκες με AIDS λόγω της σχέσης του με τον ιό των ανθρωπίνων θηλωμάτων (HPV) που ανάλογα με τον υπότυπο προκαλεί κονδυλώματα, μυρμηκίες κλπ. Όταν μια γυναίκα έχει μολυνθεί κάποια στιγμή στη ζωή της με τον υπότυπο του HPV που προκαλεί κονδυλώματα στον τράχηλο της μήτρας, αυτά μπορεί να εξελιχθούν σε καρκίνο αν δεν θεραπευτούν, αλλά μετά από πολλά χρόνια. Αν όμως συνυπάρχει στη γυναίκα HIV λοίμωξη για την οποία δεν λαμβάνεται θεραπεία, η εξέλιξη αυτή επιταχύνεται και αν αναπτυχθεί AIDS είναι πολύ πιθανή.
Ο HPV είναι κατεξοχήν σεξουαλικά μεταδιδόμενος ιός και υπάρχει στο 95% των σεξουαλικά ενεργών ανθρώπων, αφού μεταδίδεται πολύ εύκολα, ακόμη και με την τριβή των γεννητικών οργάνων ή της περιοχής του πρωκτού. Ο υπότυπος του HPV που προκαλεί τα κονδυλώματα προσβάλλει πολλές φορές και την περιοχή του πρωκτού και έτσι αυτά μπορεί να εμφανιστούν και σε άντρες ή γυναίκες που έχουν πρωκτικές σεξουαλικές επαφές. Σε αυτές της περιπτώσεις ισχύει η ίδια εξέλιξη: αν δεν θεραπευτούν αποτελεσματικά μπορεί μελλοντικά να προκαλέσουν καρκίνο του πρωκτού, αλλά σε συνύπαρξη HIV λοίμωξης αυτό είναι πολύ πιο πιθανό αν δεν λαμβάνεται θεραπεία όπως επίσης και αν αναπτυχθεί AIDS. Μπορεί να γίνει πρόληψη του καρκίνου του πρωκτού εάν διαγνωσθούν έγκαιρα οι προκαρκικωματώδεις αλλοιώσεις HGAIN με την πρωκτοσκόπηση υψηλής ευκρίνειας και γίνει η θεραπεία των πριν εξελιχθούν σε κακοήθεια.
Το ίδιο σενάριο βέβαια ισχύει και για τους άλλους όγκους που περιγράφηκαν παραπάνω και συσχετίζονται αιτιολογικά με ιούς. Σε ασθενείς με συλλοίμωξη HIV και ιών ηπατίτιδας B ή C (HBV, HCV) που παραμένουν στον οργανισμό και προκαλούν χρόνια ηπατίτιδα B ή C, η πιθανότητα ανάπτυξης καρκίνου του ήπατος είναι 20 και παραπάνω φορές μεγαλύτερη από ότι αν ένα άτομο έχει μόνο χρόνια ηπατίτιδα B ή C χωρίς την παρουσία HIV λοίμωξης.
Εδώ θα πρέπει να τονιστεί ότι το πόσο πιθανή θα είναι μια επικίνδυνη εξέλιξη σε καρκίνο των παραπάνω λοιμώξεων από καρκινογόνους ιούς με τη συνύπαρξη του HIV, εξαρτάται πολύ από τους εξής παράγοντες : 
Στα συμπτώματα του AIDS μπορεί τέλος να περιλαμβάνονται παρατεταμένος πυρετός (για πάνω από ένα μήνα), πολλοί ιδρώτες (ιδιαίτερα τη νύχτα), πρησμένοι λεμφαδένες, ρίγη, αδυναμία και απώλεια βάρους. Η διάρροια είναι επίσης κοινό σύμπτωμα του AIDS, είναι παρατεταμένη (για περισσότερο από ένα μήνα) και εμφανίζεται περίπου στο 90% των ατόμων με AIDS.
Μετάδοση.
Τρόποι μετάδοσης.
Ο HIV μεταδίδεται μέσω τριών κυρίων οδών: 
Σεξουαλική επαφή.
Η πλειονότητα των HIV λοιμώξεων αποκτώνται διαμέσου σεξουαλικών επαφών που γίνονται χωρίς τη χρήση προφυλακτικού. Σε παγκόσμιο επίπεδο οι επαφές που στις περισσότερες περιπτώσεις οδηγούν σε μετάδοση είναι οι ετεροσεξουαλικές επαφές, μεταξύ ατόμων του αντίθετου φύλου, παρά μεταξύ αυτών του ιδίου φύλου. Στις ΗΠΑ, όσο αφορά το 2009, οι περισσότερες περιπτώσεις σεξουαλικής μετάδοσης συνέβησαν μεταξύ ανδρών που κάνουν σεξ με άνδρες, με το ποσοστό του πληθυσμού αυτού να αναλογεί στο 64% όλων των νέων μεταδόσεων.
Σε χώρες με υψηλό κατά κεφαλήν εισόδημα ο κίνδυνος μετάδοσης από γυναίκες σε άνδρες είναι περίπου 0,04 % ανά σεξουαλική πράξη ενώ ο κίνδυνος από άνδρα σε γυναίκα είναι 0,08% ανά επαφή αντίστοιχα. Για διάφορους λόγους αυτά τα ποσοστά είναι κατά 4-10 φορές υψηλότερα σε χώρες με χαμηλό κατά κεφαλήν εισόδημα με τη μετάδοση από γυναίκα σε άνδρα στο περίπου 0,38% ανά επαφή και από άνδρα σε γυναίκα στο 0,30 % ανά επαφή.
Ο κίνδυνος από πρωκτική συνουσία είναι ιδιαίτερα υψηλός και εκτιμάται περίπου 1,7% ανά επαφή τόσο για τις ετεροσεξουαλικές όσο και για τις ομοφυλοφιλικές επαφές. Αν και ο κίνδυνος μετάδοσης με το στοματικό σεξ είναι μικρότερος, είναι ακόμη παρών (υπαρκτός). Αυτός ο κίνδυνος υπολογίζεται στο 0-0,04% ανά επαφή για την παθητική στοματική επαφή.
Ο κίνδυνος αυξάνει με την παρουσία πολλαπλών σεξουαλικά μεταδιδόμενων νοσημάτων και την ύπαρξη ελκών στα γεννητικά όργανα. Τα γεννητικά έλκη κάνουν τον κίνδυνο περίπου πενταπλάσιο ενώ υπάρχει μία μικρότερη αύξηση του κινδύνου από ΣΜΝ (Σεξουαλικώς Μεταδιδόμενα Νοσήματα) όπως γονόρροια (βλεννόροια), χλαμύδια, τριχομονάδωση και βακτηριακή κολπίτιδα. Το βίαιο σεξ φαίνεται επίσης ότι αυξάνει τον κίνδυνο.
Το ιικό φορτίο του ατόμου είναι σημαντικό και στην ετεροφυλοφιλική και στην κάθετη μετάδοση (μητέρα-παιδί). Κατά τους πρώτους 2,5 μήνες της λοίμωξης με HIV η μολυσματικότητα ενός ατόμου είναι 12 φορές υψηλότερη λόγω αυτού του υψηλού ιικού φορτίου. Όταν το άτομο είναι στα τελευταία στάδια της νόσου ο βαθμός μετάδοσης είναι περίπου 8 φορές μεγαλύτερος.
Το επαγγελματικό (αγοραίο) σεξ σε χώρες με χαμηλό κατά κεφαλήν εισόδημα ενέχει έναν κίνδυνο με μετάδοση από γυναίκα σε άνδρα στο περίπου 2,4 % ανά επαφή ενώ από άνδρα σε γυναίκα στο περίπου 0,08 % ανά επαφή.
Η σεξουαλική επίθεση (βιασμός) πιστεύεται ότι έχει αυξημένο κίνδυνο μετάδοσης καθώς σπάνια χρησιμοποιούνται προφυλακτικά, είναι πιθανό να προκληθεί τραυματισμός στον κόλπο ή τον πρωκτό και μπορεί να υπάρχει μεγαλύτερος κίνδυνος ταυτόχρονης μετάδοσης και σεξουαλικά μεταδιδόμενων νοσημάτων. Το ποσοστό ατόμων στις ΗΠΑ που είναι HIV θετικοί και φυλακισμένοι για σεξουαλικές επιθέσεις, περίπου είναι στο 1%.
Σωματικά υγρά - Σύριγγες.
Ο δεύτερος πιο συχνός τρόπος μετάδοσης είναι διαμέσου του αίματος και των παραγώγων του. Παρ' όλα αυτά η λοίμωξη δεν είναι δυνατόν να μεταδοθεί μέσω κουνουπιών ή άλλων εντόμων. Ο κίνδυνος από το μοίρασμα βελόνας κατά την ενέσιμη χρήση ναρκωτικών είναι από 0,63 έως 2,4% (κατά μέσο όρο 0,8%). Ο κίνδυνος μόλυνσης με HIV από ένα μόνο τσίμπημα βελόνας που έχει χρησιμοποιηθεί από ένα HIV-θετικό άτομο είναι περίπου 0,3% (1 στις 333 τέτοιες περιπτώσεις) και ο κίνδυνος μετά από έκθεση των βλεννογόνων σε μολυσμένο αίμα είναι 0,09% (περίπου 1 στις 1000 περιπτώσεις). Στις ΗΠΑ οι χρήστες ενδοφλέβιων ναρκωτικών αποτέλεσαν 12% των νέων περιπτώσεων HIV για στο 2009 και σε μερικές περιοχές περισσότερα από 80% των ατόμων που κάνουν ενέσιμη χρήση ναρκωτικών είναι HIV θετικοί.
Οι μεταγγίσεις μολυσμένου αίματος καταλήγουν σε μετάδοση της λοίμωξης στο περίπου 93% των περιπτώσεων. Στις αναπτυγμένες χώρες ο κίνδυνος μετάδοσης HIV από μετάγγιση αίματος είναι εξαιρετικά χαμηλός (λιγότερο από 1 στο μισό εκατομμύριο) όταν εκτελείται εξελιγμένη επιλογή δοτών αίματος και έλεγχος για HIV. Στο Ηνωμένο Βασίλειο ο κίνδυνος αναφέρεται να είναι στο 1 στα 5 εκατομμύρια. Παρ' όλα αυτά στις φτωχές χώρες μόνο η μισή ποσότητα αίματος που μεταγγίζεται ελέγχεται κατάλληλα (όπως αναφέρεται το 2008). Εκτιμάται ότι σε αυτές τις χώρες έως και 15% των νέων μολύνσεων προέρχεται από μετάγγιση αίματος και παραγώγων του, που αντιπροσωπεύει μεταξύ 5% και 10% του συνόλου παγκοσμίως.
Η επαναχρησιμοποίηση των συριγγών σε ιατρικές και νοσηλευτικές διαδικασίες παίζει σημαντικό ρόλο στην εξάπλωση του HIV στην Υποσαχάρια Αφρική, με το ποσοστό των μολύνσεων που αποδίδεται στην πρακτική αυτή να κυμαίνεται από 12 έως 17% σύμφωνα με στοιχεία του 2009. Ο κίνδυνος από μία μόνο μη ασφαλή φαρμακευτική ένεση στην Αφρική υπολογίζεται από τον ΠΟΥ στο περίπου 1,2%. Αξιοσημείωτοι κίνδυνοι σχετίζονται επίσης με τις επεμβατικές ιατρικές πράξεις, τον υποβοηθούμενο τοκετό και την οδοντιατρική περίθαλψη στις περιοχές αυτές. 
Άτομα που εκτελούν ή δέχονται τατουάζ, piercing ή εγχάραξη δέρματος έχουν θεωρητικά ένα κίνδυνο λοίμωξης αλλά δεν έχουν καταγραφεί επιβεβαιωμένες περιπτώσεις.
Από μητέρα σε παιδί (κάθετη μετάδοση).
Ο HIV μπορεί να μεταδοθεί από τη μητέρα στο παιδί στη διάρκεια της εγκυμοσύνης, του τοκετού και μετά τον τοκετό διαμέσου του θηλασμού. Είναι ο τρίτος πιο κοινός τρόπος μετάδοσης παγκοσμίως. 
Όταν η μητέρα δεν λαμβάνει αγωγή ο κίνδυνος μετάδοσης στην περιγεννητική περίοδο (λίγο πριν και κατά τη διάρκεια της γέννησης) είναι γύρω στο 20% και για τα νεογνά που θηλάζουν στο 35%. Το 2008 η κάθετη μετάδοση αποτέλεσε την οδό μόλυνσης στο 90% των παιδιών που μολύνθηκαν. Με την κατάλληλη αγωγή ο κίνδυνος μόλυνσης από τη μητέρα στο παιδί μπορεί να μειωθεί στο περίπου 1%. Για να γίνει αυτό, χρειάζεται η μητέρα να παίρνει αντιρετροϊκά στη διάρκεια της εγκυμοσύνης και του τοκετού, να γίνει προαιρετικά καισαρική τομή και να μη γίνει θηλασμός, καθώς επίσης και η λήψη αντιρετροϊκών από το βρέφος μετά τη γέννηση. Παρ'όλα αυτά πολλά από αυτά τα μέτρα δεν είναι διαθέσιμα στον αναπτυσσόμενο κόσμο. 
Αν αίμα μολύνει το φαγητό στην προμάσηση (πρακτική που κάνουν κάποιες μητέρες ή συγγενείς για δώσουν προμασημένο φαγητό στο παιδί την περίοδο του απογαλακτισμού του), αυτό μπορεί να αποτελεί έναν κίνδυνο μετάδοσης.
Μη μετάδοση.
Ο HIV δεν μεταδίδεται:
Ιολογία.
Ο ιός HIV είναι το αίτιο του φάσματος (εκδηλώσεων) της ασθένειας που είναι γνωστή ως HIV/AIDS. Ο HIV είναι ρετροϊός που πρωταρχικά επιμολύνει τμήματα του ανθρώπινου ανοσοποιητικού συστήματος όπως τα CD4 T κύτταρα (μια υποομάδα των Τ λεμφοκυττάρων ή Τ4 λεμφοκύτταρα), τα μακροφάγα και τα δενδριτικά κύτταρα. Άμεσα και έμμεσα καταστρέφει τα CD4 T κύτταρα.
Ο HIV είναι μέλος του γένους των Φακοϊών ("Lentiviridae") που αποτελεί μέρος της οικογένειας των Ρετροϊών ("Retroviridae"). Οι φακοϊοί μοιράζονται πολλές κοινές μορφολογικές και βιολογικές ιδιότητες. Πολλά είδη θηλαστικών μολύνονται από φακοϊούς, οι οποίοι είναι υπεύθυνοι για μακράς διάρκειας ασθένειες με μακρά περίοδο επώασης. Οι φακοϊοί μεταδίδονται ως (μοριακά) μονοκλωνικοί, περιτυλιγμένοι RNA ιοί θετικής πολικότητας.
Κατά την είσοδο στο κύτταρο-στόχο το ιικό RNA μονόκλωνο γονιδίωμα μετασχηματίζεται (μεταγράφεται αντιστρόφως) σε διπλού κλώνου DNA από μια κωδικοποιημένη από τον ιό αντίστροφη μεταγραφάση (ή αντίστροφη τρανσκριπτάση - ένζυμο μεταγραφής) η οποία μεταφέρεται μαζί με το ιικό γονιδίωμα μέσα στο σωματίδιο του ιού. Το παραγόμενο ιικό DNA εισάγεται τότε στον πυρήνα του κυττάρου και ενσωματώνεται στο κυτταρικό DNA με τη δράση μιας κωδικοποιημένης από τον ιό ιντεγκράσης (ένζυμο ενσωμάτωσης) και συμπαραγόντων του (κυττάρου) ξενιστή. Αφού ενσωματωθεί ο ιός μπορεί να παραμείνει σε λανθάνουσα μορφή επιτρέποντας στον εαυτό του και στο κύτταρο ξενιστή (που τον φιλοξενεί) να αποφύγουν την ανίχνευση από το ανοσοποιητικό σύστημα. 
Εναλλακτικά ο ιός μπορεί να αντιγράφεται, παράγοντας έτσι νέο ιικό RNA γονιδίωμα και ιικές πρωτεΐνες που πακετάρονται και απελευθερώνονται από το κύτταρο ως νέα ιικά σωματίδια (με τη δράση μιας ιικής πρωτεάσης – ένζυμο κοπής μιας αρχικής ανενεργούς ιικής μεγαπρωτεΐνης σε μικρότερες λειτουργικές) και κατόπιν τα νέα αυτά ιικά σωματίδια αρχίζουν εκ νέου τον κύκλο αντιγραφής.
Έχουν ταυτοποιηθεί δυο υπότυποι του HIV: ο HIV-1 και ο HIV-2. Ο HIV-1 ήταν ο ιός που αρχικά ανακαλύφθηκε και ονομάστηκε τότε με δύο ονομασίες : LAV και HTLV-III HIV. Είναι περισσότερο παθογόνος (λοιμογόνος), περισσότερο μεταδοτικός και η αιτία της πλειοψηφίας των μολύνσεων παγκοσμίως. Η χαμηλότερη μεταδοτικότητα του HIV-2 συγκρινόμενη με αυτή του HIV-1 υποδηλώνει ότι λιγότερα άτομα από αυτά που εκτέθηκαν στον HIV-2 θα μολυνθούν τελικά από την έκθεση αυτή. Λόγω της σχετικά χαμηλής ικανότητάς του για μετάδοση ο HIV-2 είναι σε μεγάλο βαθμό περιορισμένος στη Δυτική Αφρική. Οι επιστήμονες εκτιμούν πως ο ιός ξεκίνησε στην Kinshasha, την πρωτεύουσα της Δημοκρατίας του Κονγκό τη δεκαετία του 1920.
Παθοφυσιολογία.
Αφότου ο ιός εισέλθει στο σώμα υπάρχει μια περίοδος ταχείας αντιγραφής του που οδηγεί σε αφθονία του ιού στο περιφερικό αίμα. Κατά την πρωτολοίμωξη τα επίπεδα του ιού μπορεί να φτάσουν σε αρκετά εκατομμύρια ιικά σωματίδια ανά μικρολίτρο (μl – 1 εκατομμυριοστό του λίτρου ) αίματος, σε επίπεδα υψηλότερα και από αυτά του τέλους της νόσου, όταν το ανοσοποιητικό σύστημα έχει πια «νικηθεί». 
Αυτή η αντίδραση συνοδεύεται από μια αξιοσημείωτη πτώση του αριθμού των κυκλοφορούντων CD4 T κυττάρων. Αυτή η οξεία ιαιμία συσχετίζεται κατ’ ουσίαν σε όλους τους ανθρώπους με την ενεργοποίηση των CD8 T κυττάρων (φονικά κύτταρα - killer cells) τα οποία σκοτώνουν τα μολυσμένα με HIV κύτταρα, και ακολούθως με την παραγωγή αντισωμάτων ή ορομετατροπή. Από αυτό το σημείο και μετά κάποιος χαρακτηρίζεται τυπικά ως HIV «οροθετικός».
Η απάντηση αυτή των CD8 Τ-κυττάρων πιστεύεται ότι είναι σημαντική στον έλεγχο των επιπέδων του ιού, τα οποία φτάνουν σε μία αιχμή και κατόπιν πέφτουν, καθώς τα CD4 Τ κύτταρα ανακάμπτουν. Μια καλή απάντηση από τα CD8 T κύτταρα έχει συνδεθεί με βραδύτερη πρόοδο της νόσου και καλύτερη πρόγνωση, παρότι δεν εξαλείφει τον ιό.
Η παθοφυσιολογία του AIDS είναι περίπλοκη. Τελικά ο HIV προκαλεί AIDS εξαλείφοντας τα CD4 T βοηθητικά λεμφοκύτταρα. Αυτό εξασθενεί το ανοσοποιητικό σύστημα και επιτρέπει ευκαιριακές λοιμώξεις. Τα Τ κύτταρα είναι θεμελιώδη για την ανοσολογική απάντηση και χωρίς αυτά το σώμα δεν μπορεί να πολεμήσει τις λοιμώξεις ή να σκοτώσει τα καρκινικά κύτταρα. Ο μηχανισμός της ελάττωσης των Τ4 κυττάρων είναι διαφορετικός στην οξεία φάση από τη χρόνια φάση. Κατά τη διάρκεια της οξείας φάσης η προκαλούμενη από τον HIV κυτταρική λύση και η καταστροφή των μολυσμένων κυττάρων από κυτταροτοξικά Τ κύτταρα εξηγούν την εξάλειψη των Τ4 κυττάρων αν και ένας παράγοντας γι’ αυτό μπορεί να είναι και η κυτταρική απόπτωση (η φυσιολογικά προγραμματισμένη διαδικασία κυτταρικού θανάτου των πολυκύτταρων οργανισμών). Στη διάρκεια της χρόνιας φάσης οι συνέπειες της γενικευμένης ανοσολογικής ενεργοποίησης σε συνδυασμό με τη σταδιακή απώλεια της ικανότητας του ανοσοποιητικού συστήματος να παράγει καινούργια Τ κύτταρα φαίνεται να ερμηνεύουν τη βραδεία ελάττωση του αριθμού των Τ4 κυττάρων.
Αν και τα συμπτώματα της ανεπάρκειας του ανοσοποιητικού που είναι χαρακτηριστικά του ΑIDS δεν εμφανίζονται για χρόνια από τη στιγμή που ένα άτομο έχει μολυνθεί, το μεγάλο μέρος της απώλειας των CD4 συμβαίνει κατά τις πρώτες εβδομάδες της λοίμωξης, ιδιαίτερα στον εντερικό βλεννογόνο, που φιλοξενεί το μεγαλύτερο μέρος των λεμφοκυττάρων του σώματος. Η αιτία αυτής της κατά προτίμηση απώλειας των Τ4 κυττάρων του βλεννογόνου είναι ότι η πλειοψηφία των CD4 κυττάρων του βλεννογόνου μεταφέρουν τον συνυποδοχέα CCR5 (κυτταρική πρωτεΐνη με σημαντικό ρόλο στη σύνδεση του HIV με το κύτταρο), ενώ μόνο ένα μικρό κλάσμα (τμήμα) των CD4 του αίματος έχει αυτή την ιδιαιτερότητα.
Κατά τη διάρκεια της οξείας φάσης της λοίμωξης, ο HIV αναζητά και καταστρέφει αυτά ακριβώς τα CD4 κύτταρα που εκφράζονται με το συνυποδοχέα CCR5. Στο τέλος μια ισχυρή αντίδραση του ανοσοποιητικού ελέγχει τη λοίμωξη και ξεκινά την κλινικά λανθάνουσα φάση. Τα CD4 κύτταρα στους βλεννογόνους ιστούς συνεχίζουν να είναι ιδιαίτερα επηρεασμένα καθώς οι αριθμοί τους δεν επανακάμποτυν ποτέ στα προ της λοίμωξης επίπεδα.
Η συνεχής αντιγραφή του HIV έχει ως αποτέλεσμα μια κατάσταση γενικευμένης ανοσολογικής ενεργοποίησης που επιμένει κατά τη διάρκεια της χρόνιας φάσης. Η ανοσολογική αυτή ενεργοποίηση η οποία αντανακλάται από την κατάσταση αυξημένης ενεργοποίησης των ανοσοκυττάρων και την έκλυση προφλεγμονωδών κυτταροκινών, είναι το αποτέλεσμα της δραστηριότητας αρκετών προϊόντων του HIV γονιδιώματος και της ανοσολογικής αντίδρασης στη συνεχιζόμενη αντιγραφή του HIV. Μία ακόμη αιτία της ανοσολογικής ενεργοποίησης είναι η διάσπαση του ανοσολογικού συστήματος επίβλεψης – παρακολούθησης που υπάρχει στον βλεννογόνο φραγμό που προκαλείται από τη (μαζική) απώλεια των CD4 T κυττάρων του βλεννογόνου κατά την οξεία φάση της νόσου.
Διάγνωση.
Το HIV/AIDS διαγιγνώσκεται μέσω εργαστηριακών εξετάσεων και κατόπιν σταδιοποιείται στη βάση της παρουσίας συγκεκριμένων κλινικών σημείων και συμπτωμάτων. Η εξέταση για HIV συνιστάται σε όλους όσους είναι σε υψηλό κίνδυνο συμπεριλαμβανομένων και όλων όσων έχουν διαγνωστεί με σεξουαλικά μεταδιδόμενο νόσημα.
Σε πολλές περιοχές του κόσμου το ένα τρίτο των ανθρώπων με HIV το ανακαλύπτουν μόνο όταν η νόσος είναι ήδη προχωρημένη. Στις αναπτυσσόμενες χώρες χρησιμοποιείται πρωταρχικά το σύστημα σταδιοποίησης του Παγκόσμιου Οργανισμού Υγείας, ενώ στις ανεπτυγμένες χώρες χρησιμοποιείται συχνότερα το σύστημα ταξινόμησης της μόλυνσης με HIV κατά CDC (Center for Disease Control – Κέντρο Ελέγχου Νοσημάτων των Ηνωμένων Πολιτειών). 
Το τεστ για HIV.
Οι περισσότεροι άνθρωποι που μολύνονται με HIV αναπτύσσουν αντισώματα (κάνουν ορομετατροπή) μέσα σε 3 έως 12 εβδομάδες από τη στιγμή που θα μπει ο ιός στο αίμα.
Η διάγνωση της πρώιμης HIV λοίμωξης πριν συμβεί η ορομετατροπή γίνεται με τη μέτρηση του HIV RNA (γονιδίωμα ή γενετικό υλικό του HIV ή ιικό φορτίο του HIV) με τη μέθοδο PCR (Polymerase Chain Reaction) ή του αντιγόνου p24 (πρωτεϊκό συστατικό της επιφάνειας του σωματιδίου του HIV, βλ. διάγραμμα). Θετικά αποτελέσματα που λαμβάνονται είτε με μέτρηση αντισωμάτων είτε με ΡCR, επιβεβαιώνονται είτε με δεύτερη εξέταση για διαφορετικό αντίσωμα είτε με δεύτερη PCR.
Τα τεστ αντισωμάτων σε παιδιά κάτω των 18 μηνών είναι τυπικά ανακριβή λόγω της παρουσίας μητρικών αντισωμάτων. Έτσι σε αυτή την περίπτωση η διάγνωση της λοίμωξης μπορεί να γίνει μόνο με PCR για HIV RNA ή DNA (μεταγραμμένο HIV RNA) ή μέσω εξέτασης για το αντιγόνο p24. 
Μεγάλο μέρος του πληθυσμού παγκοσμίως έχει έλλειψη πρόσβασης σε αξιόπιστες εξετάσεις PCR και σε πολλά μέρη απλώς περιμένουν μέχρι το παιδί να αναπτύξει συμπτώματα ή να γίνει αρκετά μεγάλο για κάνει εξέταση αντισωμάτων με ακρίβεια διάγνωσης. Στην υπο-Σαχάρια Αφρική για τα έτη 2007-2009 ένα 30-70 % του πληθυσμού ήταν ενήμερο για το HIV status του. Το 2009 εξετάστηκε ένα ποσοστό ανάμεσα σε 4% και 42% του πληθυσμού. Αυτά τα ποσοστά αντιπροσωπεύουν ουσιώδη αύξηση σε σχέση με ότι επικρατούσε δέκα χρόνια πιο πριν.
Στάδια Ασθένειας.
Ο παγκόσμιος Οργανισμός Υγείας πρότεινε για πρώτη φορά έναν ορισμό του AIDS το 1986. Από τότε υπήρξε ένας αριθμός αναβαθμίσεων και επεκτάσεων του ορισμού, μέχρι την πιο πρόσφατη εκδοχή (ταξινόμηση) του 2007.
Ταξινόμηση κατά CDC (Κέντρο ελέγχου Νοσημάτων) Ηνωμένων Πολιτειών.
Το Κέντρο Ελέγχου και Πρόληψης Νοσημάτων των Ηνωμένων Πολιτειών αναβάθμισε το δικό του σύστημα ταξινόμησης για το HIV/AIDS το 2008.
Στο σύστημα αυτό η λοίμωξη κατατάσσεται βάσει αριθμού CD4 και κλινικών συμπτωμάτων.
Η διάγνωση του AIDS (στάδιο 3) εξακολουθεί να ισχύει ακόμη και αν μετά τη θεραπεία ο αριθμός των CD4 ανέβει πάνω από τα 200/μl ή θεραπευτούν άλλες ασθένειες που ορίζουν το ΑIDS.
Πρόληψη.
Σεξουαλική επαφή.
Η σταθερή χρήση προφυλακτικού μειώνει τον κίνδυνο μετάδοσης HIV περίπου στο 80% μακροπρόθεσμα.
Σε περιπτώσεις όπου ο ένας παρτενέρ στο ζευγάρι είναι μολυσμένος η συνεχής χρήση του προφυλακτικού έχει ως αποτέλεσμα ποσοστά μετάδοσης στο μη μολυσμένο σύντροφο κάτω από 1% ανά έτος. Κάποια δεδομένα υποστηρίζουν την ισοδύναμη αποτελεσματικότητα του γυναικείου προφυλακτικού σε σχέση με τα (ανδρικά) προφυλακτικά από λάτεξ, παρ' όλα αυτά οι μαρτυρίες γι’ αυτό δεν έχουν οριστικοποιηθεί. 
Η χρήση κολπικού τζελ που περιέχει tenofovir (έναν αναστολέα της αντίστροφης μεταγραφάσης) λίγο πριν το σεξ φαίνεται να μειώνει τα ποσοστά μόλυνσης σε 40% στις Αφρικανές γυναίκες. Αντίθετα, η χρήση του σπερματοκτόνου nonoxynol-9 μπορεί να αυξήσει τον κίνδυνο μετάδοσης λόγω του γεγονότος ότι προκαλεί κολπικό και πρωκτικό ερεθισμό. 
Η περιτομή στην Υποσαχάρια Αφρική μειώνει την μόλυνση από HIV σε ετεροφυλόφιλους άνδρες σε ένα ποσοστό ανάμεσα στο 38 και 66% σε διάστημα 2 ετών. Με βάση αυτές τις μελέτες, το 2007 ο Παγκόσμιος Οργανισμός Υγείας και ο UNAIDS (Οργανισμός των Ηνωμένων Εθνών για το AIDS) συνέστησαν την ανδρική περιτομή σαν μέσο πρόληψης της μετάδοσης από γυναίκα σε άνδρα μέσα στο 2007. Το αν η περιτομή προστατεύει και από τη μετάδοση από άνδρα σε γυναίκα είναι αμφισβητήσιμο, και επίσης το αν είναι προς όφελος των ανδρών που κάνουν σεξ με άνδρες στις ανεπτυγμένες χώρες δεν έχει καθοριστεί.
Μερικοί ειδικοί πιστεύουν ότι η μειωμένη αντίληψη ευπάθειας (δηλαδή κινδύνου μόλυνσης) που μπορεί να έχουν οι περιτετμημένοι άνδρες, μπορεί να τους οδηγήσει σε υψηλότερου κινδύνου σεξουαλική συμπεριφορά και έτσι να ακυρώσει τα προληπτικά αποτελέσματα της περιτομής τους. Γυναίκες που έχουν υποστεί ακρωτηριασμό των εξωτερικών γεννητικών τους οργάνων, όπως κλειτοριδεκτομή, διατρέχουν αυξημένο κίνδυνο να μολυνθούν με HIV.
Πρόληψη πριν από την έκθεση.
Η πρώιμη θεραπεία οροθετικών ατόμων με αντιρετροϊκά έχει προστατέψει το 96% των συντρόφων τους από το να μολυνθούν και αυτοί. Η προφύλαξη προ της έκθεσης στον ιό με ημερήσια δόση των φαρμάκων τενοφοβίρη (tenofovir – Viread) με ή χωρίς εμτρισιταβίνη (emtricitabine-Emtriva) είναι αποτελεσματική σε ορισμένες ομάδες που περιλαμβάνουν: άνδρες που κάνουν σεξ με άνδρες, ζευγάρια όπου ο ένας από τους δύο είναι HIV οροθετικός και νεαρούς ετεροφυλόφιλους στην Αφρική.
Οι προφυλάξεις για την αποφυγή επαφής με σωματικά υγρά ασθενών σε περιβάλλοντα όπου παρέχεται υγειονομική περίθαλψη θεωρούνται αποτελεσματικές στη μείωση του κινδύνου για HIV. Η ενδοφλέβια χρήση ναρκωτικών είναι σημαντικός παράγοντας κινδύνου και στρατηγικές όπως προγράμματα ανταλλαγής βελονών (και συρίγγων) και η θεραπεία υποκατάστασης οπιοειδών φαίνονται να είναι αποτελεσματικές στη μείωση αυτού του κινδύνου.
Πρόληψη (προφύλαξη) μετά την έκθεση.
Μια σειρά αντιρετροϊκών που χορηγούνται εντός 48 έως 72 ωρών μετά από έκθεση σε αίμα ή γεννητικές εκκρίσεις μολυσμένα με HIV αναφέρονται ως προφύλαξη μετά από έκθεση. Η χρήση μόνο του παράγοντα ζιδοβουδίνη (zidovudine-Retrovir) μειώνει πέντε φορές τον κίνδυνο που συνοδεύει έναν τραυματισμό από τρύπημα με μολυσμένη βελόνα. Η θεραπεία προφύλαξης συνιστάται μετά από μία σεξουαλική επίθεση όταν οι δράστες είναι γνωστό ότι είναι οροθετικοί, αλλά είναι αμφιλεγόμενη σε περίπτωση που το HIV status των δραστών είναι άγνωστο.
Τα σύγχρονα θεραπευτικά σχήματα προφύλαξης χρησιμοποιούν λοπιναβίρη/ριτοναβίρη (lopinavir/Ritonavir-Kaletra) μαζί με λαμιβουδίνη/ζιδοβουδίνη (Combivir) ή με εμτρισιταβίνη/τενοφοβίρη (Truvada) και μπορούν να μειώσουν περαιτέρω τον κίνδυνο. Η διάρκεια της προφυλακτικής αγωγής είναι συνήθως 4 εβδομάδες και σχετίζεται με σημαντικά ποσοστά ανεπιθύμητων ενεργειών ( π.χ., για τη ζιδοβουδίνη περίπου 70%, που περιλαμβάνουν ναυτία 24%, κόπωση 22%, συναισθηματική κατάπτωση 13%, πονοκεφάλους 9% κλπ).
Πρόληψη από μητέρα στο παιδί.
Τα προγράμματα που εμποδίζουν τη μετάδοση από μητέρα σε παιδί μπορούν να μειώσουν τα ποσοστά μόλυνσης κατά 92-99%. Τα προγράμματα αυτά περιλαμβάνουν πρωταρχικά τη χρήση ενός συνδυασμού αντιρετροϊκών στη διάρκεια της εγκυμοσύνης και μετά τη γέννηση στο βρέφος, αλλά επίσης δυνητικά περιλαμβάνουν τη διατροφή του με μπιμπερό αντί του θηλασμού.
Αν αυτή η αντικατάσταση στη διατροφή του βρέφους είναι αποδεκτή, εφικτή, οικονομικά ανεκτή, διατηρήσιμη και ασφαλής, οι μητέρες θα πρέπει να αποφεύγουν το θηλασμό των βρεφών τους, παρ'όλα αυτά αν δεν συντρέχουν τα παραπάνω, τότε συνιστάται αποκλειστικά η διατροφή μέσω θηλασμού κατά τη διάρκεια των πρώτων μηνών της ζωής. Αν εφαρμοστεί αυτή η αποκλειστική διατροφή μέσω θηλασμού, τότε η παροχή παρατεταμένης αντιρετροϊκής προφύλαξης στο βρέφος μειώνει τον κίνδυνο μετάδοσης.
Εμβολιασμός.
Ένα εμβόλιο που θα παρέχει προληπτική προστασία από το HIV/AIDS είναι το μεγάλο ζητούμενο στις έρευνες για την ασθένεια ήδη από τα πρώτα χρόνια της εμφάνισης της νόσου, όμως έως και το 2012 δεν υπάρχει αποτελεσματικό προληπτικό εμβόλιο. Μια απλή μελέτη (δοκιμή) του εμβολίου RV 144 που δημοσιεύτηκε το 2009 αποκάλυψε μια μερική αποτελεσματικότητα με μείωση του κινδύνου μόλυνσης κατά περίπου 30% και προκάλεσε αισιοδοξία στην ερευνητική κοινότητα για την προοπτική ανάπτυξης ενός πραγματικά αποτελεσματικού εμβολίου. Οι κλινικές δοκιμές για το εμβόλιο αυτό συνεχίζονται.
Αντιμετώπιση.
Αυτή τη στιγμή δεν υπάρχει αποτελεσματικό εμβόλιο ή θεραπεία που να προσφέρει πλήρη ίαση από τον HIV. Η αγωγή αποτελείται από την υψηλής δραστικότητας αντιρετροϊκή θεραπεία HAART (Highly Active Antiretroviral Therapy) η οποία επιβραδύνει (αλλά δεν σταματά) την εξέλιξη της νόσου και την οποία το 2010 λάμβαναν περισσότεροι από 6,6 εκατομμύρια άνθρωποι σε χώρες με χαμηλό ή μεσαίο εισόδημα. Η αγωγή περιλαμβάνει επίσης προληπτική αλλά και ενεργό θεραπεία κατά των ευκαιριακών λοιμώξεων.
Αντιική θεραπεία.
Οι σύγχρονες επιλογές της HAART περιλαμβάνουν συνδυασμούς (ή «κοκτέιλ») αποτελούμενους από τουλάχιστον 3 φάρμακα τα οποία ανήκουν σε τουλάχιστον 2 τύπους ή κατηγορίες αντιρετροϊκών παραγόντων. Αρχικά η θεραπεία αποτελείται τυπικά από δύο νουκλεοσιδικoύς-νουκλεοτιδικούς αναστολείς της αντίστροφης μεταγραφάσης (τρανσκριπτάσης) του ιού (νουκλεοσιδικά-νουκλεοτιδικά ανάλογα - NRTIs) και έναν μη-νουκλεοσιδικό αναστολέα της αντίστροφης μεταγραφάσης του ιού (NNRTIs). 
Στους τυπικούς νουκλεοσιδικούς αναστολείς αντίστροφης μεταγραφάσης (NRTIs) περιλαμβάνεται η ζιδοβουδίνη (AZT), η λαμιβουδίνη (3TC-Epivir), η εμτρισιταβίνη (FTC-Emtriva), η αμπακαβίρη (abacavir-Ziagen) και σε αυτή την κατηγορία συμπεριλαμβάνεται και ο νουκλεοτιδικός αναστολέας τενοφοβίρη (TDF-Viread). Αυτά μπορούν να δοθούν -και συχνά δίνονται- σε συνδυασμό ως ένα φάρμακο (ένα χάπι μια φορά τη μέρα) όπως για παράδειγμα τα ζιδοβουδίνη/λαμιβουδίνη (Combivir), αμπακαβίρη/λαμιβουδίνη (Kivexa) και τενοφοβίρη/εμτρισιταβίνη (Truvada).
Στους μη νουκλεοσιδικούς αναστολείς της αντίστροφης μεταγραφάσης περιλαμβάνονται φάρμακα όπως η εφαβιρένζη (Efavirenz-Stocrin), η νεβιραπίνη (nevirapine-Viramune) και τα νεώτερα ετραβιρίνη (Intelence) και ριλπιβιρίνη (Edurant). 
Τα τελευταία χρόνια χρησιμοποιούνται και συνδυασμοί δύο νουκλεοσιδικών-νουκλεοτιδικών αναστολέων με έναν μη-νουκλεοσιδικό αναστολέα σε ένα μόνο φάρμακο (ένα χάπι μια φορά τη μέρα) όπως τα: τενοφοβίρη/εμτρισιταβίνη + εφαβιρένζη (Atripla) και το πλέον πρόσφατο τενοφοβίρη/εμτρισιταβίνη + ριλπιβιρίνη (Complera, Eviplera).
Αν κάποιο από τα παραπάνω συνδυαστικά σχήματα χάσει την αποτελεσματικότητά του, τότε χρησιμοποιούνται συνδυασμοί παραγόντων που περιλαμβάνουν τους αναστολείς πρωτεάσης του HIV. Στην κατηγορία αυτή περιλαμβάνονται φάρμακα όπως η αταζαναβίρη (Atazanavir-Reyataz), η νταρουναβίρη (Darunavir-Prezista), η τιπραναβίρη (tipranavir-Aptivus), η φοζαμπρεναβίρη (Fosamprenavir-Telzir) και η ριτοναβίρη (ritonavir-Norvir) που χορηγείται πάντοτε σε χαμηλή δόση μαζί με κάθε ένα από τους παραπάνω αναστολείς πρωτεάσης. Επίσης ο συνδυασμός λοπιναβίρη/ριτοναβίρη δίνεται πλέον σε ένα φάρμακο (lopinavir/ritonavir-Kaletra) διευκολύνοντας έτσι τους ασθενείς που τον λαμβάνουν.
Οι νεώτερες κατηγορίες αντιρετροϊκών παραγόντων που χρησιμοποιούνται εναλλακτικά στους συνδυασμούς των φαρμάκων αυτών περιλαμβάνουν: τους αναστολείς ιντεγκράσης (integrase inhibitors) του HIV με κυριότερο εκπρόσωπο τη ραλτεγκραβίρη (raltegravir-Isentress) και τους αναστολείς του CCR5 συνυποδοχέα (πρωτεΐνη του CD4 κυττάρου με σημαντικό ρόλο στη σύνδεση του ιού με το κύτταρο) (Maraviroc-Selcentri). Μια ακόμη κατηγορία αντιρετροϊκών που χρησιμοποιείται λιγότερο και σε αποτυχία των παραπάνω συνδυασμών περιλαμβάνει τους αναστολείς σύντηξης (ένωσης του σωματιδίου του ιού με το σωματίδιο του κυττάρου) με εκπρόσωπο το ενέσιμο φάρμακο Fuzeon ή T-20. 
Το πότε πρέπει να ξεκινάει η αντιρετροϊκή θεραπεία αποτελεί αντικείμενο συζήτησης. Ο Παγκόσμιος Οργανισμός Υγείας, οι Ευρωπαϊκές οδηγίες και οι Ηνωμένες Πολιτείες συνιστούν αντιρετροϊκή αγωγή σε όλους τους έφηβους, ενήλικες και έγκυες γυναίκες που έχουν αριθμό CD4&lt;350 (λιγότερο από 350) κύτταρα ανά μl αίματος ή έχουν συμπτώματα ανεξαρτήτως του αριθμού των CD4. Η άποψη αυτή υποστηρίζεται από το γεγονός ότι η έναρξη της θεραπείας στο επίπεδο αυτό μειώνει τον κίνδυνο θανάτου. Οι Ηνωμένες Πολιτείες επιπρόσθετα συνιστούν την αγωγή σε όλα τα HIV οροθετικά άτομα, ασχέτως αριθμού CD4 ή συμπτωμάτων αλλά πάραυτα κάνουν τη σύσταση αυτή με επιφύλαξη στα άτομα με υψηλότερους (των 350) αριθμούς CD4. Επίσης ο Π.Ο.Υ συνιστά θεραπεία σε όσους έχουν συλλοίμωξη με φυματίωση και στα άτομα που έχουν ταυτόχρονα χρόνια ενεργή ηπατίτιδα Β. Από τη στιγμή που η θεραπεία ξεκινήσει συνιστάται να συνεχίζεται χωρίς διαλείμματα ή «διακοπές». Πολλοί άνθρωποι διαγιγνώσκονται μόνο αφότου παρέλθει ο χρόνος που η θεραπεία θα έπρεπε ιδανικά να είχε ξεκινήσει. 
Το επιθυμητό αποτέλεσμα της θεραπείας είναι μία μακροχρόνια τιμή HIV-RNA στο πλάσμα του αίματος μικρότερη από 50 αντίγραφα ανά ml. Επίπεδα τιμών HIV-RNA για να αποφασιστεί αν η θεραπεία έχει αποτέλεσμα συνιστάται να λαμβάνονται μετά 4 εβδομάδες (από την έναρξη) και μόλις πέσουν κάτω από τα 50 αντίγραφα είναι τυπικά επαρκείς οι έλεγχοι κάθε 3 έως 6 μήνες. Ανεπαρκής έλεγχος (του ιού) θεωρείται η τιμή (HIV-RNA) που είναι μεγαλύτερη από 400 αντίγραφα ανά ml. Με βάση αυτά τα κριτήρια η αγωγή είναι αποτελεσματική σε περισσότερους από το 95% των ανθρώπων που τη λαμβάνουν κατά τον πρώτο χρόνο.
Τα πλεονεκτήματα της αγωγής περιλαμβάνουν μειωμένο κίνδυνο εξέλιξης της λοίμωξης σε AIDS και μειωμένο κίνδυνο θανάτου. Στον αναπτυσσόμενο κόσμο η αγωγή βελτιώνει επίσης τη σωματική και πνευματική-ψυχική υγεία. Με τη θεραπεία επιτυγχάνεται ένας κατά 70% μειωμένος κίνδυνος απόκτησης φυματίωσης. Επιπρόσθετα οφέλη περιλαμβάνουν μειωμένο κίνδυνο μετάδοσης της ασθένειας στους σεξουαλικούς παρτενέρ και μείωση της μετάδοσης από μητέρα σε παιδί.
Η αποτελεσματικότητα της αγωγής εξαρτάται κατά μεγάλο μέρος στη συμμόρφωση. Οι λόγοι μη-συμμόρφωσης περιλαμβάνουν την φτωχή πρόσβαση σε ιατρική φροντίδα, την ανεπαρκή κοινωνική υποστήριξη, την ψυχική νόσο και την κατάχρηση ναρκωτικών. Επίσης η πολυπλοκότητα των θεραπευτικών σχημάτων (λόγω του αριθμού χαπιών και της συχνότητας των δόσεων), αλλά και οι παρενέργειες των φαρμάκων είναι λόγοι που μπορεί να οδηγήσουν σε σκόπιμη μη-συμμόρφωση. Παρ' όλα αυτά η συμμόρφωση είναι το ίδιο καλή (ή κακή) στις χώρες χαμηλού εισοδήματος και σε αυτές υψηλού εισοδήματος.
Ιδιαίτερες ανεπιθύμητες ενέργειες (παρενέργειες) σχετίζονται κάθε φορά με τον φαρμακευτικό παράγοντα που λαμβάνεται. Μερικές σχετικά κοινές για τα διάφορα φάρμακα περιλαμβάνουν: σύνδρομο λιποδυστροφίας, δυσλιπιδαιμία και σακχαρώδη διαβήτη, ειδικά με τους αναστολείς πρωτεάσης. Άλλα κοινά συμπτώματα περιλαμβάνουν διάρροια και αυξημένο κίνδυνο καρδιαγγειακής νόσου, αλλά και άλλων σοβαρών καταστάσεων όπως εγκεφαλικών επεισοδίων, εξελισσόμενης - μη αναστρέψιμης ηπατικής νόσου (ίνωση-κίρρωση-καρκίνος ήπατος), τελικής νεφρικής νόσου, άλλων καρκίνων μη οφειλόμενων σε AIDS, οστεοπενίας-οστεοπόρωσης και καταγμάτων κλπ. Ο αυξημένος κίνδυνος για όλες αυτές τις σοβαρές καταστάσεις οφείλεται στη συνεργική δράση των φαρμάκων αλλά και της ίδιας της μακροχρόνιας HIV λοίμωξης και των βλαβών που προκαλεί στο ανοσοποιητικό σύστημα σε χρόνια βάση. 
Εντούτοις οι παρενέργειες είναι λιγότερες σε μερικές από τις νεότερες θεραπείες που συνιστώνται. Το κόστος μερικών, κυρίως νεώτερων, φαρμάκων μπορεί να αποτελεί ένα ζήτημα, καθώς μερικά από αυτά είναι ακριβά, παρ' όλα αυτά φαίνεται το 2010 ότι το 47% αυτών που τα χρειάζονταν τα έπαιρναν στις χώρες με χαμηλό και μεσαίο εισόδημα. Μερικά φάρμακα μπορεί να σχετίζονται με ανωμαλίες κατά τη γέννηση γι’ αυτό και δεν είναι κατάλληλα για οροθετικές γυναίκες που σχεδιάζουν να αποκτήσουν παιδιά.
Στα οροθετικά παιδιά οι συνιστώμενες θεραπείας διαφέρουν σε κάποια πράγματα σε σχέση με τους ενήλικες. Για το 2010 στον αναπτυσσόμενο κόσμο, το 23% των παιδιών που βρίσκονταν σε ανάγκη για θεραπεία είχαν πρόσβαση σε αυτήν. Ο Παγκόσμιος Οργανισμός Υγείας αλλά και οι Ηνωμένες Πολιτείες συνιστούν θεραπεία για όλα τα παιδιά μικρότερα της ηλικίας των 12 μηνών. Για αυτά που έχουν ηλικία ανάμεσα στα 1 και 5 έτη οι Ηνωμένες πολιτείες συνιστούν θεραπεία σε όσα έχουν τιμές HIV-RNA μεγαλύτερες από 100.000 αντίγραφα ανά ml, ενώ στα μεγαλύτερα από 5 ετών συνιστούν αγωγή σε όσα έχουν αριθμό CD4&lt;500.
Ευκαιριακές και άλλες λοιμώξεις.
Τα μέτρα για την πρόληψη των ευκαιριακών λοιμώξεων είναι αποτελεσματικά σε πολλά άτομα με HIV/AIDS. Η θεραπεία με αντιιικά φάρμακα συχνά βελτιώνει τις παρούσες ευκαιριακές λοιμώξεις και επίσης μειώνει τον κίνδυνο για μελλοντικές. Ο εμβολιασμός για ηπατίτιδες Α και Β συνιστάται σε όλους τους ανθρώπους που είναι ευάλωτοι στον HIV πριν μολυνθούν, παρ'όλα αυτά μπορεί να γίνει και μετά τη μόλυνση.
Σε βρέφη γεννημένα από οροθετικές μητέρες, συνιστάται προφύλαξη με τριμεθοπρίμη/σουλφαμεθοξαζόλη στην ηλικία ανάμεσα στις 4 έως 6 εβδομάδες ζωής και τη διακοπή του θηλασμού, όταν το περιβάλλον τους έχει περιορισμένους πόρους. Επίσης η προφύλαξη αυτή συνιστάται για την πρόληψη της PCP (πνευμονία από πνευμονοκύστη) στα άτομα με αριθμό CD4&lt;200 κύτταρα καθώς και σε εκείνους που ήδη έχουν ή είχαν παλαιότερα PCP. Σε ανθρώπους με σημαντική ανοσοκαταστολή συνίσταται επίσης να λαμβάνουν προφυλακτική θεραπεία για τοξοπλάσμωση και κρυπτοκοκκική μηνιγγίτιδα. Η λήψη των κατάλληλων προληπτικών μέτρων μείωσε τα ποσοστά αυτών των λοιμώξεων κατά 50% ανάμεσα στα έτη 1992 και 1997.
Εναλλακτικές θεραπείες.
Στις ΗΠΑ περίπου το 60% των ανθρώπων με HIV χρησιμοποιούν διάφορες μορφές συμπληρωματικών ή εναλλακτικών θεραπειών. Εντούτοις η αποτελεσματικότητα των περισσότερων από αυτές τις θεραπείες δεν έχει εδραιωθεί. Αναφορικά με τις διατροφικές συμβουλές για τους πάσχοντες από AIDS, κάποιες μαρτυρίες έχουν δείξει ένα όφελος από τη λήψη ιχνοστοιχείων σε συμπληρώματα. Οι μαρτυρίες για συμπληρώματα με σελήνιο είναι ανάμεικτες με αβέβαιες αποδείξεις περί σχετικού οφέλους. Υπάρχουν κάποιες μαρτυρίες ότι τα συμπληρώματα βιταμίνης Α σε παιδιά μειώνουν τον κίνδυνο θανάτου και βελτιώνουν την ανάπτυξη. Στην Αφρική, σε περιπτώσεις διατροφικά στερημένων εγκύων αλλά και θηλαζουσών γυναικών μια συμπληρωματική δίαιτα με πολυβιταμίνες βελτίωσε την έκβαση και για τις μητέρες και για τα παιδιά. Η διατροφική λήψη ιχνοστοιχείων στη Συνιστώμενη Ημερήσια Δόση από μολυσμένους με HIV ενήλικες συνιστάται από τον Παγκόσμιο Οργανισμό Υγείας. Ο Π.Ο.Υ. επιπλέον δηλώνει ότι αρκετές μελέτες υποδεικνύουν ότι τα συμπληρώματα βιταμίνης Α, ψευδαργύρου και σιδήρου μπορούν να προκαλέσουν παρενέργειες σε ενήλικες με HIV λοίμωξη. Επίσης δεν υπάρχουν αρκετές μαρτυρίες για την υποστήριξη της χρήσης βοτανολογικών θεραπειών.
Πρόγνωση.
Το HIV/AIDS έχει πλέον γίνει σε πολλές περιοχές του κόσμου μια χρόνια ασθένεια παρά μια οξεία θανατηφόρος νόσος. Η πρόγνωση της νόσου ποικίλλει και για την πρόβλεψη του αποτελέσματος χρήσιμα μεγέθη αποτελούν ο αριθμός CD4 και το ιικό φορτίο. Χωρίς θεραπεία ο μέσος όρος επιβίωσης μετά τη λοίμωξη με HIV εκτιμάται από 9 έως 11 έτη, ανάλογα με τον υπότυπο του ιού. Μετά τη διάγνωση του AIDS, αν δεν χορηγηθεί αγωγή η επιβίωση κυμαίνεται από 6 έως 19 μήνες. Η HAART και η κατάλληλη πρόληψη των ευκαιριακών λοιμώξεων μειώνουν το ποσοστό θανάτου κατά 80% και ανεβάζουν το προσδόκιμο επιβίωσης (εναπομείναντα έτη ζωής) για ένα νεοδιαγνωσμένο με HIV μόλυνση νεαρό ενήλικα στα 20 έως 50 χρόνια. Αυτό ισοδυναμεί με περίπου τα δύο τρίτα έως το σύνολο σχεδόν του προσδόκιμου ζωής του γενικού πληθυσμού. Αν η θεραπεία ξεκινήσει αργά στη διάρκεια της λοίμωξης η πρόγνωση δεν είναι τόσο καλή, για παράδειγμα αν ξεκινήσει μετά τη διάγνωση AIDS το προσδόκιμο επιβίωσης είναι περίπου 10-40 χρόνια. Χωρίς θεραπεία τα μισά από τα βρέφη που γεννιούνται με HIV πεθαίνουν πριν την ηλικία των δύο χρόνων.
Οι πρωταρχικές αιτίες θανάτου από HIV/AIDS είναι οι ευκαιριακές λοιμώξεις και ο καρκίνος, όντας συχνά και οι δύο αποτέλεσμα της προοδευτικής ανεπάρκειας του ανοσοποιητικού συστήματος. Ο κίνδυνος για καρκίνο φαίνεται να αυξάνει από τη στιγμή που ο αριθμός των CD4 πέσει κάτω από τα 500/μ. Ο βαθμός της εξέλιξης της νόσου κλινικά διαφέρει από άτομο σε άτομο και έχει αποδειχθεί ότι επηρεάζεται από έναν αριθμό παραγόντων όπως η ευπάθεια του ατόμου και η λειτουργία του ανοσοποιητικού του συστήματος, η πρόσβασή του σε ιατρική φροντίδα και οι συλλοιμώξεις, καθώς επίσης και το συγκεκριμένο στέλεχος (γένος) του ιού που εμπλέκεται στη λοίμωξη.
Η συλλοίμωξη με φυματίωση είναι μια από τις κύριες αιτίες νόσου και θανάτου στα άτομα με HIV/AIDS, συμβαίνει στα 2/3 όλων των HIV οροθετικών ατόμων και οδηγεί στο 25% των θανάτων που σχετίζονται με το HIV/AIDS. Επίσης ο ίδιος ο HIV είναι ο πιο σημαντικός παράγοντας κινδύνου για την νόσηση με φυματίωση. Η ηπατίτιδα C είναι άλλη μία πολύ κοινή συλλοίμωξη και αποτελεί επίσης περίπτωση όπου η μία νόσος επιταχύνει την εξέλιξη της άλλης. Οι δύο πιο κοινοί καρκίνοι που σχετίζονται με το HIV/AIDS είναι το σάρκωμα Kaposi και το σχετιζόμενο με AIDS μη Hodgkin λέμφωμα. Το προσδόκιμο επιβίωσης έχει πέσει στις χώρες που πλήττονται χειρότερα από το HIV/AIDS. Για παράδειγμα το 2006 εκτιμάται πως στη Μποτσουάνα είχε πέσει από τα 65 χρόνια, όπου ήταν πριν την έκρηξη του AIDS, στα 35 χρόνια ζωής.
Ακόμη πάντως και με την αντιρετροϊκή αγωγή, μακροχρόνια τα άτομα με ΗΙV μπορεί να αντιμετωπίσουν νευρογνωσιακές διαταραχές, περιφερική νευροπάθεια, οστεοπόρωση, καρκίνους, ηπατοπάθεια, νεφροπάθεια και καρδιαγγειακή νόσο και μάλιστα νωρίτερα και με χειρότερη πρόγνωση σε σχέση με τα αντίστοιχα νοσήματα του υπόλοιπου πληθυσμού. Τα νεώτερα δεδομένα δείχνουν ότι αυτές οι σοβαρές συν-νοσηρότητες οφείλονται στη μακροχρόνια HIV λοίμωξη αλλά ενισχύονται και από τις παρενέργειες της αντιρετροϊκής αγωγής.
Επιδημιολογία.
Το HIV/AIDS είναι πλέον μια παγκόσμια πανδημία. Το 2011 περίπου 34 έως 36 εκατομμύρια άνθρωποι ήταν φορείς του ιού παγκοσμίως. Από αυτούς, περίπου 16,8 εκατομμύρια ήταν γυναίκες και 3,4 εκατομμύρια κάτω των 15 ετών, ενώ στις ηλικίες 15-49 οι φορείς αποτελούν το 0,8% του παγκόσμιου πληθυσμού. Από ασθένειες σχετιζόμενες με το AIDS πέθαναν το 2011 περίπου 1,7 εκατομμύρια άνθρωποι, αριθμός μειωμένος κατά 25% σε σχέση με το 2005 οπότε πέθαναν 2,3 εκατομμύρια άνθρωποι ωστόσο ισοδύναμος με τα θύματα ενός πολέμου μεγάλης κλίμακας. Από το 1981, που θεωρείται ότι ξεκίνησε η επιδημία, έχουν πεθάνει συνολικά περίπου 30 εκατομμύρια άνθρωποι.
Η Υποσαχάρια Αφρική είναι η περιοχή που έχει πληγεί περισσότερο. Το 2011, περίπου 69% του παγκόσμιου συνόλου των φορέων (23,5 εκατομμύρια, από τους οποίους 3,1 εκατομμύρια παιδιά) ζούσαν στην περιοχή αυτή, όπου σημειώθηκε και το 70% των θανάτων και το 72% των νέων μολύνσεων παγκοσμίως. Αυτό σημαίνει ότι έχει μολυνθεί περίπου το 5% του πληθυσμού και το AIDS πιστεύεται πως ευθύνεται για το 10% του συνόλου των θανάτων παιδιών. Εδώ επίσης, σε αντίθεση με άλλες περιοχές, οι γυναίκες αποτελούν την πλειοψηφία των οροθετικών και μάλιστα το 60%. Η Νότια Αφρική είναι η χώρα με τον μεγαλύτερο πληθυσμό φορέων του HIV στον κόσμο, με 5,6 εκατομμύρια. Το προσδόκιμο ζωής έχει πέσει δραματικά στις χώρες που έχουν πληγεί χειρότερα από το HIV/AIDS. Για παράδειγμα το 2006 εκτιμάται πως στη Μποτσουάνα είχε πέσει από τα 65 χρόνια, όπου ήταν πριν την έκρηξη του AIDS, στα 35 χρόνια ζωής. 
Η Νότια και Νοτιοανατολική Ασία είναι οι περιοχές στη δεύτερη χειρότερη κατάσταση. Το 2011 στην περιοχή αυτή ζούσαν περίπου 4 εκατομμύρια οροθετικοί ή 12% των περιπτώσεων παγκοσμίως, και σημειώθηκαν περίπου 250.000 θάνατοι. Περισσότερο από το 50% των περιπτώσεων αυτών των περιοχών καταγράφονται στην Ινδία. Τα χαμηλότερα ποσοστά μολύνσεων εμφανίζονται στη Δυτική Ευρώπη (0,2%) και την Ανατολική Ασία (0,1%). Στο Ηνωμένο Βασίλειο το 2009 υπήρχαν 86.500 περιπτώσεις και καταγράφηκαν 516 θάνατοι. 
Η Ανατολική Ευρώπη, η Κεντρική Ασία και η Μέση Ανατολή είναι οι μόνες περιoχές όπου τα τελευταία χρόνια παρουσιάζεται σαφής αυξητική τάση στον αριθμό νέων μολύνσεων ανά έτος, μετά από μια σχετική σταθεροποίηση στα μέσα της δεκαετίας του 2000.
Όσον αφορά την κατάσταση στη Βόρεια Αμερική, το 2008 στις ΗΠΑ περίπου 1,2 εκατομμύρια άνθρωποι ζούσαν με τον HIV, και καταγράφηκαν περίπου 17.500 θάνατοι από AIDS. Το CDC εκτιμούσε ότι το 2008 20% των φορέων αγνοούσαν ότι είχαν προσβληθεί από τον ιό. Στον Καναδά το 2008 καταγράφονταν 65.000 φορείς και 53 θάνατοι. 
Στην Ελλάδα.
Στην Ελλάδα η πρώτη περίπτωση AIDS εμφανίστηκε το 1981, ο πρώτος θάνατος από AIDS καταγράφηκε το 1983 και τα πρώτα δηλωθέντα περιστατικά μόλυνσης HIV το 1984. Η επιδημία ακολούθησε αυξητική τάση μέχρι και το 1997-8, οπότε ακολούθησε πτώση των νέων μολύνσεων HIV ανά χρόνο και σταθεροποίηση μέχρι περίπου το 2003-4. 
Στην πρώτη δεκαετία του 21ου αιώνα ο αριθμός των νέων HIV μολύνσεων ανά έτος παρουσίασε γενικά αυξητική τάση. Τη διετία 2009-2011 σημειώθηκε μια σοβαρή μεταβολή, καθώς οι νέες μολύνσεις αυξήθηκαν κατά 57% σε σχέση με την προηγούμενη χρονιά, τάση που συνεχίστηκε και το 2012 οπότε ο αριθμός δηλωθέντων περιπτώσεων ανά έτος και 100.000 πληθυσμού έφτασε τις 9,2 (δεύτερη υψηλότερη τιμή όλων των ετών, μετά το 1998, και υψηλότερη τιμή νέων λοιμώξεων από την αρχή της επιδημίας). Αυτή η εξέλιξη σήμανε και μια σημαντική αλλαγή στα επιδημιολογικά δεδομένα τα σχετικά με τον τρόπο μετάδοσης του ιού, καθώς το σύνολο σχεδόν των επιπλέον νέων κρουσμάτων αφορά χρήστες ενδοφλέβιων ναρκωτικών, οι περιπτώσεις των οποίων το 2012 ήταν στο 3.500% σε σχέση με αυτές του 2010 (487 το πρώτο δεκάμηνο του 2012, 256 το 2011 σε σχέση με 14 το 2010 και περίπου 10 ανά έτος τα προηγούμενα χρόνια). Πλέον τα νέα κρούσματα σε χρήστες ενδοφλέβιων ναρκωτικών αποτελούν την πλειοψηφία των νεοδηλωθέντων κρουσμάτων (ενώ μέχρι και το 2011 τα νέα κρούσματα εμφανίζονταν κατά κύριο λόγο σε άνδρες που κάνουν σεξ με άνδρες).
Όσον αφορά το AIDS, ο αριθμός των νέων περιπτώσεων ανά έτος ακολούθησε αυξητική τάση μέχρι και το 1997 περίπου, όταν με την εισαγωγή των αντιρετροϊκών θεραπειών HAART ο αριθμός εμφανιζόμενων περιπτώσεων AIDS ανά χρόνο έπεσε και παραμένει σχετικά χαμηλός (λιγότερες από 100 ανά έτος). 
Από την αρχή της επιδημίας στην Ελλάδα και μέχρι το φθινόπωρο του 2012 είχε καταγραφεί συνολικός αριθμός 12.556 οροθετικών ατόμων, από τα οποία περίπου 18% ήταν γυναίκες, και 86 παιδιά (τη χρονιά που δηλώθηκαν). Έχουν διαγνωσθεί 3.369 περιπτώσεις AIDS και καταγραφεί συνολικά 2.289 θάνατοι στον πληθυσμό των HIV οροθετικών, ανεξάρτητα από την εμφάνιση AIDS ή μη. Μέχρι και το τέλος του 2011, οι συνολικοί θάνατοι λόγω AIDS ήταν 1.714.
Ιστορία.
Ανακάλυψη.
Το AIDS παρατηρήθηκε κλινικά για πρώτη φορά το 1981 στις Ηνωμένες Πολιτείες. Οι αρχικές περιπτώσεις ήταν ένα σύνολο από χρήστες ενδοφλέβιων ναρκωτικών και ομοφυλόφιλους άνδρες που δεν είχαν κάποια γνωστή βλάβη ανοσοποιητικού και παρουσίαζαν συμπτώματα πνευμονίας από πνευμονοκύστη (PCP), μιας σπάνιας ευκαιριακής λοίμωξης που ήταν γνωστό ότι παρουσιαζόταν σε ανθρώπους με πολύ εκτεθειμένο ανοσοποιητικό σύστημα. Σύντομα ένας επιπρόσθετος αριθμός ομοφυλόφιλων ανδρών ανέπτυξε έναν παλαιότερα σπάνιο καρκίνο του δέρματος, το σάρκωμα Kaposi (KS). Πολλές ακόμη περιπτώσεις PCP και KS εμφανίστηκαν, θέτοντας σε συναγερμό τα αμερικανικά Κέντρα Ελέγχου και Πρόληψης Νοσημάτων (CDC), τα οποία δημιούργησαν μια ομάδα κρούσης προκειμένου να παρακολουθηθεί και να τεθεί υπό έλεγχο η επιδημία.
Αρχικά το CDC δεν είχε κάποια επίσημη ονομασία για την ασθένεια και συχνά αναφερόταν σε αυτήν εν είδει των (επιμέρους) ασθενειών που συνδέονταν με τη νόσο, π.χ.. ως «λεμφαδενοπάθεια», μια ασθένεια η οποία έδωσε στον ιό το αρχικό όνομά του, όταν αυτός ανακαλύφθηκε. Επίσης χρησιμοποιούσαν τον όρο "σάρκωμα Kaposi και Ευκαιριακές Λοιμώξεις" με βάση τον οποίο είχε δημιουργηθεί και μια ομάδα κρούσης το 1981. Στον τύπο είχε επινοηθεί ο όρος GRID που σήμαινε "gay related immune deficiency" ("ανοσοανεπάρκεια σχετιζόμενη με ομοφυλόφιλους"). Το CDC ψάχνοντας ένα όνομα και ερευνώντας τις κοινότητες αυτών που είχαν μολυνθεί, επινόησε τον όρο "ασθένεια των 4H" καθώς φαινόταν ότι αφορούσε Αϊτινούς ("Haitians"), ομοφυλόφιλους ("Homosexuals"), αιμοφιλικούς ("Hemophiliacs") και χρήστες ηρωΐνης ("Heroin users"). Εντούτοις αφότου διαπιστώθηκε ότι το AIDS δεν περιοριζόταν μόνο στην κοινότητα των ομοφυλόφιλων, έγινε συνειδητό ότι ο όρος GRID ήταν παραπλανητικός και τότε εισήχθη ο όρος AIDS σε μία συνεδρίαση τον Ιούλιο του 1982. Τον όρο αυτό ξεκίνησε να χρησιμοποιεί το CDC από τον Σεπτέμβριο του 1982.
Το 1983 δύο διαφορετικές ερευνητικές ομάδες, μια αμερικανική με επικεφαλής τον Ρόμπερτ Γκάλλο ("Robert Gallo") και μια γαλλική με επικεφαλής τον κορυφαίο Γάλλο ερευνητή του ινστιτούτου Παστέρ στο Παρίσι Λυκ Μοντανιέ ("Luc Montagnier"), δήλωσαν η μία ανεξάρτητα από την άλλη ότι ένας καινοφανής (νεοεμφανιζόμενος) ιός μπορεί να έχει προσβάλλει τους ασθενείς του AIDS. Δημοσίευσαν τα ευρήματά τους στο ίδιο τεύχος του επιστημονικού περιοδικού Science. Ο Γκάλλο ισχυρίστηκε πως ένας ιός που η ομάδα του είχε απομονώσει από έναν ασθενή του AIDS είχε σχηματικά εκπληκτική ομοιότητα με ανθρώπινους Τ-λεμφοτροπικούς ιούς (HTLVs) μία κατηγορία ιών που η δική του ομάδα πρώτη είχε απομονώσει. Η ομάδα του Γκάλλο έδωσε στον καινούργιο ιό που είχε απομονώσει την ονομασία HTLV-III. 
Την ίδια περίοδο η ομάδα του Μοντανιέ απομόνωσε έναν ιό από έναν ασθενή που παρουσίαζε οίδημα (πρήξιμο) των λεμφαδένων του λαιμού και σωματική εξασθένηση, δύο κλασσικά συμπτώματα του AIDS. Αντικρούοντας την έκθεση της ομάδας του Γκάλλο, ο Montagnier και οι συνεργάτες του έδειξαν ότι οι πρωτεΐνες του πυρήνα του νέου ιού, ήταν ανοσολογικά διαφορετικές από τις αντίστοιχες του HTLV-I. Η ομάδα του Μοντανιέ έδωσε στον ιό που είχε απομονώσει την ονομασία LAV (Lymphadenopathy-associated Virus - Ιός σχετιζόμενος με λεμφαδενοπάθεια). Όταν οι δυο αυτοί ιοί αποδείχτηκε ότι ήταν ένας και μοναδικός, το 1986, τις ονομασίες LAV και HTLV-III αντικατέστησε η ονομασία HIV. Ο Μοντανιέ έλαβε το Νόμπελ Ιατρικής του 2004 για την ανακάλυψη του HIV.
Προέλευση.
Και οι δύο υπότυποι του ιού, οι HIV-1 και HIV-2, πιστεύεται ότι προέρχονται από μη-ανθρώπινα πρωτεύοντα θηλαστικά της Κεντροδυτικής Αφρικής και ότι μεταφέρθηκαν στους ανθρώπους (διαδικασία γνωστή ως ζωονοσία) στις αρχές του 20ού αιώνα. Ο HIV-1 φαίνεται να έχει πρωτοεμφανιστεί στο νότιο Καμερούν μέσω εξέλιξης του Ιού της Ανοσοανεπάρκειας του Πιθήκου (Simian Immunodeficiency Virus) και συγκεκριμένα του SIV(cpz), του υποτύπου που μολύνει τους άγριους χιμπατζήδες. Ο HIV-1 κατάγεται από την ενδημία του SIVcpz στο υποείδος χιμπατζήδων που ονομάζεται "Pan troglodytes troglodytes". Αντίστοιχα ο στενότερος συγγενής του HIV-2 είναι ο SIV(smm) δηλαδή ο υπότυπος του SIV που μολύνει το είδος πιθήκου Cercosebus alys alys ("Sooty mangabey") που είναι πίθηκος του Παλαιού Κόσμου που ζει στη Δυτική Αφρική (από τη Νότια Σενεγάλη έως τη Δυτική Ακτή Ελεφαντοστού). 
Οι πίθηκοι του Νέου Κόσμου (δηλαδή της Αμερικανικής ηπείρου) όπως ο πίθηκος-κουκουβάγια (είδος που δραστηριοποιείται τη νύχτα) είναι ανθεκτικοί στη λοίμωξη από HIV-1, πιθανώς λόγω συγχώνευσης δύο γονιδίων ανθεκτικών στον ιό. Ο HIV-1 εικάζεται ότι έχει υπερπηδήσει το (γενετικό) φραγμό μεταδιδόμενος μεταξύ διαφορετικών ειδών σε τουλάχιστον 3 διαφορετικές περιπτώσεις, κάτι που οδήγησε στην εμφάνιση των 3 διαφορετικών γονιδιακών ομάδων του ιού: Μ, Ν και Ο.
Υπάρχουν ενδείξεις ότι άνθρωποι που συμμετέχουν σε δραστηριότητες σχετικές με τη χρήση του κρέατος αγρίων ζώων, είτε ως κυνηγοί είτε ως πωλητές του κρέατος, συχνά μολύνονται με τον SIV. Παρ' όλα αυτά ο SIV είναι ασθενής ιός, που τυπικά καταστέλλεται από το ανθρώπινο ανοσοποιητικό σύστημα μέσα σε μερικές εβδομάδες από τη λοίμωξη. Πιστεύεται πως χρειάζονται αρκετές μεταδόσεις του SIV από άτομο σε άτομο σε γρήγορη εναλλαγή, ώστε να του δοθεί ικανός χρόνος για να μεταλλαχθεί σε HIV. Επιπλέον λόγω του σχετικά αργού ρυθμού μετάδοσης του ιού από άτομο σε άτομο, αυτός μπορεί να εξαπλωθεί στον ευρύτερο πληθυσμό μόνο με την παρουσία των οδών (καναλιών) υψηλού κινδύνου μετάδοσης οι οποίες πιστεύεται ότι δεν υπήρχαν στην Αφρική πριν τον 20ό αιώνα.
Τέτοια συγκεκριμένα προτεινόμενα κανάλια υψηλού κινδύνου μετάδοσης, που επιτρέπουν στον ιό να προσαρμοστεί προς το ανθρώπινο είδος και να εξαπλωθεί, εξαρτώνται από τον προτεινόμενο χρόνο της μετάδοσης από ζώο σε άνθρωπο. Γενετικές μελέτες του ιού υποδηλώνουν ότι η εμφάνιση του πιο πρόσφατου κοινού πρόγονου της ομάδας Μ του HIV-1 χρονολογείται γύρω στο 1910. Οι υποστηρικτές αυτής της χρονολογίας συνδέουν την επιδημία του HIV με την εμφάνιση της αποικιοκρατίας και την ανάπτυξη μεγάλων αποικιοκρατικών αφρικανικών πόλεων. Το γεγονός αυτό οδήγησε σε κοινωνικές μεταβολές, μέσα στις οποίες συμπεριλαμβάνεται υψηλότερος βαθμός σεξουαλικής ασυδοσίας, η διάδοση της πορνείας, καθώς και η συνεπακόλουθη υψηλή συχνότητα εμφάνισης αφροδίσιων νοσημάτων που προκαλούν έλκη στα γεννητικά όργανα (όπως η σύφιλη) στις αποικιοκρατικές αυτές πόλεις. Ενώ ο βαθμός μετάδοσης του HIV διαμέσου της κολπικής συνεύρεσης είναι χαμηλός υπό κανονικές συνθήκες, αυξάνει πολλαπλάσια αν ένας από τους παρτενέρ υποφέρει από μια σεξουαλικά μεταδιδόμενη λοίμωξη που προκαλεί έλκη στα γεννητικά όργανα. Οι πρώτες αποικιοκρατικές πόλεις του 1900 ήταν γνωστές για το μεγάλο ποσοστό διάδοσης της πορνείας και των γεννητικών ελκών, σε βαθμό που το 1928 το 45% των γυναικών κατοίκων της ανατολικής Κινσάσα πιστεύεται ότι υπήρξαν πόρνες και το 1933 περίπου το 15% όλων των κατοίκων της ίδιας πόλης ήταν μολυσμένοι από κάποιο τύπο σύφιλης.
Μια εναλλακτική άποψη θεωρεί πως μη ασφαλείς ιατρικές πρακτικές στην Αφρική κατά τα χρόνια που ακολούθησαν τον Β’ Παγκόσμιο πόλεμο, όπως η επαναχρησιμοποίηση μη αποστειρωμένων συριγγών στη διάρκεια μαζικών εμβολιασμών ή οι εκστρατείες για την αντιμετώπιση της ελονοσίας και άλλων λοιμώξεων με αντιβιοτικά, αποτέλεσαν την εναρκτήρια οδό που επέτρεψε στον ιό να προσαρμοστεί προς τους ανθρώπους και να εξαπλωθεί.
Η παλαιότερη καλά τεκμηριωμένη περίπτωση HIV σε άνθρωπο, χρονολογείται πίσω στο 1959 στο Κονγκό. Ο ιός μπορεί ήδη να είχε κάνει την παρουσία του στις Ηνωμένες Πολιτείες ήδη από το 1966, όμως η προέλευση της μεγάλης πλειονότητας των μολύνσεων που συνέβησαν εκτός Υποσαχάριας Αφρικής (συμπεριλαμβανομένων και των ΗΠΑ) μπορεί να αποδοθεί σε ένα μεμονωμένο άγνωστο άτομο το οποίο μολύνθηκε από HIV στην Αϊτή και μετά έφερε τη λοίμωξη στις ΗΠΑ κάποια στιγμή γύρω στο 1969. 
Κατόπιν η επιδημία εξαπλώθηκε γρήγορα ανάμεσα στις ομάδες υψηλού κινδύνου (αρχικά σε σεξουαλικά επιπόλαιους άνδρες από το γκρουπ των ανδρών που κάνουν σεξ με άνδρες). Κατά το 1978 η εξάπλωση του HIV στους ομοφυλόφιλους αρσενικούς κατοίκους της Νέας Υόρκης και του Σαν Φρανσίσκο υπολογίστηκε σε ποσοστό 5%, υποδηλώνοντας ότι αρκετές χιλιάδες ατόμων στη χώρα είχαν ήδη μολυνθεί.
Κοινωνικά και πολιτιστικά δεδομένα.
Η διάδοση του AIDS δεν έγινε, αρχικά τουλάχιστον, αντιληπτή από τον ιατρικό κόσμο και την κοινωνία ως μία ακόμα νόσος που εμφανίστηκε εντός της συνέχειας που υπάρχει στην ιστορία των ασθενειών, αλλά ως κάτι παράλογο και «αποκαλυπτικό», απέναντι στο οποίο οι άνθρωποι έπρεπε να «καταθέσουν» και να «ομολογήσουν» την απόρριψη ή την ενοχή τους. Ο λόγος γύρω από τη νόσο συχνά έβγαινε εκτός του χώρου της σύγχρονης ιατρικής επιστήμης, καθώς αυτή θεωρήθηκε πως σηματοδοτούσε ακόμα και «το τέλος όλων των ασθενειών», όπως υποστηρίχθηκε από ορισμένους.
Στίγμα.
Το στίγμα του AIDS υπάρχει στον κόσμο με διάφορους τρόπους που περιλαμβάνουν τον κοινωνικό εξοστρακισμό και την απόρριψη, τη διακριτική συμπεριφορά (διακρίσεις) και την αποφυγή των ανθρώπων με HIV λοίμωξη. 
Ακόμη συναντά κανείς περιπτώσεις όπως υποχρεωτικό τεστ για HIV χωρίς προηγούμενη συναίνεση ή προστασία του απορρήτου, πράξεις βίας εναντίον ατόμων που είτε έχουν HIV λοίμωξη είτε θεωρείται ότι έχουν, καθώς και καραντίνα των οροθετικών στον HIV ατόμων. 
Το στίγμα του AIDS διαιρείται περαιτέρω στις παρακάτω 3 κατηγορίες :
Συχνά το στίγμα του AIDS εκφράζεται σε σύνδεση με ένα ή περισσότερα άλλα στίγματα, ιδιαίτερα αυτά που συνδέονται με την ομοφυλοφιλία, την αμφιφυλοφιλία, τον σεξουαλικό υπερκαταναλωτισμό, την πορνεία και την ενδοφλέβια χρήση ναρκωτικών.
Σε πολλές ανεπτυγμένες χώρες υπάρχει μα συσχέτιση του AIDS με την ομοφυλοφιλία ή την αμφιφυλοφιλία και αυτή η συσχέτιση συνδέεται με υψηλά επίπεδα σεξουαλικών προκαταλήψεων, όπως συμπεριφορές εναντίον των ομοφυλόφιλων/αμφιφυλόφιλων ατόμων. Υπάρχει επίσης και μια υποτιθέμενη συσχέτιση ανάμεσα στο AIDS και όλες τις σεξουαλικές συμπεριφορές μεταξύ ανδρών, ακόμα και του σεξ μεταξύ μη μολυσμένων ανδρών. Παρά τις πεποιθήσεις αυτές, ο κυρίαρχος τρόπος μετάδοσης παγκοσμίως παραμένει η ετεροσεξουαλική επαφή.
Οικονομικός αντίκτυπος.
Το HIV/AIDS επιδρά στα οικονομικά και των ατόμων και των χωρών. Το ακαθάριστο εθνικό προϊόν των χωρών που έχουν επηρεαστεί έντονα έχει μειωθεί λόγω της έλλειψης ανθρώπινου κεφαλαίου. Χωρίς την κατάλληλη διατροφή, υγειονομική φροντίδα και φαρμακευτική αγωγή, μεγάλος αριθμός ανθρώπων πεθαίνει από επιπλοκές σχετιζόμενες με το AIDS. Στη διάρκεια της ασθένειάς τους οι άνθρωποι αυτοί, όχι μόνο δεν θα μπορούν να δουλέψουν, αλλά θα χρειαστεί να λάβουν σημαντική ιατρική φροντίδα. Για το έτος 2007 υπολογίζεται ότι υπήρχαν 12 εκατομμύρια ορφανά παιδιά λόγω AIDS. Πολλά από αυτά φροντίζουν οι ηλικιωμένοι παππούδες και γιαγιάδες τους.
Πλήττοντας πολλούς νεαρούς ενήλικες, το AIDS μειώνει το φορολογούμενο πληθυσμό, ελαττώνοντας κατά συνέπεια τους διαθέσιμους πόρους για δημόσιες δαπάνες όπως η εκπαίδευση και οι υπηρεσίες υγείας που δεν συνδέονται με το AIDS. Σαν αποτέλεσμα υπάρχει αυξημένη πίεση στα οικονομικά των κρατών και επιβράδυνση της ανάπτυξης των οικονομιών. Αυτό περαιτέρω καταλήγει σε βραδύτερη ανάπτυξη της φορολογικής βάσης, ένα αποτέλεσμα που ενισχύεται όταν υπάρχουν αυξημένες δαπάνες για την περίθαλψη των αρρώστων, την εργασιακή εκπαίδευση (προκειμένου να αντικαθιστώνται οι άρρωστοι εργάτες), τα επιδόματα ασθένειας αλλά και την περίθαλψη και φροντίδα των ορφανών του AIDS. Αυτό είναι ιδιαιτέρως αλήθεια όταν η απότομη αύξηση της θνητότητας των ενηλίκων μεταφέρει την όλη ευθύνη για τα ορφανά, από την οικογένειά τους στην κυβέρνηση που πρέπει να τα φροντίσει.
Σε επίπεδο νοικοκυριού το AIDS έχει σαν αποτέλεσμα απώλεια εισοδήματος, αλλά και αυξημένες δαπάνες για υγειονομική περίθαλψη. Αυτό αφήνει στην οικογένεια λιγότερο εισόδημα για έξοδα εκπαίδευσης. Μια μελέτη στην Ακτή Ελεφαντοστού έδειξε ότι οικογένειες που είχαν ασθενή του AIDS ξόδευαν διπλάσια χρήματα σε έξοδα ιατρικής περίθαλψης σε σχέση με άλλα νοικοκυριά.
Θρησκεία και AIDS.
Το ζήτημα της σχέσης της θρησκείας με το AIDS έχει υπάρξει αντικείμενο μεγάλης αντιπαράθεσης κατά τη διάρκεια των τελευταίων 20 ετών, πρωταρχικά λόγω του ότι πολλοί διακεκριμένοι θρησκευτικοί ηγέτες έχουν δημόσια δηλώσει την εναντίωσή τους στη χρήση προφυλακτικών. Σύμφωνα με έκθεση ενός Αμερικανού ειδικού σε θέματα υγείας του Matthew Hanley που έχει τίτλο ’’The Catholic Church and the Global AIDS Crisis’’ (Η Καθολική Εκκλησία και η παγκόσμια κρίση του AIDS’’ ), η θρησκευτική προσέγγιση για την πρόληψη της εξάπλωσης του AIDS υποστηρίζει ότι είναι αναγκαίες πολιτισμικές αλλαγές, μεταξύ των οποίων μια επαναφορά της έμφασης υπέρ της πίστης μέσα στο γάμο και της σεξουαλικής εγκράτειας έξω απ’ αυτόν.
Κάποιες θρησκευτικές ομάδες έχουν παρεμποδίσει και διακόψει τη θεραπεία για το AIDS. Σύμφωνα με το Αφρικανικό Δίκτυο Πολιτικής Υγείας κάποιες εκκλησίες στο Λονδίνο ισχυρίζονται ότι το AIDS μπορεί να θεραπευτεί με την προσευχή και σύμφωνα με έκθεση του Κέντρου Μελέτης Σεξουαλικής Υγείας και AIDS που εδρεύει στο Χάκνεϊ (διοικητικός τομέας Βόρειου/Βορειοανατολικού Λονδίνου) αναφέρεται ότι αρκετοί άνθρωποι διέκοψαν την αγωγή τους, μερικές φορές μάλιστα μετά από άμεση προτροπή του πάστορά τους (τοπικού ιερέα) με αποτέλεσμα έναν αριθμό θανάτων. Η εκκλησιαστική οργάνωση ’’The Synagogue Church Of All Nations” (Εκκλησία Συναγωγής όλων των Εθνών) διαφημίζει ένα «νερό επάλειψης» που προάγει τη θεραπεία από το Θεό, αν και η οργάνωση αρνείται ότι διαφημίζει τη διακοπή της θεραπείας.
Η απεικόνιση του HIV/AIDS από τα ΜΜΕ.
Τα Μέσα Μαζικής Ενημέρωσης έχουν απεικονίσει το HIV/AIDS με διάφορους τρόπους ανάλογα με τον τόπο και το χρόνο. Μία τάση της κοινωνικής ενημερότητας του HIV/AIDS είναι ότι παντού τα media ρέπουν στη δυσπιστία και το δισταγμό στο να το παρουσιάσουν αρχικά και ότι γεγονότα ή άνθρωποι–κλειδιά τείνουν στο να προκαλούν ευρεία συζήτηση για την ασθένεια σε διάφορους πληθυσμούς. 
Μια από τις πρώτες διάσημες περιπτώσεις AIDS ήταν ο Αμερικανός Ροκ Χάντσον, ένας ομοφυλόφιλος ηθοποιός που ήταν παντρεμένος και διαζευγμένος παλαιότερα στη ζωή του και που πέθανε στις 2 Οκτωβρίου 1985 έχοντας ανακοινώσει ότι πάσχει από τον ιό στις 25 Ιουλίου της ίδιας χρονιάς. Είχε διαγνωστεί το 1984. Μια αξιοσημείωτη απώλεια λόγω AIDS από τη Βρετανία την ίδια χρονιά ήταν ο Νίκολας Ίντεν, ομοφυλόφιλος βουλευτής και γιος του πρώην πρωθυπουργού Άντονι Ίντεν. Ο ιός πάντως αξίωσε ίσως το πιο διάσημο θύμα του στο πρόσωπο του Βρετανού ροκ σταρ Φρέντι Μέρκιουρι στις 24 Νοεμβρίου 1991, όταν ο Μέρκιουρι, τραγουδιστής του συγκροτήματος Queen, πέθανε από ασθένεια σχετιζόμενη με το AIDS έχοντας ανακοινώσει ότι πάσχει από τη νόσο μόλις την προηγούμενη μέρα. Εντούτοις είχε διαγνωστεί σαν HIV οροθετικός το 1987. 
Μια από τις πρώτες περιπτώσεις προσβολής από τον ιό ενός διάσημου ετεροφυλόφιλου ατόμου ήταν ο Άρθουρ Ας, Αμερικανός τενίστας. Διαγνώστηκε HIV θετικός στις 31 Αυγούστου 1988, έχοντας μολυνθεί με τον ιό από μετάγγιση αίματος στη διάρκεια καρδιοχειρουργικής επέμβασης νωρίτερα κατά τη δεκαετία του ’80. Περισσότερες εξετάσεις μέσα στις πρώτες 24 ώρες από την αρχική διάγνωση αποκάλυψαν ότι ο Ας είχε ήδη αναπτύξει AIDS, αλλά ο ίδιος δεν το ανακοίνωσε στο κοινό μέχρι τον Απρίλιο του 1992. Πέθανε στις 6 Φεβρουαρίου 1993, σε ηλικία 49 ετών.
Άρνηση, συνωμοσιολογία και παρανοήσεις.
Μια μικρή ομάδα ατόμων εξακολουθούν να αμφισβητούν τη σύνδεση μεταξύ HIV και AIDS, την ίδια την ύπαρξη του HIV ή την εγκυρότητα της εξέτασης για HIV και των μεθόδων θεραπείας. Αυτοί οι ισχυρισμοί, γνωστοί ως «άρνηση του AIDS», έχουν μελετηθεί και απορριφθεί από την επιστημονική κοινότητα. Παρ' όλα αυτά είχαν σημαντικό πολιτικό αντίκτυπο, ιδιαίτερα στη Νότιο Αφρική όπου ο εναγκαλισμός της επίσημης κυβέρνησης των θεωριών των αρνητών ήταν υπεύθυνος για την αναποτελεσματική απάντηση στην επιδημία του AIDS σε αυτή τη χώρα και η κυβέρνηση κατηγορήθηκε για εκατοντάδες χιλιάδες μολύνσεις με HIV και θανάτους, που θα μπορούσαν να είχαν αποφευχθεί.
Το "Operation INFEKTION" ("Επιχείρηση ΜΟΛΥΝΣΗ") ήταν μια παγκόσμιας εμβέλειας Σοβιετική επιχείρηση «ενεργών μέτρων», με σκοπό τη διάδοση της πληροφορίας ότι οι ΗΠΑ είχαν δημιουργήσει το HIV/AIDS. Οι μελέτες δείχνουν ότι αρκετοί άνθρωποι πίστεψαν –και εξακολουθούν να πιστεύουν- τέτοιους ισχυρισμούς.
Υπάρχουν πολλές παρανοήσεις σχετικά με το HIV/AIDS. Τρεις από τις πιο κοινές είναι ότι το AIDS μπορεί να εξαπλωθεί με την καθημερινή επαφή, ότι η σεξουαλική επαφή με παρθένα μπορεί να θεραπεύσει το AIDS και ότι ο HIV μπορεί να μολύνει μόνο ομοφυλόφιλους άντρες και χρήστες ναρκωτικών. Άλλες παρανοήσεις είναι ότι κάθε πράξη πρωκτικής σεξουαλικής επαφής μεταξύ δύο μη μολυσμένων ομοφυλόφιλων ανδρών μπορεί να οδηγήσει σε HIV λοίμωξη και ότι η ανοιχτή συζήτηση για την ομοφυλοφιλία και τον HIV στα σχολεία θα οδηγήσει σε αυξημένα ποσοστά ομοφυλοφιλίας και AIDS.
Έρευνα.
Η έρευνα για τη βελτίωση των θεραπειών περιλαμβάνει τη μείωση των παρενεργειών των φαρμάκων, την περαιτέρω απλοποίηση των φαρμακευτικών σχημάτων για τη βελτίωση της συμμόρφωσης και τον καθορισμό της καλύτερης αλληλουχίας των σχημάτων για την αντιμετώπιση της φαρμακευτικής αντοχής του ιού. Εντούτοις μόνο ένα (προληπτικό) εμβόλιο πιστεύεται ότι είναι ικανό να σταματήσει την πανδημία. Και αυτό γιατί ένα εμβόλιο θα κόστιζε λιγότερο και έτσι θα γινόταν οικονομικά ανεκτό στις αναπτυσσόμενες χώρες και δεν θα απαιτούσε καθημερινή θεραπεία. Όμως μετά από περισσότερα από 20 χρόνια έρευνας, ο HIV-1 παραμένει δύσκολος στόχος για τα εμβόλια και δεν έχει βρεθεί ούτε προληπτικό εμβόλιο, ούτε πλήρης θεραπεία για τη νόσο.
Μεταμόσχευση εμβρυονικών κυττάρων (βλαστοκυττάρων).
Το 2007 ο Τίμοθι Ρέι Μπράουν, ένας 40χρονος HIV οροθετικός (γνωστός και σαν «Ασθενής του Βερολίνου») έκανε μεταμόσχευση βλαστοκυττάρων ως μέρος της θεραπείας του για οξεία μυελογενή λευχαιμία (AML - ΟΜΛ) και μια δεύτερη μεταμόσχευση ένα χρόνο αργότερα μετά από υποτροπή της νόσου. Ο δότης επιλέχτηκε όχι μόνο για την γενετική συμβατότητά του, αλλά και γιατί ήταν ομοζυγώτης (είχε πλήρη επικράτηση στο DNA του) μιας μετάλλαξης του CCR5-Δ32 (πρωτεΐνη-συνυποδοχέας του CD4 κυττάρου για τη σύνδεση του ιού με το κύτταρο). Η μετάλλαξη αυτή είναι γνωστό ότι προκαλεί αντίσταση στη λοίμωξη από HIV.
 Μετά από 20 μήνες χωρίς αντιρετροϊκή θεραπεία αναφέρθηκε ότι τα επίπεδα του HIV στο αίμα, το μυελό των οστών και τα έντερα του Μπράουν ήταν κάτω από το όριο ανίχνευσης. Ο ιός παρέμεινε μη ανιχνεύσιμος για πάνω από 3 χρόνια από την πρώτη μεταμόσχευση. Παρότι οι ερευνητές και μερικοί σχολιαστές έχουν χαρακτηρίσει αυτό το αποτέλεσμα ως ίαση, άλλοι προτείνουν ότι ο ιός μπορεί να παραμένει κρυμμένος σε ιστούς όπως ο εγκέφαλος (που αποτελεί ιική δεξαμενή). Η θεραπεία με βλαστοκύτταρα παραμένει στο ερευνητικό στάδιο εξαιτίας της μη τεκμηρίωσής της, της νοσηρότητας και του κινδύνου θνητότητας που συνδέεται με τη μεταμόσχευση βλαστοκυττάρων και της δυσκολίας εύρεσης κατάλληλων δοτών.
Ανοσοτροποποιητικοί παράγοντες.
Συμπληρώνοντας τις προσπάθειες για τον έλεγχο της αντιγραφής του ιού, σε δοκιμές στο παρελθόν αλλά και σε δοκιμές που συνεχίζονται ακόμη εξετάστηκαν ανοσοθεραπείες, που ενδέχεται να βοηθήσουν στην ανάκαμψη του ανοσοποιητικού συστήματος. Σε αυτές συμπεριλαμβάνονται η ιντερλευκίνη-2 και η ιντερλευκίνη-7.
Η αποτυχία των υποψήφιων εμβολίων να προστατεύσουν από την HIV λοίμωξη και την εξέλιξή της σε AIDS, έχει οδηγήσει σε ανανέωση του ενδιαφέροντος για τους βιολογικούς μηχανισμούς που ευθύνονται για τη λανθάνουσα περίοδο της HIV λοίμωξης. Μια περιορισμένη περίοδος θεραπείας που θα συνδυάζει αντιρετροϊκά μαζί με φάρμακα που στοχεύουν τη δεξαμενή λανθάνουσας λοίμωξης, μπορεί κάποια μέρα να επιτρέψει την πλήρη εξάλειψη της HIV λοίμωξης. Οι ερευνητές έχουν ανακαλύψει ένα αντίσωμα-ένζυμο (αντίσωμα με δράση καταλύτη, όπως τα ένζυμα) που μπορεί να καταστρέψει τη θέση πρόσδεσης με το CD4 κύτταρο στην πρωτεΐνη gp120. Η πρωτεΐνη αυτή του ιού είναι κοινή σε όλες τις παραλλαγές του HIV καθώς αποτελεί το σημείο πρόσδεσης για το Β λεμφοκύτταρο και την επακόλουθη έκθεση του ανοσοποιητικού συστήματος.
Υποσημειώσεις.
Αναφορές

</doc>
<doc id="54190" url="https://el.wikipedia.org/wiki?curid=54190" title="Παραμυθιά Θεσπρωτίας">
Παραμυθιά Θεσπρωτίας

Η Παραμυθιά είναι κωμόπολη και έδρα του Δήμου Σουλίου, της Περιφερειακής Ενότητας Θεσπρωτίας, της Ηπείρου. Το όνομά της προέρχεται από την Παναγιά την Παραμυθία (=Παρηγορίτισσα), τη "μεγάλη εκκλησιά" που σώζεται σε άριστη κατάσταση στο κέντρο της πόλης.
Γενικά.
Η περιφέρεια της πόλης φτάνει τα 31.680 στρέμματα, ενώ ο πληθυσμός της αριθμεί 2.862 κατοίκους. Είναι κτισμένη στη θέση της αρχαίας Εύροιας, που κατέστρεψαν το 551 μ.Χ. οι Γότθοι του Τωτίλα. Πολιούχος Άγιος της πόλης είναι ο Αγ. Δονάτος.
Η Παραμυθιά ήταν μια μικρή βυζαντινή πόλη, κτισμένη το 1.000 π.Χ. Απλώνεται αμφιθεατρικά στο υψόμετρο των 350μ, στους πρόποδες του Γκορίλα (Γκορίλας, Γορίλας αλλά και Κουρίλας• προέρχεται από το παλαιοσλαβικό Gor, που σημαίνει βουνό), ανάμεσα στους ποταμούς Αχέροντα, που πηγάζει από τα όρη του Σουλίου και εκβάλλει στο Ιόνιο Πέλαγος κοντά στο χωριό Σπλάντζα, και του Καλαμά. Η οροσειρά Κορύλα (υψ. 1.658 μ) βρίσκεται στην ανατολική πλευρά της πόλης.
Στη δυτική πλευρά βρίσκονται οροσειρές που την χωρίζουν από την Ηγουμενίτσα, το Μαργαρίτι και άλλες περιοχές. Στα όρια της πόλης βρίσκεται ο ποταμός Κωκυτός, γνωστός από την μυθολογία σαν το ποτάμι που δημιουργήθηκε από τα δάκρυα των συγγενών των νεκρών, όταν ο Άδης οδηγούσε τις ψυχές στον Άδη μέσω της Αχερουσίας λίμνης. Ανάμεσα στα αξιοθέατα της πόλης μπορούμε να δούμε τα Βυζαντινά Λουτρά, το κάστρο Κούλια, το κάστρο της Παραμυθιάς και το κάστρο της Ελέας, το μοναδικό για την κατασκευή του ρολόι, ενώ αξέχαστη θα σας μείνει η ορεινή Θεσπρωτία, το χωριό Σούλι, αλλά και οι γύρω παραθαλάσσιες περιοχές στην Πάργα, στα Σύβοτα, στην Πέρδικα. Χαρακτηριστική αρχιτεκτονική παρουσιάζουν τα κτίσματα στο κέντρο της πόλης με την πλακόστρωτη αγορά. Το μεγαλύτερο μέρος του δήμου -με εξαίρεση τις κοιλάδες των ποταμών Καλαμάς και Κωκυτός- είναι ορεινό και ημιορεινό με τις υψηλότερες κορυφές Χιονίστρα (1.644μ) και Κορύλα (1.658μ) ΒΑ και Α της Παραμυθιάς. Η κοιλάδα της Παραμυθιάς είναι μια από τις μεγαλύτερες της Θεσπρωτίας και η σημαντικότερη οικιστική και πολιτιστική περιοχή στην Ήπειρο.
Η περιοχή είναι πλούσια σε κοιτάσματα Ουρανίου, (περιοχές Νεράιδας, Μενίνας) μέτρησης 9.550 Μπεκερέλ ανά κυβικό μέτρο (όριο επιφυλακής 150 Μπεκερέλ) συνολικού αποθέματος τουλάχιστον 50.000 τόνων, τα οποία παραμένουν ανεκμετάλλευτα. (Εμπορική αξία αναλόγως πυκνότητας: 1.000 - 27.000 δολάρια Η.Π.Α. το γραμμάριο).
Κατά μια άλλη έωλη εκδοχή, το όνομα προέρχεται από τοπικό προσδιορισμό (παρά τον Θύαμη = δίπλα από τον Καλαμά = Παραμυθιά).
Δημογραφικά Στοιχεία.
Παρακάτω παρουσιάζεται η εξέλιξη του πληθυσμού της Παραμυθιάς:
Πηγή: Ε.Σ.Υ.Ε
Εκδηλώσεις.
Σήμερα τα ήθη και τα έθιμα σώζονται αναλλοίωτα και χαρακτηριστικές είναι οι εκδηλώσεις στην μνήμη του Αγ.Δονάτου (30/4), το εβδομαδιαίο bazaar με την ονομασία Λάμποβος (1η Κυριακή κάθε Οκτωβρίου), οι αποκριάτικες εκδηλώσεις, οι εκδηλώσεις που γίνονται στην μνήμη 49 ηρώων που εκτελέσθηκαν κατά την διάρκεια της κατοχής, οι γιορτές Σουλίου στην μνήμη των ηρώων του 21 κ.α.
Ιστορία.
Προϊστορική και αρχαία εποχή.
Τα αρχαιολογικά κατάλοιπα -λίθινα εργαλεία, κεραμική από την πεδιάδα της Παραμυθιάς, την πλουσιότερη περιοχή της Ελλάδας σε λίθινα εργαλεία χρονολογούμενα από τη Νεότερη Παλαιολιθική μέχρι την Εποχή του Χαλκού- επιβεβαιώνουν την αδιάκοπη κατοίκηση στο χώρο σε όλη τη διάρκεια της εποχής του Λίθου. Στην περιοχή Τσαρδάκια, νότια της σύγχρονης πόλης της Παραμυθιάς, η ύπαρξη πολυγωνικού τείχους και κιβωτιόσχημου τάφου της Ύστερης εποχής του Χαλκού είναι από τα λιγοστά δείγματα του Μυκηναϊκού πολιτισμού στη Θεσπρωτία. Κατά τους ιστορικούς χρόνους, στην ανατολική όχθη του Καλαμά, σε φυσικά οχυρούς λόφους ή πλαγιές από βουνά, δημιουργήθηκαν οχυρωμένοι οικισμοί (Πέντε εκκλησίες, Πετροβίτσα, Γκουσμπάνι, Πλακωτή, Καλλιθέα κλπ.), που έλεγχαν την κοιλάδα του Καλαμά. Την ίδια περίοδο αναπτύχθηκε σειρά οικισμών στις ανατολικές πλαγιές της κοιλάδας του Κωκυτού (Παραμυθιά, Ελέα, Αγ. Δονάτος Ζερβοχωρίου) κάποιοι λιγότεροι στη δυτική πλευρά της Κοιλάδας του Κωκυτού (Γκρίκα, Σεβαστό, Κυρά Παναγιά) και, τέλος, κάποιοι μικρότεροι στον ορεινό όγκο των βουνών της Παραμυθιάς (Σαλονίκη, Αγ. Κυριακή). Η περιοχή του Δήμου, που στο μεγαλύτερό της τμήμα καλύπτει την αρχαία Ελεάτιδα, όπου κατοικούσε το φύλο των Ελεατών Θεσπρωτών, ήταν από τις πιο πυκνοκατοικημένες περιοχές του θεσπρωτικού χώρου και γνώρισε μεγάλη ακμή κατά τους ελληνιστικούς χρόνους.
Ρωμαϊκή εποχή.
Μετά την καταστροφή των πόλεων της Ηπείρου από τους Ρωμαίους (το 167 π.Χ.), δεν υπήρχε στην περιοχή κανένα αστικό κέντρο, τουλάχιστον ως τα μέσα περίπου του 1ου π.Χ. αιώνα που ιδρύθηκε η ρωμαϊκή αποικία (colonia romana) της Φωτικής. Με βάση τα αρχαιολογικά ευρήματα, η θέση της έχει εντοπιστεί στους νότιους πρόποδες του Κορίλα, περίπου τέσσερα (4) χιλιόμετρα βορειοδυτικά από τη σημερινή Παραμυθιά και συγκεκριμένα στις τοποθεσίες «Λάμποβο» και «Λιμπόνι», όπου παλιότερα είχαν βρεθεί επιγραφές (ελληνικές και λατινικές) που μνημονεύουν το εθνικό των κατοίκων της ("«Φωτικήνσιοι»" και "«Photicenses»"). Το όνομα της Φωτικής (ή Φωτιστικής) ετυμολογείται από το ρήμα "«φωτίζω»" (= λάμπω) και είναι πολύ πιθανό ότι διασώθηκε, στο πέρασμα τόσων αιώνων, στα νεότερα τοπωνύμια «Λάμπ-οβο», «Λαμπ-οβήθρα» και «Λιμπ-όνι». 
Η επικράτεια (territorium) της Φωτικής, που εκτιμάται ότι είχε συνολική έκταση 1700 τετρ. χλμ., περιλάμβανε στο έδαφός της ολόκληρο το σημερινό νομό Θεσπρωτίας, καθώς και το βορειοδυτικό τμήμα του νομού Πρέβεζας. Μέσα στα όριά της έχουν επισημανθεί περίπου σαράντα (40) θέσεις ρωμαϊκών οικισμών και κάστρων : στη σημερινή Ηγουμενίτσα, στην Πάργα και κοντά στα σημερινά χωριά Χρυσαυγή (αρχαία "Ελέα-Velia"), Γεροπλάτανος (αρχαία "Φανοτή"), Μεσοπόταμος (αρχαία "Κίχυρος-Εφύρα)", Καστρί (αρχαία "Πανδοσία"), Γλυκή (αρχαία "Εύροια"), Γαρδίκι, Μαζαρακιά, Μαργαρίτι κ.ά.
Βυζαντινοί και νεότεροι χρόνοι.
Η Παραμυθιά από την δημιουργία της υπάγονταν στην Βυζαντινή Αυτοκρατορία. Το 1330 βρίσκεται στην κυριαρχία Ιωάννη Β΄ Ορσίνη, Δεσπότη της Ηπείρου. Το 1337 ανακαταλήφθηκε από τον Αυτοκράτορα του Βυζαντίου τον Ανδρόνικο Γ΄Παλαιολόγο και το 1349 βρίσκεται στην κυριαρχία του Στέφανου Δουσάν, Τσάρου των Σέρβων. Στα επόμενα χρόνια η Παραμυθιά μαζί με τις νότιες περιοχές των Ιωαννίνων καταλαμβάνεται από Αλβανούς φύλαρχους οι οποίοι ήταν χριστιανοί. 
Πιο συγκεκριμένα η Παραμυθιά και το Δέλβινο βρίσκονται στην κυριαρχία του ηγεμόνα Ιωάννη Σπάθα. Το 1367 η Παραμυθιά υποτάχθηκε από το Σέρβο ηγεμόνα των Ιωαννίνων Θωμά Πρελιούμποβιτς. Από το 1449 μέχρι στις 23 Φεβρουαρίου 1913 η Παραμυθιά βρίσκεται, μαζί με ολόκληρη την επαρχία της, στην κυριαρχία της Τουρκίας.
Σε όλη αυτή την χρονική διάρκεια οι Παραμυθιώτες δεν έπαψαν να αγωνίζονται κατά του κατακτητή. Μέχρι το 1604 δεν υπάρχουν στοιχεία για την ιστορική διαδρομή της Παραμυθιάς και της γύρω περιοχής. Τον Νοέμβριο του 1604 ο Μητροπολίτης Τρίκης Διονύσιος ο Φιλόσοφος βρίσκεται στο χωριό Χόϊκα Παραμυθιάς και συγκεντρώνει γύρω του αρκετούς χωρικούς στους οποίου μιλάει για λευτεριά και επανάσταση. Η προσπάθεια προδόθηκε ο δε Μητροπολίτης κατέφυγε στην Ισπανία. Το 1609 ο Διονύσιος ο Φιλόσοφος επιστρέφει και έχοντας έδρα αυτή τη φορά, το μοναστήρι του Αγίου Δημητρίου του Διχουνιού, που υπάγονταν στην επισκοπή Παραμυθιάς οργανώνει επανάσταση η οποία και γίνεται το 1611.Όμως και αυτή η προσπάθεια αποτυγχάνει με επακόλουθο τα αμέτρητα και απάνθρωπα δεινά για όλους τους. Τότε ακολούθησε η αναγκαστική αλλαγή θρησκεύματος των κατοίκων και οι διωγμοί τους συμβάλλοντας στην ίδρυση της Σουλιώτικης Συμπολιτείας.
Το 1812 με Σουλτανική έγκριση προσαρτώνται στα Ιωάννινα η επαρχία Παραμυθιάς, Φιλιατών και Μαργαριτίου, οι οποίες μέχρι τότε υπάγονταν στο Δέλβινο. Το 1831 λόγω της συμμετοχής των Μουσουλμάνων Τσάμηδων της Παραμυθιάς εναντίον των Σουλτανικών στρατευμάτων στη μάχη της Βελτίστας, δέχεται επίθεση του Ιμίν Πασά των Ιωαννίνων και πολιορκείται για δυο μήνες το κάστρο της. Ακολουθεί μεγάλη καταστροφή των περιουσιών των Παραμυθιωτών και εξορίζονται οι αρχηγοί τους στην Σόφια.
Οι Χριστιανοί κάτοικοι της Παραμυθιάς το 1854 παίρνουν μέρος στην επανάσταση της Ηπείρου. Πολλά υπέφεραν οι Παραμυθιώτες και οι γύρω περιοχές στα επόμενα χρόνια και ειδικότερα στον πόλεμο της Ελλάδος Τουρκίας το 1897. Από το 1908 η επαρχία Παραμυθιάς κατευθύνεται από τον Χριστιανικό πληθυσμό της πόλης, του Δημογέροντες, τον Μητροπολίτη και τους υπόλοιπους προκρίτους. Τα βουνά γεμίζουν με αντάρτικα σώματα και στις 23 Φεβρουαρίου 1913 η Παραμυθιά αποκτά επιτέλους την ελευθερία της.
Την περίοδο της κατοχής (1941-1944) η Παραμυθιά όπως και όλη σχεδόν η Ελλάδα περνά νέα δεινά με αποκορύφωμα την εκτέλεση 49 προκρίτων στις 29 Σεπτεμβρίου 1943 από τους Γερμανούς και τις συμμορίες των Αλβανών Τσάμηδων,ενώ απελευθερώνεται από τις κατοχικές δυνάμεις από τον ΕΔΕΣ στις 27 Ιουνίου 1944.
Η Πνευματική και εμπορική Παραμυθιά.
Η Παραμυθιά για αιώνες ήταν μεγάλο κέντρο εμπορικής και οικονομικής δραστηριότητας. Επιπλέον έπαιξε σημαντικό ρόλο στην εκπαίδευση και πολιτιστική ανάπτυξη των κατοίκων της περιοχής.Το 1681 ιδρύεται η Δημόσια Ελληνική Σχολή με δαπάνες των πνευματικών αρχηγών της και των προκρίτων. Η σχολή αυτή μέχρι το 1750 και αργότερα μετά το 1842 που λειτούργησε ταυτόχρονα και Παρθεναγωγείο, περιλαμβάνεται από τον ακαδημαϊκό Σπύρο Μελά, στις σχολές που συντήρησαν την Πνευματική Ελληνική Παράδοση κατά τους χρόνους της Τουρκοκρατίας.Το 1919 ιδρύεται το Γυμνάσιο Παραμυθιάς το μοναδικό στην Θεσπρωτία μέχρι το 1944 περίπου στο οποίο φοιτούσαν μαθητές όχι μόνο από την Θεσπρωτία αλλά και από τις περιοχές Πρέβεζας και Ιωαννίνων. Το γεγονός αυτό από μόνο του φανερώνει την πολιτισμική ακμή της Παραμυθιάς η οποία πρωτοστατούσε στην τέχνη τα γράμματα και το εμπόριο. Σε αυτήν οφείλει σε μεγάλο βαθμό η Ήπειρος την πολιτισμική της κληρονομιά.
Δραστηριότητες εναλλακτικού τουρισμού.
Η Παραμυθιά και η ευρύτερη περιοχή, προσφέρουν στον επισκέπτη, μια σειρά από δραστηριότητες εναλλακτικού τουρισμού. Πεζοπορία, extreme games, επισκέψεις σε περιοχές με αρχαίο και ιστορικό ενδιαφέρον είναι ορισμένες μορφές εναλλακτικού τουρισμού που βρίσκονται στην διάθεση του επισκέπτη της περιοχής. Ο αγροτουρισμός είναι μια εναλλακτική μορφή τουρισμού για τη διατήρηση και τη προβολή της παραδοσιακής και αγροτικής ζωής της Ελλάδας. Η Παραμυθιά είναι μια αγροτική περιοχή που κρατάει αναλλοίωτες τις παραδώσεις και είναι χαρακτηρισμένη σαν παραδοσιακός οικισμός. Ακολουθεί μια σύντομη περιγραφή των δραστηριοτήτων που μπορεί να εκμεταλλευτεί ο επισκέπτης της Παραμυθιάς.
Trekking Ευρωπαϊκό μονοπάτι μεγάλων διαδρομών Ε6.
Στην Παραμυθιά μπορείτε να εκμεταλλευτείτε το Ευρωπαϊκό μονοπάτι μεγάλων διαδρομών Ε6 για πεζοπορία σε μονοπάτια και δασικούς δρόμους. Το μονοπάτι διασχίζει την Παραμυθιά και την οροσειρά Γκορίλα, δίνοντας σε όλους την δυνατότητα να θαυμάσουν την ομορφιά ενός διεθνώς αναγνωρισμένου μονοπατιού. Αρχή του είναι η πρωτεύουσα του νόμου, η Ηγουμενίτσα και, όσο αφορά την Ήπειρο, καταλήγει στην Δωδώνη του νόμου Ιωαννίνων. Εξερεύνηση περιοχών με πυκνά δάση και ξεχασμένα χωριουδάκια.
Trekking Μονοπάτι Γκορίλα - Αγίου Αρσένη.
Δεύτερη αξιόλογη διαδρομή είναι αυτή της οροσειράς Γκορίλα. Σε υψόμετρο 1.658μ., ο Γκορίλας είναι το δεύτερο ψηλότερο βουνό της Θεσπρωτίας. Μπορεί κανείς να τον επισκεφθεί από την πλευρά της Παραμυθιάς αλλά και από την Αγία Κυριακή. Από την Παραμυθιά, μπορείτε να επιλέξετε την διαδρομή είτε μέσα από την πόλη της Παραμυθιάς είτε από την περιοχή του Κάστρου της Ελέας. Από σηματοδοτημένο μονοπάτι φτάνει κανείς στην σπηλιά του Αγίου Αρσένη. Στο εσωτερικό της σπηλιάς υπάρχει μικρό εκκλησάκι αφιερωμένο στην μνήμη του Αγίου. Το συγκεκριμένο σημείο χρησιμοποιείται και ως σημείο κατασκήνωσης και προσφέρει θέα σε όλο τον κάμπο της Παραμυθιάς. Στο δεύτερο μισό της διαδρομής, αν επιλέξετε την πρώτη εναλλακτική, περνάτε από το σημείο απογείωσης των αεροπτεριστών παραπέντε του Αεραθλητικού συλλόγου Παραμυθιάς. Επιλέγοντας τη δεύτερη εναλλακτική διαδρομή εκμεταλλεύεστε την γνωριμία με την περιοχή της αρχαίας Ελέας και του Κάστρου που διασώζεται έως και σήμερα.
Trekking Διαδρομη Σκάλα Τζαβελαίνας-Σούλι.
Σκάλα Τζαβελαίνας-Σούλι. Μια διαδρομή μέτριας δυσκολίας, 4ωρη, με θεά τον ποταμό Αχέρων και προορισμό το ακροπύργιο του ελεύθερου Ελληνισμού κατά τα χρόνια της Τουρκοκρατίας.
Ιππασία στο όρος Γκορίλα στο ποταμό Κόκκυτο κ.α..
Μικρές διαδρομές σε μονοπάτια και όμορφα δάση. Αρχαίο κάστρο Παραμυθιάς, αρχαίο κάστρο Ελέας, Κάμπος Παραμυθιάς, χωριά ορεινής Θεσπρωτίας κ.α.
River Trekking στον Αχέροντα.
Πεζοπορία σε μονοπάτια όχθες και σε ορισμένα σημεία μέσα στο ποταμό Αχέροντα. Βατή διαδρομή που αρχίζει από την Γλυκή με προορισμό τις πηγές προς τα χωριά Σουλίου. Δυνατότητα μετάβασης και στις 2 όχθες, μιας και το ποτάμι σε αρκετά σημεία είναι ρηχό. Για αρκετά μεγάλη απόσταση έχετε εύκολη πρόσβαση στις κοινοτικές οδούς. 
Canyoning στα στενά του Αχέροντα.
Διάσχιση φαραγγιών περπατώντας και χρησιμοποιώντας σχοινιά στους κάθετους βράχους και σε σημεία που σχηματίζονται μικροί καταρράκτες. Αχέροντας-Ντάλας 2-3 ώρες, εύκολο χωρίς ραπέλ. 
Rafting, Kayak &amp; Canoe-Kayak στον Αχέροντα.
Κατάβαση ποταμού με φουσκωτή βάρκα, μονοθέσια, διθέσια έως και 8θέσια μέσα, αλλά και με canoe. Το πλήρωμα αποτελείται από 6 έως 8 κωπηλάτες. Για αρχάριους, ο Αχέροντας είναι το ιδανικό μέρος μιας και υπάρχουν οργανωμένες επιχειρήσεις που προσφέρουν τον κατάλληλο εξοπλισμό για τις διαδρομές, αλλά και επαγγελματίες οδηγούς. Extra διαδρομή Αχέρων Σερτζιανά-Γλυκή 12 χλμ, 4ου βαθμού δυσκολίας ενώ στον Καλαμά (Βροσινά-Πλακωτή) 15 χλμ, 1ου βαθμού.
Mountain Bike στο όρος Κορίλα.
Διαδρομές σε μονοπάτια και όμορφα δάση. Αρχαίο κάστρο Παραμυθιάς, χωριά ορεινής Θεσπρωτίας κ.α. Οι θαυμάσιοι επαρχιακοί δρόμοι, πνιγμένοι στο πράσινο και τα αρώματα των βοτάνων και των λουλουδιών, όχι απλώς προσφέρονται, αλλά μπορούν να εξασφαλίσουν καταπληκτικές εμπειρίες στο λάτρη του mountain bike. 
Parapente αλεξίπτωτο πλαγιάς..
Το αλεξίπτωτο πλαγιάς, ή αλλιώς Parapente από τη γαλλική του σύνθετη ονομασία (para- από το parachute=αλεξίπτωτο και pente=πλαγιά) είναι ένα σπορ με αρκετούς υποστηρικτές. Πτήσεις από τον Ορειβατικό Φυσιολατρικό &amp; Αεραθλητικό σύλλογο Παραμυθιάς από την πλευρά του όρους Γκορίλα.
Παρατήρηση φύσης - Survival.
Η γνωριμία με τη φύση και η εξερεύνηση βιοτόπων μεμονωμένα ή χωρίς συνοδεία από ειδικούς συνοδούς περιβαλλοντολόγους, είναι μια καλή ευκαιρία να γνωρίσετε μοναδικά τοπία και σπάνιες μορφές ζωής, ιδιαίτερες κλιματολογικές συνθήκες, τοπικές παραδόσεις. Μπορεί να γίνει όλες τις εποχές εκτός εάν επικρατούν άσχημες καιρικές συνθήκες.
Στίγμα προσανατολισμός - Orienteering.
Ομαδική δραστηριότητα με στόχο να βρεθεί ένα καθορισμένο σημείο σε υπαίθριο χώρο και σε συγκεκριμένο χρόνο με πυξίδα και χάρτη. Δεν απαιτείται κάποιο ιδιαίτερο προσόν,καλύτερα να γίνεται στο δάσος όλες τις εποχές του χρόνου
Θρησκευτικός Τουρισμός.
Περιήγηση σε μια σειρά από σημεία με θρησκευτικό ενδιαφέρον. Ναοί και μοναστήρια χτισμένα σε ρυθμό βυζαντινό, βασιλικής και Ελλινιστικού, είναι διάσπαρτα σε όλη την έκταση του Δήμου. Ο Βυζαντινός ναός της Παναγίας της Παραμυθιάς (Κοίμησης της Θεοτόκου), ο Μητροπολίτικος ναός του Αγίου Δονάτου, ο ναός του Προδρόμου Ιωάννη, η Παναγία η Λαμποβίθρα, ο ναός της Αγίας Κυριακής, ο ναός της Αγίας Σοφίας, η σπηλιά του Αγίου Αρσένη, ο Ναός του Αγίου Ηλία, ο ναός της Αγίας Μαύρας, είναι ορισμένοι από τους χαρακτηριστικούς χώρους λατρείας του Ορθόδοξου Χρηστιανισμού. Στις ημέρες όπου εορτάζονται οι χάρες των Αγίων, διοργανώνονται πανηγύρια σε συνέχεια της θρησκευτικής τελετής.

</doc>
<doc id="54191" url="https://el.wikipedia.org/wiki?curid=54191" title="Δήμος Παραμυθιάς">
Δήμος Παραμυθιάς

Ο Δήμος Παραμυθιάς ήταν δήμος του νομού Θεσπρωτίας, ο οποίος συστάθηκε το 1947 με την αναγνώριση της έως τότε κοινότητας σε δήμο. Με την εφαρμογή το σχεδίου Καλλικράτης εντάχθηκε στον νέο δήμο Σουλίου. Βρισκόταν ανατολικό τμήμα του νομού, στα σύνορα με τον νομό Ιωαννίνων. Αποτελούνταν από 23 δημοτικά διαμερίσματα, καταλάμβανε έκταση 316,3 τ.χλμ. και είχε συνολικό πληθυσμό 7.859 κατοίκους σύμφωνα με την απογραφή του 2001. Έδρα του δήμου ήταν η Παραμυθιά.
Στον δήμο περιλαμβάνονταν τα παρακάτω δημοτικά διαμερίσματα και οικισμοί (σε αγκύλες ο πληθυσμός σύμφωνα με την απογραφή του 2001):
Διοικητική ιστορία.
Η κοινότητα Παραμυθιάς Ιωαννίνων συστάθηκε στις 19 Αυγούστου 1919 με έδρα τον οικισμό Παραμυθία. Η κοινότητα αποσπάσθηκε στο νομό Θεσπρωτίας από το νομό Ιωαννίνων το 1937. Αναγνωρίστηκε σε δήμο στις 27 Φεβρουαρίου 1947 και λειτούργησε ως δήμος ως την κατάργησή του το 2010. Το 2011 συγχωνεύτηκε στο νέο Δήμο Σουλίου σύμφωνα με το Σχέδιο Καλλικράτης.

</doc>
<doc id="54194" url="https://el.wikipedia.org/wiki?curid=54194" title="Φρουρούμενη κοινότητα">
Φρουρούμενη κοινότητα

Μια φρουρούμενη κοινότητα ("gated community", αλλιώς και περιφραγμένη ή οχυρωμένη κοινότητα) είναι ένα οικιστικό σύνολο με περιορισμένη πρόσβαση. Οι φρουρούμενες κοινότητες μπορεί να περιβάλλονται από τοίχο, που άλλοτε έχει διακοσμητικό κι άλλοτε οχυρωματικό ή διαχωριστικό χαρακτήρα, όμως σχεδόν πάντοτε διαθέτουν σημεία ελέγχου στις εισόδους τους, είτε αυτόματα είτε επανδρωμένα, και συχνά περιπολούνται από ιδιωτική αστυνομία και παρακολουθούνται από κάμερες ασφαλείας. Οι φρουρούμενες κοινότητες αποτελούν μια ανερχόμενη τάση στον οικιστικό σχεδιασμό παγκόσμια, καθώς εκατομμύρια άνθρωποι ζουν σε αυτές, και νέες πόλεις που κατασκευάζονται συνήθως έχουν τέτοια χαρακτηριστικά, είτε εξ ολοκλήρου είτε εν μέρει.
Ιστορία.
Οι πρώτες κοινότητες του είδους στην σύγχρονη εποχή εμφανίστηκαν στις Ηνωμένες Πολιτείες στα μέσα με τέλη του 19ου αιώνα, κυρίως σαν χώροι αναψυχής, κυνηγετικά καταφύγια κ.α., και στις αρχές του 20ου αιώνα στην Καλιφόρνια σαν χώροι διαμονής πλούσιων. Αποκλειστικές κοινότητες εμφανίστηκαν λίγο αργότερα στη Μέση Ανατολή, χτισμένες για τη διαμονή των ξένων που εργάζονταν σε πετρελαϊκές εταιρίες. Μετά το Δεύτερο Παγκόσμιο Πόλεμο, χαρακτηριστικά παραδείγματα αποτέλεσαν οι "κλειστές πόλεις" της Σοβιετικής Ένωσης, οι παροικίες στέγασης Αμερικανών στρατιωτικών που υπηρετούσαν σε ορισμένες βάσεις του εξωτερικού αλλά και οι κοινότητες των Ισραηλινών εποίκων στα κατεχόμενα εδάφη της Μέσης Ανατολής.
Στις δεκαετίες του '60 και του '70 το φαινόμενο εξαπλώθηκε και συμπεριέλαβε εκτός από τους πλούσιους και μικρά τμήματα της ανώτερης μεσαίας τάξης των Ηνωμένων Πολιτειών, με την ίδρυση κλειστών κοινοτήτων για συνταξιούχους. Στη δεκαετία του '80 η ίδρυση τέτοιων κοινοτήτων εξαπλώθηκε και σε άλλες χώρες, όπως στην Ευρώπη και ειδικότερα στη Βρετανία (η Μ. Θάτσερ κατοίκησε σε μια από τις πρώτες από αυτές).
Σήμερα.
Στις δεκαετίες 80-90, κυρίως λόγω του φόβου της εγκληματικότητας και της όξυνσης των ταξικών και φυλετικών διαφορών, οι φρουρούμενες κοινοτητες γνώρισαν άνθιση, εξαπλώθηκαν σε πολλές περιοχές του αναπτυγμένου και μη κόσμου και περιέλαβαν μέσα στα τείχη τους εκτός από πλούσιους και ανθρώπους με μέσο ή χαμηλό εισόδημα, που αναζητούσαν έτσι έναν τρόπο να προφυλαχθούν από την αυξημένη εγκληματικότητα των υποβαθμισμένων περιοχών στις οποίες ζούσαν. Σήμερα οι κάτοικοι κλειστών κοινοτήτων στις ΗΠΑ δεν είναι αποκλειστικά πλούσιοι αλλά κατανέμονται περίπου ομοιόμορφα σε υψηλού, μέσου και χαμηλού εισοδήματος, με ψηλότερα ποσοστά λευκών και Λατίνων και μικρότερα Αφροαμερικανών.
Το 2000, σύμφωνα με έρευνα της Αμερικανικής Στατιστικής Υπηρεσίας, περίπου οκτώ με εννιά εκατομμύρια άνθρωποι ζούσαν σε κοινότητες που είχαν κάποιο είδος ελέγχου στις εισόδους τους. Στα επόμενα χρόνια υπήρξε σχετική αύξηση, και πλέον 50-70% των νέων οικιστικών κατασκευών στην Καλιφόρνια αφορούν αυτό το είδος στέγης· οι κάτοικοι κλειστών κοινοτήτων υπολογίζονται σε πολύ περισσότερους. Στη Βρετανία, οι φρουρούμενες κοινότητες γνώρισαν επίσης μεγάλη άνοδο μετά το 2000 και σήμερα φτάνουν τις χίλιες, με περίπου 100.000 κατοίκους. Φρουρούμενες κοινότητες υπάρχουν πλέον σε αρκετές από τις μεγάλες πόλεις του πλανήτη, ιδιαίτερα όπου υπάρχει πρόβλημα εγκληματικότητας, όπως στο Παρίσι, τη Μανίλα, τη Λίμα, το Σάο Πάολο και το Ρίο ντε Τζανέιρο, τη Νότια Αφρική. Στην Κίνα, απαραίτητη προϋπόθεση για τα νέα οικιστικά συγκροτήματα που χτίζονται είναι να διαθέτουν ελεγχόμενα σημεία εισόδου.
Στην Ελλάδα μέχρι στιγμής δεν υπάρχουν μεγάλες οργανωμένες κλειστές κοινότητες, καθώς απαιτούν μεγάλους κοινοχρηστους αδόμητους χώρους, πράγμα που αυξάνει το κόστος των κατοικιών.
Τύποι-χαρακτηριστικά.
Στη σχετική βιβλιογραφία αναγνωρίζονται κυρίως τρεις τύποι κλειστών κοινοτήτων:
Κάποιες κοινότητες μπορεί να είναι και συνδυασμός των παραπάνω τύπων.
Οι κοινότητες αυτές συνήθως διοικούνται από μια συνέλευση ιδιοκτητών που ρυθμίζει διάφορα θέματα, όπως τα τέλη για τη συντήρηση και λειτουργία των υπηρεσιών ασφαλείας, τους όρους και τις προϋποθέσεις που θα πρέπει να πληροί κάποιος προκειμένου να γίνει μέλος της κοινότητας, τους κανόνες συμπεριφοράς κ.α. Ανάλογα με το μέγεθός τους, οι κοινότητες μπορεί να διαθέτουν διάφορα καταστήματα, εστιατόρια, χώρους αναψυχής, κέντρα υγείας κ.α.· οι μεγαλύτερες από αυτές είναι συνήθως αυτάρκεις όσον αφορά τις καθημερινές ανάγκες των κατοίκων.
Κίνητρα για την ανάπτυξη των κλειστών κοινοτήτων.
Ασφάλεια.
Το βασικό κίνητρο για την ύπαρξη των φρουρούμενων κοινοτήτων είναι αναζήτηση ασφάλειας από τους κατοίκους τους. Η ύπαρξη τοίχων, περιφράξεων και σημείων ελέγχου ή συρόμενων πυλών στις εισόδους του οικισμού υποτίθεται ότι εξασφαλίζουν έλεγχο στο ποιος μπαίνει και ποιος βγαίνει από το χώρο. Όμως τέτοια εμπόδια δεν είναι εύκολο να σταματήσουν σοβαρούς εγκληματίες: οι τοίχοι μπορούν να υπερπηδηθούν, τα σημεία ελέγχου μπορούν να προσπελαστούν με τη μέθοδο του tailgating (με το να ακολουθήσει δηλαδή κάποιος ένα αυτοκίνητο που μόλις άνοιξε την πύλη με τον αυτόματο έλεγχο, ιδιαίτερα σε ώρες αιχμής και σε μεγάλα οικιστικά συγκροτήματα) και οι ιδιωτικοί αστυνομικοί δεν έχουν το δικαίωμα οπλοφορίας ή σύλληψης. Η αστυνομία δεν μπορεί να δει τι γίνεται πίσω από τον τοίχο, ενώ έχει αρκετές φορές πρόβλημα στο να επέμβει, δεδομένου ότι πρέπει να έχει κωδικούς για την αυτόματη πύλη. Σε άλλες περιπτώσεις, οι πύλες είναι ανοιχτές για τον καθένα, καθώς η κοινότητα αρνείται να πληρώσει για τον εξοπλισμό ή την εικοσιτετράωρη επάνδρωσή τους.
Κατά τα φαινόμενα, η περίφραξη μιας κοινότητας δεν μειώνει απαραίτητα την εγκληματικότητα ή τη μειώνει σε βαθμό πολύ μικρό για να δικαιολογήσει την ύπαρξη όλων των μέτρων ασφαλείας και τον εγκλεισμό των κατοίκων. 
Κοινωνικός περίγυρος.
Ένα μέρος των όσων ζουν σε περίκλειστες κοινότητες πηγαίνουν εκεί και για τον πρόσθετο λόγο της εξασφάλισης ενός κοινωνικού περίγυρου ορισμένου status, εισοδήματος, μόρφωσης ή -μέσω του εντοιχισμού τους- επιδιώκουν να αποφύγουν τη συναναστροφή με μια πλειοψηφία διαφορετικής φυλής ή χρώματος (π.χ. ένα παρακείμενο γκέτο). Επιπλέον από τις οικονομικές απαιτήσεις της αγοράς μιας τέτοιας κατοικίας, που εξασφαλίζει συγχρωτισμό με άτομα της επιθυμητής κοινωνικής/οικονομικής τάξης, συνήθως υπάρχει κι ένα σετ κανόνων που καθορίζει τη συμπεριφορά των κατοίκων τόσο σε σχέση με τη λειτουργία όσο και με την εικόνα της κοινότητας (υποχρεώσεις για την καθαριότητα και την σχεδόν ομοιόμορφη εμφάνιση των σπιτιών, απαγορεύσεις διάφορων τύπων οχημάτων, των σχοινιών απλώματος, των δορυφορικών πιάτων, των κατοικίδιων κ.α.) που τα νέα μέλη της κοινότητας δεσμεύονται να τηρήσουν.
Οικονομικά κίνητρα.
Η εγγύηση τόσο για την ασφάλεια των κατοίκων όσο και για την αποφυγή ανεπιθύμητων κοινωνικών συναναστροφών, η ανέγερση οχυρωματικών έργων και η εγκατάσταση και συντήρηση συστημάτων ασφαλείας ανεβάζουν το κόστος των κατοικιών. Έτσι συμφέρει τους εργολάβους να κατασκευάζουν τέτοιες κοινότητες, τις οποίες θα πουλήσουν σε αρκετά ψηλότερες τιμές από το συνηθισμένο. Οι ιδιοκτήτες, από την πλευρά τους, επενδύουν σε τέτοιες κατοικίες επειδή η τιμή τους είναι πιο σταθερή από τα συνηθισμένα ακίνητα· έτσι, η αγορά ενός ακινήτου μέσα σε φρουρούμενη κοινότητα θεωρείται σίγουρη επένδυση και έχει σημαντικές πιθανότητες κέρδους σε ενδεχόμενη μεταπώληση. Σε ένα τρίτο επίπεδο, μικροί Δήμοι είναι διατεθειμένοι να δεχτούν κλειστές κοινότητες στο χώρο δικαιοδοσίας τους, καθώς έτσι εξασφαλίζουν πρόσθετους δημοτικούς φόρους από τους πλούσιους κατοίκους, καθώς και μια ενδεχόμενη ανάπτυξη της τοπικής αγοράς, αν και οι σοβαρές περιφραγμένες κοινότητες περιλαμβάνουν στην περίμετρό τους καταστήματα για αρκετές από τις καθημερινές ανάγκες. 
Κριτική και επιπτώσεις.
Ένα βασικό σημείο κριτικής των περιφραγμένων κοινοτήτων είναι η κατακράτηση για δική τους χρήση χώρων και υπηρεσιών που κανονικά θα έπρεπε να είναι δημόσιοι, όπως δρόμοι, πεζοδρόμια, πάρκα, παραλίες κλπ. Επιπλέον, στην περίπτωση που αποτελέσουν μέρος ενός Δήμου, όπως γίνεται συχνά στην Καλιφόρνια, οι περιφραγμένες κοινότητες χρησιμοποιούν δημόσιες υπηρεσίες και πόρους (νερό και αποχέτευση, αποκομιδή απορριμμάτων, χρήματα για εξωραϊσμό του περιβάλλοντος) που πληρώνονται από όλους τους δημότες, στους οποίους όμως απαγορεύεται η χρήση των χώρων που βρίσκονται πίσω από τον τοίχο.
Επίσης, οι φρουρούμενες κοινότητες προκαλούν αύξηση της εγκληματικότητας στις γύρω περιοχές (καθώς "εκτοπίζουν" τους εγκληματίες) αλλά και πτώση της αξίας γης σε αυτές (επειδή η αξία των ακινήτων μέσα σε μια περιφραγμένη κοινότητα παραμένει σταθερότερη απ' ό,τι έξω). Έτσι αναγκάζουν και τις γειτονικές συνοικίες ή περιοχές να υψώσουν τα δικά τους τείχη, πράγμα που εξηγεί την πυκνή διάταξη τέτοιων κοινοτήτων σε ορισμένες πόλεις των ΗΠΑ.
Πέρα απ' αυτά, οι φρουρούμενες κοινότητες έχουν αποτελέσει στόχο έντονης κριτικής από κοινωνιολογικής άποψης. Η αναπαραγωγή της κουλτούρας του διαχωρισμού και της αποφυγής της συναναστροφής με "ανεπιθύμητους", θεωρείται ότι οδηγεί στη διάρρηξη του κοινωνικού ιστού και, μακροπρόθεσμα, σε εντελώς αντίθετα αποτελέσματα όσον αφορά την καταπολέμηση της εγκληματικότητας και την ασφάλεια των ανθρώπων τόσο μέσα όσο και έξω από τις κοινότητες αυτές. Η ανάπτυξη της "νοοτροπίας του φρουρίου" ("fortress mentality") οδηγεί όχι σε μεγαλύτερη αίσθηση ασφάλειας, μα σε μεγαλύτερο φόβο για τους "απ' έξω": σύμφωνα με έρευνα του Πανεπιστημίου της Γλασκώβης, στις φρουρούμενες κοινότητες της Βρετανίας οι κάτοικοι συχνά πιστεύουν ότι η εγκληματικότητα έξω απ' τον τοίχο είναι υψηλότερη, ενώ δεν συμβαίνει απαραίτητα κάτι τέτοιο, ειδικά όταν οι κοινότητες αυτές βρίσκονται σε αγροτικές περιοχές. Θέτοντάς το διαφορετικά, όσο συγκεκριμενοποιείται και περιορίζεται ο χώρος στον οποίο κάποιος νιώθει ασφαλής, τόσο μεγαλώνει ο χώρος στον οποίο θα νιώθει ανασφαλής. Κάτι που θεωρείται κακό τόσο για τους κάτοικους των συγκεκριμένων κοινοτήτων (τα επίπεδα φόβου απέναντι στο έγκλημα στις κλειστές κοινότητες δεν φαίνονται να είναι χαμηλότερα, παρά τον εγκλεισμό) όσο και για τα παιδιά που θα μεγαλώσουν σ' ένα τέτοιο περιβάλλον. Για αρκετούς ερευνητές, η τάση αύξησης των περίκλειστων κοινοτήτων θεωρείται σαν επιστροφή στις οχυρωμένες κοινότητες του Μεσαίωνα, και εξετάζεται σαν φαινόμενο κοινωνικής και αστικής παθολογίας.

</doc>
<doc id="54196" url="https://el.wikipedia.org/wiki?curid=54196" title="Ήβη Σοφιανού">
Ήβη Σοφιανού

Η Ήβη Σοφιανού (γεν. στην Κωνσταντινούπολη) είναι Ελληνίδα σεναριογράφος, παραγωγός και σκηνοθέτης, μέλος της γνωστής οικογένειας Σοφιανού. Σε δικές της ιδέες βασίστηκαν οι σειρές "Οι Μύθοι του Αισώπου, Του Κουτιού τα Παραμύθια, Ψαροκωστούλα, αγάπη μου" και "Κουκλομέγαλοι και Πολυσπόρια". Σπούδασε Θεολογία στην Αθήνα και τηλεόραση στο Λονδίνο. 
Μαζί με τον αδερφό της (σκηνοθέτη, παραγωγό και μουσικό) Φαίδωνα Σοφιανό θεωρούνται δύο από τους καλύτερους κουκλοπαίχτες παγκοσμίως και τα τηλεοπτικά τους προγράμματα έχουν διακριθεί στο εξωτερικό και έχουν προβληθεί σε πολλές χώρες της Ευρώπης. Το ελληνικό κοινό τούς γνώρισε μέσα από εκπομπές, όπως η "Φρουτοπία" του Ευγένιου Τριβιζά, το "Μυστικό του Μπρουμ", το "Στούντιο Φούσκοι", το "Disney club, του Κουτιού τα παραμύθια, τα παραμύθια του Ευγένιου Χρυσοβελόνη, Κλείτος και Σια, Ποπ και Πάμε," η "Φραπαιδιά με Μαρμελλάδα, Μικρομέγαλοι και Πολυσπόρια, οι Μύθοι του Αισώπου και την εκπομπή Σεφ Πάστα Βράστα."

</doc>
<doc id="54197" url="https://el.wikipedia.org/wiki?curid=54197" title="Πολιορκία της Άκρας">
Πολιορκία της Άκρας



</doc>
<doc id="54200" url="https://el.wikipedia.org/wiki?curid=54200" title="Ευρωπαϊκό πράσινο κόμμα">
Ευρωπαϊκό πράσινο κόμμα



</doc>
<doc id="54207" url="https://el.wikipedia.org/wiki?curid=54207" title="Ελληνιστική Εποχή">
Ελληνιστική Εποχή



</doc>
<doc id="54208" url="https://el.wikipedia.org/wiki?curid=54208" title="Εκδρομή (ταινία)">
Εκδρομή (ταινία)

Η Εκδρομή είναι ασπρόμαυρη ελληνική δραματική-αισθηματική ταινία, σε σκηνοθεσία του Τάκη Κανελλόπουλου και σενάριο του Γιώργου Κιτσόπουλου, παραγωγής του 1966.
Πλοκή.
Το 1941 και ενώ μαίνεται ο Β΄ Παγκόσμιος Πόλεμος, η Ειρήνη επιλέγει να μείνει σε μια κωμόπολη των συνόρων, πολύ κοντά στη γραμμή του μετώπου, για να βρίσκεται δίπλα στον άντρα της, Κώστα, που είναι υπολοχαγός. Παράλληλα έχει σχέσεις με έναν λοχία του συζύγου της, τον Στράτο.
Όταν ο Κώστας τραυματίζεται και μπαίνει στο νοσοκομείο για τέσσερις μέρες, ο Στράτος της λέει ότι ο άντρας της σκοτώθηκε και της ζητά να φύγουν μαζί, μακριά από τον πόλεμο. Ο Κώστας αναρρώνει και την καλεί να συναντηθούν στο νοσοκομείο. Εκείνη συνειδητοποιεί πως ένιωθε τη σχέση τους ελλειπή εξαρχής και πως έχει δυνατότερα συναισθήματα για τον Στράτο. Έτσι, αποφασίζει να φύγει μαζί του για μια "εκδρομή" περνώντας τα σύνορα, πιστεύοντας στην εξέλιξη της γνωριμίας τους και στη δύναμη της αγάπης τους και ενώ εκείνος έχει λιποτακτήσει.
Τους κυνηγά στρατιωτικό απόσπασμα, με εντολή ο Στράτος να εκτελεστεί, αν δεν παραδοθεί. Το απόσπασμα, τους βρίσκει λίγο πριν περάσουν τα σύνορα, τους περικυκλώνει, και ο Στράτος αγκαλιάζοντας και φιλώντας την Ειρήνη, την πυροβολεί.
Παραγωγή και παραλειπόμενα.
Η ταινία κυκλοφόρησε στις κινηματογραφικές αίθουσες τη σεζόν 1966-1967. Κόβοντας 9.227 εισιτήρια, κατατάχθηκε στην 114η θέση ανάμεσα σε 117 ταινίες της ίδιας σεζόν. 
Η ιταλική εφημερίδα «Αβάντι» έγραψε για την ταινία: Ο Κανελλόπουλος με την "Εκδρομή", κερδίζει επάξια μια σημαντική θέση ανάμεσα στους πιο μοντέρνους σκηνοθέτες της γενιάς του.
Ο Αντώνης Μποσκοΐτης γράφει: Η "Εκδρομή" είναι από τις πλέον αγαπημένες ταινίες στη φειδωλή φιλμογραφία του πρόωρα χαμένου Κανελλόπουλου (1933 - 1990). Ένα κράμα από ασπρόμαυρη ρομαντική μελαγχολία, θανατολάγνα ερωτική έλξη και ένα πλανάρισμα δομημένο με τις αρχές των μεγαλύτερων ποιητών του σινεμά παγκοσμίως. Με μία υποκειμενική εκτίμηση, εάν ο Βισκόντι - λόγου χάριν - έφτιαχνε ταινία το ίδιο θέμα, οι ήρωες του θα φορούσαν πομπώδεις στολές της εποχής και θα κινούνταν σε εξίσου πομπώδη ντεκόρ. Ο Κανελλόπουλος ως γνήσιος Έλληνας, λάτρης της θάλασσας και του φωτός, μηδένισε το κοντέρ του φιλμικού χρόνου: Φόρεσε μέχρι και μαγιό στο παράνομο ζευγάρι, τόνισε το απέραντο πάθος τους και έκανε το θεατή να ξεχάσει πως λίγο πιο μακριά τους μαίνεται ένας φοβερός πόλεμος.
Η Παπαγιάννη ήταν χάρμα οφθαλμών στην "Εκδρομή". Μετά τα συντηρητικά ταγεράκια της ΦΙΝΟΣ ή τα ρούχα που υπαινίσσονταν το φινετσάτο σεξ-απίλ της, στα χέρια του Κανελλόπουλου έγινε ο απόλυτος συνδυασμός του κοριτσιού της διπλανής πόρτας με την πιο τολμηρή, ηθικά και κοινωνικά, γυναίκα της εποχής της.Το 1966, η "Εκδρομή" τιμήθηκε στο 7ο Φεστιβάλ Κινηματογράφου Θεσσαλονίκης με το βραβείο φωτογραφίας και λαμβάνοντας τιμητική διάκριση σκηνοθεσίας. Η Ένωση Κριτικών Κινηματογράφου Αθηνών στην ταινία βραβείο για τη μουσική του Νικου Μαμαγκάκη και α' γυναικείου ρόλου στη Λίλη Παπαγιάννη. 

</doc>
<doc id="54209" url="https://el.wikipedia.org/wiki?curid=54209" title="Εκδρομή">
Εκδρομή



</doc>
<doc id="54210" url="https://el.wikipedia.org/wiki?curid=54210" title="Παρένθεση (ταινία)">
Παρένθεση (ταινία)

Η Παρένθεση είναι μια ελληνική αισθηματική ταινία του 1968, σε παραγωγή και σκηνοθεσία Τάκη Κανελλόπουλου. Τη διασκευή του σεναρίου έκανε ο Γιώργος Κιτσόπουλος, ενώ πηγή του σεναρίου ήταν το θεατρικό έργο του Νόελ Κάουαρντ "Ασάλευτη ζωή". Πρωταγωνιστούν ο Άγγελος Αντωνόπουλος και η Αλεξάνδρα Λαδικού. 
Πλοκή.
Μια γυναίκα (Αλεξάνδρα Λαδικού) θυμάται τη στιγμή που σημάδεψε την ζωή της πριν από λίγα χρόνια: Το τρένο με το οποίο ταξίδευε είχε καθυστέρηση έξι ώρες. Ένας συνεπιβάτης της (Άγγελος Αντωνόπουλος), που έμενε στη Θεσσαλονίκη, την πόλη που σταμάτησαν, της πρότεινε να περάσουν μαζί αυτές τις ώρες. Στον σύντομο αυτόν χρόνο, έζησαν ένα δυνατό έρωτα, γνωρίζοντας ότι θα διαρκέσει τόσο λίγο.
Διακρίσεις.
Στην "Παρένθεση" οι διάλογοι είναι ανύπαρκτοι, ενώ όλες οι πληροφορίες λαμβάνονται μέσα από τις αναμνήσεις της γυναίκας. Φαίνονται πλάνα από την Αρετσού, τη νέα παραλία και άλλα τοπία της Θεσσαλονίκης. 
Η ταινία απέσπασε 4 βραβεία στο Φεστιβάλ Κινηματογράφου Θεσσαλονίκης 1968 (καλύτερης καλλιτεχνικής ταινίας, φωτογραφίας, κριτικών σκηνοθεσίας και κριτικών μουσικής). 

</doc>
<doc id="54212" url="https://el.wikipedia.org/wiki?curid=54212" title="Παρένθεση">
Παρένθεση



</doc>
<doc id="54213" url="https://el.wikipedia.org/wiki?curid=54213" title="Η τελευταία άνοιξη (ταινία)">
Η τελευταία άνοιξη (ταινία)

Η τελευταία άνοιξη είναι μια ελληνική αισθηματική - πολεμική ταινία του 1972, σε παραγωγή Τάκη Κανελλόπουλου και Φίνος Φιλμ, σενάριο και σκηνοθεσία Τάκη Κανελλόπουλου. 
Πλοκή.
Η ιστορία τεσσάρων φίλων που έχουν μεγαλώσει στην ίδια γειτονιά: της Αθηνάς, του Δημήτρη, του Νίκου και του Κώστα. Πριν από τον πόλεμο, ο Δημήτρης αγαπούσε την Αθηνά, ο Νίκος ήθελε να γίνει αρχαιολόγος κι ο Κώστας πετούσε περιστέρια. Ο πόλεμος τους χωρίζει. Ο Δημήτρης λιποτακτεί για χάρη της Αθηνάς, αλλά δεν της λέει την αλήθεια, ενώ τελικά εκτελείται για τη λιποταξία του. Ο Κώστας βρίσκει έναν καλό φίλο, το συμπολεμιστή του Στάθη, ο οποίος πεθαίνει στιγματίζοντας τον Κώστα, ενώ ο Νίκος, μετά από καταδίωξή του από κάποιον εχθρό, βρίσκει για συντροφιά ένα φυλακισμένο πουλί που ανακαλύπτει μέσα σε ένα έρημο σπίτι και το απελευθερώνει σε ένα ξέφωτο.
Παραγωγή.
Πρόκειται για μια ανακεφαλαίωση των ζητημάτων που είχαν απασχολήσει τις προηγούμενες ταινίες του Τάκη Κανελλόπουλου. 
Η ταινία συμμετείχε στο Φεστιβάλ Κινηματογράφου Θεσσαλονίκης το 1972. 

</doc>
<doc id="54214" url="https://el.wikipedia.org/wiki?curid=54214" title="Το χρονικό μιας Κυριακής">
Το χρονικό μιας Κυριακής

Το χρονικό μιας Κυριακής είναι μια ελληνική δραματική ταινία του 1975, σε σενάριο και σκηνοθεσία Τάκη Κανελλόπουλου, συμπαραγωγής του σκηνοθέτη και του Ελληνικού Κέντρου Κινηματογράφου. Πρωταγωνιστεί ο Θάνος Τζενεράλης. Η ταινία αφηγείται εξι ιστορίες μοναχικών ατόμων, διαποτισμένες από μελαγχολία, ρομαντισμό και πίκρα για κάποιες αξίες του παρελθόντος.
Πλοκή.
Εποχή παιδικών χρόνων και ονείρων. Έξι ιστορίες:
Διακρίσεις.
Επίσημη συμμετοχή στο Φεστιβάλ Κινηματογράφου Θεσσαλονίκης 1975.

</doc>
<doc id="54231" url="https://el.wikipedia.org/wiki?curid=54231" title="Ευρωμπάσκετ 1983">
Ευρωμπάσκετ 1983

Η διοργάνωση του ευρωπαϊκού πρωταθλήματος καλαθοσφαίρισης του 1983 (γνωστό και ως Ευρωμπάσκετ 1983) ήταν η 23η, η οποία οργανώθηκε από τη FIBA Europe. Συμμετείχαν δώδεκα εθνικές ομάδες. Το τουρνουά διοργάνωσε η Γαλλία και έλαβε χώρα στις πόλεις Λιμόζ, Ναντ και Καν.
Το Ευρωμπάσκετ όμως έμεινε στην ιστορία για τα απίστευτα επεισόδια που συνέβησαν στο τελευταίο παιχνίδι του Α΄ ομίλου μεταξύ Ιταλίας και Γιουγκοσλαβίας (91-76) και προήλθαν από ένα χτύπημα του Μπονάμικο στον Ντράγκαν Κιτσάνοβιτς και είχαν ως αποτέλεσμα γενικευμένα επεισόδια με την συμμετοχή δημοσιογράφων, παραγόντων και τον Γκρμπόβιτς να κυνηγά με ψαλίδι τους αντιπάλους του.
Πάντως οι Ιταλοί του Ντίνο Μενεγκίν δεν δυσκολεύτηκαν να κάμψουν την αντίσταση των πλάβι, με τον πρωτοεμφανιζόμενο στην εθνική Ντράζεν Πέτροβιτς που είχε 9,5 πόντους (μ.ο.) και εκμεταλλευόμενοι του διπλού θαύματος των Ισπανών –επί των Γιουγκοσλάβων με 91-90 στην πρώτη φάση και επί των Σοβιετικών στον ημιτελικό με 95-94 (Σιμπίλιο 26 πόντους) – και με την βοήθεια της διαιτησίας, κέρδισαν εύκολα τον τίτλο στον τελικό από την αρμάδα του MVP της διοργάνωσης Χουάν Αντόνιο Κορμπαλάν με 105-96. Ακόμη μια ομάδα που εντυπωσίασε ερχόμενη από το πουθενά στη διοργάνωση ήταν η, τελικά 4η, Ολλανδία.
Πρώτος σκόρερ με 33 πόντους μέσο όρο ήταν ο κορυφαίος Ευρωπαίος σκόρερ (όλων των εποχών), ο Νίκος Γκάλης. Η εθνική, με προπονητή τον Κώστα Πολίτη και τον Παναγιώτη Φασούλα στην σύνθεσή της, κατετάγη 11η, κάνοντας όμως σπουδαίες εμφανίσεις σε πολλά παιχνίδια, ιδίως εκείνο με τους Γιουγκοσλάβους, που χάθηκε 76-77 με άστοχο σουτ του Ανδρίτσου στην εκπνοή (Γκάλης 25π - Κιτσάνοβιτς 19π, Νταλιπάγκιτς 19π).
Αποτελέσματα.
Προκριματικός Γύρος.
Στον προκριματικό γύρο, οι 12 ομάδες χωρίστηκαν σε 2 ομίλους των έξι ομάδων. Οι πρώτες δύο ομάδες των ομίλων προκρίθηκαν απ' ευθείας στα ημιτελικά, οι επόμενες δύο ομάδες των ομίλων οδηγήθηκαν στους αγώνες κατάταξης για τις θέσεις 5-8, ενώ οι δύο τελευταίες οδηγήθηκαν στους αγώνες κατάταξης για τις θέσεις 9 ως 12.
Βραβεία και Στατιστικά.
 Νίκος Γκάλης
Έγιναν 42 αγώνες και επιτεύχθησαν 6.966 πόντοι.
Εξωτερικοί σύνδεσμοι.
&lt;br&gt;

</doc>
<doc id="54232" url="https://el.wikipedia.org/wiki?curid=54232" title="Κωνσταντίνος Δημητριάδης (γλύπτης)">
Κωνσταντίνος Δημητριάδης (γλύπτης)

Ο Κωνσταντίνος Θ. Δημητριάδης (Στενήμαχος Ανατολικής Ρωμυλίας, 1881 – Αθήνα, 28 Οκτωβρίου 1943) ήταν Έλληνας γλύπτης, ακαδημαϊκός και ολυμπιονίκης.
Η ζωή του.
Σπούδασε γλυπτική στο Σχολείο των Τεχνών της Αθήνας (την μετέπειτα Ανωτάτη Σχολή Καλών Τεχνών) με δάσκαλο το Γεώργιο Βρούτο. Το 1903 έλαβε την Αβερώφειο υποτροφία για να συνεχίσει τις σπουδές του στο Μόναχο. Τον επόμενο χρόνο, μετακόμισε στο Παρίσι, όπου σπούδασε στην Ακαδημία της Γκραντ Σωμιέρ ("Académie de la Grande Chaumière") και στη Σχολή Καλών Τεχνών (École des Beaux-Arts). Το 1905 άνοιξε δικό του εργαστήριο στο Παρίσι, ενώ αργότερα άνοιξε και δεύτερο εργαστήριο στο Λονδίνο.
Παντρεύτηκε πρώτη φορά με πολιτικό γάμο την γαλλίδα Ανζέλ Μοντέιγ (Angele Monteil) το 1908, αλλά ο γάμος αυτός κατέληξε στο διαζύγιο το 1927. Το 1928 παντρεύτηκε στο Παρίσι, με ορθόδοξο γάμο, την Σόνια Δ. Μαριέττη.
Συμμετείχε στους Ολυμπιακούς Αγώνες του 1924 στο Παρίσι, όχι σε αθλητικό αγώνισμα αλλά στη γλυπτική, αφού το πρόγραμμα των αγώνων περιελάμβανε και καλλιτεχνικούς αγώνες. Το έργο του "Ο δισκοβόλος" ("Discobole Finlandais") κέρδισε το χρυσό μετάλλιο. Το έργο αυτό σήμερα βρίσκεται στη Νέα Υόρκη, ενώ αντίγραφό του βρίσκεται στην Αθήνα, απέναντι από το Παναθηναϊκό Στάδιο.
Το 1930 επέστρεψε στην Αθήνα και, με παρέμβαση του Ελευθέριου Βενιζέλου, διορίστηκε πρώτος διευθυντής της Ανωτάτης Σχολής Καλών Τεχνών και καθηγητής της γλυπτικής, θέση που διατήρησε έως το θάνατό του. Σ' αυτόν οφείλεται η ίδρυση των πρώτων παραρτημάτων της Σχολής στους Δελφούς, την Ύδρα και τη Μύκονο, ενώ με δική του πρωτοβουλία πραγματοποιήθηκε η ελληνική συμμετοχή στην 20ή Μπιενάλε της Βενετίας το 1936.
Συνεργάστηκε επίσης με τους καλλιτέχνες Φωκίωνα Ρώκ και Θωμά Θωμόπουλο για το μνημείο του Αγνώστου Στρατιώτου στην Πλατεία Συντάγματος της Αθήνας (1932). Το 1936 εκλέχτηκε τακτικό μέλος της Ακαδημίας Αθηνών και το 1937 τιμήθηκε με το Εθνικό Αριστείο Γραμμάτων και Τεχνών. Το 1938 συμμετείχε στην Πανελλήνια Έκθεση.
Οι προτομές και τα άλλα δημόσια μνημεία που δημιούργησε ο Δημητριάδης χαρακτηρίζονται ως έργα ρεαλιστικά και δεν διαφέρουν σημαντικά από άλλα έργα της εποχής του. Ωστόσο, το υπόλοιπο έργο του Δημητριάδη, το ιδιωτικό, είναι πολύ επηρεασμένο από το έργο του γάλλου γλύπτη Αύγουστου Ροντέν ως προς την επιλογή και την απόδοση των θεμάτων του. Στο ιδιωτικό του έργο, ο Δημητριάδης έδωσε έμφαση στην κίνηση και το στιγμιαίο και επεξεργάσθηκε την ανθρώπινη ανατομία σε βαθμό που να την κάνει αλληγορικό σύμβολο κατά τα πρότυπα του Ροντέν. Τέτοια έργα του ήταν "Οι νικημένοι της ζωής" (1905–1914), πολυπρόσωπη εικονογραφική σύνθεση με δώδεκα παραστάσεις που ο γλύπτης δεν ολοκλήρωσε εξαιτίας της κήρυξης του Α΄ Παγκοσμίου Πολέμου, ο "Γυναικείος κορμός" (1920, Εθνική Πινακοθήκη, έργο 505) και η "Χορεύτρια" (1920, Εθνική Πινακοθήκη, έργο 1888).

</doc>
<doc id="54234" url="https://el.wikipedia.org/wiki?curid=54234" title="Αυτόφωτο σώμα">
Αυτόφωτο σώμα



</doc>
<doc id="54235" url="https://el.wikipedia.org/wiki?curid=54235" title="Ετερόφωτο σώμα">
Ετερόφωτο σώμα



</doc>
<doc id="54236" url="https://el.wikipedia.org/wiki?curid=54236" title="Φωτεινή ακτίνα">
Φωτεινή ακτίνα



</doc>
<doc id="54237" url="https://el.wikipedia.org/wiki?curid=54237" title="Φωτεινή δέσμη">
Φωτεινή δέσμη



</doc>
<doc id="54238" url="https://el.wikipedia.org/wiki?curid=54238" title="Ακτίνα φωτός">
Ακτίνα φωτός



</doc>
<doc id="54239" url="https://el.wikipedia.org/wiki?curid=54239" title="Δέσμη φωτός">
Δέσμη φωτός



</doc>
<doc id="54241" url="https://el.wikipedia.org/wiki?curid=54241" title="Φωτεινή πηγή">
Φωτεινή πηγή

Φωτεινή πηγή ονομάζεται οποιαδήποτε πηγή που εκπέμπει φως.
Είδη.
Οι φωτεινές πηγές, φυσικές ή τεχνητές, διακρίνονται σε δύο βασικά είδη σε: θερμές και σε ψυχρές.
Τεχνητές πηγές.
Οι θερμές τεχνητές πηγές βασικά είναι στερεά σώματα και σπανιότερα αέρια ή ατμοί. Μια συνύπαρξη στερεάς και αέριας φάσης είναι αυτή που παρουσιάζουν οι φλόγες.
Οι ψυχρές τεχνητές πηγές είναι συνήθως αέρια και ατμοί. Στις περιπτώσεις φθορισμού και του φαινομένου Compton οι πηγές είναι ή στερεά ή υγρά σώματα.
Κύρια χαρακτηριστικά στοιχεία των φωτεινών πηγών είναι ο "βαθμός απόδοσης" και ο "φασματικός τους χαρακτήρας.
Είδη τεχνητών πηγών.
Στις ψυχρές πηγές το φως παράγεται από τη διέγερση ατόμων αερίου ή ατμών σε πίεση χαμηλότερη της ατμοσφαιρικής όταν διέρχεται ηλεκτρικό ρεύμα μέσα σε γυάλινους σωλήνες ή φύσιγγες που βρίσκονται εγκατεστημένα μαζί με τα ηλεκτρόδια. Εξ αυτού συμπεραίνεται ότι και το φάσμα του φωτός τους δεν είναι συνεχές αλλά γραμμικό.
Για την λειτουργία αυτών των πηγών χρησιμοποιείται τάση εναλλασσόμενη, υψηλή ή χαμηλή, ανάλογα του τύπου των λαμπτήρων της κατηγορίας αυτής, οι οποίοι και διακρίνονται σε λαμπτήρες αίγλης και λαμπτήρες τόξου.
Φωτιστικά σώματα.
Στην εφαρμογή του φωτισμού σπάνια αναζητάται η σφαιρική ισότροπη κατανομή του φωτός. Συνήθως απαιτείται η κατευθυνόμενη ακτινοβολία προς μια συγκεκριμένη κατεύθυνση σε στενή δέσμη που επιτυγχάνει π.χ. ο προβολέας ή αντίθετα ο καταυγαστήρας σε ανοικτή δέσμη. Για την πληρέστερη επιτυχία του σκοπού αυτού χρησιμοποιούνται κάτοπτρα σε συνδυασμό με φακούς ή διαφανή πρίσματα, (π.χ. Φάροι), που περιβάλλουν κατάλληλα τους λαμπτήρες.
Ενισχυτής παραγωγής φωτός (Λέιζερ).
Τα τελευταία χρόνια μια τεχνολογική εφαρμογή θεωρητικών ερευνών βασισμένων στη κυματομηχανική και στη θεωρία της σχετικότητας κατάφερε ένα νέο τρόπο παραγωγής φωτός, που έχει τεράστιες προοπτικές εφαρμογών σε κάθε σχεδόν τομέα της σύγχρονης ζωής, ξεκινώντας από ενδεικτικά λαμπάκια και περνώντας στη βιομηχανία, στη ιατρική, στις τηλεπικοινωνίες φθάνει στη πολεμική τεχνολογία, (για να μή λεχθεί ότι από έρευνες αυτής ξεκίνησε), τόσο στην αμυντική όσο και στην επιθετική. Οι συσκευές αυτές ονομάζονται Λέιζερ, το δε φως που εκπέμπουν είναι μονοχρωματικό σε απόλυτη σχεδόν παράλληλη δέσμη. Πρόκειται δηλαδή για στοιχειώδεις πηγές ή στοιχειώδεις ταλαντωτές των οποίων τα στοιχεία φωτοενίσχυσης και φωτοεκπομπής είναι "συμφασικά" (ίδιας φάσης).
Σε πολύ απλουστευμένη μορφή η φωτοενίσχυση και η φωτοεκπομπή Laser βασίζονται στη διέγερση σε μετασταθή κατάσταση, όσο το δυνατόν περισσότερων ατόμων ή ιόντων του σώματος, που ακτινοβολεί μετά από εξαναγκασμό σε ομαδική αποδιέγερση. 
Τόσο η διέγερση όσο και η αποδιέγερση πραγματοποιούνται με φωτεινές ακτινοβολίες. Η εκπομπή συμβαίνει κατά την αποδιέγερση και έχει την ίδια συχνότητα και κατεύθυνση με την ακτινοβολία που προκάλεσε την διέγερση.

</doc>
<doc id="54242" url="https://el.wikipedia.org/wiki?curid=54242" title="Αγαμέμνων (τραγωδία)">
Αγαμέμνων (τραγωδία)

Ο Αγαμέμνων είναι τίτλος τραγωδίας του Αισχύλου, στην οποία περιγράφεται η επιστροφή του νικητή στρατηλάτη των Ελλήνων και η δολοφονία του από τη γυναίκα του Κλυταιμνήστρα και τον εραστή της Αίγισθο.
Αποτελεί το πρώτο έργο της «Ορέστειας» (458 π.Χ.), της μοναδικής σωζόμενης αρχαίας τριλογίας. Τα άλλα δύο είναι οι "Ευμενίδες" και οι "Χοηφόροι".
Στον "Αγαμέμνονα" περιγράφεται η επάνοδος του βασιλιά στην πατρίδα του, η υποδοχή και ο φόνος του, καθώς και ο φόνος της Κασσάνδρας την οποία είχε φέρει μαζί του ως τρόπαιο από την Τροία -κατ' άλλους, που την είχε ερωτευτεί. Το έργο ολοκληρώνεται με την έξαλλη ικανοποίηση της Κλυταιμνήστρας για το γεγονός ότι σκότωσε εκείνον που είχε θυσιάσει την κόρη της και με την ανακούφιση του Αίγισθου που επιτέλους θα πάρει πίσω το θρόνο τον οποίο πιστεύει ότι δικαιούται. Ο χορός όμως αφήνει να εννοηθεί ότι τίποτα δεν μένει ατιμώρητο και ότι οι θεοί μπορεί να στείλουν τον Ορέστη για να αποκαταστήσει την δικαιοσύνη.
Η τραγωδία αποτελείται από 1673 στίχους, με ελάχιστους να λείπουν.
Πολλές από τις φράσεις του έργου ξεχωρίζουν, όπως το "κανένα μη λες ευτυχισμένο μέχρι να πεθάνει" που εντυπωσιάζει κυρίως τους ξένους αναλυτές (και που παραπέμπει στο "μηδένα προ του τέλους του μακάριζε") και "όταν το μαύρο αίμα του θνητού πέσει στη γη, δεν ξέρω κανένα που να μπορεί να τον αναστήσει με λόγια" (για τη ματαιοπονία του θρήνου και της αναζήτησης ευθυνών), και το αντιπολεμικό "στέλνουν τους άντρες τους να πολεμήσουν και τους περιμένουν να γυρίσουν, μα δεν γυρνούν αυτοί, γυρίζουν ευκολοβάσταγα λεβέτια με στάχτη ανθρώπων" όπως και το "σαν ξημέρωσε είδαμε ν' ανθίζει το Αιγαίο από νεκρούς και συντρίμια" για την φοβερή θαλασσοταραχή που βρήκε τους Ελληνες καθώς επέστρεφαν κ.α.
Το υπόβαθρο.
Ο Αγαμέμνονας επιστρέφει νικητής από τον Τρωικό Πόλεμο και στο παλάτι τον περιμένει η σύζυγός του Κλυταιμνήστρα. Τον υποδέχεται θερμά και δείχνει να αποδέχεται και την Κασσάνδρα την οποία εκείνος φέρει αιχμάλωτη ως τρόπαιο. Η βασίλισσα όμως σχεδιάζει να τον σκοτώσει για να εκδικηθεί τη σκληρή του απόφαση να θυσιάσει την κόρη τους Ιφιγένεια, αλλά και για το γεγονός ότι επέστρεψε εμφανιζόμενος επισήμως με την αιχμάλωτη Κασσάνδρα ως σύντροφό του, κάτι που αποκαλύπτεται προς το τέλος. Παράλληλα κατά την δεκαετή απουσία του η Κλυταιμνήστρα έχει κι αυτή βρει ερωτικό σύντροφο και στήριγμα αλλά και βασιλιά επί της ουσίας στο πρόσωπο του Αιγίσθου, εξαδέλφου του Αγαμέμνονα. Αυτός με τη σειρά του θεωρεί ότι του ανήκει δικαιωματικά ο θρόνος και βρίσκεται κι εκείνος δέσμιος δραμάτων από το παρελθόν,σε έναν φαύλο κύκλο εγκλημάτων πάθους, αιμομιξιών, και λατρείας για την εξουσία. Ο πατέρας του συγκεκριμένα, ο Θυέστης ήταν αδελφός του Ατρέα, του πατέρα του Αγαμέμνονα. Τα δύο αδέλφια, Ατρέας και Θυέστης, διέπραξαν πολλές βιαιότητες και απάτες για να αρπάξει ο ένας από τον άλλο το θρόνο και τελικά ο Ατρέας έφτασε στο σημείο να σκοτώσει και να μαγειρέψει τα ανίψια του, δηλαδή τα παιδιά του Θυέστη, και μετά να τον καλέσει ανυποψίαστο σε ένα μακάβριο δείπνο. Στο τέλος του δείπνου ο Ατρέας τού αποκάλυψε χαιρέκακα ότι είχε μόλις φάει τα ίδια του τα παιδιά και σαν τρελός ο Θυέστης έφυγε αποφασισμένος για εκδίκηση. Σύμφωνα με ένα χρησμό θα έπαιρνε το αίμα του πίσω μόνον αν αποκτούσε γιο με αιμομιξία, από την ίδια του την κόρη -έτσι και έκανε. Ο καρπός αυτής της σχέσης ήταν ο Αίγισθος. Ο Αίγισθος φέρεται να σκότωσε τον Ατρέα και έτσι να βρέθηκε μαζί με τον πατέρα του στο θρόνο, διώχνοντας τον Αγαμέμνονα και τον Μενέλαο στη Σπάρτη. Όταν ο Αγαμέμνονας ανελίχθηκε στο θρόνο της Σπάρτης εξεδίωξε τον Θυέστη και τον Αίγισθο. Ο Αίγισθος όχι μόνο μισούσε τον Αγαμέμνονα ως παιδί του άνδρα που διέπραξε το προαναφερθέν αποτρόπαιο έγκλημα εις βάρος των αδελφών και του πατέρα του, αλλά και ως εκείνον που -στα δικά του μάτια- κατείχε άνομα την εξουσία. Επιπλέον ο ίδιος ήταν ο μόνος που είχε απομείνει ζωντανός από τη βασιλική πλευρά του Θυέστη και συνιστούσε απειλή για τον Αγαμέμνονα, ο οποίος και τον είχε εξορίσει.
Η πλοκή.
Το έργο αρχίζει με το μονόλογο ενός φρουρού που βάζει τον θεατή στο κλίμα. Έχει κουραστεί κι αγανακτήσει να φυλάει σκοπιά τόσον καιρό περιμένοντας να ανάψει ένα φως στο αντικρινό βουνό, σαν σύνθημα ότι πάρθηκε η Τροία και ότι γυρνάει στην πατρίδα ο στρατός της χώρας. Λέει ότι πάει να τραγουδήσει για να μην τον πάρει ο ύπνος στη σκοπιά, μα το τραγούδι γυρνάει σε μοιρολόι "γι' αυτού του παλατιού τα πάθη, που δεν κυβερνιέται με τον καλύτερο τον τρόπο, όπως πρώτα". Τότε βλέπει τη λαμπάδα στην απέναντι κορφή κι όλος χαρά λέει ότι "θα κράξει δυνατά στου Ατρείδη τη γυναίκα, ευθύς να σηκωθεί από την κλίνη και στα σπίτια φωνές χαράς να σηκώσει γι' αυτή τη λάμψη". Μετά αφήνει υπονοούμενα για την υποδοχή του Αγαμέμνονα λέγοντας "για τάλλα δεν μιλώ, βόδι πατάει πάνω στη γλώσσα μου, μα αν είχε λαλιά το σπίτι, θα τάλεγε όλα ξάστερα, με νιώθουν όσοι ξέρουν, κι όποιος δεν τα ξέρει, ας μη με νιώσει".
Στη συνέχεια ο χορός (12 γερόντων), δίχως να ξέρει ακόμα ότι επιστρέφει νικηφόρος ο στρατός αναφέρεται με θαυμασμό στα δύο αδέλφια, τον Αγαμέμνονα και τον Μενέλαο, αλλά υπενθυμίζει και την Ιφιγένεια έμμεσα. Αναφέρει ότι αγωνιά που αργούν δέκα χρόνια τώρα οι στρατιώτες "μην τυχόν και πάλι ξεμείνουν από ανέμους τα καράβια και χρειαστεί ο θεός κάποια άλλη θυσία ανίερη κι απρόσφορη, αφορμή πολλών δεινών, γιατί η άφοβη η οργή μένει στο σπίτι η δολερή, μια μέρα να ξυπνήσει κι εκδίκηση θυμάμενη του τέκνου να ζητήσει" Μετά μιλά για τον Δία
 "που οδήγησε τον άνθρωπο στη γνώση κι έβαλε νόμο: πάθος μάθος" αλλά και που 
 "στον ύπνο στην καρδιά μας στάζει πόνο, που θυμίζει με τρόπο τα παθήματά μας κι αθέλητα μας συνετίζει"
και αναφέρεται σε όσα οδήγησαν στην θυσία της Ιφιγένειας, στην άπνοια που κρατούσε δεμένο το στόλο και δεν κινούσε για την Τροία. 
 "Κι ο αρχηγός του στόλου που τούρθαν οι καιροί ενάντια, 
 κι άρχισε να τυρανεί η γαλήνη κι η πείνα των Αργείων.. 
 αργούς και νηστικούς...ξενεύριζαν με την αργία. 
 Κι όταν ο μάντης βρήκε βαρύτερη γιατρειά απ΄τόν πικρό χειμώνα, 
 τα δάκρυα δεν κρατούσαν οι στρατηγοί". 
 "...κι ο ρήγας ο τρανός λέει βαρύ κακό κι αν δεν το πράξω, 
 βαρύ κι αν το παιδί μου σφάξω".
 ... "άνεμος δισσεβείας γύρισε το νου του, 
 μηδ΄ όσιο μηδε ιερό λογιάζει πιό, και τον νικά η αποκοτιά... 
 κι έτσι για το γυναίκειο πόλεμο &lt;για την Ελένη&gt; 
 το βάσταξε την κόρη να θυσιάσει"
Στη συνέχεια όπως αναφέρουν οι γέροντες του χορού, ο Αγαμέμνονας "ζήτησε να φράξουν το στόμα της Ιφιγένειας μην τον καταραστεί". Λίγο μετά, κι ενώ αναλογίζονται ποιες θα είναι οι συνέπειες από τη σφαγή της Ιφιγένειας, συναντούν την Κλυταιμνήστρα.
Η βασίλισσα κάνει χαρούμενη θυσίες "που οι Έλληνες πήραν την Τροία". Παρ' ότι η Κλυταιμνήστρα πανηγυρίζει για τη νίκη, ο χορός στην αρχή δυσπιστεί και παράλληλα εκφράζει θλίψη και ανησυχία.
 "Αργά ή νωρίς θαρθεί μια μέρα, να πάθη ο γυιός για τον πατέρα, 
 που άδικο πόλεμο σηκώνει, που με χρυσάφι μαζεμένο τα σπίτια του παραφορτώνει.
 Ο φρόνιμος μονάχα αρκιέται μ' όσο να μη στενοχωριέται" και
 "δεν κρύβεται το κρίμα, βγαίνει και σαν φωτιά καταραμένη φαντάζει ολόγυρα και τρέχει..
 δεν ακούει τα παρακάλια κανείς θεός, και στα αμαρτωλά κεφάλια φωτιά θα βρέξη"
και το χορικό ρίχνει μεν το άδικο στον Πάρη, αλλά διττά ερμηνεύονται όσα λέει για την απληστία και για τα σπίτια που
 αντί για να δεχτούν νέα παλικάρια πίσω, δέχονται τεφροδόχους 
 "και ο Άρης γεμίζει τα ευκολοβάσταγα λεβέτια με στάχτη των ανθρώπων των,
 θρηνούν τους άντρες των, τί άξιζε στη μάχη, για γυναίκα ξένη...
 βαρύς ο λόγος του λαού, βαριά η οργή και απλέρωτη η κατάρα του δε μένει.. 
 κάτι μαύρο σκοτεινό ν' ακούση περιμένει, γιατί έτσι δεν αφήνουν οι θεοί εκείνους που χύνουν πολύ αίμα".
Οι γέροντες του χορού σιγουρεύονται ότι όντως επιστρέφει ο στρατός νικηφόρος όταν μιλάει ο κήρυκας. Η Κλυταιμνήστρα λέει ότι προσδοκά την επιστροφή του βασιλιά να λάμψει η χώρα και ο θρόνος του που τον φύλαγε η ίδια πιστά. Ο κήρυκας λέει ότι δεν γνωρίζει τίποτα για την τύχη του Μενέλαου και ο χορός στενοχωριέται. Στη συνέχεια οι γέροντες αναριωτιώνται αν άξιζε η Ελένη για να καταλήξει ότι "αφού πήγαν όλα καλά" ας υποδεχτούν όλοι με χαρά τον Αγαμέμνονα.
Ο Αγαμέμνονας μπαίνει στο έργο μιλώντας περήφανα για την εκδίκηση που πήρε και για την καταστροφή της Τροίας και θέλει να πάει στο παλάτι να ευχαριστήσει τους θεούς. Η Κλυταιμνήστρα μιλά για την αγάπη που νιώθει για τον άντρα της και λέει πως τόσα χρόνια "δίχως άντρα κι έρμη στο σπίτι, είναι φριχτό να κάθεται η γυναίκα". Μιλά για τις φήμες που οργίαζαν στην απουσία του Αγαμέμνονα και αφήνει να εννοηθεί ότι ο γιος του ο Ορέστης λείπει από την υποδοχή επειδή ήταν καλύτερα να μένει μακριά. Περιχαρής ζητάει από τις δούλες να τρέξουν να βοηθήσουν το βασιλιά, να στολίσουν το δρόμο που θα πατήσει. Ο Αγαμέμνονας την χαιρετίζει ως κόρη της Λήδας "των σπιτιών μου κυβερνήτρα" αλλά την αποπαίρνει για τα πολλά της λόγια και τα γυναικεία της καμώματα λες και είναι "βάρβαρος άντρας". Αρνείται τις τιμές θεού κι εκείνη επιμένει, οπότε της κάνει τη χάρη να επιτρέψει στις δούλες να του βγάλουν τα παπούτσια.
Ο χορός εκδηλώνει και πάλι την ανησυχία του κι αναρωτιέται "γιατί δεν μπορεί να ξορκίσει το φόβο του".
Η Κλυταιμνήστρα καλεί μέσα και την Κασσάνδρα λέγοντας
 "έλα κι εσύ αφού οι θεοί το θέλησαν να γίνεις μια από τις πολλές τις δούλες μας".
Εκείνη τελικά με δισταγμούς κατεβαίνει και αρχίζει το θρήνο που η μοίρα την έφερε
 "στων Ατρειδών τη στέγη, θεομίσητο σπίτι, και πόσα ξέρει φονικά, 
 σκοτωμούς από δικών χέρι, ανθρωπομακελλειό, αιματοραραντισμένο... 
 κρέατα ψητά απ΄ τον πατέρα φαγωμένα..."
και μετά προλέγει το φόνο του Αγαμέμνονα στο λουτρό από τα χέρια της γυναίκας του και λέει
 "που ηύρες να φέρεις την ταλαίπωρη κι εμένα, 
 τι άλλο, πάρεξ να πεθάνω εδώ μαζί σου!"
Ο χορός την αποπαίρνει για "φρενοπαρμένη και θεοπείραχτη", εκείνη όμως επιμένει:
 "Ο στόλαρχος και νικητής της Τροίας δεν ξέρει της γλώσσας της τα χάδια και τα λόγια τα πρόσχαρα, 
 τί του μαγειρεύει η μαύρη σκύλλα. Τέτοια τολμά! Γυναίκα να σκοτώσει άντρα! 
 και ποιο όνομα στο μισητό το τέρας νάβρω... σίγουρα η Σκύλλα".
 Ο χορός πάλι δυσπιστεί σαν να μην την καταλαβαίνει. Οταν εκείνη λέει 
 "κι όμως τη γλώσσα ξέρω καλά των Ελλήνων" ο χορός απαντά
 "Κι η Πυθία επίσης, μα οι χρησμοί της σκότος"
Η Κασσάνδρα απελπισμένη πια λέει "λιόντισσα με δυο πόδια που κοιμάται με λύκο, ενώ το αρχοντικό λιοντάρι λείπει, θα με σκοτώσει τη φτωχιά... μα ακδίκητο το αίμα οι θεοί δεν θα ταφήσουν γιατί άλλος πάλι εκδικητής θαρθεί δικός μας να πάρει από τη μάνα που τον γεννά πίσω το αίμα του πατέρα, κι έρχεται διωγμένος, πλανημένος κι απόξενος αυτής της χώρας,
 κορώνα στου σπιτιού τις συμφορές να βάλει... 
 κι εύχομαι οι εκδικητές του βασιλιά μου (εννοεί τον Αγαμέμνονα) 
 να θυμηθούν και τους δικούς μου τους φονιάδες 
 για το εύκολο κατόρθωμα να σφάξουνε μια σκλάβα". 
 Ο χορός σχολιάζει 
 "τι είναι η ευτυχία στον άνθρωπο... 
 Η δυστυχία σαν υγρό σφουγγάρι δίνει μια και τη σβήνει. 
 Η ευτυχία είναι πράμα που οι άνθρωποι δε λένε ποτέ να χορτάσουν 
 δεν την βαρέθηκε ποτέ κανείς".
Ο Αγαμέμνονας φωνάζει καθώς τον μαχαιρώνουν και ο χορός τρομάζει πως "ετοιμάζουν τυραννίδα για την πόλη". Κάποιοι σωπαίνουν.
 "Γιατί δεν μιλάς;" ρωτούν έναν οι αναστατωμένοι γέροντες.
 "Γιατί," απαντά "δεν ξέρω πώς να αναστήσω άνθρωπο με τα λόγια".
Κάποιοι διαμαρτύρονται όμως ότι δεν θέλουν "όσο ζουν να έχουν αυτούς τους άτιμους να τους ορίζουν"
Εμφανίζεται η Κλυταιμνήστρα που τρόπον τινά απολογείται για τη θερμή υποδοχή που υποκρίθηκε όταν ήρθε ο άντρας της: "πώς αλλιώς κανείς, σαν ετοιμάζει τον όλεθρο του εχθρού του, που περνά για φίλος, να περιφράξει στέρεα του χαμού τα δίχτυα, που να μην μπορεί να τα πηδήσει και να ξεφύγει; ... γύρω του δίχτυ ατέλειωτο σαν των ψαριών τυλίγω -πλουσιοπάροχη φορεσιά χάρου- και δυο φορές τονε χτυπώ... 
 έτσι ξερνάει πεσμένος χάμω την ψυχή του και το αίμα του σαν ψιλή σφήνα ξεπετώντας, 
 σαν μαύρες στάλες φονικής δροσιάς με ραίνει κι εύφρανε την ψυχή μου 
 όχι πιο λίγο απ΄ ό,τι του θεού η βροχούλα τα σπαρτά στο πλούμισμά τους.. 
 Μόνος του το ποτήρι γιόμισε με τόσες στο σπίτι συμφορές, που ήρθε και το' πιε ο ίδιος"
Ο χορός αναρωτιέται "σαν τι κακό, γυναίκα, να γεύτηκες βοτάνι από τη γη θραμμένο ή τι φαρμάκι από τη θάλασσα βγαλμένο, και πήρες τέτοια λύσσα και λαού κατάρα; δίκασες κι έκοψες, μα τώρα εξόριστη θάσαι της χώρας." Η Κλυταιμνήστρα αγανακτεί που της ρίχνουν άδικο ενώ δεν βρίσκουν τίποτα κακό να πουν για εκείνον που έσφαξε την ίδια του την κόρη "για να γητέψει το βοριά της Θράκης. Εκείνος θάπρεπε μακριά απ΄ τη χώρα να διωχτεί για το κρίμα του.…Μα της κόρης μου την τέλεια Δίκη, που έσφαξα και της πρόσφερα θυσία ετούτον.. ούτε σκιά στο σπίτι μου φόβου δεν θάμπει όσο που της γωνιάς μου τη φωτιά θανάβει ο Αίγισθος, σαν πάντα καλοθελητής μου» Σκοτώνει και την Κασσάνδρα για την οποία λέει 'Να την και τούτη η μαγίστρα, η χρησμολόγα και παρακοιμάμενή του, πιστή γυναίκα, πότριβαν μαζί το ίδιο σκαμνί του καραβιού –μα ό,τι άξιζαν το βρήκαν- αυτός από τη μια μεριά, κι αυτή, αφού είπε σαν κύκνος το στερνό θανάτου μοιρολόι, κείται στο πλάι του αγαπητού που είχε τη φέρει προσφάγι γλιχουδιάρικο του κοιμηθιού μας." 
Ο χορός δεν παρακολουθεί διόλου το σκεφτικό της βασίλισσας και οδύρεται για τον «φύλακα, τον τρισκαλώτατο, που τόσα από μια γυναίκα υπόφερε &lt;την Ελένη&gt; , κι από γυναίκα χάνει τη ζωή του». Λείπει ένα μικρό κομμάτι του κειμένου που από τα συμφραζόμενα εικάζεται ότι καταλογίζει πολλά στην Ελένη. Η Κλυταιμνήστρα αντιλέγει ότι κακώς τα ρίχνουν στην Ελένη κι ότι ο δαίμονας είναι αυτός που «από μάννας κοιλιά θρέφει τούτη τη λύσσα που για αίμα δειψά, κι όπου πριν να τελειώσει η παλιά συμφορά, άλλο αίμα χυμένο». Οι γέροντες στο χορικό μιλάνε για «αχόρταγη και μαύρη τύχη" και για τον καλό βασιλιά «μες σ’ αυτά της αράχνης τα δίχτυα πεσμένος». Η Κλυταιμνήστρα οργισμένη ζητάει να μην τη λένε του Αγαμέμνονα γυναίκα. «Τη μορφή της γυναίκας αυτού του νεκρού ο δριμύς ο αντίδικος πήρε ο παλιός, του απάνθρωπου δείπνου του Ατρέα, κι αυτόν άντρα σωστό θυσιάζει πληρωμή για τα βρέφη». Ο χορός λέει «πού να στραφώ; Πέφτει το σπίτι! Τρέμω –δεν είναι πια ψιχάλα, τρέμω της αιματοβροχής τον χτύπο που απ’ τα θεμέλια σείει το σπίτι, κι η Δίκη σ’ άλλα ακόνια το ακονίζει , για άλλο κακό καινούργιο το σπαθί της». Η Κλυταιμνήστρα λέει
 «πάει, έφυγε, θα τον θάψουμε δίχως μοιρολόγια από το σπίτι. 
 Η Ιφιγένεια όμως, 
 με πόση χαρά, σαν καλή θυγατέρα, 
 τον πατέρα της όταν δεχτεί στο γοργό ποταμό των καϋμών, 
 αγκαλιάζοντας θέλει φιλήσει»
Εμφανίζεται ο Αίγισθος γεμάτος χαρά: «Φως φαιδρό ημέρας που έφερε τη Νίκη! … Αυτός πληρώνει του πατέρα του το κρίμα! Γιατί ο πατέρας αυτουνού εξόρισε το δικό μου πατέρα από τη χώρα για να πάρει το θρόνο. Κι όταν ο Θυέστης, ο πατέρας μου, ξαναγύρισε ικέτης, ο Ατρέας ο άθεος, τάχα ήθελε το γυρισμό του με πλούσιο χαράς τραπέζι να γιορτάσει, δείπνο του ετοίμασε τα κρέατα των παιδιών του… Μα έπειτα μόλις τόνοιωσε το άθεο πράμα, έσκουζε κι έπεσε ξερνώντας τα σφαχτάρια κι εύχιεται μοίρα ασύντυχη στους Πελοπίδες… Κι είχα το δίκιο μου το φόνο του να υφάνω, γιατί κι εμέ, τρίτο παιδί του άθλιου πατέρα, μ έδιωξε βρέφος μές στα σπάργανα. Μα τράνεψα και μέφερε πίσω η Δίκη.»
Ο χορός αντιλέγει ότι ο Αίγισθος θα πληρώσει που σχεδίασε τον άθλιο φόνο, μα εκείνος αποπαίρνει έναν από τους γέροντες περιφρονητικά:
 «Μιλάς εσύ που βρίσκεσαι στην κάτω θέση του καραβιού κι άλλοι απάνωθέ σου κυβερνούνε; 
 Θα μάθεις στα γεράματα πόσο βαρύ’ ναι να βάζουνε με το στανιό του γέρου γνώση.
 Έχεις μάτια και δεν βλέπεις…» Ο γέροντας του απαντά 
 «Και πώς θα βασιλέψεις, εσύ που ενώ σχεδίασες το θάνατό του, 
 δεν είχες το θάρρος να τον σκοτώσεις μόνος σου;»
Ο Αίγισθος υποστηρίζει ότι η παγίδα έπρεπε να στηθεί από γυναίκα γιατί εκείνος ως παλιός εχθρός θα ήταν ύποπτος εξαρχής. Βγαίνουν σπαθιά όμως γιατί αντιδρούν κάποιοι από το χορό. Παρεμβαίνει η Κλυταιμνήστρα και λέει να πάρει ο καθένας το δρόμο του «πριν κακό κανένα πάθουν κι ό,τι κάμαμε, αρκετό» Ο Αίγισθος δεν θέλει να υποχωρήσει και απειλεί να βάλει γνώση σ όποιον αντιδρά αλλά ο Χορός απαντά ότι δεν θα τα βγάλει πέρα ο Αίγισθος «αν στείλει τον Ορέστη του Θεού το χέρι εδώ». «Ναι, ξέρω, με ελπίδες βόσκουνται οι εξόριστοι», λέει εκείνος και από προσωπική πείρα. Η τραγωδία τελειώνει με την Κλυταιμνήστρα να τον καθησυχάζει ότι θα τα ρυθμίσουν όλα οι δυο τους με την εξουσία στα χέρια τους.
Ο δημιουργός.
Θεωρείται ότι ένα από τα βασικά κίνητρα του δραματουργού να συγγράψει την Ορέστεια κατα τη συγκεκριμένη περίοδο (458 π.Χ.) ήταν ο πατριωτισμός του αλλά και η εκτίμησή του προς τους θεσμούς -κυρίως του Αρείου Πάγου στην προκειμένη περίπτωση. Ο Αισχύλος (ο οποίος δύο χρόνια μετά πέθανε στη Σικελία, σε ηλικία 69 ετών) ήθελε(κυρίως όπως φαίνεται στις Ευμενίδες) να εξυψώσει τον Άρειο Πάγο σε θεϊκό βάθρο, επειδή μετά τους Περσικούς Πολέμους το γόητρο και κυρίως οι εξουσίες του συρρικνώνονταν από τους οπαδούς των δημοκρατικών. Παράλληλα, όμως, ήθελε και να τονώσει την επιθετική πολιτική των δημοκρατικών έναντι της Σπάρτης, οι οποίοι ήταν υπέρ της συμμαχίας με το Άργος -συμμαχία στην οποία ο Αισχύλος έβλεπε ελπίδες για να αναδειχτεί η Αθήνα σε πρωτεύουσα της Ελλάδας.
Νεοελληνικές μεταφράσεις.
Η τραγωδία "Αγαμέμνων" έχει μεταφραστεί στα νέα ελληνικά πολλές φορές κατά τον 20ό και 21ο αιώνα. Οι μεταφραστές/μεταφράστριες είναι:

</doc>
<doc id="54243" url="https://el.wikipedia.org/wiki?curid=54243" title="Ευμενίδες (Αισχύλου)">
Ευμενίδες (Αισχύλου)

Η τραγωδία «Ευμενίδες» του "Αισχύλου" αποτελεί το τρίτο έργο της "Ορέστειας", της μοναδικής σωζόμενης αρχαίας τριλογίας. 
Στο έργο του αυτό, ο Αισχύλος καταφέρνει να μετατρέψει την φυσιογνωμία των Ερινύων που ήταν θεότητες τρομερές και εκδικητικές και να τις κάνει πιο προσιτές στις εγκλήσεις του λαού μιας και μας δίνει την δυνατότητα μέσω έγκλησης να απευθυνθούμε σ'αυτές και να τις παρακαλέσουμε για επιείκεια.
Η πλοκή.
Ο Ορέστης έχει καταφύγει ικέτης στον ναό του Απόλλωνα στους Δελφούς μετά τον φόνο του Αίγισθου και της μητέρας του Κλυταιμνήστρας. Η «προφήτις», ιέρεια του μαντείου των Δελφών μιλάει πρώτη και αναφέρεται στην ιστορία του ναού. Η μάντισσα αποσύρεται και ο Ορέστης ζητάει την προστασία του θεού. Ο Απόλλων του δίνει τη συμβουλή να φύγει όσο οι Ερινύες ακόμα κοιμούνται, ενώ ζητάει από τον Ερμή να συνοδέψει τον Ορέστη στο ταξίδι του για την Αθήνα. Ο Απόλλων, ο Ερμής και ο Ορέστης εξέρχονται του ναού του Απόλλωνος. Ο Απόλλων λέει στον Ορέστη, ότι στους εχθρούς του ποτέ δεν θα φανεί φίλος. Υποστηρίζει τον Ορέστη στην πρόθεσή του να εκδικηθεί τον πατέρα του. "«Διότι, εγώ σου είπα να σκοτώσεις την μητέρα σου»" του λέει.
Μέσα στον ναό οι Ευμενίδες ακόμα κοιμούνται, ενώ η σκιά φάντασμα της Κλυταιμνήστρας κάνει την εμφάνισή της. Η Κλυταιμνήστρα κατηγορεί τις Ερινύες ότι μένουν αμέτοχες, και ζητάει εκδίκηση επειδή αυτή μεν τιμωρήθηκε για την δολοφονία του Αγαμέμνονα, ο Ορέστης, δε, μένει ατιμώρητος για τη δολοφονία της μητρός του. Οι Ευμενίδες ξυπνούν και ρίχνουν τα βάρη στον Απόλλωνα, αυτός όμως υπερασπίζεται τον Ορέστη και υποστηρίζει το δίκιο του. Δεν μπορεί όμως να τις καθησυχάσει, και έτσι αυτές κυνηγούνε να πιάσουν τον Ορέστη για να τον ξεσκίσουν. Ο Απόλλων τις πετάει έξω από τον ναό για να συνεχίσει τον καυγά στον δρόμο. Η έντονη συζήτηση περιστρέφεται γύρω από τους θεσμούς και τα θέματα του Δικαίου, του Άδικου, της Εκδίκησης καθώς και του Γάμου.
Ο Ορέστης εν τω μεταξύ φθάνοντας στην ακρόπολη ζητάει καταφύγιο στην θεά Αθηνά η οποία προς στιγμήν δεν παρευρίσκεται και της ζητάει να τον δικάσει. Οι Ερινύες τον καταδιώκουν ακόμα και κει. Ο Ορέστης αγκαλιάζοντας το άγαλμα της θεάς την παρακαλεί να τον συγχωρήσει και να τον απαλλάξει από την ενοχή του. Η Αθηνά αν και βρίσκεται πολύ μακρυά (στην Τροία για να ακριβολογούμε) εισακούει την έκκληση του Ορέστη και παρουσιάζεται. Βάζει τις δυο πλευρές να πάρουν θέση για να αναπτύξουν τα επιχειρήματά τους. Μία από τις Ερινύες αναλαμβάνει την κατηγορία. Μετά, ο Ορέστης διηγείται την ιστορία της ζωής του και την πράξη της μητροκτονίας. Η Αθηνά αποφασίζει να γίνει ψηφοφορία, επειδή η υπόθεση είναι πολύ δύσκολη και ξεπερνάει τα ανθρώπινα όρια. Οι Ερινύες φοβούνται ότι ο Ορέστης θα αθωωθεί και απειλούν ότι σε περίπτωση τέτοια θα προκαλέσουνε συμφορές στην γη της Αθήνας και ότι ακόμα θα ξεκινήσουν για εκδίκηση ασταμάτητο κύκλο φόνων γονέων από τα παιδιά τους. Η Αθηνά που είχε φύγει για λίγο επιστρέφει και διατάζει να διαλαλήσει ο κήρυκας σύναξη των Αθηναίων, για να ενημερωθούν για την θεσμοθέτηση του νέου δικαστηρίου. Εν τω μεταξύ έφτασε και ο Απόλλων. Η Αθηνά δίνει τελευταία την ψήφο της (υπέρ του Ορέστη) και έτσι ο Ορέστης αθωώνεται μιας και υπέστη ισοψηφία. 
Οι Ερινύες γίνονται έξω φρενών και γι'αυτό διαμαρτύρονται άγρια. Η Αθηνά προσπαθεί να καθησυχάσει την Ερινύα που είχε πάρει τον λόγο προηγουμένως τάζοντας της τάματα και θυσίες εκ μέρους των πολιτών για να τις εξευμενίσει ώστε να μην επιφέρουν μίσος στην πολιτεία. Οι Ερινύες Ευμενίδες δέχονται και ηρεμούν.
Ανάλυση.
Το έργο χωρίζεται στα μέρη 
Θεώρηση.
Το έργο αυτό του Αισχύλου έχει μια μεστή και συναρπαστική δραματική δομή. Πρόκειται για έναν «"αγώνα λόγων"» φιλοσοφικού, νομικού και κοινωνικού περιεχομένου με πολυσύνθετη δραματουργία. Η δε λύση του με την συμφιλίωση και το ιδιότυπο Αισχύλιο ευτυχές τέλος (happy end) υπέδειξε την ανάγκη συναινετικών διαδικασιών για την λειτουργία της ζωής.

</doc>
<doc id="54245" url="https://el.wikipedia.org/wiki?curid=54245" title="Χοηφόροι (Αισχύλου)">
Χοηφόροι (Αισχύλου)

Η τραγωδία «Χοηφόροι» ή «Χοηφόρες» (από το «φέρω χοές» δηλ. τιμές στον νεκρό, στον τάφο του - λάδι, κρασί, μέλι, σπόροι βρασμένοι κλπ.) του Αισχύλου αποτελεί το δεύτερο μέρος της Ορέστειας, της μοναδικής σωζόμενης αρχαίας τριλογίας Αγαμέμνονας, "Χοηφόροι", Ευμενίδες. Αποτελείται από στίχους.
Σύνοψη.
Το έργο αφηγείται τον φόνο της Κλυταιμνήστρας και του Αιγίσθου από τον Ορέστη. Ο Ορέστης, συνοδευόμενος από τον πιστό του φίλο Πυλάδη επιστρέφει στην ιδιαίτερη πατρίδα του, το Άργος, για να θρηνήσει στον τάφο του πατέρα του. Όταν φθάνει, ο χορός των Χοηφόρων ακολουθούμενος από την αδελφή του Ηλέκτρα, κρύβεται και, αφού παρακολουθήσει τις σπονδές, αποκαλύπτει την ταυτότητά του. Αμέσως, θέτει σε εφαρμογή το σχέδιό του, έχοντας τη συμπαράσταση της αδελφής του και του χορού. Ζητά φιλοξενία στο ανάκτορο του πατέρα του, προσποιούμενος τον ξένο, και αναγγέλλει αρχικά τον δήθεν θάνατο του Ορέστη.
Δομή.
Από τους 1076 στίχους του έργου, οι μισοί σχεδόν είναι εξολοκλήρου: επανάληψη, επιβεβαίωση, όξυνση, διεύρυνση και επεξεργασία του ίδιου πάθους. Είναι λοιπόν το έργο, κυρίως, έμμονο και οι "Χοηφόρες" είναι εμμανείς· μέχρι τα άκρα. Στον Αγαμέμνονα αυτό το έμμονο εκφράζεται με το πλήθος των συσσωρευμένων προγονικών δεινών και τη «βουβή» σχεδόν προετοιμασία και έκρηξη της Κλυταιμνήστρας. Ενώ εδώ εκφράζεται με τη συνεχή παράθεση επαναληπτικών φορτίσεων για το ίδιο θέμα:
και ανάμεσα, κάθε φορά, αναφορά στο Δεινό και επίκληση της Δίκης.

</doc>
<doc id="54246" url="https://el.wikipedia.org/wiki?curid=54246" title="Αμινοξέα">
Αμινοξέα

Αμινοξέα ονομάζονται οι χημικές ενώσεις που περιέχουν: μία τουλάχιστον αμινο- ομάδα, (αμινομάδα, -NH2), και μία τουλάχιστον οξύ- ομάδα, δηλ. καρβονική ομάδα από τα καρβονικά οξέα, RCOOH. Μερικά αμινοξέα, τα λεγόμενα "πρωτεϊνογόνα αμινοξέα", αποτελούν τα βασικά δομικά στοιχεία των πρωτεϊνών και καθορίζουν και τις χαρακτηριστικές ιδιότητές τους.
Γενική μορφή.
Η γενική μορφή δομής που παρουσιάζουν τα αμινοξέα είναι τριών τύπων:
Ιδιότητες.
Τα αμινοξέα είναι διαλυτά στο νερό και είναι επαμφοτερίζοντα. Η διαλυτότητα μεταξύ τους διαφέρει σημαντικά και εξαρτάται πολύ από το pΗ, ακόμη και για κάθε αμινοξύ ξεχωριστά. Κάθε αμινοξύ είναι λιγότερο ευδιάλυτο σε ένα χαρακτηριστικό γι' αυτό pH που ονομάζεται ισοηλεκτρικό σημείο (pI). Όταν βρίσκεται σ' αυτό είναι ηλεκτρικά ουδέτερο γιατί ιονίζονται ισάριθμες αντίθετα φορτισμένες ομάδες, ακόμη και αν το αμινοξύ περιέχει συνολικά άνισο αριθμό από αυτές.
Πρωτεϊνογόνα αμινοξέα.
Μια μικρή μειοψηφία από αυτά είναι ιδιαίτερα σημαντικά για τη Βιοχημεία. Πρόκειται κυρίως για α-αμινοξέα – γενικού τύπου RCH(NH2)COOH – δηλαδή αμινοξέα που έχουν αμινομάδα στο πρώτο (1ο) άτομο άνθρακα (C) μετά την καρβοξυλομάδα (-COOH).
Είκοσι (20) από αυτά χρησιμοποιούνται στην κατασκευή των περισσότερων πρωτεϊνών των ζωντανών οργανισμών στη Γη. Αυτά ονομάζονται πρωτεϊνογόνα αμινοξέα.
Πολλά αμινοξέα δημιουργούνται (συντίθενται) από άλλα αμινοξέα με μια διαδικασία που λέγεται διαμίνωση ή τρανσαμίνωση ("transamination"), αν και οι περισσότεροι οργανισμοί λαμβάνουν τα βασικά αμινοξέα ("essential amino acids") με την τροφή.
Στον άνθρωπο, 8 από τα 20 αμινοξέα που χρησιμοποιούνται στη σύνθεση πρωτεϊνών δεν μπορούν να συντεθούν από τον οργανισμό και πρέπει να λαμβάνονται από την τροφή, για το λόγο αυτό καλούνται απαραίτητα ή βασικά αμινοξέα. 4 από τα 20 είναι ημιαπαραίτητα, αφού δεν μπορούν να συντεθούν στα παιδιά. Τα υπόλοιπα 8 συντίθενται μέσω των μεταβολικών μονοπατιών.
Κάθε αμινοξύ φέρεται κωδικοποιημένο από μια τουλάχιστον τριάδα (τριπλέτα) γενετικού κώδικα DNA.
Αμινοξέα συνδεόμενα μεταξύ τους ονομάζονται πεπτίδια. Η δε σειρά αμινοξέων που συνθέτουν μια πρωτεΐνη (πρωτοταγής δομή), ενώνεται με δεσμούς πεπτιδίων (-NH-CO-) προκειμένου να δημιουργήσει μια πολυπεπτιδική αλυσίδα.
Βιολογικά, μη πρωτεϊνογόνα αμινοξέα.
Στους ζώντες οργανισμούς υπάρχουν αμινοξέα τα οποία δεν συμμετέχουν στο σχηματισμό πρωτεϊνών αλλά εντούτοις παίζουν σημαντικό ρόλο στο μεταβολισμό. Μερικά από αυτά είναι η ορνιθίνη, η ομοκυστεΐνη, η κιτρουλλίνη, το αργινινοηλεκτρικό και άλλα.
Τροποποιημένα αμινοξικά κατάλοιπα.
Οι μορφές των αμινοξέων "αφού ενσωματωθούν" στις πρωτεΐνες λέγονται αμινοξικά κατάλοιπα (αγγλ.: "amino-acid residues") τα οποία μπορούν να τροποποιηθούν πολυτρόπως μετά την διαδικασία της μετάφρασης. Αυτό έχει ως αποτέλεσμα κατά τη χημική ανάλυση (δηλ. διάσπαση) των τροποποιημένων αυτών πρωτεϊνών να δύναται να αποδοθούν μη πρωτεϊνογόνα αμινοξέα. Για παράδειγμα, το 1981 οι βιοχημικοί Βίλχελμ και Κούπκα στο Πανεπιστήμιο της Φρανκφούρτης απομόνωσαν το αμινοκιτρικό οξύ από τις σημαντικές ριβονουκλεοπρωτεΐνες (RNP). Τον ίδιο χρόνο οι Κωχ και Μπούσκερκ από το Πανεπιστήμιο του Κολοράντο ανακάλυψαν άλλα δύο ακόμη αμινοξέα το β-καρβοξυ-ασπαραγινικό οξύ και το γ-καρβοξυ-γλουταμινικό οξύ. Σύμφωνα με την τρέχουσα επ' αυτών θεωρία η λειτουργία αυτών είναι το RNA να δημιουργεί γύρω του ηλεκτρικές απωθήσεις.

</doc>
<doc id="54250" url="https://el.wikipedia.org/wiki?curid=54250" title="Ελένη Μαλιούφα">
Ελένη Μαλιούφα



</doc>
<doc id="54252" url="https://el.wikipedia.org/wiki?curid=54252" title="Παρένθετη μητρότητα">
Παρένθετη μητρότητα



</doc>
<doc id="54254" url="https://el.wikipedia.org/wiki?curid=54254" title="9 (περιοδικό)">
9 (περιοδικό)

Το 9 υπήρξε ένθετο περιοδικό με θέμα τα κόμικς και την επιστημονική φαντασία και κυκλοφόρησε από τον Ιούνιο 2000 μέχρι και τον Ιούνιο του 2010 ,κάθε Τετάρτη δωρεάν μαζί με την εφημερίδα Ελευθεροτυπία,ενώ από το Μάιο του 2009 κυκλοφορούσε κάθε Σάββατο.
Ονομάστηκε "9" προς τιμή της 9ης τέχνης, δηλαδή των κόμικς, που καλύπτει το μεγαλύτερο μέρος της ύλης του. Περιέχει δημιουργίες τόσο ξένων όσο και ελλήνων καλλιτεχνών και στις σελίδες του έχουν δημοσιευτεί πολλές σημαντικές ιστορίες κόμικς, κυρίως ευρωπαϊκής προέλευσης. Το περιοδικό διοργανώνει επίσης ετήσιους "διαγωνισμούς σχεδίου κόμικς" τα αποτελέσματα των οποίων ανακοινώνονται κάθε Σεπτέμβριο. Από τις σελίδες του "9" αναδείχτηκαν αρκετοί νέοι Έλληνες δημιουργοί όπως ο Ηλίας Κυριαζής, ο Βασίλης Λώλος, o , ο Τάσος Παπαϊωάννου, ο Αντώνης Παπαντωνίου, ο Θανάσης Πέτρου, ο Γιώργος Καλατζής κ.α. ενώ ιστορίες έχουν δημοσιεύσει και παλιότεροι δημιουργοί όπως ο Σπύρος Δερβενιώτης, ο Λέανδρος, ο Γιάννης Καλαϊτζής, ο Ανδρέας Ζαφειράτος και ο Πέτρος Ζερβός.
Στον χώρο της επιστημονικής φαντασίας, το περιοδικό δημοσιεύει συχνά ανταποκρίσεις από Φεστιβάλ του εσωτερικού (Φεστιβάλ ΕΦ Ερμούπολης) και του εξωτερικού (Utopiales Festival), παρουσιάσεις βιβλίων, συνεντεύξεις με συγγραφείς, άρθρα και σε κάθε τεύχος ένα διήγημα ξένου ή έλληνα συγγραφέα συνοδευόμενο από εικονογράφηση. Στις σελίδες του έχουν φιλοξενηθεί Αγγλόφωνοι και Γαλλόφωνοι συγγραφείς, αλλά επίσης και αρκετοί δημιουργοί από τα Βαλκάνια, την Ισπανία, την Κούβα, τη Βραζιλία και άλλες χώρες. Αρκετοί έλληνες συγγραφείς επιστημονικής φαντασίας έχουν πρωτοδημοσιευθεί στο 9 ή έχουν συχνή παρουσία σε αυτό. Ενδεικτικά αναφέρονται οι Γιώργος Γούλας, Στέλιος Καλογεράκης, Κωνσταντίνος Κέλλης, Παναγιώτης Κούστας, Μιχάλης Μανωλιός, Σωτήρης Μπαμπατζιμόπουλος, Αλέκος Παπαδόπουλος, Γιάννης Στάγκος, Κώστας Χαρίτος, Νίκος Χατζηιωάννου όπως επίσης και οι Βάσω Χρήστου, Χέντβιγκ-Μαρία Καρακούδα, Ντίνος Χατζηγιώργης, Νίκος Γ. Ξυδάκης κ.α.
Από το πρώτο του τέυχος μέχρι σήμερα, το 9 έχει διατηρήσει μια ιδιάζουσα 'παράδοση' τα εξώφυλλά του πάντα να τα κοσμούν γυναικίες φιγούρες, επι το πλείστον επώνυμες ηρωίδες κόμικς αλλά και πρωτότυπα σχέδια που έγιναν αποκλειστικά για το 9. Ελάχιστες εξαιρέσεις που έσπασε αυτή η παράδοση, ήταν σε ειδικές επετειακές κυκλοφορίες.
Υπεύθυνος έκδοσης είναι ο Άγγελος Μαστοράκης.
Το περιοδικό 9 έκλεισε τον κύκλο του μετά από 10 χρόνια κυκλοφορίας τον Ιούνιο του 2010,μαζί με άλλα δύο περιοδικά της ελευθεροτυπίας(ΓΕΩ και Bet).Στο τελευταίο τεύχος υπήρχε "υπόσχεση" ότι μετά το καλοκαίρι θα επανέλθει με άλλη μορφή,αλλά το μόνο που έμεινε ήταν κάποια κόμικ στο εσωτερικό της εφημερίδας και η έκδοση με τους νικητές του 10 πανελληνίου διαγωνισμού κόμικ τον Σεπτέμβρη.
Δημοσιευμένες ιστορίες.
Στο "9" έχουν δημοσιευτεί στα χρόνια που κυκλοφορεί πάρα πολλές σειρές κόμικς, τόσο ελληνικές όσο και ξένες. Ενδεικτικά:

</doc>
<doc id="54258" url="https://el.wikipedia.org/wiki?curid=54258" title="The Matrix (ταινία)">
The Matrix (ταινία)



</doc>
<doc id="54268" url="https://el.wikipedia.org/wiki?curid=54268" title="Μοτέτο">
Μοτέτο

Ο όρος μοτέτο (ιταλ. "mottetto", γαλλ. "motet", υποκοριστικό του "mot") προέρχεται είτε από τη γαλλική λέξη "mot" που σημαίνει "λέξη" είτε από το λατινικό ρήμα "movere" που σημαίνει "κινώ".
Το μοτέτο είναι η σπουδαιότερη μορφή πολυφωνικής μουσικής σύνθεσης που πρωτοεμφανίζεται το 1200 μ.Χ. (13ος αιώνας). Είναι ένα όργκανουμ ("organum") (παλαιότερη φόρμα που συνίστατο από μια μελωδία γρηγοριανού μέλους που την τραγουδούσε ο tenor) στο οποίo προστίθενται νέα κείμενα, συνήθως διαφορετικά για κάθε φωνή. Πάνω στο όργκανουμ οικοδομούνται όλες οι υπόλοιπες πρόσθετες φωνές με τον εξής τρόπο: στην επάνω φωνή ενός όργκανουμ –δηλαδή στον tenor- μπαίνει μια μελωδική γραμμή η οποία αποτελείται από ένα κείμενο που κάθε συλλαβή του αντιστοιχούσε και σε ένα φθόγγο . Αρχικά είχαμε ταυτόχρονη συνήχηση της πρόσθετης φωνής με το διαφορετικό κείμενο και τον tenor. Γρήγορα όμως η επάνω φωνή ανεξαρτητοποιήθηκε τόσο στο κείμενο όσο και στη μελωδία από τη βασική φωνή και ονομάστηκε μοτέτο.
Το μοτέτο αρχικά ήταν δίφωνο ("tenor, motetus" ή "duplum") και στη συνέχεια έγινε τρίφωνο ("triplum") ή και τετράφωνο ("quadruplum"). Στη βάση έχουμε τον tenor και από πάνω τοποθετείται η motetus. Ως εκ τούτου, η τρίτη φωνή μπαίνει πάνω από τη δεύτερη διατηρώντας όμως πάντα την ανεξαρτησίας της με το διαφορετικό κείμενο. Ομοίως και με την τέταρτη φωνή που έρχεται να μπει πάνω από την τρίτη τραγουδώντας πάλι διαφορετικό κείμενο. 
Η γλώσσα του μοτέτου ήταν αρχικά λατινική καθώς προοριζόταν για θρησκευτική χρήση. Επίσης, χρησιμοποιείτο και η γαλλική γλώσσα για την κοσμική μουσική η οποία είχε χαρακτήρα ερωτικό ή ποιμενικό. Αργότερα έχουμε τα δίγλωσσα μοτέτα σε γαλλικά-λατινικά και αγγλικά-λατινικά. Το μοτέτο άρχισε να γίνεται κοσμικό όταν οι προστιθέμενες φωνές (η triplum και από το 1250 και η motetus) τραγουδούσαν γαλλικό κείμενο συνήθως ερωτικού χαρακτήρα, ενώ ταυτόχρονα ο tenor τραγουδούσε διαφορετικό κείμενο στη λατινική γλώσσα και με θρησκευτικό χαρακτήρα. 
Το αποτέλεσμα ήταν «το ταυτόχρονο ξετύλιγμα τεσσάρων ανεξάρτητων μελωδιών και τεσσάρων κειμένων (σε δύο γλώσσες), που δεν είχαν καμία σχέση μεταξύ τους» .
Σημαντικό είναι να ειπωθεί ότι το μοτέτο προέκυψε από την κλάουζουλα ("clausula"). Στη Σχολή της Παναγίας των Παρισίων ο Περοτέν έγραψε πολλά κομμάτια οργκάνα (organum ή discantus ήταν η πρώτη και η απλούστερη μορφή πολυφωνικής μουσικής με κύριο χαρακτηριστικό την παράλληλη κίνηση δύο φωνών σε διαστήματα 8ης, 5ης, 4ης) συντελώντας μια καινοτομία. Η δεύτερη φωνή (duplum) είχε ρυθμική και μελωδική ανεξαρτησία και αυτοτέλεια από την πρώτη φωνή (tenor ή cantus firmus). Πολλά από τα παλαιότερα μοτέτα ομοιάζουν μουσικά με την κλάουζουλα και μόνη διαφορά αποτελεί η προσθήκη του κειμένου στις πάνω φωνές.
Τελικά, «…ο όρος μοτέτο σήμαινε το έργο στο σύνολό του αλλά και η φωνή που βρισκότανε πάνω από τη βασική του tenor» .
Η εξέλιξη του μοτέτου.
Το μοτέτο άρχισε να αναπτύσσεται στα μέσα του 12ου αιώνα από τη Σχολή της Παναγίας των Παρισίων (μέσα 12ου-τέλη 13ου αιώνα) έχοντας τα εξής χαρακτηριστικά:
Τον 13ο αιώνα έως τις αρχές του 14ου αιώνα, δηλαδή την εποχή Ars Antiqua (1240-1310 μ.Χ.), το μοτέτο αναδεικνύεται σε κοσμική μουσική με τα εξής χαρακτηριστικά:
Τον 14ο αιώνα, δηλαδή την εποχή Ars Nova (1320-1380) το μοτέτο έχει τα εξής χαρακτηριστικά:
Την εποχή Ars Subtilior, από τα τέλη του 14ου αιώνα έως τις δύο πρώτες δεκαετίες του 15ου αιώνα με κύριο εκπρόσωπο τον συνθέτη Γιοχάνες Τσικόνια ("Johannes Ciconia"), το μοτέτο παρακμάζει καθώς:
Στο δεύτερο μισό του 15ου αιώνα το μοτέτο γίνεται ένα είδος θρησκευτικής μουσικής, χωρίς να είναι απαραίτητα λειτουργική μουσική. Στα τέλη του 16ου αιώνα παρατηρούμε ότι στο μοτέτο χρησιμοποιούνται όργανα και η μονωδία, ενώ αντικαθίσταται το λατινικό κείμενο με κείμενο της τοπικής γλώσσας. Τον 17ο και 18ο αιώνα έχουμε μοτέτα με οργανική συνοδεία για σόλο φωνή μέχρι τα χορωδιακά μοτέτα του Μπαχ. «Μετά ο τέλος της εποχής μπαρόκ, στα μέσα του 18ου αιώνα, το μοτέτο έγινε λιγότερο σημαντική φόρμα. Εξακολούθησαν να γράφονται μοτέτα, π.χ. από τον Μότσαρτ τον 18ο αιώνα, από τον Μπράμς τον 19ο αιώνα και στον 20ό από τον γερμανό Χούγκο Ντίστλερ και τον γάλλο συνθέτη Φρανσίς Πουλένκ».

</doc>
<doc id="54269" url="https://el.wikipedia.org/wiki?curid=54269" title="Κώστας Καρράς">
Κώστας Καρράς

Ο Κώστας Καρράς (Αθήνα, 21 Ιουνίου 1936 - Αθήνα, 6 Μαΐου 2012) ήταν Έλληνας ηθοποιός και πολιτικός.
Βιογραφία.
Σπούδασε Πολιτικές Επιστήμες στο Λονδίνο και υποκριτική στη Δραματική Σχολή του Εθνικού Θεάτρου. Ήταν απόφοιτος της Royal Academy of Arts του Λονδίνου. Το 1963 αποφοίτησε από τη Δραματική Σχολή του Πέλου Κατσέλη και την ίδια χρονιά έκανε το ντεμπούτο του στην «Ποντικοπαγίδα» της Αγκάθα Κρίστι. Τότε ξεκίνησε την επιτυχημένη του συνεργασία με την Έλλη Λαμπέτη με την οποία διατηρούσε σχέση και εμφανίστηκε μεταξύ άλλων και σε έργα όπως «Γυμνοί στο Πάρκο» του Νιλ Σάιμον (Neil Simon's "Barefoot in the Park") (στο ρόλο του Paul Parker) και "Λεωφορείον ο Πόθος" του Τένεσι Ουίλιαμς (στο ρόλο του Κοβάλσκι). Από τότε δημιούργησε δικά του θεατρικά σχήματα και σημείωσε προσωπική επιτυχία στο «Ημερολόγιο ενός τρελού» του Γκόγκολ και στο «Blithe Spirit» του Νόελ Κάουαρντ (ως Charles).
Σημαντική είναι η συνεισφορά του ως ηθοποιού στον ελληνικό κινηματογράφο, όπου εμφανίστηκε για πρώτη φορά το 1961. Η καλύτερή του ωστόσο κινηματογραφική εμφάνιση θεωρείται ο ρόλος του Μενέλαου στην "Ιφιγένεια" του Μιχάλη Κακογιάννη (1977). Στην ελληνική τηλεόραση πρωταγωνίστησε με μεγάλη επιτυχία σε πολλά σίριαλ.
Από το 2000 μέχρι το 2007 ήταν βουλευτής του Ελληνικού Κοινοβουλίου με το κόμμα της Νέας Δημοκρατίας. Υπήρξε επίτιμος πρόεδρος στο «Χαμόγελο του παιδιού» από το 1994. Διοργάνωσε τον πρώτο διεθνή έρανο για τα θύματα του πολέμου της Βοσνίας. Επανειλημμένως έδωσε παραστάσεις για την ενίσχυση ευαίσθητων κοινωνικών ομάδων. Βραβεύθηκε από πολλές οργανώσεις και συλλόγους για την κοινωνική και ανθρωπιστική του δράση (Λάιονς, Χαμόγελο του Παιδιού, Δήμοι και Κοινότητες). Από τον Ιούλιο του 2000 ήταν υπεύθυνος του κλάδου Πολιτιστικής κίνησης της Ν.Δ. πολιτιστικών σωματείων και οικονομικών του Πολιτισμού. 
Ήταν παντρεμένος με την Αγγελική Μπαρούτσου και είχε έναν γιο, τον Βασίλη. Πέθανε σε ηλικία 76 ετών από καρκίνο στις 6 Μαΐου 2012.

</doc>
<doc id="54277" url="https://el.wikipedia.org/wiki?curid=54277" title="Κολινδρός">
Κολινδρός

Ο Κολινδρός είναι κωμόπολη που βρίσκεται στη βόρεια Πιερία και ανήκει στην κεντρική Μακεδονία. Το ομώνυμο Δημοτικό Διαμέρισμα έχει δύο οικισμούς, με 3.895 κατοίκους. Οι οικισμοί είναι ο Κολινδρός και τα Παλιάμπελα. Είναι παραδοσιακός οικισμός και φημίζεται για τα κεράσια του. 
Θέση.
Βρίσκεται σε μικρή απόσταση από τo Αεροδρόμιο "Μακεδονία" και τα αστικά κέντρα Θεσσαλονίκης (50 χλμ.), Κατερίνης (40 χλμ) και Βέροιας (40 χλμ), με θέα στο όρος Όλυμπο, στο Θερμαϊκό κόλπο και στον ποταμό Αλιάκμονα. Η θέση του είναι στις βορειοανατολικές παρυφές των Πιερίων όρεων, σε υψόμετρο από 250 έως 350 μέτρα. 
Ιστορία.
Πιθανότατα κτίστηκε πριν από το 14ο αιώνα στη θέση αρχαίου πολίσματος των Αλεξανδρινών χρόνων.
Υποστηρίζεται από πολλούς ότι ο Αλέξης Ζορμπάς, ήρωας του ομώνυμου έργου του Νίκου Καζαντζάκη, ως υπαρκτό πρόσωπο καταγόταν ή και έζησε στον Κολινδρό, όπου βρίσκεται το πατρικό του σπίτι. Ο πατέρας του Ζορμπά ασχολούνταν εκεί με το εμπόριο γεωργικών προϊόντων.
Το 1821 οπλοφόροι με επικεφαλής το Θεόφιλο Καΐρη και το Γρηγόρη Ζούλα πολιόρκησαν την τουρκική φρουρά του Κολινδρού. Ο Κολινδρός έπαιξε καθοριστικό ρόλο στη Μακεδονική επανάσταση του 1878, καθώς και στο Μακεδονικό Αγώνα με κυριότερο Μακεδονομάχο τον οπλαρχηγό Αθανάσιο Χατζόπουλο (καπετάν Μακρή).
Ο Κολινδρός υπήρξε θερινή κατοικία του επισκόπου Κίτρους το 19ο αιώνα.
Υποδομή.
Στον Κολινδρό λειτουργεί τράπεζα, ειρηνοδικείο, υποθηκοφυλακείο, ταχυδρομείο, ένα γυμνάσιο-λύκειο, δύο δημοτικά, βρεφονηπιακός, δύο γήπεδα ποδοσφαίρου (η τοπική ομάδα Αναγέννηση Κολινδρού αγωνίζεται στη Β΄ ερασιτεχνική από την περίοδο 2007-08) και μπάσκετ, κολυμβητήριο, αγροτικό ιατρείο, πολιτιστικό κέντρο, ΚΑΠΗ, βιβλιοθήκη, ένα ξενοδοχείο, αθλητικό κέντρο, ανοιχτό θέατρο, αθλητικός ξενώνας, εστιατόρια, τρία πολυκαταστήματα, μπαρ και καφενεία. Υπάρχουν τέσσερις μεγάλες εκκλησίες, ο Άγιος Δημήτριος, ο Άγιος Γεώργιος, η Αγία Παρασκευή και η Αγία Θεοδώρα. Στην είσοδο του Κολινδρού είναι τα Πλωρία (Πελώρια), λόφος που έκρυβε το χωριό από το δημόσιο δρόμο (την σημερινή παλιά εθνική οδό). Όλοι σχεδόν οι κάτοικοί του είναι ντόπιοι και καλλιεργούν καπνά. Φημισμένα είναι τα κεράσια του. Στον Κολινδρό βρίσκεται και το μεγαλύτερο πλατάνι της Ελλάδας.Το 1992 ιδρύθηκε Μακεδονικό Μουσείο. Τα εγκαίνια του Λαογραφικού Μουσείουέγιναν τον Ιούλιο του 2007.
Ονομασία.
Υπάρχουν τρεις διαφορετικές εκδοχές σχετικά με την προέλευση του ονόματος Κολινδρός (ή Κουλιντρό κατά την τοπική διάλεκτο). Σύμφωνα με την πρώτη, η οποία επαληθεύεται τόσο ιστορικά όσο και γλωσσολογικά, προήλθε από τη τούρκικη λέξη "κουλέ", η οποία στις σλάβικες γλώσσες μετατρέπεται σε ’κόλια’ ή ’κούλια’ (και σημαίνει ’πύργος’ ή και "φυλακή+άντρο=κρησφύγετο"). Όντως, η ύπαρξη θεμελίων Βυζαντινού πύργου σε τοποθεσία ( η οποία φέρει και το όνομα ’πύργος’) κοντά στην εκκλησία της Αγίας Θεοδώρας επαληθεύει την εκδοχή. Ο συγκεκριμένος πύργος ’αποδομήθηκε’ επι Τουρκοκρατίας προκειμένου να φτιαχτεί η περίφραξη του κοιμητηρίου του χωριού, του Αγίου Δημητρίου. (Μάλιστα, εκείνη την εποχή η Επισκοπή έδρευε στο χωριό και πρώτος ο Δεσπότης έριξε την πρώτη πέτρα του πύργου στο έδαφος, ’αναλαμβάνοντας’, με αυτόν τον τρόπο, την ευθύνη προς τις Τουρκικές αρχές για την καταστροφή περιουσίας του Οθωμανικού κράτους. Στη συνέχεια όλοι οι άντρες του χωριού στήθηκαν σε μία γραμμή, που ξεκινούσε από την τοποθεσία του πύργου και κατέληγε στην τοποθεσία του νεκροταφείου, και πέρασαν από χέρι σε χέρι τις πέτρες μεταφέροντάς τες, έτσι, στην άλλη άκρη του χωριού. Η ημέρα εκείνη έχει μείνει ζωντανή στην τοπική ιστορική μνήμη και στην τοπική προφορική ιστορία). Το γεγονός ότι δεν υπάρχει στην Ελλάδα ούτε ένας άλλος οικισμός με το ίδιο όνομα στηρίζει αυτή την εκδοχή.
Η δεύτερη (από μερικούς κατοίκους) υποστηρίζει ότι προήλθε από το "κόρη", δηλ. την ύπαρξη των πολλών κορασιών, και την λέξη "άντρο = Παρθενώνας". 
Η τρίτη και η πιο πιθανή εκδοχή, έχει τις ρίζες της στην αρχαιότητα. Ήρθε στο φως περί το 1960, όταν στην περιοχή του Λιβαδίου Πιερίας αποκαλύφθηκε κατά την διάρκεια εκσκαφής για ανέγερση οικίας, σε βάθος 1,00 μ. μαρμάρινος τάφος κούρου με αγγεία και κτερίσματα, στην πλάκα του οποίου υπήρχε χαραγμένη η επιγραφή "κούρος". Στην ανάλυση του αρχαίου αυτού ελληνικού ονόματος, δηλαδή κούρος + δέντρο = ξυλοκόπος.
Η άποψη για το φυτό κόλιανδρος είναι εντελώς αβάσιμη και κατασκευασμένη. Διότι δεν υπάρχει στην περιοχή τέτοιο φυτό ούτε υπήρξε ποτέ. Η άποψη αυτή για την ονομασία κυκλοφόρησε στην επταετία για λόγους σκοπιμότητας. (Επίσκεψη του Παττακού στον Κολινδρό το 1971, λόγω και της ύπαρξης του στρατόπεδου ανεπιθυμήτων, που ήταν κολαστήριο για τους "κρατούμενους" στρατιώτες δεν βόλευε η πρώτη πιθανότατη εκδοχή). 
Στον Κολινδρό και στην συνοικία Παλιάμπελα η αρχαιολογική σκαπάνη έφερε στο φως νεολιθικό οικισμό.
Εκπαίδευση.
Το Πρώτο δημοτικό σχολείο Κολινδρού είναι εξαθέσιο και βρίσκεται στον Κολινδρό. Στέκει πλάι στο γκρεμό, που δημιουργεί η μια όχθη του ρέματος Βούθνηκα . Το πρώτο δημοτικό λειτουργεί σε ένα παλιό κτίριο νεοκλασικού ρυθμού. Απειλείται από κατολισθήσεις. Το χειμώνα του 2006, μια κατολίσθηση παρέσυρε το κτίριο των τουαλετών και μέρος του προαύλειου. Λειτουργεί ως σχολείο περίπου έναν αιώνα. Στην κεντρική σάλα του έχουν γίνει σημαντικές και ιστορικές για το χωριό εκδηλώσεις και συνελεύσεις τώρα ανακαινίστηκε και βρίσκεται σε άριστη κατάσταση.
Το κτίριο είναι ένα απομεινάρι της παλιάς εποχής. Στον εμφύλιο λειτούργησε ως φυλακή και δικαστήριο.
Το 1850 κτίστηκε το πρώτο διδακτήριο "εκ θεμελίων" κοντά στο κτίριο της Επισκοπής με τη γενναία χορηγία του Επισκόπου Βράτσης Αγαπίου στο χώρο όπου σήμερα βρίσκεται το σχολείο. 
Στα 1878 μετά την ανταρσία και την πυρπόληση της Επισκοπής φαίνεται ότι και το "Σχολείο Βράτση" όπως το έλεγαν έπαθε ανεπανόρθωτες ζημιές. Αργότερα ο Επίσκοπος Κίτρους Παρθένιος επεδίωξε να ξανακτίσει το Σχολείο, οπότε στις 14 Μαΐου του 1914 κάνει τα εγκαίνια του νέου διδακτηρίου με την βοήθεια των κατοίκων και των εξ Αμερικής Κολινδρινών. 
Εκτός αυτού, στην κωμόπολη υπάρχει και το 2ο Δημοτικό Σχολείο.
Πολιτισμός.
Στο χωριό τηρούνταν κάθε Μάιο η "Γιορτή των Κερασιών", με τραγούδια και χορούς. Οι εκδηλώσεις γίνονταν την περίοδο που μαζεύονται τα κεράσια. Προσφέρονταν στους συμμετέχοντες άφθονα κεράσια. Τα τελευταία χρόνια η γιορτή ατόνησε και σήμερα δεν εορτάζεται πλέον.
Κάθε χρόνο στις 28 Οκτωβρίου τελείται μεγαλόπρεπη παρέλαση που συνοδεύεται από παραδοσιακούς χωρούς.
Το Πάσχα γίνεται μια μεγάλη λιτανεία γύρω από το χωριό. Αμέσως μετά την λήξη της λειτουργείας συνηθίζεται να μοιράζονται πασχαλινά αυγά στους πιστούς. Γυρνώντας στα σπίτια τους οι κάτοικοι απολαμβάνουν το παραδοσιακό τοπικό τσουρέκι και τη ρυζόπιτα, ένα γευστικό "υποκατάστατο" του ρυζόγαλου, που γίνεται από τα περισσεύματα της ζύμης του τσουρεκιού.
Διεθνείς σχέσεις.
Ο Κολινδρός είναι μέλος της "Ευρωπαϊκής Χάρτας Αγροτικών Κοινοτήτων", μια ένωση αδελφοποίησης σε ολόκληρη την Ευρωπαϊκή Ένωση, μαζί με:

</doc>
<doc id="54280" url="https://el.wikipedia.org/wiki?curid=54280" title="Χρωματισμός γραφήματος">
Χρωματισμός γραφήματος

Αν "G" είναι ένα γράφημα και "C" ένα σύνολο χρωμάτων, λέμε ότι η απεικόνιση formula_1 είναι χρωματισμός του "G" όταν
formula_2
δηλαδή όταν αντιστοιχεί χρώματα στους κόμβους του "G" έτσι ώστε κάθε δύο συνδεμένοι κόμβοι να έχουν διαφορετικό χρώμα. Αν το "C" έχει "n" διακεκριμένα στοιχεία και ο χρωματισμός "f" είναι επί, τότε ονομάζεται "n"-χρωματισμός. Κάθε χρωματισμός διαμερίζει το "V"("G") σε κλάσεις κόμβων οι οποίοι έχουν κοινό χρώμα. Οι κλάσεις αυτές ονομάζονται "χρωματικές κλάσεις".
Χρωματικός αριθμός.
Για δοσμένο γράφημα "G" και δοσμένα χρώματα "C" δεν υπάρχει πάντα απεικόνιση "f" που να είναι χρωματισμός του "G". Συγκεκριμένα η ύπαρξη χρωματισμού εξαρτάται από τον πληθάριθμο του "C". Αν για παράδειγμα έχουμε το γράφημα "G" του σχήματος 1, όπου έχουμε "V"("G") = {"u","v"} και "E"("G")={("u","v")}, και έχουμε μόνον ένα διαθέσιμο χρώμα, "C" = {μαύρο}, τότε δεν μπορούμε να χρωματίσουμε τους δύο κόμβους διαφορετικά, παρά χρειαζόμαστε τουλάχιστον ένα ακόμη χρώμα.
Ο ελάχιστος πληθάριθμος του "C", "n", για τον οποίο υπάρχει "n"-χρωματισμός του "G" ονομάζεται χρωματικός αριθμός του "G" και συμβολίζεται με "Χ"("G").
Ιδιότητες.
Μερικές από τις ιδιότητες που ικανοποιεί ο χρωματικός αριθμός είναι οι παρακάτω:
1. Αν "p" είναι στο πλήθος οι κόμβοι του "G" τότε formula_3, αφού για ένα γράφημα μπορούμε να χρησιμοποιήσουμε το πολύ τόσα διαφορετικά χρώματα, όσοι είναι και οι κόμβοι του. Η ισότητα ισχύει όταν το γράφημα είναι πλήρες, όπου κάθε κόμβος χρειάζεται το δικό του χρώμα, καθώς συνδέεται με κάθε άλλον.
2. Αν formula_4 είναι το πλήρες γράφημα "p" κόμβων και "x" είναι ένας δεσμός του, τότε formula_5.
3. Αν formula_6 είναι ένα οποιοδήποτε διγράφημα, τότε formula_7.
4. Για τους άρτιους κύκλους είναι formula_8, αφού εναλλάξ μπορούμε να αλλάζουμε χρώμα από κόμβο σε κόμβο, ενώ για τους περιττούς κύκλους ισχύει ανάλογα formula_9.
5. Αν "Τ" είναι ένα δέντρο, τότε formula_10.
6. Εύκολα φαίνεται ότι formula_11, ότι αρκεί δηλαδή ένα χρώμα για να χρωματίσουμε ένα γράφημα μόνον όταν αυτό είναι πλήρως ασυνδετικό.
7. Θεώρημα του Κένιχ: Ένα γράφημα έχει έναν 2-χρωματισμό αν και μόνον αν δεν περιέχει περιττούς κύκλους
formula_12
8. Αν Δ("G") είναι ο μεγαλύτερος βαθμός που αντιστοιχεί σε κάποιον από τους κόμβους του "G", δηλαδή
formula_13
τότε ισχύει η εξής ανισότητα:
formula_14
9. Θεώρημα των πέντε χρωμάτων (Heawood, 1890): Αν G είναι επίπεδο γράφημα, τότε αρκούν το πολύ πέντε χρώματα για να χρωματιστεί, δηλαδή formula_15.
"Απόδειξη": Ας πούμε ότι το "G" έχει "p" στο πλήθος κόμβους. Θα εφαρμόσουμε τη μέθοδο της (ισχυρής) μαθηματικής επαγωγής.
Αν formula_16, τότε το θεώρημα ισχύει με βάση την ιδιότητα 1. Υποθέτουμε λοιπόν ότι το θεώρημα ισχύει για "p" κόμβους.
Αν το "G" έχει "p+1" κόμβους, με formula_17, αποδεικνύεται ότι θα περιέχει έναν οπωσδήποτε κόμβο "v" με βαθμό formula_18. Από την επαγωγική υπόθεση έχουμε επίσης formula_19, μια και το γράφημα "G - v" έχει "p" κόμβους.
Έστω τώρα ότι οι πέντε κόμβοι που συνδέονται με τον "v" θα χρωματιστούν με τα χρώματα "a", "b", "c", "d", "e", μέσω χρωματισμού "f". Αν κάποια από τα χρώματα αυτά συμπίπτουν ή αν ο βαθμός του "v" είναι μικρότερος από 5, τότε το θεώρημα ισχύει. Αν αντίθετα τα χρώματα είναι διακεκριμένα και "δ"("v") = 5, τότε έχουμε την περίπτωση του σχήματος 2. Αρκεί να δείξουμε ότι ο "v" μπορεί να χρωματιστεί με κάποιο από τα "a", "b", "c", "d", "e". Θεωρούμε το υπογράφημα formula_20, που ορίζεται ως εξής:
formula_21
που αποτελείται δηλαδή από τους κόμβους που έχουν χρώμα "a" ή "b". Αν οι formula_22, formula_23 ανήκουν σε διαφορετικούς παράγοντες του formula_24, τότε αλλάζουμε τα χρώματα στον παράγοντα του formula_22 και θέτουμε "f"("v") = "a", χρωματίζουμε δηλαδή τον "v" με "a". (Θα μπορούσαμε αντί για αυτό να αλλάξουμε χρώματα στον παράγοντα που βρίσκεται ο formula_23 και να χρωματίζαμε τον "v" με "b".) Αν οι formula_22, formula_23 ανήκουν στον ίδιο παράγοντα, τότε θα υπάρχει ένα μονοπάτι στο formula_24 από τον έναν στον άλλο, δηλαδή ένα μονοπάτι στο "G" που είναι χρωματισμένο μόνο με "a" και "c" και που δεν περιέχει τις formula_30, formula_31, formula_32. Ο κύκλος που σχηματίζει το μονοπάτι formula_33 με το μονοπάτι formula_34, θα περικυκλώνει είτε τoν κόμβο formula_30 είτε τους κόμβους formula_31, formula_32, μια και το "G" είναι επίπεδο γράφημα. Όπως και να έχει, οι formula_30, formula_31 θα ανήκουν σε διαφορετικούς παράγοντες του υπογραφήματος formula_40 (ορίζεται όπως το formula_24), οπότε, όμοια με προηγούμενα, αλλάζοντας τα χρώματα είτε στον παράγοντα του formula_30 είτε στου formula_31 χρωματίζουμε ανάλογα τον "v" με "b" ή "d". Αποδείξαμε δηλαδή σε κάθε περίπτωση, ότι το θεώρημα ισχύει και για "p + 1" κόμβους και η επαγωγή ολοκληρώθηκε.
10. Θεώρημα των τεσσάρων χρωμάτων (Appel &amp; Haken, 1976): Αν "G" είναι επίπεδο γράφημα τότε αρκούν το πολύ τέσσερα χρώματα για να χρωματιστεί, δηλαδή formula_44.
Αλγόριθμοι χρωματισμού.
Οι αλγόριθμοι χρωματισμού αποσκοπούν στο να προσδιορίσουν το χρωματικό αριθμό ενός δοσμένου γραφήματος. Οι επόμενοι δύο αλγόριθμοι βασίζονται στην τεχνική "branch &amp; bound", σε απαρίθμηση δηλαδή περιπτώσεων υπό περιορισμούς.
Αλγόριθμος ανεξάρτητων συνόλων κορυφών.
Καλούμε ανεξάρτητο σύνολο κόμβων ενός γραφήματος "G" κάθε υποσύνολο του "V"("G") που έχει πλήρως ασυνδετικό φέρον γράφημα (spanning graph). Κάθε τέτοιο σύνολο εκπροσωπεί και μία χρωματική κλάση. Αν formula_45 είναι ανεξάρτητα σύνολα κόμβων τέτοια ώστε formula_46, και υπάρχει ελάχιστος "s" το πολύ ίσος με τον "r", για τον οποίο formula_47, τότε "X"("G") = "s".
Συγκεκριμένα, ο αλγόριθμος εκτελείται σε δύο φάσεις:
Αλγόριθμος του Χριστοφίδη.
Ο αλγόριθμος συνίσταται στα εξής βήματα:

</doc>
<doc id="54281" url="https://el.wikipedia.org/wiki?curid=54281" title="Βίλι Πούχνερ">
Βίλι Πούχνερ

Ο Βίλι Πούχνερ {γερμ. "Willy Puchner ", γενν. 15 Μαρτίου 1952 στο Μίστελμπαχ, Αυστρία) είναι Αυστριακός φωτογράφος, καλλιτέχνης, ζωγράφος και συγγραφέας.
Βιογραφία.
Ο Βίλι Πούχνερ μεγάλωσε στο Mistelbach an der Zaya της Κάτω Αυστρίας. Ήταν γιος ενός ζευγαριού φωτογράφων. Από το 1967 μέχρι το 1974 επισκέφτηκε τα ΤΕΙ για γραφικές τέχνες της Βιέννης, το τμήμα της φωτογραφίας. Κατόπιν δίδαξε για δύο χρόνια στην ίδια σχολή. Από το 1978 εργάστηκε σαν φωτογράφος, ζωγράφος, καλλιτέχνης και συγγραφέας. Από το 1983 μέχρι το 1988 σπούδασε φιλοσοφία, δημοσιογραφία, ιστορία και κοινωνιολογία. Το 1988 τελείωσε τις σπουδές του με τη διπλωματική του στην κοινωνική φιλοσοφία με τον τίτλο «Προσωπικές φωτογραφίες». Από το 1989 συνεργάζεται με την εφημερίδα Wiener Zeitung.
Ο Πούχνερ έγινε διάσημος με το έργο του «Η νοσταλγία των Πιγκουίνων». Ταξίδεψε για τέσσερα χρόνια με ένα ζευγάρι πιγκουίνων από πολυέστερ τον Τζόε και τη Σάλλυ, στις πόλεις της δικής του και της δικής μας νοσταλγίας, στη θάλασσα και στην έρημο, στη Νέα Υόρκη, στο Σίδνεϊ, στο Πεκίνο και το Παρίσι, στη Βενετία, το Τόκιο, τη Χονολουλού και το Κάιρο, για να τους φωτογραφήσει εκεί. 
Στα μάτια των πιγκουίνων, γίνεται το γνωστό και χίλιες φορές φωτογραφημένο πάλι ξένο και καινούριο. Ο Freddy Langer έγραψε για αυτό το έργο στην εφημερίδα Frankfurter Allgemeine: «"Τους άφησε να ποζάρουν μπροστά σε γνωστά αξιοθέατα σαν να ήσαν τουρίστες και τους φωτογράφιζε. Έτσι δημιούργησε το πιο όμορφο ταξιδιωτικό άλμπουμ του εικοστού αιώνα: Η νοσταλγία των Πιγκουίνων".» (FAZ στις 8 Μαρτίου 2001 ).
Ο Βίλι Πούχνερ εργάζεται πολύ με ηλικιωμένους ανθρώπους, έτσι δημιούργησε το έργο του «Οι 90 ντάρηδες», «Διάλογος με την ηλικία», «Οι 100 χρόνοι», «Ιστορία της ζωής και φωτογραφία», «Αγάπη στα γεράματα».

</doc>
<doc id="54291" url="https://el.wikipedia.org/wiki?curid=54291" title="Κάμψη">
Κάμψη

Κάμψη είναι το αποτέλεσμα κάθετων δυνάμεων ή ροπών που ασκούνται σε ένα μακρόστενο σώμα. Όπως το σώμα τείνει να καμπυλωθεί στη μία πλευρά του προκαλείται θλίψη (συμπίεση) και στην άλλη εφελκυσμός (τράβηγμα). Η κάμψη προκαλεί την παραμόρφωση ή ακόμα και την θραύση του σώματος.
Εσωτερικές τάσεις.
Ο τρίτος νόμος του Νεύτωνα προβλέπει ότι για να υπάρχει ισορροπία σε ένα σώμα πρέπει οι δυνάμεις που του ασκούνται να εξουδετερώνουν η μία την άλλη. Πρέπει συνεπώς, σε κάθε σημείο του καμπτόμενου σώματος, οι εξωτερικές δυνάμεις να εξουδετερώνονται από άλλες που αναπτύσσονται στο εσωτερικό του. Σε ένα σώμα σε κάμψη λοιπόν εμφανίζονται εσωτερικές τάσεις. Οι τάσεις που είναι κάθετες στη διατομή του στοιχείου ονομάζονται ορθές. Οι εφελκυστικές θεωρούνται θετικές ενώ οι θλιπτικές αρνητικές. Η γραμμή όπου μηδενίζονται οι ορθές τάσεις ονομάζεται ουδέτερη γραμμή και χωρίζει τη διατομή στην εφελκυόμενη και τη θλιβόμενη περιοχή. Ο υπολογισμός των τάσεων είναι πολύ σημαντικός για τον έλεγχο της αντοχής του σώματος. 
Θεωρία κάμψης Όιλερ-Μπερνούλι.
Για τον υπολογισμό των ορθών τάσεων στη διατομή ενός στοιχείου πρέπει να ισχύουν οι εξής συνθήκες και παραδοχές:
Οι ορθές τάσεις δίνονται από τη σχέση: formula_1.
Όπου: 
Απουσία αξονικών δυνάμεων ο άξονας της ροπής αδράνειας ταυτίζεται με τον ουδέτερο άξονα της διατομής.
Η μέγιστη ορθή τάση formula_6.
Η formula_7 δεν μπορεί να ξεπερνά μια τιμή που είναι χαρακτηριστική για το υλικό. Στα ψαθυρά υλικά μιλάμε για τη θλιπτική ή εφελκυστική αντοχή του ενώ στα όλκιμα υλικά για το όριο διαρροής. Από αυτόν τον περιορισμό προκύπτει η μέγιστη ελαστική ροπή στο στοιχείο. Κατά το σχεδιασμό στοιχείων με επιτρεπόμενες τάσεις η χαρακτηριστική τάση του υλικού μειώνεται σε κάποιο ποσοστό που δίνεται από τον συντελεστή ασφαλείας. Στόχος είναι να καλυφθεί η αβεβαιότητα της πραγματικής αντοχής και να μειωθεί η πιθανότητα αστοχίας.
Ελαστοπλαστική ανάλυση.
Ροπή μεγαλύτερη από την μέγιστη ελαστική προκαλεί θραύση στα ψαθυρά υλικά. Στα όλκιμα υλικά όμως το όριο διαρροής δεν ταυτίζεται με το όριο θραύσης. Όπως φαίνεται στο σχήμα 3 σε μεγαλύτερη φόρτιση τα πιο απομακρυσμένα τμήματα της διατομής εμφανίζουν πλαστικές παραμορφώσεις, ενώ το κέντρο της διατομής παραμένει στην ελαστική περιοχή. Το εύρος του ελαστικού πυρήνα μειώνεται συνεχώς με την αύξηση της φόρτισης έως την πλήρη πλαστικοποίηση όλης της διατομής. Στην ελαστοπλαστική ανάλυση κατά προσέγγιση θεωρείται ότι το υλικό υπακούει στο νόμο του Χούκ μέχρι το όριο διαρροής του αλλά για επιπλέον παραμόρφωση η τάση παραμένει σταθερή (Σχήμα 4 απλοποιημένη καμπύλη τάσεων - παραμορφώσεων). Μετά την πλήρη πλαστικοποίηση οι παραμορφώσεις γίνονται πολύ μεγάλες και σχηματίζεται πλαστική άρθρωση.
Ελαστική γραμμή.
Κατά την κάμψη το σχήμα του σώματος είναι διαφορετικό από το αρχικό λόγω της παραμόρφωσης. Σε κάθε σημείο του σώματος αντιστοιχεί και μια μετατόπιση από την αρχική του θέση που ονομάζεται βέλος κάμψης. Το σχήμα του παραμορφωμένου άξονα του σώματος ονομάζεται ελαστική γραμμή και η συνάρτηση που δίνει τα βέλη κάμψης, δηλαδή την κατακόρυφη μετατόπιση ενός σημείου του άξονα σε σχέση με την αρχική του θέση, ονομάζεται εξίσωση της ελαστικής γραμμής. Ο υπολογισμός της ελαστικής γραμμής έχει μεγάλη σημασία στις τεχνικές κατασκευές. Πρέπει να εξασφαλίζεται ότι τα βέλη κάμψης δε δημιουργούν πρόβλημα ασφάλειας, λειτουργικότητας ή αισθητικής.
Η συνάρτηση της κλίσης φ του παραμοφωμένου στοιχείου σε κάθε θέση x είναι:
Η εξίσωση της ελαστικής γραμμής είναι:
όπου:
Παράδειγμα υπολογισμού τάσεων και παραμορφώσεων.
Στο σχήμα 6 μια δοκός πρόβολος ορθογωνικής διατομής φορτίζεται στο ελεύθερο άκρο της από μια δύναμη P. Το σχήμα 5 δείχνει μια παρόμοια παραμορφωμένη κατάσταση όπου μπορούμε να διακρίνουμε πως οι πάνω ίνες της δοκού εφελκύονται ενώ οι κάτω θλίβονται.
Το διάγραμμα που δείχνει τη ροπή κάμψης Μ σε κάθε θέση παρουσιάζεται στο σχήμα 2 και έχει τη μέγιστη τιμή -PL στο πακτωμένο άκρο. Η μέγιστη ορθή τάση εμφανίζεται στις ίνες που έχουν τη μεγαλύτερη απόσταση από τον άξονα y. Λόγω της συμμετρίας της διατομής η απόσταση αυτή είναι h/2 για την άνω εφελκυόμενη και την κάτω θλιβόμενη ίνα και οι αντίστοιχες τάσεις έχουν την ίδια αριθμητική τιμή.
Κλίση:
Βέλος κάμψης:

</doc>
<doc id="54303" url="https://el.wikipedia.org/wiki?curid=54303" title="Αμισός">
Αμισός

Η Αμισός ή Σαμισός (σήμερα Σαμψούντα) ήταν ο αμέσως μετά την Σινώπη ακμαιότερος ελληνικός λιμένας στη νότια ακτή του Ευξείνου Πόντου, λίγα μίλια δυτικά των εκβολών του Λυκάστου. Αποικίστηκε αρχικά από Μιλησίους, στη συνέχεια παρήκμασε και αποικήθηκε εκ νέου από τους Αθηναίους πιθανώς στις αρχές του 4ου αι. π.Χ. και μετονομάστηκε "Πειραιεύς". Στα χρόνια των βασιλέων του Πόντου επανήλθε το αρχαίο όνομα της πόλης. Στα χρόνια της ρωμαϊκής κυριαρχίας οι αντιστράτηγοι Κ. Παπίριος Κάρβων και Κ. Καικίλιος Κορνούτος (56 π.Χ.) έκοψαν νόμισμα που έφερε το όνομά τους. Μετά την ήττα του Φαρνάκου, γιου του Μιθριδάτη στη μάχη των Ζήλων (47 π.Χ.), ο Καίσαρας χάρισε στην πόλη την ελευθερία της. Η Αμισός εφάρμοσε χρονολογικό σύστημα (από το 33 π.Χ.) όταν η πόλη απελευθερώθηκε υπό τον Αύγουστο από κάποιον τύραννο.
Η Αμισός ήταν ιδιαίτερη πατρίδα του Γραμματικού Τυραννίωνα που αιχμαλωτίσθηκε κατά τη διάρκεια των Μιθριδατικών Πολέμων και μεταφέρθηκε από τον Ρωμαίο Στρατηγό Λεύκιο Λύκινο Λούκουλλο στη Ρώμη

</doc>
<doc id="54306" url="https://el.wikipedia.org/wiki?curid=54306" title="Απεικόνιση">
Απεικόνιση

Η απεικόνιση είναι διακόσμηση, ερμηνεία ή οπτική εξήγηση ενός κειμένου, μιας έννοιας ή μιας διαδικασίας, σχεδιασμένη για ενσωμάτωση σε έντυπα, όπως αφίσες, φυλλάδια, περιοδικά, βιβλία, διδακτικό υλικό, κινούμενα σχέδια, βιντεοπαιχνίδια και ταινίες.
Σύγχρονη απεικόνιση.
Η σύγχρονη απεικόνιση χρησιμοποιεί ένα ευρύ φάσμα στυλ και τεχνικών όπως: σχέδιο, ζωγραφική, εκτύπωση, κολάζ, μοντάζ, ψηφιακό σχέδιο, πολυμέσα, μοντελοποίηση σε 3D. Οι περισσότεροι εικονογράφοι εργάζονται σε ανεξάρτητη βάση.
Ανάλογα με τον σκοπό, η απεικόνιση μπορεί να είναι εκφραστική, στυλιζαρισμένη, ρεαλιστική ή υψηλά τεχνική. 
Οι ειδικευμένες περιοχές περιλαμβάνουν:

</doc>
<doc id="54311" url="https://el.wikipedia.org/wiki?curid=54311" title="Φωνολογία">
Φωνολογία

Η φωνολογία αποτελεί επιστημονικό κλάδο της γλωσσολογίας που ασχολείται με τη μελέτη των φωνημάτων μίας συγκεκριμένης γλώσσας, δηλαδή με τους ήχους που έχουν διακριτική/διαφοροποιητική λειτουργία για το νόημα του γλωσσικού σήματος. Αυτός είναι ο λόγος που η φωνολογία έχει συνήθως ως αντικείμενο κάθε μια γλώσσα ξεχωριστά ή ακόμα και ένα στάδιο μιας συγκεκριμένης γλώσσας. Τα αρχαία ελληνικά, π.χ., έκαναν διάκριση μεταξύ μακρών και βραχέων φωνηέντων, ενώ η νεοελληνική όχι. Στα αρχαία ελληνικά υπήρχε διακριτή άρθρωση των διπλών συμφώνων μιας λέξης, ενώ στα νέα ελληνικά όχι.
Ο όρος φωνολογία μπορεί να αναφέρεται επίσης στο φωνολογικό σύστημα (ηχητικό σύστημα) από μια δεδομένη γλώσσα. Αυτό είναι ένα από τ α θεμελιώδη συστήματα από τα οποία απαρτίζεται μια γλώσσα, όπως είναι και το συντακτικό της και το λεξιλόγιο.
Οφείλουμε να διακρίνουμε τη φωνολογία από τη φωνητική καθώς η δεύτερη αναφέρεται στη φυσική παραγωγή, ακουστική μεταφορά και πρόσληψη των ήχων του λόγου, ενώ η φωνολογία περιγράφει τον τρόπο που οι ήχοι λειτουργούν εντός μιας δεδομένης γλώσσας ή μεταξύ γλωσσών για να κωδικοποιήσουν το νόημα. 

</doc>
<doc id="54314" url="https://el.wikipedia.org/wiki?curid=54314" title="Μαραθόπολη Μεσσηνίας">
Μαραθόπολη Μεσσηνίας

Η Μαραθόπολη ή ο "Μάραθος" (συνηθισμένη αναφορά), είναι παραλιακός οικισμός κοντά στους Γαργαλιάνους και υπάγεται διοικητικά στον Δήμο Τριφυλίας, του Νομού Μεσσηνίας.
Ο Μάραθος, αποτελεί το επίνειο, δηλαδή το λιμάνι, των Γαργαλιάνων. Το καλοκαίρι ο πληθυσμός του αυξάνεται, επειδή η περιοχή έχει έντονη τουριστική κίνηση και αποτελεί παραθεριστικό πόλο έλξης κόσμου από τις γειτονικές περιοχές της Μεσσηνίας, καθώς στο παραθαλάσσιο αυτό χωριουδάκι λειτουργούν ενοικιαζόμενα δωμάτια, κάμπινγκ, ξενώνες και ξενοδοχεία.
Τοποθεσία.
Ο Μάραθος έχει μηδενικό υψόμετρο (0 μ.) από τη θάλασσα, καθώς βρέχεται από τα νερά του Ιονίου Πελάγους. Βρίσκεται δυτικά από τους Γαργαλιάνους, από τους οποίους απέχει περίπου 5,5 χιλιόμετρα και νότια από τα Φιλιατρα, από τα οποία απέχει περίπου 11 χιλιόμετρα στη διαδρομή με κατεύθυνση προς την Κυπαρισσία, από την οποία απέχει περίπου 27 χιλιόμετρα. Στην αντίθετη κατεύθυνση της διαδρομής προς τα νοτιοανατολικά και την Πύλο απέχει από αυτήν επίσης περίπου 27 χιλιόμετρα.
Ιστορία.
Η ίδρυση του Μαράθου στην ομώνυμη ως τότε τοποθεσία, ανάγεται στο έτος 1859, σύμφωνα με διάταγμα του τότε βασιλιά Όθωνα, μετά από εισήγηση του αρμόδιου υπουργού Εσωτερικών. Η "Μαραθόπολις" προσαρτήθηκε στον παλαιό Δήμο Πλαταμώδους πριν από το 1889, ενώ το 1899 μεταφέρεται από το Νομό Μεσσηνίας και υπάγεται στον Νομό Τριφυλίας, για μια περίπου δεκαετία, ως το 1909, που επανέρχεται ξανά στον Νομό Μεσσηνίας, ως οικισμός της Επαρχίας Τριφυλίας. Το 1912 το χωριό αποσπάται από τον Δήμο Πλαταμώδους και ορίζεται έδρα της κοινότητας Μαραθοπόλεως. Η Μαραθόπολις παρέμεινε έδρα της ομώνυμης κοινότητας, από το 1912 ως το 1997, όταν τότε, στα πλαίσια των αλλαγών που επήλθαν στη τοπική αυτοδιοίκηση, μέσω του σχεδίου «Καποδίστριας», προσαρτάται στον κατηργημένο Δήμο Γαργαλιάνων, ενώ από το 2011, μετά τις νέες αλλαγές του σχεδίου «Καλλικράτης» ανήκει πλέον στον νέο Δήμο Τριφυλίας. Ο δήμος αυτός, συστάθηκε με το Πρόγραμμα Καλλικράτης με την συνένωση των προϋπαρχόντων δήμων Αετού, Αυλώνος, Γαργαλιάνων, Κυπαρισσίας, Φιλιατρών και την κοινότητα Τριπύλας.
Κάτοικοι.
Ο οικισμός, με βάση την απογραφή του 2011, έχει 646 μόνιμους κατοίκους, οι οποίοι απασχολούνται με τον τουρισμό, το εμπόριο, την αλιεία και σε διάφορες αγροτικές εργασίες. Το καλοκαίρι ο πληθυσμός του αυξάνεται, παράλληλα με την αύξηση της τουριστικής κίνησης.
Κτίρια και αξιοθέατα.
Στο χωριό λειτουργεί νηπιαγωγείο, το οποίο στεγάζεται στο χώρο του πρώην δημοτικού σχολείου Μαραθούπολης, ενώ υπάρχουν εκτός από τις κατοικίες και τα εμπορικά καταστήματα, τα παραδοσιακά καφενεία του χωριού. Επίσης, καφέ και εστιατόρια, μπαρ και ψαροταβέρνες, που βρίσκονται στον παραλιακό πεζόδρομο στην νότια πλευρά του χωριού και κοντά στον λιμενοβραχίονα στην δυτική πλευρά, καθώς και πολλές τουριστικές εγκαταστάσεις με ενοικιαζόμενα διαμερίσματα-δωμάτια, ξενοδοχεία, αλλά και κάμπινγκ. Η εκκλησία του χωριού είναι ο Ιερός Ναός Μεταμορφώσεως του Σωτήρος, ο οποίος υπάγεται στην Ιερά Μητρόπολη Τριφυλίας και Ολυμπίας.
Στα αξιοθέατα του χωριού, εκτός από τον φυσικό του κυματοθραύστη, δηλαδή την κοντινή νήσο Πρώτη, η οποία προστατεύει σε απόσταση 2 περίπου ναυτικών μιλίων το λιμάνι του Μαράθου με τον δικό του τεχνικό κυματοθραύστη και τον μικρό του φάρο, υπάρχει η "Παραλία του Βουρλά" στη νήσο Πρώτη (πρόσβαση μόνο με σκάφος), ενώ και από τις δυο πλευρές του Μαράθου υπάρχουν παραλίες με άμμο ή βράχια. Σε κοντινές αποστάσεις από το χωριό βρίσκονται κι άλλες παραλίες, όπως η "Παραλία του Λαγκουβάρδου" στον Λαγκούβαρδο, η "Παραλία του Αϊ-Γιαννάκη", η "Παραλία του Βρωμονερίου" στο Βρωμονέρι, η "Παραλία της Αγιά Σωτήρας" στον Βρυσόμηλο (ή Αγία Σωτήρα) και η "Παραλία της Χρυσής Ακτής", γνωστή και ως «Μάτι», κοντά στα Ρίκια.
Δύο χιλιόμετρα νοτιότερα του Μάραθου και έξι περίπου χιλιόμετρα δυτικά των Γαργαλιάνων, στο λιμανάκι του Διαλισκαριού, αναφέρεται ότι τη δεκαετία του 1920-30, βρέθηκε σημαντική ποσότητα και ποιότητα αρχαίων ευρημάτων των ιστορικών και κυρίως των ρωμαϊκών χρόνων. Ψηφιδωτά δάπεδα και πλακόστρωτα, τάφοι, δεξαμενές, μαρμάρινοι ραβδωτοί και αράβδωτοι κίονες ιωνικοί και κορινθιακοί, κιονόκρανα ιωνικού ρυθμού, υπολείμματα μεγάλων κτισμάτων και οχυρώσεων και επιγραφές υπήρχαν σε μεγάλη έκταση γύρω από τον μικρό όρμο. Τα ευρήματα αυτά ήταν αρκετά για να ταυτίσουν το λιμανάκι του Διαλισκαριού με την αρχαία Εράνα. Η ακριβής χρονολογία της καταστροφής της αρχαίας Εράνας δεν είναι γνωστή αλλά αυτή πρέπει να τοποθετηθεί στον 6ο ή το πολύ στον 7ο μ.Χ. αιώνα. Ο υπολογισμός αυτός βασίζεται σε επιγραφικά ευρήματα αλλά και σε νομίσματα που βρέθηκαν κατάσπαρτα στην περιοχή και φθάνουν μέχρι "Ιουστίνου και Σοφίας" (576-577 μ.Χ.). Επίσης από την ανακάλυψη τάφων των υστερο-ρωμαϊκών χρόνων στους Ανεμόμυλους των Γαργαλιάνων συμπεραίνουμε ότι πράγματι υπήρξε κατοίκηση εκεί, πιθανώς από τους διασωθέντες από την πειρατική επιδρομή κατοίκους της αρχαίας Εράνας. Βέβαια στο Διαλισκάρι βρέθηκαν και πολλά βενετικά νομίσματα που πρέπει όμως να σκορπίστηκαν εκεί στην πρώτη Βενετοκρατία, όταν το Λιμανάκι χρησίμευε σαν επίνειο των Γαργαλιάνων.
Τοπικά έθιμα - πανηγύρια.
Τα τοπικά έθιμα και τα πανηγύρια της Μαραθόπολης διακρίνονται για την ιδιαιτερότητά τους: 

</doc>
<doc id="54316" url="https://el.wikipedia.org/wiki?curid=54316" title="Βέλος">
Βέλος



</doc>
<doc id="54317" url="https://el.wikipedia.org/wiki?curid=54317" title="Αγ. Δονάτος">
Αγ. Δονάτος



</doc>
<doc id="54319" url="https://el.wikipedia.org/wiki?curid=54319" title="Καλάμι">
Καλάμι

Το καλάμι ή καλαμιά είναι κοινή ονομασία πολλών μονοκότυλων πολυετών συνήθως φυτών. Τα καλάμια βρίσκονται σε τέλματα, έλη σε όχθες λιμνών, ποταμών, ρυακιών, χειμάρρων και σε ήρεμα νερά. Ο όρος καλαμιά μπορεί επίσης να σημαίνει την καλάμη του στάχυος ή ακόμα τη συστάδα καλάμων.
Όλα γενικά τα φυτά που χαρακτηρίζονται ως καλάμια έχουν ριζώματα ή παραφυάδες, τα φύλλα τους είναι μακριά ταινιοειδή και στο πάνω μέρος τους έχουν μία μακριά ταξιανθία.
Ο βλαστός είναι συμπαγής ή κοίλος, ξυλώδης, λυγίζει από τον αέρα και αυτό βοηθάει στη διασπορά των διαφόρων σπόρων του.
Είδη.
Υπάρχουν πολλά είδη καλαμιών. Στην Ελλάδα βρίσκουμε τα εξής :
Χρήσεις.
Στην Κύπρο συναντάμε συχνά το είδος "" (ιδανικο για κατασκευη πνευστων) τοσο σε παράκτιες αλλα και ορεινές περιοχές. Οι καλαμιές και τα καλάμια χρησιμοποιήθηκαν για πλέξιμο καλαθιών ή κοφινιών που είναι μεγάλα καλάθια. Τέτοιες κατασκευές μπορούν να χρησιμοποιουθούν μεταξύ άλλων για την αποθήκευση της παραγωγής του σιταριού.
Το καννίν είναι μικρό κομμάτι καλαμιού. Στο παρελθόν μικρά κομμάτια καλαμιών ήταν χρήσιμα στους ηλεκτρολόγους που ασχολούνταν με τις επισκευές και περιελίξεις ηλεκτρικών μοτέρ.
Εκφράσεις.
Λέμε ότι κάποιος "έχει καβαλήσει το καλάμι" όταν πιστεύει για τον εαυτό του ότι είναι πολύ σπουδαίος.
"Απόμεινε σαν την καλαμιά στον κάμπο", σημαίνει έρημος και απροστάτευτος (σελίδα 185-ΗΛΙΟΣ)

</doc>
<doc id="54334" url="https://el.wikipedia.org/wiki?curid=54334" title="Κοινωνικό φαντασιακό">
Κοινωνικό φαντασιακό

Πρόκειται για μία σύλληψη του Κορνήλιου Καστοριάδη, ο οποίος ονομάζει κοινωνικό φαντασιακό ένα μείγμα κοινωνικών σημασιών που έχουν φαντασιακό χαρακτήρα και των οποίων η δημιουργία δεν προέρχεται από μία ή περισσότερες ψυχικές διεργασίες ορισμένων ατόμων ή ομάδων.

</doc>
