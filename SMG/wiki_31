<doc id="56598" url="https://el.wikipedia.org/wiki?curid=56598" title="Σεργκέι Προκόφιεφ">
Σεργκέι Προκόφιεφ

Ο Σεργκέι Σεργκέγιεβιτς Προκόφιεφ (, ΔΦΑ: ], γενν. Σόντσοβκα, 23 Απριλίου 1891 – θαν. Μόσχα, 5 Μαρτίου 1953) ήταν Ρώσος συνθέτης.
Βιογραφία.
Ο Προκόφιεφ γεννήθηκε στην Σόντοφσκα (σήμερα Κράσνογιε, στην περιφέρεια Ντόνετσκ) της Ουκρανίας, τότε μέρος της Ρωσικής Αυτοκρατορίας. Έδειξε ασυνήθιστες μουσικές ικανότητες από την ηλικία των πέντε. Η πρώτη του σύνθεση για πιάνο που καταγράφηκε (από την μητέρα του) ήταν ένα «Ινδικό Γκαλόπ» σε Λύδιο τρόπο (Φα μείζονα με Σι φυσικό αντί για Σι ύφεση) καθώς ο νεαρός Προκόφιεφ «ήταν απρόθυμος να χτυπήσει τις μαύρες νότες». Σε ηλικία εφτά ετών άρχισε να μαθαίνει σκάκι. Όπως και η μουσική, το σκάκι παρέμεινε ένα από τα πάθη του για την υπόλοιπη ζωή του, ενώ γνωρίστηκε και με τους παγκόσμιους πρωταθλητές Καπαμπλάνκα και Μποτβίνικ. Σε ηλικία εννέα ετών συνέθετε την πρώτη του όπερα, "Ο Γίγαντας", καθώς και μία εισαγωγή και διάφορα άλλα κομμάτια.
Το 1902, η μητέρα κανόνισε μία ακρόαση με τον Σεργκέι Τανέγιεφ, διευθυντή του Ωδείου της Μόσχας. Ο Τανέγιεφ συνέστησε στον Προκόφιεφ να αρχίσει μαθήματα σύνθεσης με τον Αλεξάντερ Γκόλντενβαϊζερ, ο οποίος αρνήθηκε, και τον Ράινχολντ Γκλιέρ. Ο Γκλιέρ επισκέφτηκε κατά την διάρκεια του καλοκαιριού τον Προκόφιεφ στην Σόντσοβκα, δύο φορές, προκειμένου να τον διδάξει. Μέχρι τότε ο Προκόφιεφ είχε συνθέσει αρκετά ευφάνταστα κομμάτια. Μόλις απέκτησε την απαραίτητη θεωρητική υποδομή, άρχισε να πειραματίζεται, θέτοντας τις βάσεις για το δικό του μουσικό ιδίωμα.
Μετά από λίγο καιρό ο Προκόφιεφ αισθάνθηκε ότι η απομόνωση στη Σόντσοβκα περιόριζε την περαιτέρω μουσική του ανάπτυξη. 
Έτσι παρόλο που οι γονείς του δεν ήθελαν ο γιος τους να αφοσιωθεί στην μουσική από τόσο μικρή ηλικία, μετακόμισαν στην Αγία Πετρούπολη το 1904 και τον έγραψαν στο Ωδείο της Αγίας Πετρούπολης μετά από προτροπή του Αλεξάντρ Γκλαζουνόφ, ο οποίος αργότερα δυσαρεστήθηκε από την μουσική του Προκόφιεφ. Μέχρι εκείνο το σημείο, ο Προκόφιεφ είχε συνθέσει ακόμα δύο όπερες, "Έρημα Νησιά" και "Η γιορτή κατά την διάρκεια της πανούκλας" και εργαζόταν πάνω στην τέταρτή του, την "Ούντινε". Την ίδια χρονιά πέρασε τις εισαγωγικές εξετάσεις και ξεκίνησε μαθήματα σύνθεσης. Καθώς ήταν μερικά χρόνια νεότερος από τους περισσότερους συμμαθητές του, θεωρούνταν εκκεντρικός και αλαζόνας, ενώ συχνά εξέφραζε την δυσαρέσκειά του για το μεγαλύτερο μέρος της εκπαίδευσης, το οποίο έβρισκε βαρετό. Κατά την διάρκεια αυτής της περιόδου, είχε καθηγητές μεταξύ άλλων τον Άνατολ Λιάντοφ, τον Νικολάι Τσερέπνιν και τον Νικολάι Ρίμσκι-Κόρσακοφ. Έγινε ακόμα φίλος με τον Μπορίς Ασάφιεφ και τον Νικολάι Μιασκόβσκι.
Το 1910 πέθανε ο πατέρας του και έτσι έπαυσε η οικονομική του ενίσχυση από αυτόν. Εκείνο τον καιρό είχε αρχίσει να γίνεται γνωστός ως συνθέτης, παρόλο που συχνά τα καινοτόμα έργα του σκανδάλιζαν. Για παράδειγμα, στο έργο του "Σαρκασμοί για πιάνο" Op.17 (1912), έκανε εκτεταμένη χρήση της πολυτονικότητας, ενώ τα έργα του, "Σπουδές" Op.2 (1909) και "Τέσσερα κομμάτια" Op.4 (1908) είναι πολύ χρωματικά και γεμάτα διάφωνα. Συνέθεσε εκείνη την εποχή και τα πρώτα δύο κονσέρτα του για πιάνο , το τελευταίο εκ των οποίων προκάλεσε σκάνδαλο στην πρεμιέρα του (23 Αυγούστου του 1913 στο Παβλόσκ). Σύμφωνα με μία μαρτυρία, το κοινό έφυγε από την αίθουσα με αποδοκιμασίες όπως «Στο διάολο η φουτουριστική μουσική, οι γάτες στη σκεπή γράφουν καλύτερη μουσική», οι μοντεριστές όμως ενθουσιάστηκαν.
Το 1911 έλαβε την βοήθεια του αναγνωρισμένου ρώσου μουσικολόγου και κριτικού, Αλεξάντερ Οσσόβσκι, ο οποίος έγραψε στον γνωστό μουσικό εκδότη Π.Ι.Γιούργκενσον, υποστηρίζοντας τον Προκόφιεφ, και έτσι έκλεισε συμβόλαιο με τον εκδότη.. 
Τα πρώτα μπαλέτα.
Το 1914 ο Προκόφιεφ αποφοίτησε από το Ωδείο με τον μεγαλύτερο βαθμό στην τάξη του, παίρνοντας έτσι ως βραβείο ένα πιάνο με ουρά. Αμέσως μετά ταξίδεψε στο Λονδίνο όπου συνάντησε τον ιμπρεσάριο Σεργκέι Ντιάγκιλεφ και ιδρυτή των Ballets Russes ("Ρώσικα Μπαλέτα"). Ο Ντιάγκιλεφ του παρήγγειλε το μπαλέτο "Άλα και Λόλι" αλλά απέρριψε το έργο όταν ο Προκόφιεφ του το παρουσίασε (ημιτελές ακόμα) στην Ιταλία το 1915. Παρόλα αυτά ο Ντιάγκιλεφ του παρήγγειλε μετά την σύνθεση του μπαλέτου "Chout", και υπό την καθοδήγησή του επέλεξε το θέμα από μια συλλογή λαϊκών παραμυθιών του εθνογράφου, Αλεξάντρ Αφανασίγειφ.. Η ιστορία είχε προταθεί προηγουμένως στον Ντιάγκιλεφ από τον Ιγκόρ Στραβίνσκι ως ένα πιθανό θέμα για μπαλέτο, και μαζί με τον χορογράφο του, Λεονίντ Μασίν ("Léonide Massine") βοήθησε τον Προκόφιεφ να την μετατρέψει σε σενάριο μπαλέτου.. Η σχετική έλλειψη εμπειρίας του Προκόφιεφ στη σύνθεση μπαλέτου είχε ως αποτέλεσμα να συμφωνήσει να κάνει εκτεταμένες αναθεωρήσεις στο μπαλέτο την δεκαετια του 1920 πριν το πρώτο ανέβασμα του έργου, ακολουθώντας την λεπτομερή κριτική του Ντιάγκιλεφ στην παρτιτούρα. Η πρεμιέρα έγινε στο Παρίσι στις 17 Μαΐου του 1921 με μεγάλη επιτυχία και προκάλεσε τον θαυμασμό του ακροατηρίου, στο οποίο ήταν και ο Ζαν Κοκτώ, ο Στραβίνσκι και ο Ραβέλ. Ο Στραβίνσκι αποκάλεσε το μπαλέτο: «Το μοναδικό κομμάτι της σύγχρονης μουσικής που μπορεί να ακούσει με ευχαρίστηση» ενώ ο Ραβέλ: «έργο μια ιδιοφυΐας.».
Ο Πρώτος Παγκόσμιος Πόλεμος και η Επανάσταση.
Κατά την διάρκεια του Πρώτου Παγκοσμίου Πολέμου ο Προκόφιεφ επέστρεψε στο Ωδείο, για να σπουδάσει εκκλησιαστικό όργανο ώστε να αποφύγει την επιστράτευση. Συνέθεσε την όπερα, Ο Παίχτης, βασισμένη στο ομώνυμο μυθιστόρημα του Φιοντόρ Ντοστογιέφσκι, όμως οι πρόβες αντιμετώπισαν αρκετά προβλήματα, ενώ η πρεμιέρα που προγραμματίζονταν για το 1917, ακυρώθηκε εξαιτίας της Φεβρουαριανής Επανάστασης. Το καλοκαίρι της ίδιας χρονιάς, συνέθεσε την πρώτη του συμφωνία, την "Κλασσική". Έτσι την ονόμασε ο ίδιος καθώς γράφτηκε, σύμφωνα με τον ίδιο, στο ύφος που θα είχε ο Φραντς Γιόζεφ Χάυντν αν ζούσε στον καιρό του. Μετά από ένα σύντομο διάστημα παραμονής του με την μητέρα του στο Κισλοβόντσκ του Καυκάσου εξαιτίας των φόβων για κατάληψη του Πέτρογκραντ(η νέα ονομασία της Αγίας Πετρούπολης) από τον εχθρό, επέστρεψε το 1918, αλλά ήταν πλέον αποφασισμένος να εγκαταλείψει την Ρωσία, έστω και προσωρινά. Υπό το νέο καθεστώς αστάθειας στην Ρωσία, αισθάνθηκε ότι δεν υπάρχει χώρος για την πειραματική μουσική του, και έτσι τον Μάιο έφυγε για τις Ηνωμένες Πολιτείες. Παρόλα αυτά είχε ήδη αναπτύξει επαφές με υψηλά ιστάμενους μπολσεβίκους, όπως τον Ανατόλι Λουνατσάρσκι, Λαϊκό Κομισάριο Εκπαίδευσης, ο οποίος του είχε πει: «Εσύ είσαι επαναστάτης στην μουσική, εμείς στην ζωή. Οφείλουμαι να δουλέψουμε μαζί. Αλλά αν θες να πας στην Αμερική, δεν θα σταθώ εμπόδιο»
Στο εξωτερικό.
Όταν έφτασε στο Σαν Φρανσίσκο, αμέσως τον συνέκριναν με άλλους διάσημους αυτοεξόριστους Ρώσους, όπως ο Σεργκέι Ραχμάνινοφ). Ξεκίνησε με μία επιτυχημένη σόλο συναυλία στη Νέα Υόρκη. Δέχτηκε συμβόλαιο για την παραγωγή της νέας του όπερας "Η αγάπη για τα τρία πορτοκάλια", αλλά λόγω της ασθένειας και τελικά του θανάτου του σκηνοθέτη, η πρεμιέρα αναβλήθηκε. Αυτή η αποτυχία είχε επίπτωση και στην καριέρα του ως σολίστ, καθώς στην όπερα είχε αφιερώσει το μεγαλύτερο μέρος του χρόνου και της προσπάθειάς του. Σύντομα αντιμετώπισε οικονομικές δυσκολίες και έτσι τον Απρίλιο του 1920 έφυγε για το Παρίσι.
Το Παρίσι ήταν περισσότερο προετοιμασμένο για το μουσικό του ύφος. Επανέκτησε τις επαφές του με τα Ρώσικα Μπαλέτα του Ντιάγκιλεφ και επέστρεψε σε κάποια από τα παλαιότερα ημιτελή του έργα, όπως το τρίτο του κονσέρτο για πιάνο. Η "Αγάπη για τρία πορτοκάλια" τελικά έκανε πρεμιέρα στο Σικάγο τον Δεκέμβριο του 1921, υπό την διεύθυνση του ιδίου.
Τον Μάρτιο του 1922 ο Προκόφιεφ μετακόμισε με την μητέρα του στην πόλη Έτταλ στις βαυαρικές Άλπεις για πάνω από ένα χρόνο, ώστε να αφοσιωθεί πλήρως στην σύνθεση. Τον περισσότερο χρόνο ασχολήθηκε με την βασισμένη στο ομώνυμο έργο του Βαλέρι Μπριούσοφ όπερα, "Πύρινος άγγελος". Εκείνη την περίοδο η μουσική του είχε αρχίσει να αποκτά οπαδούς στην Ρωσία και δέχτηκε προσκλήσεις να επιστρέψει, αλλά αποφάσισε να παραμείνει στην Ευρώπη. Το 1923, πριν επιστρέψει στο Παρίσι, παντρεύτηκε την Ισπανίδα τραγουδίστρια Λίνα Λιούμπερα (1897-1989).
Στο Παρίσι παρουσιάστηκαν αρκετά από τα έργα του (όπως η δεύτερη συμφωνία του) με υποτονική όμως κριτική αποδοχή.. Εντούτοις η Συμφωνία ώθησε τον Ντιάγκιλεφ να του παραγγείλει ακόμα ένα μπαλέτο. Αυτό ήταν το "Le Pas D'Acier", ένα νεωτεριστικό έργο που είχε σκοπό να απεικονίσει την εκβιομηχάνιση της Σοβιετικής Ένωσης. Έγινε δεκτό με ενθουσιασμό από το παριζιάνικο κοινό και τους κριτικούς. 
Ο Προκόφιεφ και ο Στραβίνσκι αποκατέστησαν την φιλία τους· εντούτοις δεν του άρεσαν ιδιαίτερα τα τελευταία έργα του Στραβίνσκι. Έχει γίνει η υπόθεση ότι η χρήση κειμένου από την "Συμφωνία των Ψαλμών" του Στραβίνσκι από τον Προκόφιεφ για τον χαρακτηρισμό των εισβολέων Τευτόνων ιπποτών στην μουσική του για την ταινία του Αϊζενστάιν, "Αλέξανδρος Νιέφσκι" (1938) συνιστούσε επίθεση στο μουσικό ύφος του Στραβίσνκι. Παρόλα αυτά ο Στραβίνσκι τον χαρακτήρισε ως τον μεγαλύτερο Ρώσο συνθέτη της εποχής του, πέρα από τον ίδιο. 
Περί το 1927 είχε μερικές ακόμα αναθέσεις από τον Ντιάγκιλεφ και έκανε και μερικές μουσικές περιοδείες στην Ρωσία, ενώ η παραστάσεις της όπερας "Η αγάπη για τα τρία πορτοκάλια" στο Λένινγκραντ σημείωσαν μεγάλη επιτυχία. Δύο ακόμα παλαιότερες όπερές του παίζονταν στην Ευρώπη (η μία ήταν ο "Παίχτης"), ενώ το 1928 συνέθεσε την τρίτη του συμφωνία, η οποία βασίστηκε αρκετά στην όπερα "Πύρινος Άγγελος" (που δεν είχε παιχτεί ακόμα). Ο μαέστρος Σέργκε Κουσέβιτσκι χαρακτήρισε την τρίτη ως την «μεγαλύτερη συμφωνία μετά την έκτη του Τσαϊκόφσκι». Το 1931 και το 1932 τέλειωσε το τέταρτο και το πέμπτο από τα κονσέρτα του για πιάνο.
Στις αρχές της δεκαετίας του 1930 ο Προκόφιεφ άρχισε να επιθυμεί την επιστροφή του στην Ρωσία. Όλο και περισσότερες πρεμιέρες των έργων του γίνονταν στην πατρίδα του αντί στο Παρίσι και περισσότερες αναθέσεις έργων προέρχονταν από εκεί. Μία από αυτές ήταν το έργο "Υπολοχαγός Κιγιέ", το οποίο του είχε ανατεθεί ως μουσική επένδυση για μία ρώσικη ταινία. Μία άλλη ανάθεση ήταν το μπαλέτο Ρωμαίος και Ιουλιέτα, προερχόμενη από το Θέατρο Κιρόφ στο Λένινγκραντ. Αν και σήμερα το μπαλέτο είναι ένα από τα γνωστότερα έργα του, διάφορα προβλήματα σχετικά με το ευτυχές τέλος (εν αντιθέσει με το πρωτότυπο του Σαίξπηρ) ανέβαλαν την πρεμιέρα για αρκετά χρόνια.
Επιστροφή στη Σοβιετική Ένωση.
Το 1935 ο Προκόφιεφ επέστρεψε μόνιμα στη Σοβιετική Ένωση και ακολούθησε τον επόμενο χρόνο η οικογένειά του. Εκείνο τον καιρό η επίσημη σοβιετική πολιτική ως προς την μουσική άλλαξε. Ιδρύθηκε ένα ειδικό γραφείο, η «Ένωση Συνθετών», προκειμένου να παρακολουθεί τους συνθέτες και τις δημιουργίες τους. Περιορίζοντας τις εξωτερικές επιρροές, αυτές οι πολιτικές σταδιακά απομόνωσαν τους σοβιετικούς συνθέτες από τον υπόλοιπο κόσμο. Και ο Προκόφιεφ και ο Σοστακόβιτς υπέστησαν αυστηρό έλεγχο για «φορμαλιστικές τάσεις». Αναγκάσμένος να προσαρμοστεί στις νέες συνθήκες συνέθεσε «τραγούδια για τις μάζες» (Opus 66, 79 και 89), χρησιμοποιώντας στίχους από εγκεκριμένους σοβιετικούς ποιητές. Την ίδια περίοδο συνέθεσε και μουσική για παιδιά (μεταξύ άλλων τα "Τρία τραγούδια για παιδιά" και "Ο Πέτρος και ο Λύκος") καθώς και την γιγαντιαία "Καντάτα για την εικοστή επέτειο της Οκτωβριανής Επανάστασης", η οποία ωστόσο δεν εκτελέστηκε ποτέ.
Το 1938 ο Προκόφιεφ συνεργάστηκε με τον ρώσσο κινηματογραφιστή Σεργκέι Αϊζενστάιν στην ιστορική επική ταινία "Αλέξανδρος Νιέφσκι", συνθέτοντας για αυτήν μέρος της πιο εφευρετικής και δραματικής μουσικής του. Παρόλα αυτά η ταινία είχε πολύ φτωχή ποιότητα ήχου. Ο Προκόφιεφ αναπροσάρμοσε το μουσικό υλικό της ταινίας δημιουργώντας την ομώνυμα καντάτα, η οποία έχει εκτελεστεί και ηχογραφηθεί εκτεταμένα. Μετά την επιτυχία του Αλεξάνδρου Νιέφσκι, συνέθεσε την πρώτη του σοβιετική όπερα, "Σεμιόν Κότκο", η οποία είχε προγραμματιστεί να ανεβεί από τον σκηνοθέτη Βσέβολοντ Μέγιερχολντ. Εντούτοις η πρεμιέρα αναβλήθηκε γιατί ο Μέγιερχολντ συνελήφθη στις 20 Ιουνίου από την НКВД ("Λαϊκό Κομισαριάτο Εσωτερικών Υποθέσεων", μυστική αστυνομία προκάτοχος της ΚαΓκεΜπε) και εκτελέστηκε στις 2 Φεβρουαρίου 1940. Δύο μήνες μετά την σύλληψη του Μέγιερχολντ του ζητήθηκε να συνθέσει το έργο Ζντράβιτσα για τον εορτασμό των εξηκοστών γενεθλίων του Στάλιν.
Μετά την σύλληψη του Μέγιερχολντ, ο Προκόφιεφ συνέθεσε τις σονάτες για πιάνο Νο. 6, 7 και 8 (Opus 82 - 84), ευρέως γνωστές σήμερα ως «Πολεμικές Σονάτες», οι οποίες πρωτοπαίχτηκαν από τον Προκόφιεφ (Νο. 6, 8 Απριλίου 1940) από τον Σβιάτοσλαβ Ρίχτερ (Νο. 7, Μόσχα 18 Ιανουαρίου 1943) και τον Εμίλ Γκιλέλς (Νο. 8 Μόσχα, 30 Δεκεμβρίου 1944) και διαδόθηκαν στην συνέχεια ιδίως από τον Ρίχτερ. Αυτές οι σονάτες είναι δείγματα της πιο διάφωνης μουσικής για πιάνο του Προκόφιεφ και θεωρούνται ευρέως σήμερα ως μερικά από τα σημαντικότερα κομμάτια για πιάνο του 20ου αιώνα. Η έβδομη σονάτα έλαβε Βραβείο Στάλιν Δευτέρας Τάξεως και η όγδοη Πρώτης Τάξεως, παρότι εν συνεχεία δόθηκε η ερμηνεία ότι αναπαριστούν την «εκτόνωση της οργής και της απογοήτευσης του Προκόφιεφ με το σοβιετικό καθεστώς» 
Ο Προκόφιεφ σχεδίαζε ήδη να γράψει μια όπερα βασισμένη στο επικό μυθιστόρημα του Τολστόι, Πόλεμος και Ειρήνη, όταν η γερμανική εισβολή στην Ρωσία το 1941 έκανε το θέμα ακόμα πιο επίκαιρο. Χρειάστηκε δύο χρόνια για να συνθέσει την δική του εκδοχή, "Πόλεμος και Ειρήνη". Εξαιτίας του πολέμου μεταφέρθηκε μαζί με μεγάλο αριθμό καλλιτεχνών, αρχικά στον Καύκασο όπου συνέθεσε το δεύτερο κουαρτέτο εγχόρδων του. Μέχρι εκείνη την στιγμή η σχέση του με την Μίρα Μέντελσον (1915-1968) είχε τελικώς οδηγήσει στον χωρισμό του με την σύζυγό του, Λίνα, παρόλο που ποτέ δεν χώρισαν επίσημα. Για την ακρίβεια ο Προκόφιεφ προσπάθησε να πείσει την Λίνα και τους γιους του να τον συνοδεύσουν, αλλά η Λίνα προτίμησε να παραμείνει στην Μόσχα.
Κατά την διάρκεια του πολέμου οι περιορισμοί στο ύφος και η απαίτηση να γράφουν οι συνθέτες στο ύφος του σοσιαλιστικού ρεαλισμού είχαν χαλαρώσει, και έτσι ο Προκόφιεφ είχε ξανά την δυνατότητα να συνθέσει διάφωνα και χρωματικά έργα. Η Σονάτα για βιολί και πιάνο Νο. 1 Opus 80, "Το Έτος 1941", Opus 90 και η "Μπαλάντα για το αγόρι που παρέμεινε άγνωστο", Opus 93 είναι όλα έργα αυτής της περιόδου. Κάποιοι κριτικοί υποθέτουν ότι το συναισθηματικό εφαλτήριο για την πρώτη σονάτα για βιολί και πολλές άλλες συνθέσεις του Προκόφιεφ «μπορεί να είχε περισσότερο να κάνει με τον αντισταλινισμό του παρά με τον πόλεμο», και ότι πολλά από τα μεταγενέστερα έργα του «απηχούν σκοτεινές τραγικές ειρωνίες που μπορούν να ερμηνευτούν μόνο ως κριτικές της σταλινικής καταπίεσης»
Το 1943 ο Προκόφιεφ βρέθηκε στην Άλμα Άτα με τον Αιζενστάιν όπου συνέθεσε την μουσική για την ταινία Ιβάν ο Τρομερός και το μπαλέτο "Σταχτοπούτα", Opus 87, ένα από τα πιο μελωδικά και διάσημα έργα του. Νωρίς την ίδια χρονιά έπαιζε αποσπάσματα από το Πόλεμος και Ειρήνη σε μέλη της κολεκτίβας του θεάτρου Μπολσόι. Οι απόψεις του σοβιετικού καθεστώτος πάνω στο συγκεκριμένο έργο είχαν ως αποτέλεσμα να κάνει πολλές αναθεωρήσεις. Το 1944 μετακόμισε σε μία αποικία συνθετών έξω από την Μόσχα προκειμένου να συνθέσει την πέμπτη συμφωνία του, η οποία επρόκειτο να γίνει και η δημοφιλέστερη από τις συμφωνίες του στη Ρωσία αλλά και στο εξωτερικό. Λίγο μετά έπαθε διάσειση μετά από μια πτώση εξαιτίας της χρόνιας υψηλής πίεσης του. Δεν ανάρρωσε ποτέ πλήρως από τον τραυματισμό, ο οποίος μείωσε αισθητά την παραγωγικότητά του τα επόμενα χρόνια, αν και κάποια από τα τελευταία του κομμάτια είχαν την ποιότητα των παλαιότερων.
Ο Προκόφιεφ πρόλαβε να γράψει μεταπολεμικά την έκτη συμφωνία του και την σονάτα για πιάνο Νο. 9 (για τον Σβιάτοσλαβ Ρίχτερ) πριν το Κόμμα, ως αποτέλεσμα του «δόγματος Ζντάνοφ», ξαφνικά αλλάξει την άποψή του για την μουσική του. Το τέλος του πολέμου είχε ως αποτέλεσμα το Κόμμα να σκληρύνει την κυριαρχία του στους καλλιτέχνες. Η μουσική του Προκόφιεφ θεωρήθηκε σοβαρό παράδειγμα φορμαλισμού, και χαρακτηρίστηκε «αντιδημοκρατική». Ένα τμήμα του έργου του απαγορεύτηκε, ενώ τα περισσότερα θέατρα και αίθουσες συναυλιών δεν δέχονταν να παίξουν καθόλου την μουσική του, δημιουργώντας του έτσι σοβαρά οικονομικά προβλήματα.
Στις 20 Φεβρουαρίου του 1948, η γυναίκα του, Λίνα, συνελήφθη για «κατασκοπεία», καθώς προσπάθησε να στείλει λεφτά στη μητέρα της στην Ισπανία. Καταδικάστηκε σε 20 είκοσι χρόνια, αλλά τελικώς αφέθηκε ελεύθερη μετά τον θάνατο του Στάλιν και αργότερα εγκατέλειψε τη Σοβιετική Ένωση.
Οι παραστάσεις για τις τελευταίες του όπερες ακυρώθηκαν γρήγορα από το θέατρο Κιρόφ. Αυτή η ταπείνωση, σε συνδυασμό με την όλο και χειρότερη κατάσταση της υγείας του, τον έκαναν να αποσύρεται όλο και περισσότερο από την ενεργό μουσική ζωή. Οι γιατροί του συνέστησαν να περιορίσει τις δραστηριότητές του, με αποτέλεσμα να αφιερώνει πλέον μόνο μία ή δύο ώρες την ημέρα στην σύνθεση. Το 1949 συνέθεσε την Σονάτα για Τσέλο σε Ντο μείζονα, Opus 119 για τον εικοσιδυάχρονο τότε Μστισλάβ Ροστροπόβιτς, ο οποίος έκανε και την πρώτη εκτέλεση το 1950 μαζί με τον Σβιάτοσλαβ Ρίχτερ. Η τελευταία δημόσια παράσταση της ζωής του ήταν η περεμιέρα της έβδομης συμφωνίας του το 1952, ένα κομμάτι με γλυκόπικρο χαρακτήρα. Η μουσική είχε γραφτεί για ένα παιδικό τηλεοπτικό πρόγραμμα.
Ο Προκόφιεφ πέθανε σε ηλικία 61 ετών στις 5 Μαρτίου του 1953, την ίδια ημέρα με τον Στάλιν. Ζούσε δίπλα στην Κόκκινη Πλατεία και για τρεις ημέρες εξαιτίας του πλήθους που είχε συγκεντρωθεί για να θρηνήσει τον Στάλιν, ήταν αδύνατο να μεταφερθεί η σορός του στα γραφεία της Ένωσης Σοβιετικών Συνθετών για να γίνει η κηδεία, για την οποία χρησιμοποιήθηκαν χάρτινα λουλούδια και μία μαγνητοφωνημένη έκδοση για το πένθιμο εμβατήριο από το "Ρωμαίος και Ιουλιέτα" καθώς όλα τα λουλούδια και οι μουσικοί είχαν δεσμευτεί για την κηδεία του Στάλιν. Είναι θαμμένος στο Κοιμητήριο Νοβοντέβιτσι στην Μόσχα.
Το κορυφαίο σοβιετικό μουσικό περιοδικό ανέφερε την είδηση του θανάτου του Προκόφιεφ με μία μικρή παράγραφο στη σελίδα 116. Οι προηγούμενες 115 είχαν αφιερωθεί στον θάνατο του Στάλιν. Ο θάνατός του αποδίδεται σε εγκεφαλική αιμορραγία, όμως είναι γνωστό ότι για οκτώ χρόνια πριν πεθάνει ήταν συνεχώς άρρωστος, υποφέροντας από πονοκεφάλους, ναυτία και ιλίγγους και για αυτό δεν είναι ακόμα εξακριβωμένη η αιτία θανάτου του.
Η Λίνα Προκοφίεβα έζησε περισσότερα χρόνια από τον σύζυγό της και πέθανε στο Λονδίνο στις αρχές του 1989. Τα δικαιώματα από τις συνθέσεις του άντρα της της παρείχαν αξιοπρεπές εισόδημα. Οι γιοι τους, ο Σβιάτοσλαβ (γενν. 1924), αρχιτέκτονας και ο Ολέγκ (1928-1998), καλλιτέχνης, αφιέρωσαν μεγάλο μέρος της ζωής τους στην προαγωγή του έργου του πατέρα τους. 

</doc>
<doc id="56599" url="https://el.wikipedia.org/wiki?curid=56599" title="Φέλιξ Μέντελσον-Μπαρτόλντυ">
Φέλιξ Μέντελσον-Μπαρτόλντυ



</doc>
<doc id="56600" url="https://el.wikipedia.org/wiki?curid=56600" title="Μέντελσον-Μπαρτόλντυ">
Μέντελσον-Μπαρτόλντυ



</doc>
<doc id="56601" url="https://el.wikipedia.org/wiki?curid=56601" title="Στράους">
Στράους

Το Στράους (Strauss ή Strauß) είναι επώνυμο γερμανικής προέλευσης, συνηθισμένο στη νότια Γερμανία και την Αυστρία. Το όνομα χρησιμοποιείται εδώ και τουλάχιστον χίλια χρόνια. Στη σύγχρονη γερμανική γλώσσα, η λέξη "Strauss" (η βορειογερμανική παραλλαγή του οποίου είναι "Struz" ή "Strutz") σημαίνει «στρουθοκάμηλος».
Γνωστές προσωπικότητες με το όνομα Στράους είναι οι παρακάτω:

</doc>
<doc id="56602" url="https://el.wikipedia.org/wiki?curid=56602" title="Ρίχαρντ Στράους">
Ρίχαρντ Στράους

Ο Ρίχαρντ Στράους ("Richard Georg Strauss", 11 Ιουνίου 1864 – 8 Σεπτεμβρίου 1949) ήταν Γερμανός συνθέτης της ύστερης ρομαντικής περιόδου. Είναι γνωστός για τις όπερές του, μεταξύ των οποίων "Ο Ιππότης με το Ρόδο" και η "Σαλώμη", τα λήντερ, ιδιαίτερα τα "Τέσσερα Τελευταία Τραγούδια", και τα συμφωνικά ποιήματα και άλλα ορχηστρικά έργα, όπως τα "Θάνατος και εξαΰλωση", "Τα φαιδρά καμώματα του Τιλ Οϊλενσπίγκελ", "Τάδε έφη Ζαρατούστρα" και "Μεταμορφώσεις".
Βιογραφία.
Γεννήθηκε στο Μόναχο το 1864, όπου και σπούδασε. Έκανε πολλές επιτυχείς περιοδείες στην Ευρώπη και στην Αμερική. Διακρίθηκε ως ενορχηστρωτής και διευθυντής ορχήστρας. Χαρακτηρίστηκε «ο μουσουργός με τη μαγική μπαγκέτα». Συνέθεσε πολλά τραγούδια, μουσική δωματίου και συμφωνικά ποιήματα, όπως τα "Δον Ζουάν", "Μάκβεθ", "Δον Κιχώτης", "Οικογενειακή συμφωνία" κ.ά. Από τα μελοδράματά του αναφέρουμε τα: "Αριάδνη εν Νάξω", "Σαλώμη" και "Ηλέκτρα".

</doc>
<doc id="56603" url="https://el.wikipedia.org/wiki?curid=56603" title="Γιόχαν Στράους ο νεότερος">
Γιόχαν Στράους ο νεότερος

Ο Γιόχαν Στράους ο νεότερος (, 25 Οκτωβρίου 1825 - 3 Ιουνίου 1899), αναφερόμενος και ως Γιόχαν Στράους υιός, ήταν συνθέτης, γιος του Γιόχαν Στράους. Καταγόταν από την Αυστρία από οικογένεια μουσικών που ασχολήθηκαν με τη μουσική χορού (βαλς) και την οπερέτα. Ο Γιόχαν Στράους ο πρεσβύτερος ήταν βιολονίστας και διηύθυνε μια ορχήστρα, που απέκτησε μεγάλη φήμη παίζοντας τα βαλς του. Όταν πέθανε, το 1849, τη διεύθυνση της ορχήστρας ανέλαβε ο γιος του, ο Γιόχαν ο νεότερος, που έγινε ο πιο φημισμένος Στράους.
Έκανε περιοδείες σε πολλές ευρωπαϊκές πρωτεύουσες και μεγαλουπόλεις της Ευρώπης και της Αμερικής, όπου γνώρισε μεγάλη επιτυχία. Εγκατέλειψε την ορχήστρα στα χέρια των νεώτερων αδελφών του, Γιόζεφ και Έντουαρτ, οι οποίοι συνέχισαν τη μουσική παράδοση της οικογένειας κι ο ίδιος στράφηκε στην οπερέτα. Έδωσε το θεαμα μιας μεγαλόπρεπης, αλλά και έτοιμης να γκρεμιστεί, αυτοκρατορίας, γεμάτης κατάφωτα σαλόνια, που τα διακατέχει όμως μια αίσθηση μελαγχολίας και θλίψης. Τα βαλς του νεότερου Στράους διακρίνονται για τη γοητευτική μελωδία τους και τον παιχνιδιάρικο ρυθμό τους, από τα οποία και του αποδόθηκε ο τίτλος «Βασιλιάς του Βαλς». Πράγματι αυτός, περισσότερο από τον πατέρα του, έκανε το βαλς δημοφιλές και κομψό. Του έδωσε τα χαρακτηριστικά γνωρίσματα του μουσικού πολιτισμού της Αυστρίας, δηλαδή τη λικνιστική διάθεση, τη μελωδικότητα, την ξεχωριστή ευαισθησία στην ενορχήστρωση και στο ρυθμό. Ο Λιστ, ο Βάγκνερ, ο Μπραμς και άλλοι μουσικοί μελέτησαν με ενδιαφέρον και θαυμασμό τα γοητευτικά βαλς του.
Από τα 500 περίπου έργα του ξεχωρίζουν: «Ο ωραίος γαλάζιος Δούναβης», «Αυτοκρατορικό βαλς», «Ιστορίες από το δάσος της Βιέννης», «Πόλκα Τριτς-Τρατς», «Φωνές της άνοιξης», «Βιεννέζικο αίμα». Έγραψε επίσης οπερέτες, όπως "Ο βαρώνος αθίγγανος", "Η νυχτερίδα" και "Μια νύκτα στη Βενετία".

</doc>
<doc id="56604" url="https://el.wikipedia.org/wiki?curid=56604" title="Χορδή">
Χορδή

Ο όρος χορδή μπορεί να αναφέρεται:

</doc>
<doc id="56605" url="https://el.wikipedia.org/wiki?curid=56605" title="Συναυλία">
Συναυλία

 Συναυλία είναι η εκτέλεση μπροστά σε ακροατήριο ενόργανης ή φωνητικής μουσικής ή και των δύο μαζί, με ορισμένο πρόγραμμα κάθε φορά. Όταν πρόκειται για συναυλία ενός μόνο σολίστ, λέγεται Ρεσιτάλ.
Οι συναυλίες, ανάλογα με τη μουσική που εκτελείται διακρίνονται σε συμφωνικές γενικά (δηλαδή συναυλίες ορχήστρας), συναυλίες κλασικής μουσικής και όπερας, ποπ και ροκ συναυλίες (που κυρίως διεξάγονται σε στάδια), θρησκευτικές (που κυρίως παίρνουν μέρος σε ναούς), μουσικές δωματίου (τρίο, κουαρτέτο κλπ.) ,ελαφράς μουσικής, κ.ά.
Μερικοί ερμηνευτές ή συγκροτήματα κάνουν πολύ περίτεχνες και ακριβές συναυλίες. Για να δημιουργήσουν μια αξέχαστη και συναρπαστική ατμόσφαιρα και να αυξήσουν το θέαμα προς το κοινό, οι εκτελεστές συχνά περιλαμβάνουν πρόσθετους τρόπους ψυχαγωγίας. Αυτοί μπορεί να είναι περίτεχνος φωτισμός σκηνής , ηλεκτρονικές εικόνες μέσω του συστήματος (IMAG) και / ή προ-ηχογραφημένων βίντεο, ηχητικά εφέ, έργα τέχνης ή άλλες στημένες φάσεις, διάφορα ειδικά εφέ , όπως θεατρικό καπνό, ομίχλη και πυροτεχνήματα, εκκεντρικά και πρωτότυπα κοστούμια και σκηνικά. Μερικοί τραγουδιστές , ιδιαίτερα της ποπ μουσικής, περιλαμβάνουν χορό από τους ερμηνευτές και back-up χορευτές. Ερμηνευτές γνωστοί για την συμπερίληψη αυτών των στοιχείων στις παραστάσεις τους είναι: ο Μάικλ Τζάκσον, η Μαντόνα, οι U2, οι Rolling Stones, η Σερ, οι Pink Floyd, ο Άλις Κούπερ , οι Iron Maiden , οι Daft Punk , η Lady Gaga , ο Ζαν Μισέλ Ζαρ, οι KISS , οι Metallica, η Μπιγιονσέ, οι Aerosmith, ο Ρόμπι Ουίλιαμς, η Σακίρα, η Ριάννα, η Μπρίτνεϊ Σπίαρς, η Τίνα Τέρνερ, ο Ντέιβιντ Μπάουι, ο Prince και οι Scorpions.
Περιοδεία συναυλιών.
Είναι μία περιήγηση για σειρά συναυλιών από έναν καλλιτέχνη ή ομάδα καλλιτεχνών σε διάφορες πόλεις ή τοποθεσίες. Όταν επρόκειτο για παγκόσμια περιοδεία αυτή αφορά διάφορες πόλεις, χώρες και ηπείρους. Το όνομα της περιοδείας αλλάζει σε διαφορετικές περιοδείες από τον ίδιο καλλιτέχνη και συνήθως συνδέει κάθε περιοδεία με ένα συγκεκριμένο άλμπουμ (για παράδειγμα: Iron Maiden  The Book of Souls Tour). Ειδικά στο δημοφιλές μουσικό κόσμο της παγκόσμιας μουσικής βιομηχανίας και των διεθνών καλλιτεχνών, οι περιοδείες παρακολουθούνται από εκατοντάδες χιλιάδες ή και πάνω από εκατομμύριο κοινού, μπορεί να διαρκέσουν για αρκετούς μήνες ή ακόμη και πάνω από χρόνο, και θα αποφέρουν μεγάλα έσοδα από τα εισιτήρια. Η πιο εμπορική περιοδεία όλων των εποχών είναι η 360 Tour των U2 με έσοδα 736.137.344 εκατομμύρια δολάρια. Η δεύτερη πιο επιτυχημένη περιοδεία όλων των εποχών είναι η Bigger Bang Tour των Rolling Stones η οποία απέφερε 558.000.000 εκατομμύρια δολάρια και η τρίτη πιο εμπορική περιοδεία όλων των εποχών και πρώτη από γυναίκα καλλιτέχνη είναι η Sticky &amp; Sweet Tour της Μαντόνα με έσοδα μόνο από τα εισιτήρια 408.000.000 εκατομμύρια δολάρια.
Ιστορία
Στην αρχαιότητα συναυλία σήμαινε το τραγούδι με συνοδεία αυλού ή άλλου οργάνου (κιθάρα, λύρα κ.ά.), ή συνδυασμό ορισμένων οργάνων. Μεταφορικά σήμαινε θρήνο πολλών ατόμων μαζί ή κοινό πένθος. Επίσης σήμαινε τη συζυγική συμβίωση. Από την εποχή της βυζαντινής και κλασικής μουσικής άρχισε να παίρνει τη σημερινή της σημασία ενώ η τελική της μορφή διαμορφώθηκε από τους καλλιτέχνες της Δυτικής Ευρώπης και της Αμερικής αποτελώντας βασικό τρόπο ψυχαγωγίας του δυτικού κόσμου.
Χώροι διεξαγωγής συναυλιών
Οι μουσικές συγκεντρώσεις στα παλιά χρόνια γίνονταν μόνο στις εκκλησίες όπου το κοινό παρακολουθούσε δωρεάν την εκτέλεση ορισμένων συνθέσεων. Συναυλίες δίνονταν και στις αυλές των βασιλιάδων και των πριγκίπων μπροστά σε ορισμένο κοινό. Στη σύγχρονη εποχή οι συναυλίες δίνονται κυρίως σε στάδια, μέγαρα μουσικής και θέατρα με αγορά εισιτηρίου για την είσοδο στο χώρο και επίδειξη αυτού πριν την έναρξη της συναυλίας. Από την Αναγέννηση κυρίως, δημιουργήθηκαν οι διάφορες "Ακαδημίες" για μουσική - ιδιαίτερα στην Ιταλία - όχι με την έννοια του σχολείου αλλά του μουσικού σωματείου, που τα μέλη του παρακολουθούσαν την εκτέλεση διάφορων μουσικών έργων. Τέτοιες Ακαδημίες υπήρχαν στο Παρίσι (1570), στο Λονδίνο ("Ακαδημία παλιάς μουσικής" 1710-1792). Παράλληλα με τις Ακαδημίες υπήρχαν και μουσικές ιδιωτικές λέσχες. Η πρώτη δημόσια συναυλία με εισιτήριο - σύμφωνα με τους ιστορικούς της μουσικής - δόθηκε στο Λονδίνο το 1672 στο σπίτι του βιολιστή και συνθέτη Τζον Μπάνιστερ όπου είχε συγκεντρώσει ένα μικρό συγκρότημα εκτελεστών. Η τιμή του εισιτήριου ήταν ένα σελίνι και "ό,τι άλλο είχαν ευχαρίστηση".
Στο Παρίσι το 1725 ιδρύθηκε από τον Φιλιντόρ το "Concert Spirituel" στην αίθουσα των Ελβετών στον "Κεραμεικό" και περιλάμβανε μουσικές εκτελέσεις από ορχήστρα, χορωδία και σολίστ. Στη Γερμανία, Ελβετία, Σουηδία, υπήρχαν τα "Collegia musica", ιδιωτικές μουσικές λέσχες με πληρωμή. Αυτά τα ιδρύματα αποτέλεσαν το συνδετικό κρίκο ανάμεσα στις ιδιωτικές με τις δημόσιες συναυλίες.
Από το τέλος του 18ου αιώνα αρχίζει η συστηματική οργάνωση συναυλιών από περιοδεύοντες δεξιοτέχνες στα μεγαλύτερα μουσικά κέντρα του κόσμου. Την ίδια αυτή εποχή ιδρύθηκαν και οι "όμιλοι τραγουδιού" ή "όμιλοι χορωδίας" που οργάνωναν δημόσιες συναυλίες.
Μετά την επιτυχία που σημείωσε στη Γαλλία το Concert Spirituel του Φιλιντόρ ακολούθησε η ίδρυση πολλών εταιρειών συναυλιών σε όλο τον κόσμο όπως η εταιρεία "Τονκίνστλερ" της Βιέννης (1772), "Γκεβαντχάους" της Λειψίας (1781), Βασιλική Φιλαρμονική Εταιρεία του Λονδίνου (1813), Κονσέρ Κολόν των Παρισίων (1874), Εταιρεία συναυλιών του Ωδείου Παρισίων (1828), Εταιρεία νέων συναυλιών (Λαμουρέ) (1880) κ.ά.

</doc>
<doc id="56608" url="https://el.wikipedia.org/wiki?curid=56608" title="Ψαλμός">
Ψαλμός

Ο ψαλμός είναι θρησκευτική ωδή, εκκλησιαστικός ύμνος. Κατά την αρχαιότητα ο ψαλμός ήταν θρησκευτικό τραγούδι με τη συνοδεία κιθάρας.
Οι Ψαλμοί ή Βίβλος Ψαλμών είναι ένα κανονικό βιβλίο της Παλαιάς Διαθήκης. Είναι αντιπροσωπευτικό έργο της λυρικής θρησκευτικής και κατατάσσεται ανάμεσα στα "αγιόγραφα" βιβλία.
Λέγεται "Ψαλτήριον". Οι 150 ψαλμοί του διαιρούνται σε πέντε βιβλία. Καθένα από αυτά καταλήγει σε δοξολογία. Η διάταξη των ψαλμών δεν έχει εσωτερική ενότητα, όμως μπορεί κανείς να διακρίνει στο Ψαλτήρι ομάδες ψαλμών που συνδέονται με κοινά χαρακτηριστικά. Πριν από τη συλλογή των ψαλμών που έχουμε σήμερα προηγήθηκαν, διάφορες μικρότερες συλλογές. Οι ψαλμοί γράφτηκαν αρχικά στην εβραϊκή γλώσσα. Κατόπιν μεταφράστηκαν στα ελληνικά, στη συλλογή των Ο΄ που χρησιμοποιείται σήμερα στην Εκκλησία. Η Βίβλος των Ψαλμών περιέχει προσευχές, ύμνους, θρησκευτικά τραγούδια. Τα τραγούδια αυτά εκφράζουν τα θρησκευτικά συναισθήματα των Ισραηλιτών. Επίσης περιέχει και ψαλμούς ευχαριστήριους, μετάνοιας, εξομολόγησης, αγάπης και μίσους εναντίον των εχθρών.
Ψαλτήρι: Είναι αρχαίο όργανο με χορδές των ανατολικών λαών που μοιάζει με την άρπα. Με αυτό έψαλλαν τους ψαλμούς. Επίσης Ψαλτήρι λέγεται το λειτουργικό βιβλίο που περιέχει τους 150 ψαλμούς και τις 9 ωδές. Είναι διαιρεμένο σε είκοσι καθίσματα, που το καθένα χωρίζεται σε τρεις στάσεις.
Τέλος, ψαλτήρι λέγεται ένα τμήμα του εγκέφαλου, τρίγωνο, κάτω από το μεσολόβιο. Το σημείο αυτό λέγεται και λύρα του Δαβίδ.

</doc>
<doc id="56609" url="https://el.wikipedia.org/wiki?curid=56609" title="Εύπολις">
Εύπολις

Ο Εύπολις (Αρχαία Αθήνα, 446 π.Χ. - Ελλήσποντος, 411 π.Χ.) ήταν αρχαίος Έλληνας κωμωδιογράφος που γεννήθηκε το 445 π.Χ. στην Αθήνα. Ήταν πολύ φίλος του Αριστοφάνη, μετά όμως μάλωσαν, γιατί ο ένας κατηγορούσε τον άλλο για λογοκλοπή. Η πρώτη του κωμωδία είχε τον τίτλο «Μαρικάς», όπου διακωμωδούσε το δημαγωγό Υπέρβολο, το φημισμένο για τον κυνισμό του.
Στα έργα του κτύπησε τους δημαγωγούς και τους σοφιστές. Έκανε αυστηρή κριτική σε καθετί που θεωρούσε ότι ήταν άσχημο. Έγραψε 14 κωμωδίες και κατ' άλλους 17. Απ' αυτές σώθηκαν μόνο 400 αποσπάσματα. Πέθανε το 412 π.Χ. στην Αθήνα.
Τα έργα του είναι: «Μαρικάς», «Βάπται», «Είλωτες», «Αίγες», «Κόλακες», «Πόλεις», «Αντόλυκες», «Δήμοι» κ.ά.

</doc>
<doc id="56610" url="https://el.wikipedia.org/wiki?curid=56610" title="Μαρλέν Ντίτριχ">
Μαρλέν Ντίτριχ

Η Μαρλέν Ντίτριχ ( "Marie Magdalene "Marlene" Dietrich", ) (27 Δεκεμβρίου 1901 - 6 Μαΐου 1992) ήταν Γερμανίδα ηθοποιός του κινηματογράφου και τραγουδίστρια που κατείχε και την Γερμανική και την Αμερικανική υπηκοότητα. Καθ'όλη την μακρά καριέρα της (που κυμάνθηκε από τη δεκαετία του 1910 μέχρι τη δεκαετία του 1980) διατήρησε την φήμη της μέσω της συνεχούς ανακάλυψης του εαυτού της.
Την δεκαετία του 1920 η Ντίτριχ συμμετείχε σε θεατρικές παραστάσεις και στον βουβό κινηματογράφο. Ο ρόλος της ως Λόλα στο "Γαλάζιος Άγγελος" "(Der blaue Engel," 1930) της χάρισε παγκόσμια φήμη και ένα συμβόλαιο με την Paramount Pictures. Η Ντίτριχ πρωταγωνίστησε σε ταινίες του Χόλυγουντ όπως το "Μαρόκο" (1930), "Κατάσκοπος Χ-27" (1931), "Σαγκάη Εξπρές" (1932), "Desire" (1936) και "Η τραγική τσαρίνα". Επένδυσε επιτυχώς στην περσόνα και στις "εξωτικές" εμφανίσεις της και έγινε από τις ακριβοπληρωμένες ηθοποιούς της εποχής της. Κατά την διάρκεια του Β' Παγκοσμίου Πολέμου, ήταν μια υψηλού επιπέδου διασκεδάστρια στις Ηνωμένες Πολιτείες. Παρόλο που συμμετείχε κατά καιρούς σε ταινίες μετά τον πόλεμο, η Ντίτριχ πέρασε τις δεκαετίες από το 1950 μέχρι το 1970 κάνοντας περιοδεία ανά τον κόσμο ως περφόρμερ ζωντανού προγράμματος.
Η Ντίτριχ ήταν γνωστή για τις ανθρωπιστικές της ενέργειες κατά την διάρκεια του πολέμου, φιλοξενώντας Γερμανούς και Γάλλους εξόριστους, παρέχοντας οικονομική υποστήριξη και συνηγορώντας για την αμερικάνικη υπηκοότητά τους. Για το έργο της στην βελτίωση της ηθικής στην πρώτη γραμμή του πολέμου έλαβε πολλές τιμητικές διακρίσεις από τις Ηνωμένες Πολιτείες, την Γαλλία, το Βέλγιο και το Ισραήλ. Το 1999 το Αμερικανικό Ινστιτούτο Κινηματογράφου ονόμασε την Ντίτριχ ως την ένατη μεγαλύτερη σταρ του κλασικού κινηματογράφου του Χόλυγουντ.
Βιογραφία.
Η Ντίτριχ γεννήθηκε στις 27 Δεκεμβρίου 1901 στο Λεβεστράσε 65 του Σένμπεργκ, τώρα συνοικία του Βερολίνου. Ήταν η μικρότερη από δυο κόρες (η αδερφή της Ελίζαμπεθ ήταν ένα χρόνο μεγαλύτερη). Η μητέρα της Βιλελμίνα Ελίζαμπεθ Τζόσεφιν (γεννημένη Φέλσινγκ) και ο πατέρας της Λούις Έριχ Όττο Ντίτριχ παντρεύτηκαν τον Δεκέμβριο του 1898. Η μητέρα της ήταν από μια εύπορη οικογένεια του Βερολίνου που διηύθυνε μια εταιρεία κατασκευής κοσμημάτων και ρολογιών. Ο πατέρας της ήταν αξιωματικός της αστυνομίας και πέθανε το 1907. Ο καλύτερος φίλος της, Έντουαρντ βον Λος, ένας αριστοκράτης αξιωματικός στους Γκρενάρντιερ, φλέρταρε την Βιλελμίνα και την παντρεύτηκε το 1916 αλλά πέθανε σύντομα μετά τον γάμο εξαιτίας τραυματισμών που απέκτησε κατά τον Α' Παγκόσμιο Πόλεμο. Ο βον Λος δεν υιοθέτησε ποτέ επίσημα τις αδερφές Ντίτριχ, επομένως το επίθετο της Ντίτριχ δεν ήταν ποτέ βον Λος, όπως έχουν ισχυριστεί ορισμένοι μελετητές.
Η οικογένεια Ντίτριχ την φώναζε με το ψευδώνυμο "Lena" και "Lene". Περίπου στην ηλικία των 11 ετών, ένωσε τα δυο ονόματά της για να σχηματίσει το όνομα "Μαρλέν". Η Ντίτριχ φοίτησε στο σχολείο θηλέων Auguste-Viktoria από το 1907 έως το 1917 και το 1918 αποφοίτησε από το λύκειο Victoria-Luise-Schule (σήμερα Γυμνάσιο Γκαίτε, Goethe Gymnasium Berlin-Wilmersdorf). Έλαβε σπουδές στο βιολί και έδειξε ενδιαφέρον στο θέατρο και την ποίηση ως έφηβη.
Καριέρα.
Πρώτα χρόνια.
Οι πρώτες επαγγελματικές εμφανίσεις της στην σκηνή ήταν ως μέλος του χορού σε περιοδεία υπό τη διεύθυνση του Ρούντολφ Νέλσον στο Βερολίνο. Το 1922 η Ντίτριχ έδωσε εξετάσεις για εισαγωγή στην δραματική σχολή του θεατρικού επιχειρηματία Μαξ Ράινχαρντ στις οποίες απέτυχε. Ωστόσο, σύντομα ξεκίνησε να εργάζεται στα θέατρά του ως μέλος του χορού και σε μικρούς ρόλους σε δραματικά έργα. Αρχικά δεν έλαβε ιδιαίτερη προσοχή. Έκανε το κινηματογραφικό της ντεμπούτο παίζοντας έναν ρόλο στην ταινία "Ο Μικρός Ναπολέοντας" (1923).
Γνώρισε τον μελλοντικό της σύζυγο Ρούντολφ Σίμπερ στα γυρίσματα της ταινίας "Tragödie der Liebe" το 1923. Η Ντίτριχ και ο Σίμπερ παντρεύτηκαν με πολιτικό γάμο στο Βερολίνο στις 17 Μαΐου 1923. Το μοναδικό παιδί τους, η Μαρία Ελίζαμπεθ Σίμπερ, γεννήθηκε στις 13 Δεκεμβρίου 1924.
Η Ντίτριχ συνέχισε να εργάζεται στο θέατρο και στον κινηματογράφο τόσο στο Βερολίνο όσο και στην Βιέννη καθ'όλη την διάρκεια της δεκαετίας του 1920. Στο θεατρικό σανίδι είχε ρόλους ιδιαίτερης σημασίας στα "Pandora's Box" του Frank Wedekind, "The Taming of the Shrew" και "A Midsummer Night's Dream" του Ουίλιαμ Σαίξπηρ, "Back to Methuselah" και "Misalliance" του Τζορτζ Μπέρναρντ Σο. Ωστόσο στα μιούζικαλ όπως στα "Broadway", "Es Liegt in der Luft" και "Zwei Krawatten" έλαβε την μεγαλύτερη προσοχή από το κοινό. Προς το τέλος της δεκαετίας του 1920, η Ντίτριχ έπαιξε ποικίλους ρόλους στο πανί, συμπεριλαμβανομένων των ρόλων στα "Café Elektric" (1927), "Ich küsse Ihre Hand, Madame" (1928), and "Das Schiff der verlorenen Menschen" (1929).
Αναγνώριση.
Το 1929, η Ντίτριχ έλαβε τον πρωτοποριακό ρόλο της Λόλα, μιας σέξυ τραγουδίστριας του καμπαρέ, που οδήγησε στην συμπαραγωγή της ταινίας "Γαλάζιος Άγγελος" το 1930 μαζί με την Paramount Productions. Ο Γιόζεφ φον Στέρνμπεργκ σκηνοθέτησε την ταινία και έλαβε συγχαρητήρια επειδή "ανακάλυψε" την Ντίτριχ. Η ταινία είναι αξιοσημείωτη επειδή παρουσιάστηκε το τραγούδι κατατεθέν της Ντίτριχ "Falling in Love Again", το οποίο είχε ηχογραφήσει για την εταιρεία Electrola. Την δεκαετία του 1930 η Ντίτριχ έκανε περαιτέρω ηχογραφήσεις του τραγουδιού για τις εταιρείες Polydor και Decca Records.
Επιτυχία στις Ηνωμένες Πολιτείες.
Το 1930, μετά την διεθνή επιτυχία του "Γαλάζιου Άγγελου", και με την παρότρυνση του Γιόζεφ φον Στέρνμπεργκ, ο οποίος είχε ήδη εγκατασταθεί στο Χόλυγουντ, η Ντίτριχ πήγε στις Ηνωμένες Πολιτείες μετά από το συμβόλαιο με την Paramount Pictures. Η εταιρεία αυτή απέκτησε την Ντίτριχ ως την γερμανική απάντηση στην απόκτηση της Σουηδέζας Γκρέτα Γκάρμπο από την Metro-Goldwyn-Mayer. Ο Στέρνμπεργκ την καλωσόρισε με δώρα, συμπεριλαμβανομένων μιας πράσινης Ρολς Ρόις. Το αυτοκίνητο εμφανίστηκε στην πρώτη τους αμερικανική ταινία "Μαρόκο".
Η Ντίτριχ πρωταγωνίστησε σε έξι ταινίες του Στέρνμπεργκ με την Paramount από το 1930 μέχρι το 1935. Ο Στέρνμπεργκ συνεργάστηκε πετυχημένα με την Ντίτριχ προκειμένου να δημιουργηθεί η εικόνα μιας μυστηριώδους μοιραίας γυναίκας. Την ενθάρρυνε να χάσει βάρος και την εκπαίδευσε αρκετά στην υποκριτική. Πρόθυμα ακολούθησε την μερικές φορές επιθετική του συμπεριφορά, με την οποία άλλοι ηθοποιοί αντιδρούσαν.
Στο "Μαρόκο" (1930) η Ντίτριχ ήταν πάλι στην ομάδα των ηθοποιών ως τραγουδίστρια καμπαρέ. Η ταινία είναι περισσότερο γνωστή για την σκηνή όπου η Ντίτριχ ερμηνεύει ένα τραγούδι ντυμένη με μια ανδρική άσπρη γραβάτα και φιλάει μια άλλη γυναίκα - προκλητική σκηνή για την εποχή. Η ταινία απέσπασε μόνο μια υποψηφιότητα για Όσκαρ.
Το "Μαρόκο" ακολουθήθηκε από το "Κατάσκοπος Χ-27" (1931), μια τεράστια επιτυχία με την Ντίτριχ να ενσαρκώνει έναν κατάσκοπο, τύπου Μάτα Χάρι. Το "Σαγκάη Εξπρές" (1932) ήταν η μεγαλύτερη εμπορική επιτυχία του Στέρνμπεργκ και της Ντίτριχ και έγινε η ταινία με τις μεγαλύτερες εισπράξεις για το 1932. Η Ντίτριχ και ο Στέρνμπεργκ συνεργάστηκαν ξανά στην ρομαντική ταινία "Blonde Venus" (1932). Η Ντίτριχ εργάστηκε χωρίς τον Στέρνμπεργκ για πρώτη φορά μετά από τρία χρόνια στο ρομαντικό δράμα "Song of Songs" (1933), ενσαρκώνοντας μια Γερμανίδα χωρικό,υπό την σκηνοθεσία του Ρούμπεν Μαμούλιαν. Οι δυο τελευταίες ταινίες της Ντίτριχ και του Στέρνμπεργκ "The Scarlet Empress" (1934) και "The Devil Is a Woman" (1935) ήταν οι ταινίες με τα χαμηλότερα κέρδη. Η Ντίτριχ αργότερα υπογράμμισε ότι ήταν στα καλύτερά της στην ταινία "The Devil Is a Woman".
Η πρώτη ταινία της Ντίτριχ μετά το τέλος της συνεργασίας της με τον Στέρνμπεργκ ήταν η ταινία "Desire" (1936) του Φρανκ Μπόρτζαγκ, μια εμπορική επιτυχία που έδωσε στην Ντίτριχ μια ευκαιρία να δοκιμαστεί στην ρομαντική κωμωδία. Το επόμενο έργο της, "I Loved a Soldier" (1936), κατέληξε σε παταγώδη αποτυχία όταν η ταινία παρέμεινε για αρκετές εβδομάδες στο στάδιο της παραγωγής εξαιτίας σεναριακών προβλημάτων, δημιουργώντας σύγχυση και καταλήγοντας στην απόλυση του σκηνοθέτη Ερνστ Λούμπιτς.
Αναγέννηση.
Το 1939, με την παρότρυνση του Γιόζεφ φον Στέρνμπεργκ, δέχτηκε την προσφορά του παραγωγού Τζόε Πάστερνακ για να παίξει ρόλους διαφορετικού ύφους στις πρώτες ταινίες της μετά από αποχή δύο ετών : τον ρόλο της καουμπόισας Φρέντσι στην κωμωδία Σαρξ και διάβολος, μαζί με τον Τζέιμς Στιούαρτ. Αυτός ήταν ένας λιγότερο καλοπληρωμένος ρόλος από εκείνους στους οποίους ήταν συνηθισμένη. Ο εν λόγω ρόλος αναγέννησε την καριέρα της και το "See What the Boys in the Back Room Will Have", τραγούδι που εισήγαγε στην σειρά, έγινε επιτυχία όταν το ηχογράφησε για την εταιρεία Decca. Ενσάρκωσε παρόμοιους ρόλους στην ταινία "Επτά Αμαρτωλοί" (1940) και "The Spoilers" (1942), και στις δυο ταινίες μαζί με τον Τζον Γουέιν.
Ενώ η Ντίτριχ δεν απέκτησε ποτέ πλήρως την προηγούμενη τηλεοπτική της επιτυχία, συνέχισε να συμμετέχει σε κινηματογραφικές ταινίες, συμπεριλαμβανομένων διακεκριμένων σκηνοθετών όπως ο Άλφρεντ Χίτσκοκ, ο Φριτζ Λανγκ, ο Όρσον Ουέλς και ο Μπίλυ Γουάιλντερ σε ταινίες όπως "Φλόγα και πάθος" (1948), "Πονεμένο Ρομάντζο" (1950), "Rancho Notorious" (1952), "Μάρτυρας Κατηγορίας "(1957) και "Τα απόρρητα της Νυρεμβέργης."
Β' Παγκόσμιος Πόλεμος.
Η Ντίτριχ ήταν γνωστή για τις ισχυρές πολιτικές πεποιθήσεις της και την ικανότητά της να τις μεταδίδει. Σε συνεντεύξεις, η Ντίτριχ δήλωνε ότι εκπρόσωποι του ναζιστικού κόμματος την είχαν πλησιάσει για να επιστρέψει στην Γερμανία αλλά ότι είχε απορρίψει την πρότασή τους. Στα τέλη της δεκαετίας του 1930, η Ντίτριχ δημιούργησε ένα φιλανθρωπικό οργανισμό μαζί με τον Μπίλυ Γουάιλντερ και αρκετούς άλλους Γερμανούς προκειμένου να βοηθήσουν τους Ιησουίτες να διαφύγουν από την Γερμανία. Το 1937 ο μισθός της από την ταινία "Knight Without Armor" ($450,000) διατέθηκε προς βοήθεια των προσφύγων. Το 1939 έγινε αμερικανίδα υπήκοος και απαρνήθηκε την γερμανική της υπηκοότητα. Τον Δεκέμβριο του 1941, οι Ηνωμένες Πολιτείες εισήχθησαν στον Β' Παγκόσμιο Πόλεμο και η Ντίτριχ έγινε μια από τις πρώτες διασημότητες που βοήθησαν στην πώληση πολεμικών ομολόγων. Έκανε περιοδεία στις Ηνωμένες Πολιτείες από τον Ιανουάριο του 1942 μέχρι τον Σεπτέμβριο του 1943 και αναφέρεται ότι πούλησε περισσότερα ομόλογα από κάθε άλλο κινηματογραφικό αστέρα.
Κατά την διάρκεια δυο περιοδειών της στις Ηνωμένες Πολιτείες το 1944 και το 1945, έκανε παραστάσεις για τα συμμαχικά στρατεύματα στην Αλγερία, την Ιταλία, το Ηνωμένο Βασίλειο και την Γαλλία και έπειτα εμφανίστηκε στην Γερμανία με τους στρατηγούς Τζέιμς Γκέβιν και Τζορτζ Πάττον. Όταν ρωτήθηκε γιατί το είχε κάνει αυτό, εκτός από τον προφανή κίνδυνο ότι βρισκόταν ελάχιστα μόλις χιλιόμετρα από τα γερμανικά σύνορα, απάντησε "aus Anstand"—"από ευπρέπεια". Ο Γουάιλντερ αργότερα παρατήρησε ότι η ίδια βρέθηκε στην πρώτη γραμμή περισσότερο καιρό από τον Αιζενχάουερ. Η παράστασή της, με τον Ντάνυ Τόμας ως εναρκτήριο σόου, περιλάμβανε τραγούδια από τις ταινίες της, παραστάσεις από τα μουσικά της σόου (μια ικανότητα που είχε αρχικά αποκτήσει από τις σκηνικές της εμφανίσεις στο Βερολίνο την δεκαετία του 1920) και ένα νούμερο, το οποίο της το είχε διδάξει ο Όρσον Γουέλς, στενός φιλός της. Η Ντίτριχ είχε ενημερώσει το κοινό ότι μπορούσε να διαβάσει την σκέψη και τους είχε ζητήσει να επικεντρωθούν σε αυτό που σκέφτονταν. Στη συνέχεια πήγε μπροστά σε έναν στρατιώτη και του είπε ειλικρινά : "Λοιπόν, σκεφτείτε κάτι άλλο, δεν μπορώ να μιλήσω για αυτό!" Η αμερικανική εκκλησία δημοσίευσε έγγραφα που αντιτάσσονταν σε αυτό το νούμερο του σόου της Ντίτριχ.
Το 1944 το υποκατάστημα Morals Operations του Γραφείου Στρατηγικών Υπηρεσιών ξεκίνησε το πρόγραμμα Musak, που περιλάμβανε μουσικές εκπομπές οι οποίες αποσκοπούσαν στην αποδυνάμωση των εχθρικών στρατιωτών. Η Ντίτριχ, η μοναδική καλλιτέχνης που γνώριζε ότι οι ηχογραφήσεις της θα ήταν για χρήση από το Γραφείο Στρατηγικών Υπηρεσιών, ηχογράφησε αρκετά τραγούδια στην γερμανική γλώσσα για τον σκοπό αυτό, συμπεριλαμβανομένου του τραγουδιού "Lili Marleen". Ο στρατηγός Ουίλιαμ Ντόνοβαν, επικεφαλής του Γραφείου Στρατηγικών Υπηρεσιών, έγραψε στην Ντίτριχ : "Είμαι βαθιά ευγνώμων για την γενναιοδωρία σας στην παραγωγή αυτών των ηχογραφήσεων για εμάς".
Με το τέλος του πολέμου στην Ευρώπη, η Ντίτριχ επανενώθηκε με την αδερφή της Ελίζαμπεθ καθώς και με τον σύζυγο και το παιδί της τελευταίας. Κατοικούσαν στην γερμανική πόλη του Μπέλσεν καθ'όλη την διάρκεια του πολέμου, πραγματοποιώντας κινηματογραφικές προβολές στις οποίες σύχναζαν οι ναζί αξιωματικοί και οι αξιωματούχοι που επέβλεπαν τα στρατόπεδα συγκέντρωσης. Η μητέρα της Ντίτριχ παρέμεινε στο Βερολίνο κατά την διάρκεια του πολέμου ; ο σύζυγός της μετακόμισε σε ένα ράντσο στην κοιλάδα Σαν Φερνάντο της Καλιφόρνια. Η Ντίτριχ φρόντισε την αδερφή της και τον σύζυγο της αδερφής της, στους οποίους προσέφερε καταφύγιο εξαιτίας μιας πιθανής δίωξής τους ως συνεργατών των ναζί. Η Ντίτριχ αργότερα δεν ανέφερε πουθενά την ύπαρξη της αδερφής της και του ανιψιού της, αποκηρύσσοντάς τους πλήρως και ισχυριζόμενη ότι υπήρξε μοναχοπαίδι.
Η Ντίτριχ έλαβε το Μετάλλιο της Ελευθερίας τον Νοέμβριο του 1947. Η ίδια δήλωσε ότι αυτό ήταν το μεγαλύτερο επίτευγμά της. Της απονεμήθηκε επίσης το Τάγμα του Φοίνικα από την γαλλική κυβέρνηση για το έργο της κατά τον πόλεμο.
Ακίνητη περιουσία.
Στις 24 Οκτωβρίου 1993 το μεγαλύτερο μέρος της ακίνητης περιουσίας της Ντίτριχ πουλήθηκε στο Stiftung Deutsche Kinemathek - εφόσον οι οργανισμοί των Ηνωμένων Πολιτειών δεν έδειξαν ενδιαφέρον - που έγινε ο πυρήνας της έκθεσης του Μουσείου Κινηματογράφου του Βερολίνου. Η συλλογή περιλαμβάνει : πάνω από 3,000 είδη υφασμάτων από την δεκαετία του 1920 έως την δεκαετία του 1990, συμπεριλαμβανομένων των κουστουμιών από ταινίες και σκηνικά καθώς και πάνω από χίλια αντικείμενα από την προσωπική συλλογή της Ντίτριχ ; 15,000 φωτογραφίες από τους Σέσιλ Μπήτον, Χορστ Π. Χορστ, Τζορτζ Χάρελ, Λόρντ Σνόουντον και Έντουαρντ Στάϊχεν ; 300,000 σελίδες από έγγραφα, συμπεριλαμβανομένων της αλληλογραφίας με τον Μπερτ Μπάκαραχ, τον Γιουλ Μπρύνερ, τον Μωρίς Σεβαλιέ, τον Νόελ Κάουαρντ, τον Ζαν Γκαμπέν, τον Έρνεστ Χέμινγουεϊ, τον Καρλ Λάγκερφελντ, την Νάνσυ και τον Ρόναλντ Ρήγκαν, τον Έριχ Μαρία Ρεμάρκε, τον Γιόσεφ βον Στέρνμπερν, τον Όρσον Ουέλς και τον Μπίλυ Ουάιλντερ ; καθώς επίσης και άλλα κομμάτια όπως αφίσες ταινιών και ακουστικές ηχογραφήσεις.
Το περιεχόμενο του διαμερίσματος της Ντίτριχ στο Μανχάταν, μαζί με άλλα προσωπικά της αντικείμενα όπως χρυσαφικά και ρούχα, πουλήθηκαν σε μια δημόσια δημοπρασία στο Λος Άντζελες την 1η Νοεμβρίου 1997. Το πρώτο της διαμέρισμα, που βρίσκεται στην οδό Παρκ Άβενιου 993, πουλήθηκε για $615,000 το 1998.
Προσωπική ζωή.
Οι ομοφυλοφιλικές της τάσεις έγιναν γνωστές αφού εγκατέλειψε την κινηματογραφική της σταδιοδρομία σε προχωρημένη πλέον ηλικία. Το Αμερικανικό Ινστιτούτο Κινηματογράφου την έχει κατατάξει ένατη στη λίστα με τις 25 μεγαλύτερες σταρ όλων των εποχών. 
Εξωτερικοί σύνδεσμοι.
Ραδιόφωνο
Η Ντίτριχ εμφανίστηκε σε αρκετά σόου του ραδιοφωνικού σταθμού των Ενόπλων Δυνάμεων όπως στο "The Army Hour" και στο "Command Performance" κατά την διάρκεια του πολέμου. Το 1952 είχε την δική της εκπομπή στο αμερικάνικο ABC, που ονομαζόταν "Cafe Istanbul". Το 1953-54 πρωταγωνίστησε σε 38 επεισόδια στην σειρά "Time for Love" στο CBS (που έκανε πρεμιέρα στις 15 Ιανουαρίου 1953). Ηχογράφησε 94 σύντομες εισαγωγές "Η Ντίτριχ μιλά για την Αγάπη και την Ζωή", για την εκπομπή "Monitor" του NBC το 1958. Η Ντίτριχ έδωσε πολλές ραδιοφωνικές συνεντεύξεις παγκοσμίως κατά την περιοδεία των συναυλιών της. Το 1960 η συναυλία της στο Άμστερνταμ προβλήθηκε ζωντανά στο Ολλανδικό ραδιόφωνο. Η εμφάνισή της στο Παρίσι το 1962 προβλήθηκε και αυτή ζωντανά.
Προσωπικά έργα
Βιογραφίες

</doc>
<doc id="56611" url="https://el.wikipedia.org/wiki?curid=56611" title="Βεληγκέκας">
Βεληγκέκας

Ο Βεληγκέκας ή Βελή Γκέκας (... - 1808) ήταν δερβέναγας αλβανικής καταγωγής, από την πόλη Σκόδρα, έμπιστος του Αλή Πασά. Υπήρξε ονομαστός τόσο για τη σκληρότητα, όσο και την ανδρεία του, την οποία είχε εκτιμήσει ο Αλής, προσλαμβάνοντάς τον στην υπηρεσία του. Έγινε πολύ γνωστός στη Θεσσαλία και τη Δυτική Στερεά -και αργότερα ευρύτερα- για την αγριότητα και την τραχύτητα που επέδειξε στην εκτέλεση των εντολών του Πασά.
Βιογραφικά στοιχεία.
Περί το 1808 ο Αλή Πασάς του ανέθεσε τη δίωξη όλων των κλεφτών των Αγράφων, μεταξύ των οποίων και την ομάδα του Κατσαντώνη. Ο Βεληγκέκας ξεκίνησε με ένα ασκέρι, για το μέγεθος του οποίου υπάρχουν κατά πολύ αντικρουόμενες πληροφορίες, για τα Άγραφα. Στην Κρύα Βρύση (στον Κλειτσό Ευρυτανίας), σύμφωνα με μια εκδοχή, προκλήθηκε από τον Κατσαντώνη σε μονομαχία, κατά την οποία τραυματίσθηκε θανάσιμα. Σύμφωνα με μια δημοτική παράδοση πολύ κοντινή στο γεγονός, ο ετοιμοθάνατος Βεληγκέκας καλούσε τους συντρόφους του να πάρουν το κεφάλι του, ώστε να μην πέσει στα χέρια των Ελλήνων κλεφτών. 
Λαογραφία.
Δημοτικό τραγούδι.
Η σύγκρουση και η μονομαχία του Κατσαντώνη με τον Βεληγκέκα αποτυπώθηκε ιδιαίτερα στα δημώδη άσματα και στα κλέφτικα τραγούδια, όπου εξυμνείται ο ηρωισμός του Κατσαντώνη. Το παρακάτω είναι ένα απόσπασμα από αυτά: 
Ο Βεληγκέκας εμφανίζεται και πέραν των ασμάτων που αναφέρονται στον Κατσαντώνη. Στο τραγούδι για τον αλβανόφωνο χριστιανό κλέφτη Παναγιώτη Λιάκο, διαβάζουμε και τα ακόλουθα, που πιθανολογείται ότι διαδραματίζονται στα τέλη του 18ου αι., πριν από την εκστρατεία του Γιουσούφ Αράπη εναντίον του Λιάκου, με εντολή του Αλή Πασά:
Θέατρο σκιών.
Ο Βεληγκέκας συνιστά ιδιαίτερη φιγούρα του ελληνικού θεάτρου σκιών. Φέρεται ως υπασπιστής του πασά (η ενσάρκωση της κεντρικής εξουσίας), που πάντοτε δέρνει τον Καραγκιόζη, αλλά με τη σειρά του κι αυτός δέρνεται από τον Μπαρμπα-Γιώργο. Στον Καραγκιόζη, όπου η αλλοεθνής μορφή του «Τούρκου» καλύπτει το εγχώριο, ελληνικό κακό, με τη μορφή του Βεληγκέκα συμβολίζεται το όργανο της εκάστοτε εκτελεστικής εξουσίας, συγκεκριμένα ο «χωροφύλακας», που συμπεριφέρεται ως δυνάστης του ελληνικού λαού.
Στο θέατρο σκιών, ο Βεληγκέκας εμφανίζεται και ως ιστορικό πρόσωπο, στο «ηρωικό» έργο "Κατσαντώνης". Θεωρείται ανδρείος, αλλά αφότου πηγαίνει με εντολή του Αλή Πασά στο χωριό του Κατσαντώνη κι αρπάζει τη γυναίκα και το γιο του, «ξεγράφεται» από γενναίος. Ο Κατσαντώνης, που ειδοποιείται για την απαγωγή, τον προλαβαίνει σε ένα πέρασμα και, απευθύνοντάς του το λόγο, λέει χαρακτηριστικά: «Σε είχα στα κιτάπια των παλικαριών, για μεγάλο παλικάρι, και τώρα σε ξεγράφω, ορέ Βεληγκέκα».

</doc>
<doc id="56612" url="https://el.wikipedia.org/wiki?curid=56612" title="Κουφώματα">
Κουφώματα

Κουφώματα γενικά ονομάζονται όλα εκείνα τα στοιχεία, τα οποία χρησιμοποιούνται για να κουφώσουν (κλείσουν) τα ανοίγματα των τοίχων ενός κτηρίου. 
Διάκριση.
Τα κουφώματα μπορούν να διακριθούν με διάφορα κριτήρια.
1. Ανάλογα με τα μονωτικά χαρακτηριστικά τους διακρίνονται σε:
2. Ανάλογα με το υλικό κατασκευής τους διακρίνονται σε:
3. Ανάλογα με τη θέση τους στο κτήριο διακρίνονται σε:
4. Ανάλογα με τον τρόπο ανοίγματος, δηλαδή στον τρόπο λειτουργίας, τα κουφώματα ταξινομούνται σε τρεις μεγάλες κατηγορίες και αρκετές υποκατηγορίες:
Ξύλινα Κουφώματα.
Τα ξύλινα κουφώματα είναι ο πιο κλασικός τύπος κουφώματος, και στις μέρες μας είναι πάρα πολύ εξελιγμένα. Μέχρι την σημερινή εποχή διασώζονται ξύλινα κουφώματα από πολύ παλαιές εποχές χάρις στην μεγάλη αντοχή τους στον χρόνο. Καλύπτουν τα ξύλινα παράθυρα, τις ξύλινες μπαλκονόπορτες και πόρτες. Τα ξύλινα κουφώματα συνήθως αποτελούνται από ξύλινη δομή, υαλοπίνακα, μηχανισμό, λάστιχα, παντζούρια, κάσωμα, κτλ. 
Σύγχρονα ξύλινα κουφώματα.
Τα Σύγχρονα Ξύλινα κουφώματα, έπειτα από πολλά χρόνια εξέλιξης, είναι δομικά στοιχεία υπερσύγχρονων προδιαγραφών και τεχνολογίας. Λόγω των εξαιρετικών μηχανικών ιδιοτήτων τους (θερμομόνωση, ηχομόνωση, αντοχή, κτλ) και της τρομερής αισθητικής που προσφέρουν, τα ξύλινα κουφώματα αποτελούν το πλέον ενδεδειγμένο είδος κουφωμάτων. Παρέχουν ανάκληση για αερισμό, διπλά και τριπλά κρύσταλλα με περιεκτικότητα ειδικών αερίων argon , kripton συμπεριλαμβάνουν έως και τετραπλή μόνωση (λάστιχο), Βάφονται με υψηλής αντοχής Υδροδιαλυτά οικολογικά βερνίκια εμποτισμού. Δεν χρειάζονται συντήρηση παλαιού τύπου (ξύσιμο, βάψιμο), η ξυλεία τους είναι τρικολλητή (τρεις "φέτες" ξύλου αντίθετα κολλημένες) και οι "ταμπλάδες" τους πλέον κατασκευάζονται από ειδικό κόντρα πλακέ θαλάσσης υψηλής αντοχής.
Τα ξύλα που χρησιμοποιούνται κυρίως είναι meranti, δρυς, τικ, ικόρο, καστανιά, πεύκο, αγριόπευκα (Λάριξ) και ερυθρελάτες (έλατα) τα οποία έχουν υποστεί ξήρανση και απεντομωμένα. Περιλαμβάνουν, επίσης, ρυθμιζόμενους μεντεσέδες και περιμετρικούς μηχανισμούς προηγμένης τεχνολογίας.
Πλεονεκτήματα ξύλινων κουφωμάτων.
Η αρχιτεκτονική των κτιρίων καθορίζει σε μεγάλο βαθμό τον τύπο εκείνων των ξύλινων κουφωμάτων, που δένουν αρμονικά με τον υπόλοιπο σχεδιασμό. Ωστόσο, τα ξύλινα κουφώματα ταιριάζουν εξαιρετικά σε πολλές κατασκευές κυρίως κατοικίες και ξενοδοχειακές μονάδες, αστικές και εξοχικές, σε βουνό και θάλασσα. Η χρήση νέων ανθεκτικών χρωμάτων και η προηγμένη τεχνολογικά επεξεργασία τους με τη χρήση ρομποτικών μηχανημάτων έχει αυξήσει κατά πολύ την αποδοτικότητα που παρουσιάζουν τα ξύλινα κουφώματα σε συνδυασμό πάντα με την υψηλή τους αισθητική αξία τους.
Συντήρηση σύγχρονων ξύλινων κουφωμάτων.
Τα σύγχρονα ξύλινα κουφώματα δεν χρειάζονται συντήρηση παλαιού τύπου τύπου (ξύσιμο, βάψιμο), αντί αυτού θέλουν απλώς καλό πλύσιμο άφοβα με άφθονο νερό (λάστιχο) και ανά 2-4 χρόνια υπάρχουν υλικά με βάση το νερό (λαδάκια) με τα ποια μπορούν να εφαρμοστούν με βαμβακερό πανί ή σφουγγάρι στο επίπεδο του καθαρισμού.
Κουφώματα αλουμινίου.
Τα κουφώματα αλουμινίου πρωτοεμφανίστηκαν στην Ελλάδα την δεκαετία του ’60. Η εξέλιξη στην τεχνολογία της παραγωγής προφίλ (διατομών) αλουμινίου, η δυνατότητα κατασκευής σύνθετων διατομών και η ευρηματικότητα στον τομέα σχεδιασμού συστημάτων συνέβαλαν στην γρήγορη εξάπλωσή τους. Η ασφάλεια των κατασκευών και οι απαιτήσεις ποιότητας, οι ανάγκες χρήσης και η αισθητική εμφάνιση οδήγησαν στο σχεδιασμό ολοκληρωμένων κουφωμάτων αλουμινίου, τα γνωστά «συστήματα», τα οποία συνδυάζουν κατάλληλα προφίλ αλουμινίου, ειδικά εξαρτήματα, μηχανισμούς λειτουργίας, τζάμια και υλικά στεγάνωσης. Σήμερα, τα συστήματα αλουμινίου κυριαρχούν στα κουφώματα καθώς κυκλοφορούν στην αγορά σε μεγάλη ποικιλία και συνδυάζουν κατάλληλα τεχνικά χαρακτηριστικά που εναρμονίζονται πλήρως με τις κλιματολογικές συνθήκες της χώρας μας. 
Το αλουμίνιο έχει μάλιστα κατοχυρωθεί ως το πλέον ιδανικό υλικό κατασκευής κουφωμάτων στη χώρα μας και προτιμάται από το 75% των καταναλωτών χάρις στα αδιαμφισβήτητα προτερήματα που προσφέρει σε σχέση με άλλα υλικά. Κι αυτό γιατί το αλουμίνιο δεν αντιδρά σοβαρά στις αλλαγές κλίματος και θερμοκρασίας σε αντίθεση με το ξύλο στο οποίο προκαλούνται διαβρώσεις και το PVC που γίνεται πιο εύθραυστο στις χαμηλές θερμοκρασίες και πιο εύκαμπτο στις υψηλές. Ένα ακόμα βασικό πλεονέκτημα των κουφωμάτων αλουμινίου είναι η εύκολη και οικονομική συντήρησή τους, η οποία κατά βάση συνίσταται στο τακτικό καθάρισμά τους 
Κουφώματα αλουμινίου και παραμορφώσεις
Επίσης, είναι πιο ανθεκτικό στις παραμορφώσεις και δεν απαιτεί ενίσχυση όπως τα πλαστικά κουφώματα. Τα λεπτότερα και κομψότερα πλαίσια αλουμινίου δίνουν μεγαλύτερες επιφάνειες γυαλιού χωρίς να μειώνεται η αντοχή και η ακαμψία τους καθώς κατασκευάζονται με τη χρήση διελασμένων προφίλ. Τα συστήματα αλουμινίου σχεδιάζονται από εταιρείες και κυκλοφορούν στην αγορά με εμπορικές ονομασίες και πιστοποιούνται από τις QUALANOD και QUALICOAT (Ευρωπαϊκοί φορείς ελέγχου και απονομής πιστοποιητικών ποιότητας σε ανοδιωμένα προϊόντα και αντίστοιχα σε πούδρες και προϊόντα ηλεκτροστατικής βαφής). Στην Ελλάδα, εξουσιοδοτημένος Οργανισμός για την διενέργεια των ελέγχων και την απονομή των σημάτων QUALANOD και QUALICOAT είναι η Ελληνική Ένωση Αλουμινίου ενώ ο Σύνδεσμος Ελλήνων Κατασκευαστών Αλουμινίου (Σ.Ε.Κ.Α.) έχει αναπτύξει και εφαρμόσει το σήμα ποιότητος Q SYSTEM για τις επιχειρήσεις κατασκευής κουφωμάτων.
Το σύστημα θερμοδιακοπής της νέας σειράς κουφωμάτων αλουμινίου τα καθιστά τη νούμερο ένα επιλογή για αυτούς που επιθυμούν μείωση του κόστους θέρμανσης/ψύξης και οι αποφάσεις τους διέπονται από το σεβασμό τους για το περιβάλλον. Επιπλέον, τα θερμομονωτικά προφίλ αλουμινίου προσφέρουν μείωση του φαινομένου της υγροποίησης, με τη χαρακτηριστική εικόνα των υγρών τζαμιών στο εσωτερικό τους.

</doc>
<doc id="56613" url="https://el.wikipedia.org/wiki?curid=56613" title="Κουφώματα αλουμινίου">
Κουφώματα αλουμινίου



</doc>
<doc id="56615" url="https://el.wikipedia.org/wiki?curid=56615" title="Όφσετ">
Όφσετ

Η Όφσετ ("Offset") είναι μια εκτυπωτική μέθοδος που χρησιμοποιείται για την αναπαραγωγή κειμένων και εικόνων. Η όφσετ στηρίζεται στην φωτογράφιση του θέματος (φωτομεταφορά) στην επιφάνεια μεταλλικών εκτυπωτικών πλακών με τέτοιο τρόπο που επιτρέπει την διαφορετική χημική συμπεριφορά των διάφορων περιοχών της επιφάνειάς τους. Οι σύγχρονες εκτυπωτικές πλάκες αποτελούνται από αλουμίνιο αλλά στο παρελθόν έχουν υπάρξει πλάκες από ψευδάργυρο (τσίγκος). Για τον λόγο αυτό πολλές φορές οι εκτυπωτικές πλάκες της μεθόδου ονομάζονται και τσίγκοι. Η μέδοδος έχει επίσης χαρακτηριστεί ως Λιθογραφία για ιστορικούς λόγους: οι πρώτες εκτυπωτικές πλάκες ήταν κατασκευασμένες από ειδική πέτρα (πορώδες μάρμαρο). Η μέθοδος χρησιμεύει για την εκτύπωση μονόχρωμων και πολύχρωμων εντύπων και κυριαρχεί στην εκδοτική - εκτυπωτική βιομηχανία. Τα πιο διαδεδομένα έντυπα που τυπώνονται με την μέθοδο αυτή είναι βιβλία, εφημερίδες, περιοδικά, αφίσες, διαφημιστικά και άλλα έντυπα.
Η διαδικασία.
Σε ειδικά φύλλα αλουμινίου με μία λεπτή επικάλυψη ψευδαργύρου τοποθετούνται φιλμ τα οποία έχουν εκτυπωθεί από ειδικό εκτυπωτή και επικαλυμμένο με τα κατάλληλα χημικά τα οποία μπαίνουν σε μία ειδική μηχανή που αποκαλείται "μεταφορέας". Μία λάμπα παρόμοια με των solarium αλλά μεγαλύτερης ισχύος λειτουργεί με χρονοδιακόπτη τον οποίο ρυθμίζει ο τυπογράφος ανάλογα και με τη μακέτα. Τα φύλλα αλουμινίου τοποθετούνται στους ειδικούς κυλίνδρους πάνω στις μηχανές εκτύπωσης offset, αφού περαστούν και καθαριστούν με ένα χημικό, την εμφάνιση. Ουσιαστικά ο μεταφορέας "καίει" ό,τι δεν καλύπτεται από το φιλμ. Αφού γίνει η τοποθέτηση των μελανιών πάνω στο σύνολο κυλίνδρων το οποίο σύνολο που επεξεργάζεται τα μελάνια για καλύτερη ποιότητα εκτύπωσης, το μελανείο, το οποίο σύνολο μαζί με τους κυλίνδρους νερού και τους λοιπούς κυλίνδρους ονομάζεται πύργος. Τα μελάνια ακουμπούν πάνω στο φύλλο αλουμινίου, το φύλλο αλουμινίου πάνω σε ένα κύλινδρο από καουτσούκ που αποκαλείται με το ίδιο όνομα. Το καουτσούκ "αλείφεται" με τα μελάνια σε συγκεκριμένα όμως σημεία τα οποία ακουμπούν στο χαρτί και συνεχώς τα μελάνια πάνω στο καουτσούκ ανανεώνονται. Τον ρόλο των κυλίνδρων νερού στις μηχανές εκτύπωσης offset βασίζεται καταρχάς στην εξής θεωρία: το αλουμίνιο είναι υδρόφιλο, ενώ ο ψευδάργυρος υδρόφοβος. Το νερό, συνεπώς, καθαρίζει μόνο το αλουμίνιο, δηλαδή στο σημείο που δεν πρέπει να ακουμπήσει μελάνι και έτσι μόνο ο ψευδάργυρος "αλείφεται" με μελάνι.

</doc>
<doc id="56616" url="https://el.wikipedia.org/wiki?curid=56616" title="Μελάνη">
Μελάνη

Η μελάνη (ή το μελάνι) είναι χρωματιστή υγρή ουσία που χρησιμοποιείται στη γραφή, στην τυπογραφία, στη σχεδίαση, στη ζωγραφική και αλλού. Λέγεται "μελάνι", γιατί το πρώτο χρώμα που χρησιμοποιήθηκε ήταν το μαύρο. Σήμερα υπάρχουν πολλά είδη και χρώματα μελανιού, που είναι κυρίως διαλύματα χρωστικών διάφορων ουσιών και αραβικού κόμμεος.
Η μελάνη είναι γνωστή σε αρκετούς λαούς από τα αρχαία χρόνια, όπως στους Αιγυπτίους, τους Βαβυλώνιους και τους Κινέζους, απ' όπου και το όνομα σινική μελάνη του ανεξίτηλου μελανιού.
Αυτά τα μελάνια κατασκευάζονταν τότε με διάφορες ζωικές ή φυτικές ουσίες στις οποίες προσθέτονταν ζωική κόλλα ή κόμμι, όπως και μερικές πικρές ουσίες για να μην καταστρέφονται από τα έντομα.
Είδη μελάνης.
Τα πιο γνωστά είδη μελάνης, που έχουν άμεση χρήση σήμερα είναι:

</doc>
<doc id="56617" url="https://el.wikipedia.org/wiki?curid=56617" title="Χειρόγραφο">
Χειρόγραφο

Ένα χειρόγραφο είναι καθετί που γράφεται με το χέρι, σε αντίθεση με το έντυπο που είναι γραμμένο με τεχνικά μέσα.
Κατά την αρχαία εποχή τα βιβλία γράφονταν με το χέρι πάνω σε μεμβράνη από πάπυρο. Από τον 2ο π.Χ. αιώνα σαν γραφική ύλη χρησιμοποιούσαν την περγαμηνή. Το χειρόγραφο από πάπυρο λεγόταν βιβλίο, τα φύλλα του είχαν ορθογώνιο σχήμα. Επάνω σ' αυτά έγραφαν σε γραμμές χαραγμένες με το χάρακα. Μετά τα συγκολλούσαν όλα μαζί και τα τύλιγαν σε σχήμα κυλίνδρου, ο οποίος, όταν ξετυλιγόταν, έφτανε συχνά το μήκος των 12 μέτρων. Υπήρξαν όμως και αιγυπτιακοί παπύροι μήκους 45 μέτρων. Τα φύλλα χωρίζονταν σε στήλες που αντιστοιχούσαν στις σημερινές σελίδες. Στο τελευταίο κολλημένο φύλλο προσαρμοζόταν ένα ραβδί, γύρω από το οποίο τυλιγόταν όλο το χειρόγραφο. Τα άκρα του ραβδιού στολίζονταν συχνά με μέταλλο ή με ελεφαντόδοντο και ονομάζονταν "ομφαλοί". Πάνω σ' αυτά κολλούσαν ένα κομμάτι περγαμηνής με τον τίτλο του έργου. Ο αναγνώστης κρατούσε το χειρόγραφο με το δεξί χέρι και το ξετύλιγε με το αριστερό, ενώ με το ίδιο χέρι τύλιγε πάλι το μέρος που είχε διαβάσει.
Όταν άρχισαν να χρησιμοποιούν την περγαμηνή, έκοβαν τα φύλλα και τα έραβαν σε σχήμα τετραδίου. Τα τετράδια αυτά λέγονταν κώδικες.

</doc>
<doc id="56619" url="https://el.wikipedia.org/wiki?curid=56619" title="Ασφάλιση">
Ασφάλιση



</doc>
<doc id="56621" url="https://el.wikipedia.org/wiki?curid=56621" title="Ασφάλεια (αποσαφήνιση)">
Ασφάλεια (αποσαφήνιση)

Η "ασφάλεια" είναι ο όρος της προστασίας από τον κίνδυνο ή την απώλεια. Σχετικά άρθρα:

</doc>
<doc id="56622" url="https://el.wikipedia.org/wiki?curid=56622" title="Ασφάλεια (σύμβαση)">
Ασφάλεια (σύμβαση)

Η Ασφάλεια, στα νομικά και τα οικονομικά, είναι μια μορφή διαχείρισης κινδύνου, που χρησιμοποιείται πρώτιστα για να προστατεύσει ενάντια στον κίνδυνο πιθανών οικονομικών απωλειών. Ιδανικά, η ασφάλεια ορίζεται ως η δίκαιη μεταφορά του κινδύνου πιθανής απώλειας από μια οντότητα σε άλλη, σε αντάλλαγμα μιας λογικής αμοιβής. Στην πράξη, εντούτοις, η επιχείρηση της παροχής της ασφαλιστικής προστασίας καταλήγει συχνά στην προσφυγή στο δικαστήριο μεταξύ των ενδιαφερομένων. Γενικά, είναι μία σύμβαση, στην οποία ένα συμβαλλόμενο μέρος συμφωνεί να πληρώσει για τις οικονομικές απώλειες ενός άλλου συμβαλλόμενου μέρους, ως αποτέλεσμα ενός διευκρινισμένου γεγονότος.
Η απάτη γύρω από τις ασφαλίσεις τιμωρείται αυστηρά με φυλάκιση τουλάχιστον 6 μηνών. Όποιος δηλαδή μόνος του επιφέρει τη ζημιά για την οποία έχει γίνει η ασφάλιση στο αντικείμενο ή στον εαυτό του, με σκοπό να εισπράξει την ασφάλεια, τιμωρείται με φυλάκιση. Η ιδιωτική ασφάλιση δεν είναι υποχρεωτική. Μπορεί όποιος θέλει να ασφαλιστεί, καταβάλλοντας κάποιο συγκεκριμένο χρηματικό ποσό. Οι έμποροι, οι νομικοί, οι εργάτες κ.ά. ασφαλίζονται στα Ταμεία τους πληρώνοντας ένα ορισμένο ποσό κάθε μήνα. 
Είδη ασφαλειών.
Οι ασφαλίσεις είναι γενικά δύο ειδών: οι "ιδιωτικές" και οι "κοινωνικές".
Ιδιωτική ασφάλιση.
Στην περίπτωση ιδιωτικών ασφαλίσεων, εκείνος που θέλει ν' ασφαλιστεί, απευθύνεται σ' ένα ασφαλιστικό γραφείο, που αναλαμβάνει την υποχρέωση να τον αποζημιώσει για μια ορισμένη ζημιά που έχει από πριν συμφωνηθεί. Γι' αυτήν την εξασφάλιση πληρώνει κάθε μήνα στο γραφείο εκείνο, ασφάλιστρο ένα ορισμένο ποσό. Η σύμβαση γίνεται με συμβόλαιο, όπου ορίζεται το αντικείμενο που ασφαλίζεται (κατοικία, ζώο, εμπόρευμα, καράβι, αυτοκίνητο, κατάστημα, μέλος του σώματος, η υγεία του ασφαλιζόμενου κλπ., το ποσό της αποζημίωσης και το ασφάλιστρο (ποσό χρημάτων που θα πληρώνει κάθε μήνα ο ασφαλιζόμενος).
Αντασφάλεια.
Ειδική κατηγορία ασφάλισης είναι η αντασφάλεια, στην οποία ο ασφαλιστής ασφαλίζεται σε άλλο μεγαλύτερο ασφαλιστή για τις αποζημιώσεις που ανέλαβε. Παραδείγματος χάρη, ένα μικρό ασφαλιστικό γραφείο ασφαλίζεται σε μια μεγάλη επιχείρηση βιομηχανίας για όλες τις αποζημιώσεις που έχει αναλάβει κι έτσι, σε περίπτωση που συμβεί κάποιο ατύχημα στο γραφείο, θα αποζημιωθεί από την επιχείρηση.
Αλληλασφάλεια.
Άλλη κατηγορία είναι η αλληλασφάλεια. Σ' αυτή, δυο και περισσότεροι ασφαλίζονται μεταξύ τους για τις ζημιές που θα συμβούν στον καθέναν απ' αυτούς. Η ασφάλιση έχει αναπτυχθεί πολύ τα τελευταία χρόνια. Έχει αναπτυχθεί και ιδιαίτερος κλάδος νομικής επιστήμης που ασχολείται με τις ασφαλίσεις και λέγεται ασφαλιστικό δίκαιο.
Κοινωνική ασφάλιση.
Τις κοινωνικές ασφαλίσεις τις έχει αναλάβει το Κράτος και τα διάφορα Ταμεία ή Ιδρύματα. Το κράτος ασφαλίζει τους δημόσιους υπαλλήλους και τους δίνει σύνταξη, όταν γεράσουν ή όταν πάθουν κάποια αναπηρία. Το ίδιο κάνουν και τα Ταμεία (Μετοχικό Ταμείο Στρατού, Ταμεία Συντάξεων Νομικών, Εμπόρων κλπ.) για καθέναν που εργάζεται στον αντίστοιχο ειδικό κλάδο.

</doc>
<doc id="56623" url="https://el.wikipedia.org/wiki?curid=56623" title="Μέτρα ασφαλείας">
Μέτρα ασφαλείας

Μέτρα ασφαλείας ονομάζονται το σύνολο ιδιαίτερων προληπτικών μέτρων που σχεδιάζει και αναπτύσσει μια Υπηρεσία, επιφορτισμένη ειδικά επ΄ αυτών, π.χ. Σώματα Ασφαλείας ή και γενικευμένα ένα κράτος σε πολυπληθείς εκδηλώσεις όπως π.χ. Ολυμπιακοί αγώνες προς πρόληψη επαπειλούμενης διατάραξης της δημόσιας τάξης. Υπηρεσίες που αναπτύσσουν τέτοια μέτρα είναι οι Ένοπλες Δυνάμεις καθώς και τα Σώματα Ασφαλείας. 
Παρόμοια μέτρα ασφαλείας μπορούν να λάβουν επιχειρήσεις και φυσικά πρόσωπα για προσωπικές ανάγκες ή ως εκπρόσωποι τρίτων (Εταιρίες σεκιούριτι), που μπορούν να παράσχουν πρόσθετη ασφάλεια.
Στις στρατιωτικές μονάδες και επιχειρήσεις, η ασφάλεια περιλαμβάνει τις απαιτήσεις, ενέργειες και τα μέτρα που αναπτύσσονται/λαμβάνονται για την προστασία κάποιας μονάδας ή μονάδων από εχθρική επίθεση, κατασκοπεία ή δολιοφθορά.

</doc>
<doc id="56625" url="https://el.wikipedia.org/wiki?curid=56625" title="Φουτζιγάρα Τατσούγια">
Φουτζιγάρα Τατσούγια

Ο Φουτζιγάρα Τατσούγια ("藤原竜也", 15 Μαΐου 1982) είναι Ιάπωνας ηθοποιός.
Βιογραφικά Στοιχεία.
Γεννήθηκε στις 15 Μαΐου του 1982 στη Σαϊτάμα της Ιαπωνίας. Έχει εργαστεί στον κινηματογράφο, την τηλεόραση, το θέατρο και έχει επιπλέον δανείσει τη φωνή του σε ταινίες κινουμένων σχεδίων.
Από τους σημαντικότερους ρόλους του είναι αυτός του «Νανάχαρα Σούγια» στην αμφιλεγόμενη ιαπωνική ταινία του 2000, Battle Royale, καθώς και στο σίκουελ που την ακολούθησε το 2003 με τίτλο . Επίσης πρωταγωνιστεί σαν Yagami Light στις ταινίες Death Note και Death Note: The Last Name, που είναι βασισμένες στο ομώνυμο manga.
Θεατρικές εμφανίσεις.
Έχει εμφανιστεί σε ιαπωνικές θεατρικές παραστάσεις του «Άμλετ» και του «Ρωμαίος και Ιουλιέτα».

</doc>
<doc id="56626" url="https://el.wikipedia.org/wiki?curid=56626" title="Ηλεκτρική ασφάλεια">
Ηλεκτρική ασφάλεια

Η ηλεκτρική ασφάλεια είναι ένας ηλεκτρικός διακόπτης, ο οποίος παρεμβάλλεται σε ένα ηλεκτρικό κύκλωμα με σκοπό να το προστατεύσει από τις ζημίες που θα προκληθούν από την υπερφόρτωσή του ή κάποιο βραχυκύκλωμα.
Τύποι ασφαλειών.
Οι ασφάλειες σήμερα διακρίνονται σε πέντε τύπους:
Ασφάλειες τήξεως.
Είναι ο παλαιότερος και απλούστερος τύπος ασφαλειών. Σε ένα μονωτικό περίβλημα (από πορσελάνη, γυαλί ή πλαστικό) εγκλείεται ένας μικρός αγωγός, του οποίου τα φυσικά χαρακτηριστικά είναι προϋπολογισμένα έτσι, ώστε να αντέχει μέχρι μια ορισμένη ένταση ρεύματος. Αν, για οποιονδήποτε λόγο, η ένταση του ρεύματος αυξηθεί, ο αγωγός τήκεται (λιώνει), διακόπτοντας έτσι το ρεύμα στο κύκλωμα. Όταν αυτό συμβεί, η ασφάλεια χρειάζεται αντικατάσταση. Χρησιμοποιείται ευρέως σε ηλεκτρικά κυκλώματα οχημάτων, αλλά έχει και ευρεία οικιακή χρήση.
Ασφάλειες με διμεταλλικό έλασμα (θερμικές).
Οι ασφάλειες αυτού του τύπου αποτελούνται από διμεταλλικό έλασμα, δηλαδή δύο μεταλλικούς αγωγούς κατασκευασμένους από διαφορετικό υλικό, με διαφορετικό συντελεστή διαστολής. Όταν το έλασμα θερμανθεί πέραν ενός θερμοκρασιακού ορίου, το οποίο εξαρτάται από την ένταση του ρεύματος που το διαρρέει, τα δυο τμήματα του αγωγού διαστέλλονται ανισομηκώς και έτσι το έλασμα κάμπτεται, διακόπτοντας το ρεύμα που διαρρέει το κύκλωμα και, κατά συνέπεια, το προστατεύει. Σε ορισμένους τύπους ασφαλειών η επαναφορά του ελάσματος γίνεται με το χέρι (το συνηθέστερο), σε κάποιους άλλους (όχι ιδιαίτερα διαδεδομένους) για την επαναφορά του ελάσματος χρησιμοποιείται ελατήριο. Βρίσκουν εφαρμογή τόσο σε οικιακές όσο και σε βιομηχανικές εγκαταστάσεις. Μεγάλο τους πλεονέκτημα είναι ότι, μετά τη διακοπή του ρεύματος στο κύκλωμα, δεν χρειάζονται αντικατάσταση.
Ασφάλειες με σωληνοειδές (μαγνητικές).
Και αυτές οι ασφάλειες δεν απαιτούν αντικατάσταση όταν ενεργοποιηθούν. Οι ασφάλειες με σωληνοειδές (πηνίο) χρησιμοποιούν την έλξη από το ρεύμα που διαρρέει ένα πηνίο. Όταν το ρεύμα ξεπεράσει την προκαθορισμένη ένταση, η δύναμη ενός ελατηρίου απομακρύνει τις επαφές και προκαλείται διακοπή στο κύκλωμα. Οι ασφάλειες με σωληνοειδές έχουν ταχύτερη δράση από τις θερμικές.
Ασφάλειες με διμεταλλικό έλασμα και σωληνοειδές (θερμικές - μαγνητικές).
Οι ασφάλειες αυτές έχουν ευρεία χρήση και στις οικιακές ηλεκτρικές εγκαταστάσεις. Συνδυάζουν την ταχύτητα των ασφαλειών με σωληνοειδές (για τα μεγάλα ρεύματα) και την αργή απόκριση των θερμικών ασφαλειών στις χαμηλότερες εντάσεις.
Ηλεκτρονικές ασφάλειες.
Χρησιμοποιούν ημιαγωγό (θερμίστορ) ή σύνθετο ηλεκτρονικό κύκλωμα, το οποίο είναι σχεδιασμένο να λειτουργεί με παρόμοιο τρόπο με τις κοινές ασφάλειες. Αυτού του τύπου οι ασφάλειες είναι συνήθως μικρής ισχύος και μεγέθους, κατάλληλες για προστασία υποκυκλωμάτων σε πλακέτες. Δεν είναι κατάλληλες για οικιακή χρήση ή σε οχήματα.
Αυτόματοι διακόπτες κλειστού τύπου.
Οι αυτόματοι διακόπτες κλειστού τύπου βασίζονται στις προαναφερθείσες αρχές λειτουργίας των ασφαλειών και αποτελούν τον συνηθέστερα χρησιμοποιούμενο τύπο διακόπτη. Βρίσκονται στα σπίτια, τα μεγάλα κτίρια γραφείων και σε βιομηχανικές εγκαταστάσεις. Οι μικροί διακόπτες στον κεντρικό ηλεκτρικό πίνακα των σπιτιών είναι αυτόματοι διακόπτες κλειστού τύπου. Τα ρεύματα που μπορούν να διακόψουν μπορούν να κυμανθούν από ένα ως χιλιάδες amperes. Αναγνωρίζονται από το απλό ορθογώνιο πλαστικό τους περίβλημα.
Οι αυτόματοι διακόπτες κλειστού τύπου είναι σχεδιασμένοι για να ανοίγουν και να κλείνουν ένα κύκλωμα με μη αυτόματα μέσα (χειροκίνητα) και παράλληλα να αποσυνδέουν αυτόματα το κύκλωμα όταν ανιχνεύσουν μια προκαθορισμένη τιμή υπερρεύματος. Ακριβώς όπως οι διακόπτες ισχύος και οι διακόπτες αέρα, έχουν μια ονομαστική τάση και ένα ρεύμα διακοπής. Παρέχουν προστασία κατά της υπερφόρτισης των γραμμών καθώς και προστασία από ρεύματα σφάλματος κατά τη διάρκεια ενός βραχυκυκλώματος. 
Για παράδειγμα ένας θερμικός-μαγνητικός αυτόματος διακόπτης (μικροαυτόματος) των 10 αμπέρ περιλαμβάνει τα ακόλουθα μέρη:

</doc>
<doc id="56633" url="https://el.wikipedia.org/wiki?curid=56633" title="Μάρλενε Ντήτριχ">
Μάρλενε Ντήτριχ



</doc>
<doc id="56635" url="https://el.wikipedia.org/wiki?curid=56635" title="Αληθές αζιμούθιο">
Αληθές αζιμούθιο



</doc>
<doc id="56637" url="https://el.wikipedia.org/wiki?curid=56637" title="Φάλτσο (ποδόσφαιρο)">
Φάλτσο (ποδόσφαιρο)

Ως φάλτσο στο ποδόσφαιρο και γενικά σε αθλήματα στα οποία χρησιμοποιούνται μπάλες, αναφέρεται η ιδιοπεριστροφή της μπάλας γύρω από τον άξονά της. Η κίνησή της αυτή, σε συνδυασμό με τη μεταφορική της κίνηση, αναγκάζουν την μπάλα να μην κινείται σε ευθεία τροχιά αλλά να ακολουθεί τροχιά κωνικής τομής. Το φάλτσο εφαρμόζεται στην μπάλα χτυπώντας την πλαγίως και πολλές φορές με απότομη κίνηση του ποδιού κατά μήκος της επιφάνειάς της είτε με το τμήμα του παπουτσιού που βρίσκεται προς το μη συμμετέχον στο χτύπημα πόδι (εσωτερικό φάλτσο), είτε με το εξωτερικό τμήμα του παπουτσιού (εξωτερικό φάλτσο). Τα σουτ με φάλτσο χρησιμοποιούνται πολύ συχνά στις εκτελέσεις φάουλ κοντά στο αντίπαλο τέρμα, στα κόρνερ και στα σουτ έξω από τη μεγάλη περιοχή.
Το φάλτσο γενικά εφαρμόζεται δύσκολα στις βαριές δερμάτινες μπάλες ποδοσφαίρου, αλλά με τις μπάλες νέας τεχνολογίας που είναι ελαφρύτερες, μπορεί με μικρότερη προσπάθεια να εφαρμοστεί. Γενικά, όσο πιο ελαφριά και λεία είναι μια μπάλα τόσο πιο πολύ φάλτσο μπορεί να δεχτεί. Επίσης οι νέες μπάλες ποδοσφαίρου έχουν τέτοια σχήματα στην επιφάνειά τους, ώστε να μπορούν να δώσουν στον παίκτη που τις χρησιμοποιεί, μια διαισθητική εικόνα της πορείας της μπάλας με φάλτσο, σε συνάρτηση με το που θα τις χτυπήσει. Για αυτό βλέπουμε πολλές φορές παίχτες να στήνουν την μπάλα με προσοχή πριν την εκτέλεση ελεύθερου χτυπήματος. Κάποιοι από τους κορυφαίους εκπροσώπους στην ιστορία του φάλτσου είναι οι : Λιονέλ Μέσι, Ζουνίνιο Περναμπουκάνο, Ντέϊβιντ Μπέκαμ, Ρομπέρτο Κάρλος, Ριβάλντο, Χρίστο Στοΐτσκοφ, Βασίλης Τσιάρτας, Ντιέγκο Μαραντόνα, Μισέλ Πλατινί, Ριβελίνο και Πελέ, μεταξύ άλλων. 
Χρήση.
Φάουλ και σουτ.
Το φάλτσο μπορεί να χρησιμοποιηθεί σε εκτέλεση φάουλ που στοχεύει απευθείας στο αντίπαλο τέρμα. Συνηθίζεται, οι τερματοφύλακες να στήνουν το τείχος των αμυντικών τους μπροστά από τον παίκτη που εκτελεί το φάουλ καλύπτοντας έτσι τη μία γωνία του τέρματός τους, ενώ αυτοί περιμένουν για απόκρουση της μπάλας στην άλλη γωνία. Ένας εκτελεστής φάουλ που θα εφαρμόσει σωστά το φάλτσο στην μπάλα, μπορεί να την κάνει να προσπεράσει το τείχος των αμυνόμενων και να την οδηγήσει πίσω από αυτό, στέλνοντάς την έτσι στην ακάλυπτη από τον τερματοφύλακα γωνία. Επίσης σε κοντινά φάουλ, ιδιαίτερα καταρτισμένοι τεχνικά ποδοσφαιριστές, μπορούν να δώσουν στην μπάλα τροχιά, τέτοια ώστε η μπάλα να περάσει πάνω από το τείχος των αμυνομένων, αλλά αφού το περάσει να κατέβει με μεγάλη ταχύτητα, χωρίς να φύγει εκτός του ύψους του τέρματος. Αυτό συμβαίνει είτε από την οπισθέλκουσα δύναμη που εφαρμόζεται στην μπάλα κατά την κίνησή της στον αέρα με μεγάλη ταχύτητα είτε από τη διαφορά πίεσης που δημιουργείται στο πάνω τμήμα της μπάλας με το κάτω τμήμα της. Στα φάουλ είναι πολύ δύσκολο να δοθεί η σωστή φορά ιδιοπεριστροφής στην σταματημένη στο έδαφος μπάλα, οπότε τέτοιου είδους σουτ εκμεταλλεύονται τη διαφορά πίεσης όταν κάποιος παίχτης με ιδιαίτερη τεχνική χτυπήσει την μπάλα όσο αυτή είναι στον αέρα.
Κόρνερ.
Στα κόρνερ, ένας παίκτης μπορεί να εφαρμόσει φάλτσο κάνοντας την μπάλα να απομακρυνθεί από το αντίπαλο τέρμα, δίνοντας έτσι λανθασμένη αντίληψη στον τερματοφύλακα για την πορεία της και οδηγώντας τον έτσι σε μια λανθασμένη έξοδο. Επίσης αν η μπάλα, με την ίδια πορεία, κάνει επαφή με το πόδι ή το κεφάλι κάποιου επιθετικού, θα αποκτήσει μεγαλύτερη ταχύτητα προς το αντίπαλο τέρμα, δυσχεραίνοντας το έργο του τερματοφύλακα. Αν από την άλλη, το φάλτσο είναι τέτοιο ώστε η μπάλα συγκλίνει προς το τέρμα, μπορεί ο εκτελεστής του κόρνερ να πετύχει ένα εντυπωσιακό απευθείας γκολ ή να τροφοδοτήσει κάποιον επιθετικό που κινείται προς το τέρμα.
Πάσες.
Σε μακρινές πάσες συνηθίζεται να εφαρμόζεται φάλτσο ώστε κάποιος παίκτης να δώσει την μπάλα σε συμπαίκτη του, προσπερνώντας παίχτη της αντίπαλης ομάδας. Επίσης, μπορεί να δοθεί φάλτσο που θα κάνει την μπάλα να περιστρέφεται προς τον παίκτη που την χτύπησε, ώστε να βρεθεί για περισσότερο χρόνο στον αέρα, με απώτερο σκοπό να δοθεί περισσότερος χρόνος στον συμπαίκτη που κατευθύνεται προς αυτήν. Συνηθισμένο χτύπημα με τέτοιο φάλτσο είναι το άουτ που εκτελεί ο τερματοφύλακας από τα όρια της μικρής του περιοχής, όταν αυτός σηκώνει την μπάλα στον αέρα για μακρινή πάσα. Επίσης τα αμυντικά χαφ πολλές φορές όταν κάνουν μακρινές μπαλιές στους κενούς χώρους όπου κατευθύνεται ο συμπαίκτης τους, χρησιμοποιούν το συγκεκριμένο είδος φάλτσου για να τους δώσουν λίγο περισσότερο χρόνο ώστε να προλάβουν την μπάλα πριν αυτή βγει άουτ.
Ερμηνεία.
Η επιστημονική περιγραφή του φαινομένου της επιρροής της περιστροφής ενός σώματος στην τροχιά του, δόθηκε από τον Πίτερ Γκάθρι Τέιτ, Σκώτο μαθηματικό μελετώντας την πορεία μπαλών του γκολφ και θεωρώντας την ιδιοπεριστροφή της μπάλας ως τον παροχέα της δύναμης που επιμυκήνει την πορεία της μπάλας στον αέρα, μετά από μελέτη γραπτών του Νεύτωνα. Ο Γερμανός φυσικός Χάινριχ Μάγκνους το 1852, μελέτησε το πως ρέει ο αέρας γύρω από κιλύνδρους που περιστρέφονται και το φαινόμενο της ανύψωσης σε σχέση με την ιδιοπεριστροφή σφαίρας πήρε το όνομά του (μια αμφισβητούμενη άποψη του βιογράφου Τζέιμς Γκλέικ , θέλει το φαινόμενο να έχει περιγραφεί θεωρητικά από τον Νεύτωνα 180 χρόνια νωρίτερα με αφορμή την παρατήρηση παικτών τένις στο κολέγιο του Κέμπριτζ.) Το φαινόμενο Μάγκνους, όπως είναι γνωστό, συνδυάζει την αρχή του Μπερνούλι και τη δημιουργία οριακών στρωμάτων στο μέσο γύρω από κινούμενα αντικείμενα. Μια μπάλα που περιστρέφεται γύρω από τον άξονά της στον αέρα, με φορά περιστροφής από πάνω προς τα κάτω, επιβραδύνει τη ροή των σωματιδίων που αποτελούν τον αέρα στο πάνω μέρος της (τα οποία κινούνται αντίθετα με την περιστροφή της μπάλας), ενώ στο κάτω μέρος της την επιταχύνει (αφού τα σωματίδια κινούνται με την ίδια φορά που έχει η περιστροφή της). Το αποτέλεσμα αυτής της επιβράδυνσης και επιτάχυνσης, δημιουργεί βαθμίδα πίεσης κατά το ύψος της μπάλας και η πίεση στο πάνω μέρος της είναι υψηλότερη από την πίεση του αέρα στο κάτω μέρος της. Αυτή η διαφορά πίεσης δίνει στην μπάλα επιτάχυνση προς τα κάτω. Με παρόμοιο συλλογισμό εξηγούνται και οι τροχιές για άλλες φορές περιστροφής της μπάλας.

</doc>
<doc id="56638" url="https://el.wikipedia.org/wiki?curid=56638" title="Ντάρμσταντ">
Ντάρμσταντ



</doc>
<doc id="56639" url="https://el.wikipedia.org/wiki?curid=56639" title="Επιστολή">
Επιστολή

Επιστολή (ή γράμμα) είναι μια γραπτή ανακοίνωση ή μια αγγελία, που στέλνεται ανοιχτή ή κλειστή σε φάκελο. Η επιστολή όταν είναι ιδιωτική, διακρίνεται σε: απαντητική, δηλ. απάντηση σε μια ανακοίνωση, συλλυπητήριο η συγχαρητήριο, όταν εκφράζει δηλ. συλλυπητήρια για κάποιο θάνατο, ατύχημα ή συγχαρητήρια για μια επιτυχία.
Η επιστολή στο ταχυδρομείο είναι απλή ή συστημένη, η πρώτη στέλνεται με το κοινό τέλος (γραμματόσημο) και η άλλη με περισσότερο τέλος, δίνεται απόδειξη στον αποστολέα και όταν φτάσει στον παραλήπτη, αυτός υπογράφει στο βιβλίο του ταχυδρόμου, για να την πάρει.
Ιστορία.
Η επικοινωνία με γραπτό τρόπο μεταξύ των ανθρώπων είναι πολύ παλιά. Σε ανασκαφές βρέθηκαν πολλές επιστολές της Αιγύπτου, της Ασσυρίας, της Βαβυλωνίας, σε σφηνοειδή γραφή. Οι βασιλιάδες της μυκηναϊκής εποχής επικοινωνούσαν μεταξύ τους με επιστολές.
Επίσης και ο Όμηρος αναφέρει ότι ο βασιλιάς των Αργείων Προίτος έστειλε "πίνακα πτυκτόν", είδος επιστολής στον πεθερό του Ιοβάτη, βασιλιά της Λυδίας. Περίφημη είναι η επιστολή του Δαβίδ, που έστειλε στον Ιωάβ, για να σκοτώσει αυτόν που την πήγαινε, επειδή ο Δαβίδ του πήρε τη γυναίκα.
Οι επιστολές ήταν γραμμένες σε πίνακα από [(ξύλο)] ή μόλυβδο ή κασσίτερο, ακόμα και σε όστρακα και αργότερα σε πάπυρο. Στην αρχαιότερη εποχή χρησιμοποιούσαν ξύλινο πίνακα, αλειμμένο από τη μια πλευρά με κερί και με πίσσα από την άλλη. Πάνω στο κερί έγραφαν, χάραζαν τα γράμματα με ελαφριά γλυφίδα.
Από τα χρόνια του Μ. Αλεξάνδρου οι επιστολές ήταν γραμμένες σε πάπυρο με μελάνη. Τους παπύρους τους τύλιγαν σε κυλίνδρους και στο νήμα, που τους τύλιγαν, έβαζαν τη σφραγίδα. Αργότερα άρχισαν να χρησιμοποιούν περγαμηνές, μέχρις ότου άρχισε η χρήση του χαρτιού, που είναι μέχρι σήμερα το υλικό για τη γραφή των επιστολών.
Στην αρχαία Σπάρτη η συνεννόηση γινόταν με κρυπτογραφικό τρόπο, με σκυτάλη, ενώ στην αρχαία Ρώμη η κρυπτογραφία στις επιστολές ήταν συνηθισμένη. Τις επιστολές τις έστελναν με δούλους και για να μη γίνεται γνωστό το περιεχόμενό τους έβαζαν τη σφραγίδα τους ή έβρισκαν άλλους τρόπους, όπως ο Άρπαγος, που θέλησε να επικοινωνήσει με τον Κύρο, γράφει ο Ηρόδοτος, του έστειλε επιστολή ραμμένη στην κοιλιά λαγού.
Οι αρχαιότερες επιστολές, απ' αυτές που ξέρουμε, είναι του Δαρείου προς το Γάδατα και δύο επιστολές του Δ' αιώνα π.Χ. Απ' την αρχαία Ελλάδα σώζονται επιστολές μεγάλων αντρών, αλλά δε θεωρούνται γνήσιες, όπως είναι του Ιουλιανού του Παραβάτη, του Λιβάνιου κ.ά. Ονομαστές είναι και οι επιστολές του Κικέρωνα για το φροντισμένο τους ύφος, που είναι περισσότερες από 800 και δίνουν πληροφορίες για τη ζωή του Κικέρωνα και γενικά για την εποχή του.
Νεότερες είναι οι επιστολές του Σενέκα, του Πλίνιου του νεότερου, του Σιδώνιου, του Αυσόνιου, του Κασσιόδωρου και άλλων.
Η επιστολή στη θρησκεία
Στη χριστιανική φιλολογία σημασία ιδιαίτερη έχουν οι αποστολικές ή καθολικές επιστολές, οι απολυτικές και ειρηνικές επιστολές Αποστόλων: Σώζονται από αυτές 21 και τις έγραψαν οι μαθητές του Χριστού. Αυτές τις χωρίζουμε σε
Οι Πατέρες της Εκκλησίας χρησιμοποιούσαν την επιστολή, για να συζητήσουν διάφορα θέματα της Εκκλησίας, αλλά και της πολιτικής ζωής.
Με πολιτικό εκκλησιαστικό χαρακτήρα γνωρίζουμε την επιστολή του Πάπα Πίου Β' στον Μωάμεθ και του Αγίου Κλήμεντα στους Κορινθίους.
Η επιστολή στη φιλολογία.
Πολλοί ποιητές έγραψαν κατά καιρούς επιστολές που ονομάζονται ποιητικές, όπως ο Οράτιος, ο Οβίδιος. Από τους νεότερους δε ο Κλεμέντιος ο Σκαρόν, ο Μπουαλώ, ο Βολταίρος, ο Σεδέν, ο Γέι και ο καλύτερος από όλους ο Πόουπ.
Οι επιστολές αυτές είναι γραμμένες σ' έμμετρο ή πεζό λόγο. Αξιόλογες επιστολές φιλολογικού είδους έγραψαν πολλοί Ιταλοί (Αννίβας Κάρο, Αλγαρότι, ο Ιταλοέλληνας Φώσκολος), Γάλλοι (κυρία Σεβινιέ, Πασκάλ, Ρουσσώ) και Γερμανοί επίσης (Βίνκελμαν, Γλάιμ, Σλέγκελ) κ.ά. Από τους νεότερους Έλληνες μεγάλης αξίας επιστολές έγραψαν ο Κοραής και ο Δούκας.

</doc>
<doc id="56643" url="https://el.wikipedia.org/wiki?curid=56643" title="Τηλεπικοινωνίες">
Τηλεπικοινωνίες

Με τον γενικό όρο τηλεπικοινωνίες, (telecommunications), χαρακτηρίζεται η κάθε μορφής ενσύρματη ή ασύρματη, ηλεκτρομαγνητική, ηλεκτρική, κλπ., ακουστική και οπτική επικοινωνία που πραγματοποιείται ανεξαρτήτως απόστασης. 
Στους σύγχρονους καιρούς, αυτή η διαδικασία σχεδόν πάντα περιλαμβάνει την αποστολή ηλεκτρομαγνητικών κυμάτων ή ηλεκτρικών σημάτων από κατάλληλες ηλεκτρονικές συσκευές, όπως το τηλέφωνο ή ο ασύρματος, αλλά παλαιότερα περιελάμβανε τη χρήση ακουστικών σημάτων, όπως τυμπάνων, ή οπτικών, όπως ο σηματοφόρος καπνός ή η λάμψη της φωτιάς.
Ιστορία των τηλεπικοινωνιών.
Οι πρώτες μορφές τηλεπικοινωνιών πραγματοποιούνταν με την χρήση φωτιάς. Ο Όμηρος αναφέρει πως οι Αχαιοί χρησιμοποίησαν τις φρυκτωρίες, δηλαδή μεγάλες φωτιές στις κορυφές βουνών, για να αναγγείλουν την πτώση της Τροίας στις Μυκήνες. Η χρήση της φωτιάς ως μέσο τηλεπικοινωνίας συνεχίστηκε μέχρι τον 19ο αιώνα.
Τηλεπικοινωνιακές συσκευές.
Σήμερα οι τηλεπικοινωνίες είναι εξαιρετικά διαδεδομένες και οι συσκευές που υποβοηθούν τη διαδικασία, όπως και το τηλέφωνο, το ραδιοτηλέφωνο, ο ασύρματος, το τηλέτυπο, το τηλεομοιοτυπικό (γνωστότερο ως φαξ), αλλά και το ραδιόφωνο η τηλεόραση κλπ. και πιο σύγχρονα το διαδίκτυο, είναι πολύ κοινές στα περισσότερα μέρη του πλανήτη. Υπάρχει επίσης μια απέραντη σειρά δικτύων που διασυνδέουν αυτές τις συσκευές, όπως τα δίκτυα υπολογιστών, τα δημόσια τηλεφωνικά δίκτυα, τα δίκτυα κινητής τηλεφωνίας, καθώς και τα ραδιοφωνικά και τηλεοπτικά δίκτυα. Τα δίκτυα αυτά σχηματίζονται από "τηλεπικοινωνιακά κανάλια", φυσικές διόδους οι οποίες επιτρέπουν σε σήματα κωδικοποιημένα μέσω μίας συγκεκριμένης φυσικής ποσότητας να μεταδοθούν κατά μήκος τους, και "κόμβους", ή "σταθμούς", στα άκρα αυτών των καναλιών, δηλαδή τηλεπικοινωνιακές συσκευές όπως αυτές που προαναφέρθηκαν.
Τα συστήματα τηλεπικοινωνιών σχεδιάζονται εν γένει από τους μηχανικούς τηλεπικοινωνιών. Οι πρώτοι εφευρέτες στον τομέα ήταν ο Ελίσα Γκρέι ("Elisha Gray"), ο Νικόλα Τέσλα, ο Γκουλιέλμο Μαρκόνι και ο Τζον Λόγκι Μπερντ ("John Logie Baird"). Τα τηλεπικοινωνιακά τους συστήματα ήταν αναλογικά αλλά κατά τις τελευταίες δεκαετίες του εικοστού αιώνα επικράτησαν καθολικά τα ψηφιακά συστήματα, καταγόμενα από τα δίκτυα υπολογιστών. Έτσι οι περισσότερες τηλεπικοινωνιακές συσκευές σήμερα ουσιαστικώς είναι ηλεκτρονικοί υπολογιστές, ακόμα και αν δεν έχουν την εμφάνιση ενός τυπικού μικροϋπολογιστή γενικής χρήσης.
Από τη δεκαετία του 1970 κι έπειτα η οπτική ίνα έχει βελτιώσει ριζικά το εύρος ζώνης που είναι διαθέσιμο για τη διηπειρωτική επικοινωνία, γεγονός που βοηθά στην ταχύτερη μεταφορά δεδομένων και την παροχή πλουσιότερων υπηρεσιών. Η ψηφιακή τηλεόραση έχει εξαλείψει τα προβλήματα όπως το «χιόνι» στην εικόνα και τα παράσιτα, προσφέροντας παράλληλα υψηλή ποιότητα σήματος. Οι τηλεπικοινωνίες παραμένουν ένας σημαντικός τομέας της παγκόσμιας οικονομίας και το εισόδημα της βιομηχανίας τηλεπικοινωνιών είναι 3% του Ακαθάριστου Παγκόσμιου Προϊόντος.
Εταιρίες τηλεπικοινωνιών.
Οι εταιρείες που απασχολούνται στον τομέα των τηλεπικοινωνιών είτε κατασκευάζουν / πωλούν τηλεπικοινωνιακές συσκευές, είτε παρέχουν σε συνδρομητές τους πρόσβαση σε τηλεπικοινωνιακά δίκτυα μέσω αυτών των συσκευών. Κάποιες μεγάλες επιχειρήσεις του χώρου είναι οι παρακάτω:

</doc>
<doc id="56645" url="https://el.wikipedia.org/wiki?curid=56645" title="Τηλεεπικοινωνίες">
Τηλεεπικοινωνίες



</doc>
<doc id="56646" url="https://el.wikipedia.org/wiki?curid=56646" title="Γ.Ε. Ολύμπια Λάρισας">
Γ.Ε. Ολύμπια Λάρισας

Η Γυμναστική Ένωση Ολύμπια Λάρισας ήταν ελληνικό αθλητικό σωματείο που δραστηριοποιούταν στην πόλη της Λάρισας, στον ομώνυμο νομό, όπου και βρίσκεται η έδρα του, το Κλειστό Γυμναστήριο Νεάπολης. Ιδρύθηκε το 1979 και αγωνιζόταν με χρώματα το σκούρο μπλε και το πορτοκαλί. Διατηρούσε τμήματα ανδρικής και γυναικείας καλαθοσφαίρισης όλων των ηλικιακών ομάδων.
Ίδρυση.
Η Ολύμπια Λάρισας ιδρύθηκε επισήμως στην πόλη της Λάρισας το έτος 1979 από το Δημήτρη Ντούγκο. Εντάχθηκε στο δυναμικό της τότε Τοπικής Επιτροπής Κεντροδυτικής Θεσσαλίας (ιδρύθηκε το 1973) της Ελληνικής Ομοσπονδίας Καλαθοσφαίρισης (ιδρύθηκε το 1970). Το 1981 ξεκίνησε τη λειτουργία της η Ένωση Σωματείων Καλαθοσφαίρισης Θεσσαλίας στα πρωταθλήματα της οποίας συμμετείχε η ομάδα από την εποχή της πρώτης διεξαγωγής τους. Ο Δημήτρης Ντούγκος, μάλιστα, διετέλεσε πρώτος πρόεδρος της Ένωσης.
Τμήμα καλαθοσφαίρισης ανδρών.
Ιστορική αναδρομή.
Με αφετηρία την κατάκτηση του Πρωταθλήματος Ανδρών της Ε.Σ.ΚΑ. Θεσσαλίας την αγωνιστική περίοδο 1982-83 η Ολύμπια Λάρισας ξεκίνησε μία πορεία στις εθνικές κατηγορίες που είχε διάρκεια κάτι λιγότερο από τρεις δεκαετίες.
Πρώτα βήματα στη Β' Εθνική (1983-1986).
Σε πρώτη φάση ανήλθε στη Β' Εθνική Κατηγορία για την περίοδο 1983-84 όπου εντάχθηκε στον Όμιλο Βορρά. Στον τελικό βαθμολογικό πίνακα κατέλαβε τη 10η θέση σε σύνολο 14 συλλόγων, πάνω από τη ζώνη του υποβιβασμού. Την ίδια χρονιά πραγματοποίησε το ντεμπούτο της στο Κύπελλο Ελλάδος γνωρίζοντας τον αποκλεισμό στο πρώτο της παιχνίδι από τον Α.Ο. Σερρών με σκορ 84-63.
Την επόμενη χρονιά, 1984-85 συμμετείχε ξανά στο Πρωτάθλημα της Β' Εθνικής στα πλαίσια του οποίου συγκροτήθηκαν αυτή τη φορά τέσσερις όμιλοι. Η Ολύμπια εντάχθηκε μαζί με 11 ακόμη συλλόγους στον Α' Όμιλο Βορρά, τερματίζοντας στην 5η θέση της βαθμολογίας. Στο θεσμό του Κυπέλλου ηττήθηκε ξανά στην πρεμιέρα, αυτή τη φορά από τη Χ.Α.Ν.Θ. με σκορ 58-52.
Την περίοδο 1985-86 ο σύλλογος της Λάρισας συμμετείχε ξανά στην αγωνιστική δράση του Α' Ομίλου Βορρά. Ολοκλήρωσε τις αγωνιστικές του υποχρεώσεις στην 8η θέση του βαθμολογικού πίνακα, σε σύνολο 11 ομάδων, με αποτέλεσμα να υποβιβαστεί στο τοπικό πρωτάθλημα. Στο θεσμό του Κυπέλλου ήταν η σειρά της Νίκης Βόλου να αποκλείσει την Ολύμπια με σκορ 51-54.
Δεύτερη θητεία στη Β' Εθνική (1993-1996).
Το τέλος της αγωνιστικής περιόδου 1992-93 βρήκε την Ολύμπια Λάρισας στην κορυφή του βαθμολογικού πίνακα του Ομίλου της στη Γ' Εθνική Κατηγορία, σηματοδοτώντας την επιστροφή της στη Β' Εθνική μετά από 7 χρόνια.
Στο επίπεδο αυτό παρέμεινε για μία τριετία προτού κατακτήσει τη χρονιά 1995-96 τον τίτλο του Πρωταθλητή της Β' Εθνικής (για τον Όμιλο Βορρά) και ανέλθει για πρώτη φορά στην ιστορία της στην Α2 Εθνική Κατηγορία. Μετά από πολύ καλές παρουσίες στην Α2 η ομάδα κέρδισε την άνοδο στην Α1 το 2002.
Πορεία στην Α1
Το 2002/03 η Ολύμπια, παρά τις δαπανηρές μεταγραφές, δε κατάφερε να παραμείνει στη κατηγορία. Επανήλθε όμως στην Α1 την αμέσως επόμενη χρονιά. Από το 2004 η ομάδα αγωνιζόταν ανελλιπώς στην Α1. Τη σεζόν 2006/2007 αναδείχθηκε 7η στην κανονική περίοδο της Α1 κερδίζοντας 13 νίκες στους 26 αγώνες της κανονικής περιόδου, καταρρίπτοντας το ρεκόρ νικών λαρισινής ομάδας το οποίο κατείχε ο Γυμναστικός Σύλλογος Λάρισας από τη σεζόν 1980/1981 με 11 νίκες. Η είσοδός της στα πλέι-οφς ήταν η πρώτη στην ιστορία της. Με πρωτεργάτες τους Ματ Γουόλς, Σαβο Τζιγκάνοβιτς, Γιώργο Τσιάρα και Γιώργο Πρίντεζη η ομάδα βρέθηκε στα πλέι-οφς αντιμέτωπη με τον Άρη, όπου και αποκλείστηκε από τα ημιτελικά, χάνοντας τον 2ο αγώνα στη Νεάπολη έπειτα από παράταση. Την επόμενη χρονιά (2007/08) μπήκε ξανά στα Play-off καταλαμβάνοντας την 8η θέση.
Το 2009 η ομάδα προχώρησε σε συγχώνευση με την ΑΕΛ 1964 και η ονομασία της ομάδας άλλαξε απο ΚΑΕ Ολύμπια Λάρισας, σε Γ.Σ. Ολύμπιας Λάρισας. Τη σεζόν 2009-2010 βρέθηκε στην τελευταία θέση του πρωταθλήματος της Α1.
Τμήμα καλαθοσφαίρισης γυναικών.
Το γυναικείο τμήμα καλαθοσφαίρισης της Ολύμπιας Λάρισας κατέκτησε το Πρωτάθλημα Θεσσαλίας στη δεύτερη και τρίτη διοργάνωση του θεσμού υπό την εποπτεία της Ένωσης Σωματείων Καλαθοσφαίρισης Θεσσαλίας, κατά τις περιόδους 1983-84 και 1984-85.
Την αγωνιστική περίοδο 1985-86 διαγωνίστηκε στο Πρωτάθλημα της Α' Εθνικής Κατηγορίας, το οποίο διοργανωνόταν για δεύτερη χρονιά υπό τη μορφή αυτή. Σε αυτό συμμετείχαν 10 ομάδες συνολικά από ολόκληρη την Ελλάδα. Στον τελικό βαθμολογικό πίνακα η Ολύμπια κατέλαβε τη 10η και τελευταία θέση έχοντας συγκεντρώσει μόλις 1 νίκη και 17 ήττες. Σαν αποτέλεσμα υποβιβάστηκε εκ νέου στο τοπικό της πρωτάθλημα.
Εξωτερικοί σύνδεσμοι.
&lt;br&gt;

</doc>
<doc id="56647" url="https://el.wikipedia.org/wiki?curid=56647" title="Κουίσλιγκ">
Κουίσλιγκ



</doc>
<doc id="56650" url="https://el.wikipedia.org/wiki?curid=56650" title="Μιχαήλ Εμινέσκου">
Μιχαήλ Εμινέσκου

Ο Μιχάι Εμινέσκου, ("Mihai Eminescu", πραγματικό όνομα "Mihail Eminovici" - Μιχαήλ Εμινόβιτσι, 15 Ιανουαρίου 1850 - 15 Ιουνίου 1889) ήταν Ρουμάνος ποιητής και λογοτέχνης. Γεννήθηκε στο Μποτοσάνι (Botoșani) της Μολδαβίας στις 15 Ιανουαρίου 1850 και υπήρξε γόνος ευκατάστατης επαρχιακής οικογένειας. Ξεκίνησε το σχολείο στην πόλη Τσερναούτσι (Cernăuți) και το τελείωσε στο Σιμπίου (Sibiu), όπου είχε την ευκαιρία να μελετήσει επαρκώς τη γερμανική γλώσσα. Σε ηλικία 19 ετών εγγράφηκε στη φιλοσοφική σχολή του Πανεπιστημίου της Βιέννης και κατόπιν μελέτησε νομικά στο Βερολίνο και στην Ιένα. Δίχως να ολοκληρώσει τις σπουδές του σε κάποιον ιδιαίτερο τομέα, επέστρεψε στην πατρίδα του εργαζόμενος ως βιβλιοθηκάριος, σχολικός επιθεωρητής και δημοσιογράφος στο Ιάσιο (Iași) (1874-1876). Έχασε τη θέση εργασίας του εξαιτίας πολιτικών αντιπαλοτήτων και αναγκάστηκε να μετακομίσει στο Βουκουρέστι (București), όπου εργάστηκε κυρίως ως αρθρογράφος, συνεχίζοντας παράλληλα να γράφει και να δημοσιεύει ποιήματα.
Από πολύ νωρίς ο Εμινέσκου έδειξε το ποιητικό του ταλέντο δημοσιεύοντας ποιήματα του στο γνωστό τότε φιλολογικό περιοδικό της πατρίδας του «Λογοτεχνικές Συνδιαλέξεις» ("Convorbiri Literare"), όπου και δέχθηκε εγκωμιαστικές κριτικές από τον μεγάλο κριτικό και λογοτέχνη Τίτο Μαϊορέσκου (Titu Maiorescu). Ανήκε στη γενιά των μεγάλων κλασικών Ρουμάνων συγγραφέων, όπως ο διηγηματογράφος Ίον Κρεάνγκα (Ion Creangă) και ο φαναριώτικης καταγωγής λογοτέχνης και θεατρικός συγγραφέας Ίων Λούκα Καρατζιάλε (Ion - Luca Caragiale), ο οποίος συνεργάστηκε με τον νεαρό ποιητή Εμινέσκου στην εφημερίδα «Ο Χρόνος» ("Timpul").
Η σταδιοδρομία του ταλαντούχου ποιητή δε διήρκεσε πολύ. Υπέστη διανοητική διαταραχή -μανιοκαταθλιπτική ψύχωση- το 1883. Μετά από μακρά θεραπεία στο Ντέμπλινγκ (Doebling) της Αυστρίας η υγεία του φαινομενικά σταθεροποιήθηκε. Επέστρεψε στην πατρίδα του και εργάστηκε ως βιβλιοθηκάριος στο Ιάσιο μέχρι το 1887. Οι διανοητικές του διαταραχές επιδεινώθηκαν το 1889 και αναγκάστηκε να καταφύγει σε ένα σανατόριο στο Βουκουρέστι. Εκεί μια πέτρα ενός παράφρονα του έθραυσε το κρανίο και τον οδήγησε στον θάνατο. Μόλις 13 έτη διήρκεσε η δημιουργική του πορεία, καθώς έφυγε στις 15 Ιουνίου του 1889 σε ηλικία μόλις 39 ετών. Στα λίγα αυτά χρόνια της δημιουργικής του πορείας ο ποιητής δημοσίευσε μόνον 64 ποιήματα. Μετά το θάνατό του βρέθηκαν στο σπίτι του χιλιάδες αδημοσίευτων χειρογράφων με ποιήματα, πεζά, θεατρικά έργα, φιλοσοφικές μελέτες, μεταφράσεις κ.λπ., που αποδεικνύουν το πολυσχιδές ταλέντο του ποιητή.
Το πορτραίτο του πήρε τη θέση του στην Αλέα των Κλασικών της Ρουμανικής λογοτεχνίας, σε ένα γλυπτικό σύμπλεγμα στο πάρκο του Στεφάνου του Μεγάλου (Ștefan cel Mare), στο Κισινάου (Chișinău) της Μολδαβίας.
Επιδράσεις.
Ο ποιητής έζησε σε μια εποχή ταραγμένη και συνάμα αποφασιστική για τη χώρα του, η οποία μόλις απελευθερωμένη από την ηγεμονία της οθωμανικής αυτοκρατορίας, αναζητούσε την εθνική της ταυτότητα ανάμεσα στις ευρύτατες ανακατατάξεις της Βαλκανικής περιοχής και τις κυριαρχικές διαθέσεις της Ρωσίας και της Γαλλίας. Το νέο κράτος που δημιουργείτο, χρησιμοποιούσε ακόμα ως επίσημη γλώσσα και γραφή τα ελληνικά και διατηρούσε έντονα στοιχεία από το φαναριώτικο παρελθόν της. Με το λογοτεχνικό του ταλέντο και την ευρύτατη παιδεία του ο ποιητής κατόρθωσε να αναπτύξει τη ρουμανική γλώσσα και λογοτεχνία όσο σχεδόν κανείς άλλος από τους συγχρόνους του λογοτέχνες, παράγοντας πρότυπα για τη ρουμανική ποίηση, τα οποία θεμελιώνονται σε έναν ιδιότυπο ρουμανικό ρομαντισμό. Διαμόρφωσε μια νέα ποιητική έκφραση, επιβάλλοντας δικά του στερεότυπα. Μολονότι καθ' όλη τη διάρκεια της ζωής του δεν δημοσίευσε παρά μόνο έναν τόμο ποιήματα (1884), η αξία του έργου του τον ανέδειξε ως τον μεγαλύτερο πιθανώς Ρουμάνο λυρικό ποιητή.
Εργογραφία.
Η λυρική μπαλάντα με τον τίτλο ο "Αυγερινός" ("L' Εtoile du soir") θεωρείται κορύφωση της ποιητικής του δημιουργίας. Εδώ, όπως και στην «Προσευχή ενός Δάκα» καθώς και στην «1η Επιστολή», περιγράφεται η σχέση θείου-ανθρωπίνου. Όσον αφορά στον πεζό λόγο, ιδιαίτερη θέση κατέχει "Ο Φτωχοδιόνυσος", φανταστικό διήγημα που δημοσιεύθηκε το 1872 στις «Λογοτεχνικές Συνδιαλέξεις». Παρόλο που ανήκει στις δημιουργίες της νεότητας του συγγραφέα, θεωρήθηκε εξαρχής αριστούργημα.

</doc>
<doc id="56654" url="https://el.wikipedia.org/wiki?curid=56654" title="Βίντκουν Κουίσλιγκ">
Βίντκουν Κουίσλιγκ

Ο Βίντκουν Κουίσλιγκ ("Vidkun Abraham Lauritz Jonssøn Quisling", 18 Ιουλίου 1887 - 24 Οκτωβρίου 1945) ήταν Νορβηγός αξιωματικός και πολιτικός που ήταν τυπικά επικεφαλής της κυβέρνησης της Νορβηγίας κατά την κατοχή της χώρας από τη Ναζιστική Γερμανία κατά το Β΄ Παγκόσμιο Πόλεμο. Απέκτησε για πρώτη φορά διεθνή δημοσιότητα ως στενός συνεργάτης του εξερευνητή Φρίντγιοφ Νάνσεν, οργανώνοντας ανθρωπιστική βοήθεια κατά τη διάρκεια του Ρωσικού λιμού του 1921 στο Ποβόλζιε. Τοποθετήθηκε ως Νορβηγός διπλωμάτης στη Σοβιετική Ένωση και για κάποιο διάστημα διαχειρίστηκε επίσης βρετανικές διπλωματικές υποθέσεις εκεί. Επέστρεψε στη Νορβηγία το 1929 και υπηρέτησε ως Υπουργός Άμυνας στις κυβερνήσεις του Πέντερ Κόλσταντ (1931–32) και του Γενς Χούντσεϊντ (1932–33), εκπροσωπώντας το Αγροτικό Κόμμα.
Το 1933 ο Κουίσλιγκ εγκατέλειψε το Αγροτικό Κόμμα και ίδρυσε το φασιστικό κόμμα "Nasjonal Samling" (Εθνική Ένωση). Αν και κέρδισε κάποια δημοτικότητα μετά τις επιθέσεις του στην αριστερά το κόμμα του δεν μπόρεσε να καταλάβει έδρες στο "Storting" και μέχρι το 1940 ήταν σχεδόν περιθωριακό. Στις 9 Απριλίου 1940, ενώ ήταν σε εξέλιξη η γερμανική εισβολή στη Νορβηγία, προσπάθησε να καταλάβει την εξουσία με το πρώτο παγκοσμίως πραξικόπημα, που μεταδόθηκε ραδιοφωνικά, αλλά απέτυχε αφού οι Γερμανοί αρνήθηκαν να υποστηρίξουν την κυβέρνησή του. Από το 1942 ως το 1945 υπηρέτησε ως πρωθυπουργός της Νορβηγίας, επικεφαλής της νορβηγικής κρατικής διοίκησης από κοινού με το Γερμανό πολιτικό διοικητή Γιόζεφ Τέρμποβεν. Στη φιλοναζιστική κυβέρνηση-μαριονέτα του, γνωστή ως καθεστώς Κουίσλιγκ, επικρατούσαν υπουργοί από το "Nasjonal Samling". Η κυβέρνηση συνεργασίας του συμμετείχε στη γενοκτονική Τελική Λύση της Γερμανίας.
Ο Κουίσλιγκ προσήχθη σε δίκη κατά τη νομική εκκαθάριση στη Νορβηγία μετά το Β΄ Παγκόσμιο Πόλεμο. Κρίθηκε ένοχος για κατηγορίες όπως υπεξαίρεση, ανθρωποκτονίες και εσχάτη προδοσία κατά του Νορβηγικού κράτους και καταδικάστηκε σε θάνατο. εκτελέστηκε στο Φρούριο Ακερσους του Όσλο, στις 24 Οκτωβρίου 1945. Η λέξη "κουίσλιγκ" έγινε συνώνυμη του "συνεργάτη (του εχθρού)" ή "προδότη" σε πολλές γλώσσες, αντικατοπτρίζοντας την περιφρόνηση για τη συμπεριφορά του, τόσο κατά όσο και μετά το θάνατό του.
Πρώτα χρόνια.
Ο Βίντκουν Κουίσλιγκ γεννήθηκε στις 18 Ιουλίου 1887 στο Φίρεσνταλ (Fyresdal) της Νορβηγίας. Πατέρας του ήταν ο ιερέας Γιον Λάουριτς (Jon Lauritz) και μητέρα του η Άννα Κουίσλιγκ (Anna Caroline Bang Quisling). 
Ο Βίντκουν Αμπρααμ Λάουριτς Γιόνσεν Κουίσλιγκ γεννήθηκε στις 18 Ιουλίου 1887 στο Φύρεσνταλ, στη Νορβηγική περιφέρεια Τέλεμαρκ. Ήταν ο γιος του ιερέα της Εκκλησίας της Νορβηγίας και γενεαλόγου Γιον Λάουριτς Κβίσλιγ (1844-1930) και της συζύγου του Αννα Καρολίνε Μπανγκ (1860-1941), the daughter of Jørgen Bang, ship-owner and at the time the richest man in the town of Grimstad in South Norway. κόρης του Γέργκεν Μπανγκ, πλοιοκτήτη και τότε πλουσιότερου άνθρωπου στην πόλη Γκρίμσταντ της Νότιας Νορβηγίας. [2] Ο πατέρας Κουίσλιγκ δίδασκε στο Γκρίμσταντ το 1870. Μία από τις μαθήτριές του ήταν η Μπανγκ, την οποία παντρεύτηκε στις 28 Μαΐου 1886, μετά από μακρό αρραβώνα. Το νεόνυμφο ζευγάρι μετακόμισε αμέσως στο Φύρεσνταλ, όπου γεννήθηκαν ο Βίντκουν και τα μικρότερα αδέλφια του.
Το οικογενειακό όνομα προέρχεται από το "Quislinus", ένα εκλατινισμένο όνομα που εφευρέθηκε από τον πρόγονο του Κουίσλιγκ, Λάουριτς Ιμπσεν Κουίσλιν (1634-1703), με βάση το χωριό Κβίσλεμαρκ κοντά στο Σλάγκελσε της Δανίας, από όπου είχε μεταναστεύσει. Έχοντας δύο αδέλφια και μια αδερφή, ο νεαρός Κουίσλιγκ ήταν "ντροπαλός και ήσυχος αλλά επίσης υπάκουος και εξυπηρετικός, πάντα φιλικός, περιστασιακά σκάζοντας ένα ζεστό χαμόγελο." Ιδιωτικές επιστολές που βρέθηκαν αργότερα από ιστορικούς δείχνουν επίσης μια ζεστή και στοργική σχέση μεταξύ των μελών της οικογένειας. Από το 1893 ως το 1900 ο πατέρας του ήταν εφημέριος του δήμου Στρέμσε του Ντράμεν. Εδώ ο Κουίσλιγκ πήγε στο σχολείο για πρώτη φορά. Υπέστη εκφοβισμό από άλλους μαθητές στο σχολείο για τη διάλεκτο του του Τέλεμαρκ, αλλά αποδείχθηκε επιτυχημένος μαθητής. Το 1900 η ​​οικογένεια μετακόμισε στο Σίεν, όταν ο πατέρας του διορίστηκε ανώτερος κληρικός της πόλης. 
Ο νεαρός Βίντκουν έδειξε κλίση στις ανθρωπιστικές, ιδιαίτερα την ιστορία, και στις φυσικές επιστήμες και στα μαθηματικά. Όμως τότε η ζωή του δεν είχε σαφή κατεύθυνση και οι γονείς του τον προώθησαν για στρατιωτική καριέρα, γι' αυτό και γράφτηκε στη Νορβηγική Στρατιωτική Ακαδημία, έχοντας λάβει την υψηλότερη βαθμολογία στις εισαγωγικές εξετάσεις της χρονιάς, μεταξύ των 250 υποψηφίων. Μετακινηθείς το 1906 στο Νορβηγικό Ανώτερη Στρατιωτική Σχολή, αποφοίτησε με την υψηλότερη βαθμολογία από την ίδρυση του κολεγίου το 1817 και επιβραβεύτηκε με μια ακρόαση του Βασιλιά. Την 1η Νοεμβρίου 1911, εντάχθηκε στο Γενικό Επιτελείο του στρατού. [9] Η Νορβηγία ήταν ουδέτερη κατά τον Α΄ Παγκόσμιο Πόλεμο. Ο Κουίσλιγκ απεχθανόταν το ειρηνευτικό κίνημα, αν και το υψηλό ανθρώπινο κόστος του πολέμου μετρίασε αυτές τις απόψεις του. Το Μάρτιο του 1918 εστάλη στη Ρωσία ως ακόλουθος της Νορβηγικής πρεσβείας στο Πετρογκράντ, με το πλεονέκτημα των πέντε χρόνων που είχε περάσει μελετώντας τη χώρα. Αν και απογοητευμένος από τις εκεί συνθήκες διαβίωσης ο Κουίσλιγκ ωστόσο κατέληξε στο συμπέρασμα ότι "οι Μπολσεβίκοι έχουν εξαιρετικά ισχυρό έρεισμα στη ρωσική κοινωνία" και θαύμασαν το πώς ο Λέων Τρότσκι είχε καταφέρει να κινητοποιήσει τόσο καλά τις δυνάμεις του Κόκκινου Στρατού ,ενώ αντιθέτως, παραχωρώντας πάρα πολλά δικαιώματα στο λαό της Ρωσίας, η Ρωσική Προσωρινή Κυβέρνηση υπό τον Αλεξάντρ Κέρενσκι είχε επιφέρει την ίδια της την πτώση. Όταν ο πρέσβης ανακλήθηκε το Δεκέμβριο του 1918 ο Κουίσλιγκ έγινε εμπειρογνώμονας του Νορβηγικού στρατού για τις ρωσικές υποθέσεις. 
Ταξίδια.
Το Σεπτέμβριο του 1919 ο Κουίσλιγκ αναχώρησε από τη Νορβηγία για να γίνει αξιωματικός πληροφοριών της Νορβηγικής πρεσβείας στο Ελσίνκι, μια θέση που συνδύαζε τη διπλωματία και την πολιτική. Το φθινόπωρο του 1921 έφυγε από τη Νορβηγία για άλλη μια φορά, κατόπιν αιτήματος του εξερευνητή και ανθρωπιστή Φρίντγιοφ Νάνσεν, και τον Ιανουάριο του 1922 έφτασε στην πρωτεύουσα της Ουκρανίας Χάρκοβο για να βοηθήσει την προσπάθεια ανθρωπιστικής βοήθειας εκεί της Κοινωνίας των Εθνών. Τονίζοντας τη μαζική κακοδιαχείριση στην περιοχή και τον αριθμό των περίπου δέκα χιλιάδων θανάτων την ημέρα συνέταξε μια έκθεση που προσέλκυσε βοήθεια και έδειξε τις διοικητικές του ικανότητες, καθώς και την επίμονη αποφασιστικότητά του να πάρει αυτό που ήθελε. Στις 21 Αυγούστου παντρεύτηκε τη Ρωσίδα Αλεξάντρα Αντρέεβνα ("Ασια") Βορόνινα, κόρη ενός γυρολόγου. Η Αλεξάντρα έγραψε στα απομνημονεύματά της ότι ο Κουίσλιγκ εκδήλωσε την αγάπη του για αυτήν αλλά, με βάση τις επιστολές του και τις έρευνες που έγιναν από τα ξαδέλφια του, φαίνεται ότι δεν υπήρχε ποτέ ζήτημα ρομαντικής σχέσης μεταξύ των δύο, απλώς ο Κουίσλιγκ φάνηκε να ήθελε να βγάλει το κορίτσι από τη φτώχεια παρέχοντάς της ένα νορβηγικό διαβατήριο και οικονομική ασφάλεια. 
Έχοντας εγκαταλείψει την Ουκρανία τον Σεπτέμβριο του 1922 ο Κουίσλιγκ και η Ασια επέστρεψαν στο Χάρκοβο το Φεβρουάριο του 1923 για να συνεχίσουν την ανθρωπιστική βοήθεια, με τον Nάνσεν να περιγράφει το έργο του Κουίσλιγκ ως «απολύτως απαραίτητο». Ο Κουίσλιγκ βρήκε την κατάσταση πολύ βελτιωμένη και, χωρίς νέες προκλήσεις, βρήκε αυτό το ταξίδι πιο βαρετό από το προηγούμενο. Συναντήθηκε ωστόσο με τη Μαρία Βασιλίεβνα Πασετσνίκοβα (Ρωσικά: Мари́я Васи́льевна Па́сечникова), μια Ουκρανή πάνω από δέκα χρόνια νεώτεροή του. Τα ημερολόγιά της από την εποχή εκείνη "υποδηλώνουν μια ανθηρή ερωτική σχέση" κατά τη διάρκεια του καλοκαιριού του 1923, παρά το γάμο του Κουίσλιγκ με την Ασια τον προηγούμενο χρόνο. Θυμόταν ότι εντυπωσιάστηκε από την ευφράδειά του στη ρωσική γλώσσα, την Αρία εμφάνισή του και την ευγενική συμπεριφορά του. Ο Κουίσλιγκ παντρεύτηκε την Πασετσνίκοβα στο Χάρκοβο στις 10 Σεπτεμβρίου 1923, αν και δεν έχει βρεθεί κανένα έγγραφο νομικό τεκμήριο. Ο βιογράφος του Νταλ πιστεύει ότι κατά πάσα πιθανότητα ο δεύτερος γάμος δεν υπήρξε ποτέ επίσημος. Πάντως το ζευγάρι συμπεριφερόταν σαν να ήταν παντρεμένο και γιόρταζε την επέτειο του γάμου του. Λίγο μετά το γάμο η ανθρωπιστική βοήθεια έληξε και οι τρεις τους έφυγαν από την Ουκρανία και από το καλοκαίρι του 1923 και μετά σχεδίαζαν να περάσουν ένα χρόνο στο Παρίσι. Η Μαρία ήθελε να δει τη Δυτική Ευρώπη, ενώ ο Κουίσλιγκ ήθελε να ξεκουραστεί μετά από περιόδους πόνων στο στομάχι που είχαν διαρκέσει όλο το χειμώνα.
Παρίσι, Ανατολική Ευρώπη και Νορβηγία.
Η παραμονή στο Παρίσι απαιτούσε προσωρινή απόλυση από τον στρατό, που ο Κουίσλιγκ σιγά σιγά αντιλήφθηκε ότι ήταν μόνιμη: οι περικοπές στο στρατό σήμαιναν ότι δεν θα υπήρχε διαθέσιμη θέση για αυτόν όταν θα επέστρεφε. Αφιέρωσε μεγάλο μέρος του χρόνου του στη γαλλική πρωτεύουσα για μελέτη, ανάγνωση έργων πολιτικής θεωρίας και εργασία πάνω στο φιλοσοφικό του σχέδιο, που ονόμασε "Ουνιβερσισμό". Στις 2 Οκτωβρίου 1923 έπεισε την καθημερινή εφημερίδα του Όσλο "Tidens Tegn" να δημοσιεύσει ένα άρθρο που είχε γράψει, ζητώντας τη διπλωματική αναγνώριση της Σοβιετικής κυβέρνησης. Η παραμονή του Κουίσλιγκ στο Παρίσι δεν κράτησε όσο είχε προγραμματιστεί και στα τέλη του 1923 άρχισε να εργάζεται για το νέο πρόγραμμα του Νάνσεν επαναπατρισμών στα Βαλκάνια, φτάνοντας στη Σόφια το Νοέμβριο. Πέρασε τους επόμενους δύο μήνες ταξιδεύοντας συνεχώς με τη σύζυγό του Μαρία, που τον Ιανουάριο επέστρεψε στο Παρίσι για να φροντίσει την Ασια, που ανέλαβε το ρόλο της θετής κόρης του ζευγαριού, και ο Κουίσλιγκ τις συνάντησε το Φεβρουάριο. 
Το καλοκαίρι του 1924 οι τρεις τους επέστρεψαν στη Νορβηγία, από όπου στη συνέχεια η Ασια έφυγε για να ζήσει με μια θεία στη Νίκαια και ποτέ δεν επέστρεψε. Αν και ο Κουίσλιγκ υποσχέθηκε να φροντίζει την ευημερία της, οι πληρωμές του δεν ήταν τακτικές και τα επόμενα χρόνια αμέλησε να την επισκεφθεί. Στη Νορβηγία, και με την προηγηθείσα αμηχανία του, τον Κουίσλιγκ προσέλκυσε το κομμουνιστικό νορβηγικό εργατικό κίνημα. Μεταξύ άλλων πολιτικών, υποστήριξε άκαρπα μια λαϊκή πολιτοφυλακή για την προστασία της χώρας από αντιδραστικές επιθέσεις και ρώτησε τα μέλη του κινήματος αν θα ήθελαν να μάθουν ποιες πληροφορίες είχε το Γενικό Επιτελείο για αυτά, αλλά δεν έλαβε καμία απάντηση. Αν και αυτή η σύντομη προσκόλληση στην ακροαριστερά φαίνεται απίθανη δεδομένης της μεταγενέστερης πολιτικής κατεύθυνσής του, ο Νταλ υποστηρίζει ότι, μετά από μια συντηρητική παιδική ηλικία, ήταν εκείνη τη στιγμή «άνεργος και απελπισμένος ... βαθύτατα δυσαρεστημένος από το Γενικό Επιτελείο ... [και] στη διαδικασία του να γίνει πολιτικά πιο ριζοσπαστικός. " και προσθέτει ότι οι πολιτικές απόψεις του Κουίσλιγκ τότε θα μπορούσαν να συνοψιστούν ως" συγχώνευση του σοσιαλισμού και του εθνικισμού ", με συγκεκριμένες συμπάθειες για τα Σοβιέτ στη Ρωσία. 
Ρωσία και το σκάνδαλο του ρουβλίου.
Τον Ιούνιο του 1925 ο Νάνσεν για άλλη μια φορά προσέφερε στον Κουίσλιγκ απασχόληση. Οι δυο τους ξεκίνησαν μια περιοδεία στην Αρμενία, όπου ήλπιζαν να βοηθήσουν στον επαναπατρισμό των ιθαγενών Αρμενίων μέσω ενός αριθμού έργων που προτάθηκαν για χρηματοδότηση από την Κοινωνία των Εθνών. Παρά τις σημαντικές προσπάθειες του Κουίσλιγκ, ωστόσο, όλα τα έργα απορρίφθηκαν. Το Μάιο του 1926 ο Κουίσλιγκ βρήκε μια άλλη εργασία με τον προ πολλού φίλο και σύντροφο Νορβηγό Φρέντερικ Πρυτς στη Μόσχα, εργαζόμενος ως σύνδεσμος μεταξύ του Πρυτς και των Σοβιετικών αρχών που κατείχαν το ήμισυ της εταιρείας του Πρυτς "Onega Wood". Έμεινε εκεί μέχρι που ο Πρυτς ετοιμαζόταν να κλείσει την επιχείρηση στις αρχές του 1927, οπότε βρήκε νέα απασχόληση ως διπλωμάτης. Τις βρετανικές διπλωματικές υποθέσεις στη Ρωσία διαχειριζόταν η Νορβηγία και έγινε ο νέος γραμματέας της αντιπροσωπείας τους. Η Μαρία πήγε και αυτή στα τέλη του 1928. Ένα τεράστιο σκάνδαλο ξέσπασε όταν ο Κουίσλιγκ και ο Πρυτς κατηγορήθηκαν ότι χρησιμοποιούν διπλωματικά κανάλια για να διακινούν εκατομμύρια ρούβλια στη μαύρη αγορά, ένας επαναλαμβανόμενος ισχυρισμός, που αργότερα χρησιμοποιήθηκε για να στηρίξει μια κατηγορία «ηθικής χρεοκοπίας», αλλά ούτε αυτό ούτε η κατηγορία ότι ο Κουίσλιγκ ήταν κατάσκοπος των Βρετανών έχει τεκμηριωθεί. 
Η σκληρότερη γραμμή που αναπτυσσόταν τώρα στη ρωσική πολιτική έκανε τον Κουίσλιγκ να απομακρυνθεί από το Μπολσεβικισμό. Η Σοβιετική κυβέρνηση είχε απορρίψει παντελώς τις προτάσεις του για την Αρμενία και εμπόδισε μια προσπάθεια του Nάνσεν να βοηθήσει στο λιμό της Ουκρανίας το 1928. Ο Κουίσλιγκ θεώρησε αυτές τις αρνήσεις ως προσωπική προσβολή. Το 1929, με τους Βρετανούς να θέλουν να αναλάβουν οι ίδιοι τον έλεγχο των διπλωματικών τους υποθέσεων, έφυγε από τη Ρωσία. [32] Ορίστηκε Διοικητής του Τάγματος της Βρετανικής Αυτοκρατορίας (CBE) για τις υπηρεσίες του στη Βρετανία, τιμή που ανακλήθηκε από το Βασιλιά Γεώργιο ΣΤ΄ το 1940. Μέχρι τότε του είχαν επίσης απονεμηθεί το Τάγμα του Ρουμανικού Στέμματος και το Γιουγκοσλαβικό Τάγμα του Αγίου Σάββα για τις προηγούμενες ανθρωπιστικές του προσπάθειες. 
Αρχική πολιτική καριέρα.
Τελική επιστροφή στη Νορβηγία.
Έχοντας περάσει εννέα από τα προηγούμενα δώδεκα χρόνια στο εξωτερικό, αλλά χωρίς καμία πρακτική εμπειρία στην κομματική πολιτική εκτός του Νορβηγικού Στρατού, ο Κουίσλιγκ επέστρεψε στη Νορβηγία το Δεκέμβριο του 1929, φέρνοντας μαζί του ένα σχέδιο για αλλαγή που ονόμασε "Norsk Aktion", που σημαίνει «Νορβηγική Δράση». Η σχεδιαζόμενη οργάνωση αποτελείτο από εθνικές, περιφερειακές και τοπικές μονάδες με σκοπό τη στρατολόγηση στα πρότυπα του Σοβιετικού Κομμουνιστικού Κόμματος. Όπως η "Action Française" της Γαλλικής δεξιάς, υποστήριζε ριζικές συνταγματικές αλλαγές. Το Κοινοβούλιο της Νορβηγίας, ή "Storting", επρόκειτο να γίνει διμερές με το δεύτερο σώμα αποτελούμενο από εκλεγμένους αντιπροσώπους από τον εργαζόμενο λαό κατά το σοβιετικό πρότυπο. Ο Κουίσλιγκ επικεντρώθηκε περισσότερο στην οργάνωση παρά στις κυβερνητικές πρακτικές. Για παράδειγμα όλα τα μέλη του "Norsk Aktion" έπρεπε να έχουν το δικό τους χαρακτηρισμό σε μια στρατιωτική ιεραρχία. 
Ο Κουίσλιγκ στη συνέχεια πούλησε μεγάλο αριθμό αντικών και έργων τέχνης που είχε αποκτήσει φθηνά στη μετεπαναστατική Ρωσία. Η συλλογή του έφτανε τους περίπου 200 πίνακες, συμπεριλαμβανομένων έργων που ισχυριζόταν ότι ήταν των Ρέμπραντ, Γκόγια, Σεζάν και πολλοί άλλων ζωγράφων. Η συλλογή, συμπεριλαμβανομένων των «πραγματικών θησαυρών», είχε ασφαλιστεί για σχεδόν 300.000 κορώνες. Την άνοιξη του 1930 βρέθηκε ξανά με τον Πρυτς, που επέστρεψε στη Νορβηγία. Συμμετείχαν σε τακτικές ομαδικές συναντήσεις που περιελάμβαναν μεσήλικες αξιωματικούς και επιχειρηματίες, που από τότε περιγραφόταν ως «ο ορισμός μιας φασιστικής ομάδας πρωτοβουλίας», μέσω της οποίας ο Πρυτς εμφανίστηκε αποφασισμένος να προωθήσει τον Κουίσλιγκ στην πολιτική. 
Οταν ο Nάνσεν πέθανε στις 13 Μαΐου 1930 ο Κουίσλιγκ χρησιμοποίησε τη φιλία του με τον εκδότη της εφημερίδας "Tidens Tegn" για να βάλει στο πρωτοσέλιδο την ανάλυσή του για το νεκρό. Το άρθρο είχε τον τίτλο "Politiske tanker ved Fridtjof Nansens død" ("Πολιτικές σκέψεις για το θάνατο του Φρίντγιοφ Νάνσεν") και δημοσιεύθηκε στις 24 Μαΐου. Στο άρθρο περιέγραψε δέκα σημεία που θα συμπλήρωναν το όραμα του Nάνσεν για τη Νορβηγία, μεταξύ των οποίων «ισχυρή και δίκαιη κυβέρνηση» και «μεγαλύτερη έμφαση στη φυλή και την κληρονομικότητα». Αυτό το θέμα συνεχίστηκε στο νέο του βιβλίο "Η Ρωσία και Εμείς" (Νορβηγικά: "Russland og vi"), που δημοσιεύθηκε σε συνέχειες στο "Tidens Tegn" το φθινόπωρο του 1930. [40] Υποστηρίζοντας τον πόλεμο εναντίον του Μπολσεβικισμού, το ανοιχτό ρατσιστικό βιβλίο εκτόξευσε τον Κουίσλιγκ στο πολιτικό προσκήνιο. Παρά την προηγούμενη αμφιθυμία του κατέλαβε μια θέση στην επιτροπή του Όσλο της Πατριωτικής Ενωσης, με πρώην επικεφαλής το Nάνσεν. Εν τω μεταξύ ο ίδιος και ο Πρυτς ίδρυσαν ένα νέο πολιτικό κίνημα, το "Nordisk folkereisning i Norge", ή το «Νορδική λαϊκή εξέγερση στη Νορβηγία», με 31μελή κεντρική επιτροπή και τον Κουίσλιγκ ως fører - μονομελή εκτελεστική επιτροπή - αν και ο ίδιος δεν φαινόταν να είχε καμία ιδιαίτερη προσήλωση στον όρο αυτό. Η πρώτη συνάντηση του κινήματος πραγματοποιήθηκε στις 17 Μαρτίου 1931, δηλώνοντας ότι ο σκοπός του ήταν να «εξαλείψει την εισαγόμενη και αχρεία κομμουνιστική ανταρσία». 
Υπουργός Άμυνας.
Ο Κουίσλιγκ αποχώρησε από το "Nordisk folkereisning i Norge" το Μάιο του 1931 για να υπηρετήσει ως υπουργός Άμυνας στην Αγροτική κυβέρνηση του Πέντερ Κόλσταντ, παρά το γεγονός ότι δεν ήταν ούτε Αγροτικός ούτε φίλος του. Είχε προταθεί στον Κόλσταντ για τη θέση αυτή από τον Θόρβαλντ Αανταλ, εκδότη της Αγροτικής εφημερίδας "Nationen", που με τη σειρά του επηρεάστηκε από τον Πρυτς. Ο διορισμός αποτέλεσε έκπληξη για πολλούς στο κοινοβούλιο της Νορβηγίας. Η πρώτη ενέργεια του στη νέα του θέση ήταν να αντιμετωπίσει τα επακόλουθα της "Μάχης του Μένσταντ", μιας «εξαιρετικά οξείας» εργατικής διαμάχης, στέλνοντας στρατεύματα. Αφού απέφυγε προσεκτικά την κριτική της αριστεράς για το χειρισμό της διαμάχης και την αποκάλυψη των παλαιότερων σχεδίων της «πολιτοφυλακής», ο Κουίσλιγκ έστρεψε την προσοχή του στη διαγραφόμενη απειλή που αποτελούσαν οι κομμουνιστές. Κατάρτισε μια λίστα με την ηγεσία της Επαναστατικής Συνδικαλιστικής Αντιπολίτευσης, που ήταν οι φερόμενοι υποκινητές στο Μένσταντ, και ορισμένοι από αυτούς κατηγορήθηκαν τελικά για ανατρεπτική δράση και βία κατά της αστυνομίας. Η πολιτική του οδήγησε επίσης στην ίδρυση μόνιμης πολιτοφυλακής που ονομάστηκε "Leidang" και σε αντίθεση με το σώμα που είχε προγραμματίσει παλαιότερα, θα ήταν αντεπαναστατική. Παρά την άμεση διαθεσιμότητα κατώτερων αξιωματικών στην εφεδρεία μετά τις αμυντικές περικοπές δημιουργήθηκαν μόνο επτά μονάδες το 1934 και οι περιορισμοί χρηματοδότησης περιόρισαν την πολιτοφυλακή σε λιγότερους από χίλιους άνδρες πριν ατονήσει. Κάποια στιγμή την περίοδο 1930–33 η πρώτη σύζυγος του Κουίσλιγκ Ασια, έλαβε ειδοποίηση για την ακύρωση του γάμου τους. 
Στα μέσα του 1932 το "Nordisk folkereisning i Norge" αναγκάστηκε να επιβεβαιώσει ότι παρόλο που ο Κουίσλιγκ παρέμεινε στο υπουργικό συμβούλιο, δεν θα γινόταν μέλος του κόμματος. Δήλωσε επίσης ότι το κομματικό πρόγραμμα δεν είχε καμία βάση στο φασισμό οποιουδήποτε είδους, συμπεριλαμβανομένου του Εθνικοσοσιαλισμού. Αυτό δεν μείωσε την κριτική για τον Κουίσλιγκ, που παρέμενε διαρκώς στα πρωτοσέλιδα, αν και κέρδιζε σταδιακά τη φήμη του πειθαρχημένου και αποτελεσματικού κυβερνητικού στελέχους. Αφού δέχθηκε επίθεση στο γραφείο του με μαχαίρι από κάποιον, που του έριξε πιπέρι στο πρόσωπο στις 2 Φεβρουαρίου 1932, μερικές εφημερίδες, αντί να επικεντρωθούν στην ίδια την επίθεση, υποστήριξαν ότι δράστης ήταν ο ζηλιάρης σύζυγος μιας από τις καθαρίστριές του. Άλλοι, ειδικά εκείνοι που ευθυγραμμίστηκαν με το Εργατικό Κόμμα, υποστήριξαν ότι το όλο συμβάν είχε σκηνοθετηθεί. Το Νοέμβριο του 1932 ο Εργατικός πολιτικός Γιόχαν Νύγκαρντσβολντ παρουσίασε αυτή τη θεωρία στο Κοινοβούλιο , προτείνοντας να απαγγελθούν εναντίον του κατηγορίες για συκοφαντία, πράγμα που δεν έγινε και ποτέ δεν επιβεβαιώθηκε η ταυτότητα του επιτιθέμενου. Ο Κουίσλιγκ αργότερα ανέφερε ότι ήταν μια απόπειρα κλοπής στρατιωτικών εγγράφων που άφησε πρόσφατα ο Σουηδός αντισυνταγματάρχης Βίλχελμ Κλέεν. Η λεγόμενη «υπόθεση πιπεριού» λειτούργησε πολωτικά στην γνώμη για τον Κουίσλιγκ και οι κυβερνητικοί φόβοι αυξήθηκαν εύλογα σχετικά με ανοιχτά σοβιετικά στοιχεία στη Νορβηγία που δραστηριοποιούντο στην πρόκληση ταραχών στη βιομηχανία. 
Μετά το θάνατο του Κόλσταντ το Μάρτιο του 1932 ο Κουίσλιγκ διατήρησε τη θέση του ως υπουργός Άμυνας στη δεύτερη Αγροτική κυβέρνηση υπό το Γενς Χούντσεϊντ για πολιτικούς λόγους, αν και παρέμειναν σε οξεία αντιπαράθεση. Οπως και με τον Κόλσταντ ο Κουίσλιγκ συμμετείχε σε πολλές από τις διαμάχες που χαρακτήριζαν την κυβέρνηση του Χούντσεϊντ. ref&gt;.&lt;/ref&gt; Στις 8 Απριλίου εκείνου του έτους ο Κουίσλιγκ είχε την ευκαιρία να υπερασπιστεί τον εαυτό του για την "υπόθεση πιπεριού" στο Κοινοβούλιο, αλλά αντ 'αυτού το χρησιμοποίησε ως ευκαιρία για να επιτεθεί στο Εργατικό και το Κομμουνιστικό Κόμμα, υποστηρίζοντας ότι μέλη τους που κατονόμασε ήταν εγκληματίες και «εχθροί της πατρίδας μας και του λαού μας». Η υποστήριξη προς τον Κουίσλιγκ από δεξιά στοιχεία της νορβηγικής κοινωνίας εκτοξεύθηκε εκείνο το βράδυ και 153 διακεκριμένοι υπογράφοντες ζήτησαν να διερευνηθούν οι ισχυρισμοί του. Τους επόμενους μήνες ακολούθησαν δεκάδες χιλιάδες Νορβηγοί και το καλοκαίρι του Κουίσλιγκ ήταν γεμάτο ομιλίες σε κατάμεστες πολιτικές συγκεντρώσεις. Ωστόσο στο Κοινοβούλιο η ομιλία του θεωρήθηκε πολιτική αυτοκτονία, όχι μόνο γιατί τα στοιχεία του ήταν αδύναμα, αλλά τέθηκαν ερωτήματα γιατί οι πληροφορίες δεν είχαν παραδοθεί πολύ νωρίτερα αν η επαναστατική απειλή ήταν τόσο σοβαρή.
Δημοφιλής κομματικός ηγέτης.
Το 1932 και το 1933,η επιρροή του Πρυτς στη "Nordere folkereisning i Norge" εξασθένησε και τον ηγετικό ρόλο ανέλαβε ο δικηγόρος Γιόχαν Μπέρνχαρντ Χγιορτ. Ο Χγιορτ ήταν πρόθυμος να συνεργαστεί με τον Κουίσλιγκ λόγω της πρόσφατης δημοτικότητάς του και σχεδίασαν ένα νέο πρόγραμμα δεξιών πολιτικών, όπως η απαγόρευση των επαναστατικών κομμάτων, συμπεριλαμβανομένων εκείνων που χρηματοδοτούντο από ξένα σώματα όπως η Κομιντέρν, η αναστολή του δικαιωμάτος ψήφου για τους ανθρώπους που λάβαιναν κοινωνικά επιδόματα, η ελάφρυνση των αγροτικών χρεών και έλεγχος των δημόσιων οικονομικών. Το 1932, με την υπόθεση Κούλμαν, ο Κουίσλιγκ στράφηκε κατά του πρωθυπουργού επειδή αμφισβητούσε τη σκληρή του στάση απέναντι στον ειρηνιστή ακτιβιστή Πλοίαρχο Ολαφ Κούλμαν. Σε ένα μνημόνιο, όπου εξέθετε τις προτάσεις του για οικονομική και κοινωνική μεταρρύθμιση και που μοιράστηκε σε όλο το υπουργικό συμβούλιο, καλούσε τον πρωθυπουργό να παραιτηθεί. Καθώς η κυβέρνηση άρχισε να καταρρέει, η προσωπική δημοτικότητα του Κουίσλιγκ έφτασε σε νέα ύψη. Αναφέρθηκε ως "άνθρωπος της χρονιάς" και υπήρχαν προσδοκίες για επικείμενη εκλογική επιτυχία. 
Παρά το νέο πρόγραμμα μερικοί από τον κύκλο του Κουίσλιγκ εξακολουθούσαν να ευνοούν ένα υπουργικό πραξικόπημα. Αργότερα είπε ότι είχε ακόμη σκεφτεί και τη χρήση βίας για την ανατροπή της κυβέρνησης, αλλά στα τέλη Φεβρουαρίου ήταν το Φιλελεύθερο Κόμμα που τους ανέτρεψε. Με τη βοήθεια των Χγιορτ και Πρυτς η "Nordisk folkereisning i Norge" έγινε γρήγορα πολιτικό κόμμα, το "Nasjonal Samling", ή NS, επί λέξει «Εθνική Ενότητα», έτοιμο να συμμετάσχει στις προσεχείς εκλογές του Οκτωβρίου. Ο Κουίσλιγκ ήταν ελαφρώς απογοητευμένος και θα προτιμούσε να ηγηθεί ενός εθνικού κινήματος, όχι μόνο ενός από τα επτά πολιτικά κόμματα. Το "Nasjonal Samling" σύντομα ανακοίνωσε ότι θα υποστήριζε υποψηφίους από άλλα κόμματα, αν αυτοί υποστήριζαν το βασικό στόχο του «να δημιουργήσει μια ισχυρή και σταθερή εθνική κυβέρνηση ανεξάρτητη από τη συνηθισμένη κομματική πολιτική». Αν και δεν είχε μεγάλη επιτυχία στο ήδη γεμάτο πολιτικό φάσμα, το κόμμα κέρδισε σταδιακά υποστήριξη. Με την εμπνευσμένη από τους Ναζί πίστη του στην κεντρική εξουσία ενός ισχυρού Φύρερ, καθώς και τα ισχυρά προπαγανδιστικά στοιχεία του, κέρδισε την πολλών μεταξύ των ανώτερων τάξεων του Όσλο και άρχισε να δίνει την εντύπωση ότι πίσω του βρισκόταν το "μεγάλο χρήμα". 
Η ισχυρή υποστήριξη υλοποιήθηκε επίσης όταν η "Bygdefolkets Krisehjelp", η Νορβηγική Ένωση Αγροτικής Αρωγής, ζήτησε οικονομική βοήθεια από το "Nasjonal Samling", που με τη σειρά του κέρδισε πολιτική επιρροή και ένα χρήσιμο υπάρχον δίκτυο καλά εκπαιδευμένων κομματικών στελεχών. Ωστόσο το κόμμα του Κουίσλιγκ δεν ηγήθηκε ποτέ ενός μεγάλου αντισοσιαλιστικού συνασπισμού, εν μέρει λόγω του ανταγωνισμού με το Συντηρητικό Κόμμα για τις δεξιές ψήφους. Αν και ο Κουίσλιγκ δεν μπορούσε να επιδείξει ρητορικές ικανότητες, η φήμη του για το σκάνδαλο εξασφάλισε τη γνωστοποίηση στο εκλογικό σώμα της ύπαρξης του "Nasjonal Samling". Ετσι το κόμμα παρουσίασε μόνο μέτρια επιτυχία στις εκλογές του Οκτωβρίου, με 27.850 ψήφους - περίπου 2 % του συνόλου, και περίπου 3,5 % σε εκλογικές περιφέρειες όπου κατέβασε υποψήφιους. Αυτό το κατέστησε το πέμπτο μεγαλύτερο κόμμα στη Νορβηγία, ξεπερνώντας το Κομμουνιστικό, αλλά όχι το Συντηρητικό, το Εργατικό, το Φιλελεύθερο και το Αγροτικό, και δεν κατάφερε να εξασφαλίσει έδρα στο Κοινοβούλιο. 
"Φύρερ" ενός κόμματος σε παρακμή.
Μετά από τα συντριπτικά αποτελέσματα των εκλογών η στάση του Quisling για διαπραγματεύσεις και συμβιβασμούς σκλήρυνε. Μια τελική προσπάθεια σχηματισμού ενός συνασπισμού της δεξιά το Μάρτιο του 1934 δεν έφερε αποτέλεσμα και από τα τέλη του 1933 το "Nasjonal Samling" του Κουίσλιγκ είχε αρχίσει να χαράζει τη δική του μορφή εθνικοσοσιαλισμού. Χωρίς ηγέτη στο Κοινοβούλιο, ωστόσο, το κόμμα προσπάθησε να εισαγάγει το νομοσχέδιο συνταγματικής μεταρρύθμισης που απαιτείτο για την επίτευξη των υψηλών φιλοδοξιών του. Όταν ο Κουίσλιγκ προσπάθησε να εισαγάγει το νομοσχέδιο απευθείας, απορρίφθηκε γρήγορα και το κόμμα αποδυναμώθηκε. Το καλοκαίρι του 1935 τα πρωτοσέλιδα παρουσίαζαν τον Κουίσλιγκ να λέει στους αντιπάλους ότι "θα πέσουν κεφάλι" μόλις πάρει την εξουσία. Η απειλή έβλαψε ανεπανόρθωτα την εικόνα του κόμματός του και τους επόμενους μήνες παραιτήθηκαν αρκετά υψηλόβαθμα μέλη, συμπεριλαμβανομένου του Κάι Φίελ και του αδελφού του Κουίσλιγκ Γέργκεν. 
Ο Κουίσλιγκ άρχισε να εξοικειώνεται με το διεθνές φασιστικό κίνημα, παρακολουθώντας τη Φασιστική διάσκεψη του Μοντρέ το Δεκέμβριο του 1934. Για το κόμμα του η σχέση με τον ιταλικό φασισμό δεν θα μπορούσε να έρθει σε χειρότερη στιγμή, τόσο σύντομα μετά τα πρωτοσέλιδα για παράνομες ιταλικές επιδρομές στην Αβυσσινία. Στο ταξίδι επιστροφής του από το Μοντρέ συναντήθηκε με το Ναζί ιδεολόγο και θεωρητικό της εξωτερικής πολιτικής Άλφρεντ Ρόζενμπεργκ και, παρόλο που προτίμησε να δει τις δικές του πολιτικές ως σύνθεση του ιταλικού φασισμού και του γερμανικού ναζισμού, κατά τις εκλογές του 1936 ο Κουίζλινγκ είχε γίνει εν μέρει ο «Νορβηγός Χίτλερ», που οι αντίπαλοί του επί μακρόν τον κατηγορούσαν ότι ήταν. Εν μέρει αυτό οφειλόταν στη σκληρή αντισημιτική στάση του, που συσχέτιζε τον Ιουδαϊσμό με το Μαρξισμό, το φιλελευθερισμό και, όλο και περισσότερο, με οτιδήποτε άλλο θεωρούσε απαράδεκτο, και εν μέρει στην αυξανόμενη ομοιότητας του "Nasjonal Samling" με το Γερμανικό Ναζιστικό Κόμμα. Παρόλο που έλαβε μια απροσδόκητη ώθηση όταν η Νορβηγική κυβέρνηση δέχθηκε το σοβιετικό αίτημα για σύλληψη του Λέων Τρότσκι, η εκλογική εκστρατεία του κόμματος δεν κέρδισε ποτέ δυναμική. Παρόλο που ο Κουίσλιγκ πίστευε ειλικρινά ότι είχε την υποστήριξη περίπου 100.000 ψηφοφόρων και δήλωσε στο κόμμα του ότι θα κέρδιζε σίγουρα τουλάχιστον δέκα έδρες, το "Nasjonal Samling" κατάφερε να πάρει μόνο 26.577 φήφους, λιγότερες από το 1933, όταν είχε υποψηφίους μόνο στις μισές περιφέρειες. Κάτω από αυτήν την πίεση το κόμμα διασπάστηκε, με τον Χγιορτ να ηγείται της αποσχισμένης ομάδας. Αν και λιγότερα από πενήντα μέλη έφυγαν αμέσως, πολλά άλλα αποχώρησαν το 1937. 
Η μείωση των κομματικών μελών δημιούργησε πολλά προβλήματα στον Κουίσλιγκ, ειδικά οικονομικά. Για χρόνια αντιμετώπιζε οικονομικές δυσκολίες και βασιζόταν στην κληρονομιά του, ενώ όλο και περισσότεροι πίνακες του αποδείχθηκαν αντίγραφα όταν προσπάθησε να τους πουλήσει. Ο Βίντκουν και ο αδερφός του Αρνε πούλησαν ένα πίνακα του Φρανς Χαλς για μόλις τέσσερις χιλιάδες δολάρια, πιστεύοντας ότι είναι αντίγραφο και όχι το πρωτότυπο των πενήντα χιλιάδων δολαρίων που κάποτε πίστευαν ότι ήταν, για να τον δουν να αναταξινομείται ως πρωτότυπο και να επανεκτιμάται στις εκατό χιλιάδες δολάρια. Στις δύσκολες συνθήκες της Μεγάλης Ύφεσης ακόμη και τα πρωτότυπα δεν ανέκαμψαν όσο έλπιζε ο Κουίσλιγκ. Η απογοήτευσή του με τη νορβηγική κοινωνία ενισχύθηκε από τις ειδήσεις για την προγραμματισμένη συνταγματική μεταρρύθμιση του 1938, που θα παράτεινε την κοινοβουλευτική περίοδο από τρία σε τέσσερα χρόνια με άμεση εφαρμογή, μια κίνηση που αντέκρουε έντονα.
Β΄ Παγκόσμιος Πόλεμος.
Ελευση του πολέμου.
Το 1939 ο Κουίσλιγκ έστρεψε την προσοχή του στις προετοιμασίες της Νορβηγίας για τον αναμενόμενο ευρωπαϊκό πόλεμο, που πίστευε ότι απαιτούσε δραστική αύξηση των αμυντικών δαπανών της χώρας για να εγγυηθεί την ουδετερότητά της. Εν τω μεταξύ έδινε διαλέξεις με τίτλο "Το εβραϊκό πρόβλημα στη Νορβηγία" και υποστήριξε τον Αδόλφο Χίτλερ σε αυτό που φαινόταν ως καλλιεργούμενη μελλοντική σύγκρουση. Παρά την καταδίκη της "Νύχτας των Κρυστάλλων" έστειλε στο Γερμανό ηγέτη ένα χαιρετισμό για τα πεντηκοστά γενέθλιά του, ευχαριστώντας τον για τη «διάσωση της Ευρώπης από τον μπολσεβικισμό και την εβραϊκή κυριαρχία». Ο Κουίσλιγκ ισχυρίστηκε επίσης ότι αν μια αγγλορωσική συμμαχία καθιστούσε αδύνατη την ουδετερότητα, η Νορβηγία θα έπρεπε «να πάει με τη Γερμανία». Προσκεκλημένος στη χώρα το καλοκαίρι του 1939, ξεκίνησε μια περιοδεία σε διάφορες γερμανικές και δανικές πόλεις. Εγινε δεκτός ιδιαίτερα θερμά στη Γερμανία, που του υποσχέθηκε κεφάλαια για να ενισχύσει τη θέση του" Nasjonal Samling" στη Νορβηγία και, ως εκ τούτου, προκαλώντας φιλοναζιστικά αισθήματα. Όταν ξέσπασε ο πόλεμος την 1η Σεπτεμβρίου 1939 ένιωσε δικαιωμένος, τόσο από το γεγονός όσο και από την άμεση υπεροχή που επέδειξε ο Γερμανικός στρατός. Έμεινε εξωτερικά πεπεισμένος ότι, παρά το μέγεθός του, το κόμμα του θα γινόταν σύντομα το κέντρο της πολιτικής προσοχής. 
Τους επόμενους εννέα μήνες ο Κουίσλιγκ συνέχισε να ηγείται ενός κόμματος που ήταν στην καλύτερη περίπτωση στο περιθώριο της νορβηγικής πολιτικής. Ωστόσο ήταν ενεργός και τον Οκτώβριο του 1939 συνεργάστηκε με τον Πρυτς σε ένα τελικά αποτυχημένο σχέδιο ειρήνης μεταξύ της Βρετανίας, της Γαλλίας και της Γερμανίας και την τελική συμμετοχή τους σε μια νέα οικονομική ένωση. Σκεπτόταν επίσης τον τρόπο με τον οποίο η Γερμανία έπρεπε να προχωρήσει στην επίθεση εναντίον της συμμάχου της, Σοβιετικής Ένωσης, και στις 9 Δεκεμβρίου ταξίδεψε στη Γερμανία για να παρουσιάσει τα πολύπλευρα σχέδιά του. Αφού εντυπωσίασε τους Γερμανούς αξιωματούχους, εξασφάλισε μια ακρόαση του ίδιου του Χίτλερ, που είχε προγραμματιστεί για τις 14 Δεκεμβρίου, οπότε έλαβε σταθερές συμβουλές από τις επαφές του ότι το πιο χρήσιμο πράγμα που μπορούσε να κάνει ήταν να ζητήσει τη βοήθεια του Χίτλερ για ένα φιλογερμανικό πραξικόπημα στη Νορβηγία, που θα επέτρεπε στους Γερμανούς να χρησιμοποιήσουν τη χώρα ως ναυτική βάση. Στη συνέχεια η Νορβηγία θα διατηρούσε την επίσημη ουδετερότητα όσο το δυνατόν περισσότερο και τελικά η χώρα θα περνούσε υπό γερμανικό παρά βρετανικό έλεγχο .. Δεν είναι σαφές πόσο πολύ κατανοούσε ο ίδιος ο Κουίσλιγκ τις στρατηγικές συνέπειες μιας τέτοιας κίνησης και αντ 'αυτού βασίστηκε στο μελλοντικό υπουργό Εσωτερικών του, Αλμπερτ Χάγκελιν, που μιλούσε άπταιστα γερμανικά, για να θέσει τα σχετικά επιχειρήματα στους Γερμανούς αξιωματούχους στο Βερολίνο κατά τη διάρκεια συνομιλιών πριν από τη συνάντηση, παρόλο που ο Χάγκελιν ήταν επιρρεπής σε καταστροφικές υπερβολές κατά καιρούς. Ο Κουίσλιγκ και οι γερμανικές επαφές του χωρίστηκαν μάλλον με τελείως διαφορετικές απόψεις για το αν είχαν συμφωνήσει για την αναγκαιότητα μιας γερμανικής εισβολής. 
Στις 14 Δεκεμβρίου 1939 ο Κουίσλιγκ γνώρισε τον Χίτλερ. Ο Γερμανός ηγέτης υποσχέθηκε να αντιδράσει σε οποιαδήποτε βρετανική εισβολή στη Νορβηγία, ίσως προληπτικά, με μια γερμανική αντεπίθεση, αλλά βρήκε τα σχέδια του Κουίσλιγκ τόσο για ένα νορβηγικό πραξικόπημα όσο και για μια αγγλογερμανική ειρήνη υπερβολικά αισιόδοξη. Παρ 'όλα αυτά ο Κουίσλιγκ θα εξακολουθούσε να λαμβάνει κεφάλαια για την ενίσχυση του "Nasjonal Samling". Οι δύο άνδρες συναντήθηκαν ξανά τέσσερις ημέρες αργότερα, και στη συνέχεια ο Κουίσλιγκ έγραψε ένα υπόμνημα που έλεγε ρητά στο Χίτλερ ότι δεν θεωρούσε τον εαυτό του Εθνικόσοσιαλιστή. Ενώ οι γερμανικές μηχανορραφίες συνεχίζονταν ο Κουίσλιγκ κρατιόταν σκόπιμα στο σκοτάδι. Ήταν επίσης εξασθενημένος από μια σοβαρή κρίση, πιθανώς νεφρίτιδας και στα δύο νεφρά, για την οποία αρνήθηκε να νοσηλευτεί. Αν και επέστρεψε στην εργασία του στις 13 Μαρτίου 1940, παρέμεινε άρρωστος για αρκετές εβδομάδες. Εν τω μεταξύ το περιστατικό Αλτμαρκ (στα χωρικά ύδατα της Νορβηγίας μεταξύ βρετανικών καταδρομικών και γερμανικού τάνκερ, που μετέφερε Βρετανούς αιχμαλώτους) περιέπλεξε τις προσπάθειες της Νορβηγίας να διατηρήσει την ουδετερότητά της. Ο ίδιος ο Χίτλερ αμφέβαλλε για το κατά πόσον μια κατάληψη της Νορβηγίας έπρεπε να απαιτήσει πρόσκληση από τη Νορβηγική κυβέρνηση. Τέλος ο Κουίσλιγκ έλαβε πρόσκληση στις 31 Μαρτίου και ταξίδεψε απρόθυμα στην Κοπεγχάγη για να συναντηθεί με τους Ναζί αξιωματικούς πληροφοριών που του ζήτησαν πληροφορίες σχετικά με την άμυνα και τα αμυντικά πρωτόκολλα της Νορβηγίας. Επέστρεψε στη Νορβηγία στις 6 Απριλίου και στις 8 Απριλίου ξεκίνησε η βρετανική Επιχείρηση Ουίλφρεντ (ναρκοθέτηση των στενών μεταξύ της Νορβηγίας και των παράκτιων νησιών της για να αποφευχθεί η μεταφορά σουηδικού σιδηρομεταλλεύματος μέσω των ουδέτερων νορβηγικών υδάτων για τον εφοδιασμό της Γερμανίας), βάζοντας τη Νορβηγία στον πόλεμο. Με τις συμμαχικές δυνάμεις στη Νορβηγία ο Κουίσλιγκ ανέμενε μια άμεση γερμανική απάντηση. 
Γερμανική εισβολή και πραξικόπημα.
Βλέπε επίσης: καθεστώς Quisling § 1940 πραξικόπημα
Τις πρώτες ώρες της 9ης Απριλίου 1940 η Γερμανία εισέβαλε στη Νορβηγία από αέρα και θάλασσα με την «Επιχείρηση Βεζερύμπουνγκ», με σκοπό να συλλάβει το Βασιλιά Χάακον Ζ΄ της Νορβηγίας και την κυβέρνηση του Πρωθυπουργού Γιόχαν Νύγκαρντσβολντ. Ωστόσο, σε εγρήγορση για την πιθανότητα εισβολής, ο Συντηρητικός Πρόεδρος του Κοινοβουλίου Κ.Γ. Χάμπρο οργάνωσε τη μεταφορά τους στο Χάμαρ στα ανατολικά της χώρας. Το "Blücher", ένα γερμανικό καταδρομικό, που μετέφερε το μεγαλύτερο μέρος του προσωπικού που προοριζόταν να αναλάβει τη διοίκηση της Νορβηγίας, βυθίστηκε με πυροβόλα και τορπίλες από το Φρούριο Οσκαρσμποργκ στο Οσλοφιορδ. Οι Γερμανοί περίμεναν κυβέρνηση να παραδοθεί και να ετοιμάσει την αντικατάστασή της, πράγμα που δεν συνέβη, αλλά η εισβολή συνεχίστηκε. Μετά από ώρες συζήτησης ο Κουίσλιγκ και οι Γερμανοί ομόλογοι του αποφάσισαν ότι ήταν απαραίτητο ένα άμεσο πραξικόπημα, αν και αυτό δεν ήταν η προτιμώμενη επιλογή ούτε του πρεσβευτή της Γερμανίας Κουρτ Μπρόγιερ ούτε του Γερμανού Υπουργείου Εξωτερικών.
Το απόγευμα ανακοινώθηκε στον Κουίσλιγκ από το Γερμανό σύνδεσμο Χανς-Βίλχελμ Σάιντ ότι αν σχημάτιζε κυβέρνηση, θα είχε την προσωπική έγκριση του Χίτλερ. Ο Κουίσλιγκ κατάρτισε έναν κατάλογο υπουργών και, παρόλο που είχε μόλις μετακινηθεί περίπου 150 χιλιόμετρα στο Ελβερουμ, κατηγόρησε τη νόμιμη κυβέρνηση ότι «διέφυγε». 
Εν τω μεταξύ οι Γερμανοί κατέλαβαν το Όσλο και στις 17:30 το Νορβηγικό ραδιόφωνο σταμάτησε να εκπέμπει μετά από αίτημα των δυνάμεων κατοχής. Με γερμανική υποστήριξη, περίπου στις 19:30, ο Κουίσλιγκ μπήκε στα στούντιο του NRK στο Όσλο και ανακοίνωσε το σχηματισμό νέας κυβέρνησης με τον ίδιο ως πρωθυπουργό. Ανακάλεσε επίσης μια προηγούμενη εντολή επιστράτευσης ενάντια στη γερμανική εισβολή. . Ομως ακόμη στερείτο νομιμότητας. Δύο διαταγές του - η πρώτη σε έναν φίλο του στο στρατό (το Συνταγματάρχη Χανς Σόμερφελντ Χιορθ, διοικητή του συντάγματος στο Ελβερουμ )) να συλλάβει την κυβέρνηση και η δεύτερη στον αρχηγό της αστυνομίας του Όσλο - αγνοήθηκαν. Στις 22:00 ο Κουίσλιγκ επανέλαβε τη ραδιοφωνική μετάδοση, επαναλαμβάνοντας το προηγούμενο μήνυμά του και διάβασε έναν κατάλογο νέων υπουργών. Ο Χίτλερ προσέφερε την υποστήριξή του, όπως υποσχέθηκε, και αναγνώρισε τη νέα Νορβηγική κυβέρνηση υπό τον Κουίσλιγκ εντός 24 ωρών. Οι νορβηγικές πυροβολαρχίες εξακολουθούσαν να βάλλουν κατά της Γερμανικής δύναμης εισβολής και στις 03:00 στις 10 Απριλίου ο Κουίσλιγκ δέχτηκε ένα γερμανικό αίτημα για διακοπή της αντίστασης του φρουρίου της Μπόλερνε. Λόγω ενεργειών όπως αυτές υποστηρίχτηκε τότε ότι η κατάληψη της εξουσίας από τον Κουίσλιγκ με μια κυβέρνηση-μαριονέτα ήταν μέρος του γερμανικού σχεδίου. 
Ο Κουίσλιγκ έφτασε τώρα στο απόγειο της πολιτικής του ισχύος. Στις 10 Απριλίου ο Μπρόγιερ ταξίδεψε στο Έλβερουμ όπου έδρευε η νόμιμη κυβέρνηση Νύγκαρντσβολντ. Με εντολή του Χίτλερ ζήτησε από το Βασιλιά Χάακον να διορίσει τον Κουίσλιγκ επικεφαλής μιας νέας κυβέρνησης, εξασφαλίζοντας έτσι την ειρηνική μετάβαση της εξουσίας, αίτημα που ο Χάακον απέρριψε. Προχώρησε περαιτέρω σε μια συνάντηση με το υπουργικό συμβούλιο του, ενημερώνοντάς το ότι προτιμούσε να παραιτηθεί παρά να διορίσει οποιαδήποτε κυβέρνηση με επικεφαλής τον Κουίσλιγκ. Αφού τον άκουσε η κυβέρνηση ψήφισε ομόφωνα να υποστηρίξει τη στάση του βασιλιά και κάλεσε τον λαό να συνεχίσει την αντίστασή του. Χωρίς λαϊκή υποστήριξη ο Κουίσλιγκ έπαψε να είναι χρήσιμος για τον Χίτλερ. Η Γερμανία απέσυρε την υποστήριξή της προς την αντίπαλη κυβέρνησή του, προτιμώντας να δημιουργήσει τη δική της ανεξάρτητη κυβερνητική επιτροπή. Με αυτό τον τρόπο ο Κουίσλιγκ απομακρύνθηκε από την εξουσία από τον Μπρόγιερ και από έναν συνασπισμό των πρώην συμμάχων του, συμπεριλαμβανομένου του Χγιορτ, που τον θεωρούσαν πλέον ως παθητικό. Ακόμη και οι πολιτικοί του σύμμαχοι, συμπεριλαμβανομένου του Πρυτς, τον εγκατέλειψαν. 
Σε αντάλλαγμα ο Χίτλερ έγραψε στον Κουίσλιγκ ευχαριστώντας τον για τις προσπάθειές του και του εξασφάλισε κάποια θέση στη νέα κυβέρνηση. Η μεταβίβαση εξουσίας με αυτούς τους όρους έγινε επίσημα στις 15 Απριλίου, με τον Χίτλερ να εξακολουθεί να πιστεύει ότι το Διοικητικό του Συμβούλιο θα λάβαινε την υποστήριξη του βασιλιά. Η εγχώρια και η διεθνής φήμη του Κουίσλιγκ έφτασαν σε νέα χαμηλά, καθώς τον απέρριπταν τόσο ως προδότη όσο και ως αποτυχημένο. 
Επικεφαλής της κυβέρνησης.
Από τη στιγμή ο βασιλιάς κήρυξε παράνομη τη γερμανική επιτροπή, κατέστη σαφές ότι ποτέ δεν θα το κέρδιζε και ανυπόμονος Χίτλερ διόρισε ένα Γερμανό, το Γιόζεφ Τέρμποβεν, ως νέο Νορβηγό "Reichskommissar", ή Γενικό Κυβερνήτη, στις 24 Απριλίου, που αναφερόταν απευθείας στον ίδιο. Παρά τις διαβεβαιώσεις του Χίτλερ ο Τέρμποβεν ήθελε να βεβαιωθεί ότι δεν θα υπήρχε χώρος στην κυβέρνηση για το "Nasjonal Samling" ούτε για τον αρχηγό του Κουίσλιγκ, με τον οποίο δεν τα πήγαινε καλά. Ο Τέρμποβεν τελικά δέχτηκε μια ορισμένη παρουσία του "Nasjonal Samling" στην κυβέρνηση τον Ιούνιο, αλλά παρέμεινε αμετάπειστος για τον Κουίσλιγκ. Ετσι στις 25 Ιουνίου ανάγκασε τον Κουίσλιγκ να παραιτηθεί από ηγέτης του "Nasjonal Samling" και να λάβει προσωρινή άδεια απουσίας στη Γερμανία. [98] Ο Κουίσλιγκ παρέμεινε εκεί μέχρι τις 20 Αυγούστου, ενώ ο Ρόζενμπεργκ και ο Ναύαρχος Έριχ Ραίντερ, που τους είχε συναντήσει κατά την προηγούμενη επίσκεψή του στο Βερολίνο, διαπραγματεύθηκαν για λογαριασμό του. Στο τέλος ο Κουίσλιγκ επέστρεψε «θριαμβευτικά», έχοντας κερδίσει τον Χίτλερ σε μια συνάντηση στις 16 Αυγούστου. Ο "Reichskommissar" έπρεπε να δεχθεί τον Κουίσλιγκ ως αρχηγό της κυβέρνησης και, στη συνέχεια, να του επιτρέψει να επανιδρύσει το "Nasjonal Samling" και να φέρει περισσότερους δικούς του στο υπουργικό συμβούλιο. Ο Τέρμποβεν συμμορφώθηκε και απευθύνθηκε στο νορβηγικό λαό σε μια ραδιοφωνική εκπομπή στην οποία ανακοίνωσε ότι το "Nasjonal Samling" θα ήταν το μόνο επιτρεπόμενο πολιτικό κόμμα. 
Etsi στα τέλη του 1940 η μοναρχία είχε ανασταλεί, αν και παρέμενε το Κοινοβούλιο της Νορβηγίας και ένα σώμα σαν υπουργικό συμβούλιο. Το "Nasjonal Samling", το μόνο φιλογερμανικό κόμμα, θα αναπτυσσόταν αλλά το "Reichskommissariat" του Τέρμποβεν θα διατηρούσε την εξουσία εν τω μεταξύ. Ο Κουίσλιγκ θα λειτουργούσε ως πρωθυπουργός και δέκα από τους δεκατρείς υπουργούς του «υπουργικού συμβουλίου»θα προέρχονταν από το κόμμα του. Ξεκίνησε ένα πρόγραμμα εξάλειψης των «καταστρεπτικών αρχών της Γαλλικής Επανάστασης», συμπεριλαμβανομένου του πλουραλισμού και της κοινοβουλευτικής κυβέρνησης. Αυτό έφτασε και στην τοπική αυτοδιοίκηση, όπου οι δήμαρχοι που μεταστράφηκαν και δήλωσαν υπακοή στο "Nasjonal Samling" ανταμείφθηκαν με πολύ μεγαλύτερες εξουσίες. Εγιναν επενδύσεις σε αυστηρά λογοκρινόμενα πολιτιστικά προγράμματα, αν και ο Τύπος παρέμεινε θεωρητικά ελεύθερος. Για να ενισχυθούν οι πιθανότητες επιβίωσης του σκανδιναβικού γονότυπου, η αντισύλληψη περιορίστηκε αυστηρά. Το κόμμα του Κουίσλιγκ γνώρισε αύξηση της συμμετοχής σε λίγο πάνω από 30.000, αλλά παρά την αισιοδοξία του δεν επρόκειτο ποτέ να περάσει το 40.000. 
Στις 5 Δεκεμβρίου 1940 ο Κουίσλιγκ πέταξε στο Βερολίνο για να διαπραγματευτεί το μέλλον της ανεξαρτησίας της Νορβηγίας. Οταν επέστρεψε στις 13 Δεκεμβρίου είχε συμφωνήσει να συγκεντρώσει εθελοντές για να πολεμήσουν με τα γερμανικά Σούτσσταφφελ (SS). Τον Ιανουάριο ο επικεφαλής των SS Χάινριχ Χίμλερ ταξίδεψε στη Νορβηγία για να επιβλέπει τις προετοιμασίες. Ο Κουίσλιγκ πίστευε σαφώς ότι αν η Νορβηγία υποστήριζε τη Ναζιστική Γερμανία στα πεδία των μαχών, δεν θα υπήρχε κανένας λόγος για τη Γερμανία να την προσαρτήσει. Για το σκοπό αυτό αντιτάχθηκε στα σχέδια να εγκατασταθεί στη Νορβηγία μια Γερμανική ταξιαρχία των SS πιστή μόνο στο Χίτλερ. Παράλληλα σκλήρυνε επίσης τη στάση του απέναντι στη χώρα που φιλοξενούσε τον εξόριστο βασιλιά, το Ηνωμένο Βασίλειο, που δεν έβλεπε πλέον ως σκανδιναβικό σύμμαχο. Τέλος ευθυγράμμισε τη νορβηγική πολιτική για τους Εβραίους με εκείνη της Γερμανίας, εκφωνώντας ομιλία στη Φρανκφούρτη στις 26 Μαρτίου 1941, με την οποία υποστήριξε την υποχρεωτική εξορία, αλλά προειδοποίησε κατά της εξόντωσης. 
Το Μάιο ο Κουίσλιγκ κλονίστηκε από το θάνατο της μητέρας του Άννας, καθώς οι δυο τους ήταν πολύ κοντά. Ταυτόχρονα η πολιτική κρίση για τη νορβηγική ανεξαρτησία βάθαινε, με τον Κουίσλιγκ να απειλεί τον Τέρμποβεν με την παραίτησή του για τα οικονομικά. Τελικά ο "Reichskommissar" συμφώνησε να συμβιβαστεί, αλλά ο Κουίσλιγκ αναγκάστηκε να συμβιβαστεί στο ζήτημα των SS: Δημιουργήθηκε μια ταξιαρχία, αλλά ως κλάδος του "Nasjonal Samling".
Εν τω μεταξύ η κυβερνητική γραμμή σκλήρυνε, με τους ηγέτες του Κομμουνιστικού Κόμματος να συλλαμβάνονται και τους συνδικαλιστές να εκφοβίζονται. Στις 10 Σεπτεμβρίου 1941 εκτελέστηκαν ο Βίγκο Χάνστεεν (δικηγόρος) και ο Ρολφ Βίκστρομ και πολλοί άλλοι φυλακίστηκαν μετά την "απεργία για το γάλα" στο Όσλο. Η εκτέλεση του Χάνστεεν θεωρήθηκε αργότερα ως σημείο καμπής, χωρίζοντας την κατοχή στην πιο αθώα και στην πιο αιματηρή φάση της. από την κυβέρνηση Την ίδια χρονιά η "Statspolitiet" ("Κρατική Αστυνομία"), που είχε καταργηθεί το 1937, επανιδρύθηκε για να βοηθήσει τη Γκεστάπο στη Νορβηγία και κατασχέθηκαν ραδιόφωνα σε όλη τη χώρα. Αν και αυτές ήταν όλες αποφάσεις του Τέρμποβεν, ο Κουίσλιγκ συμφώνησε και συνέχισε να καταγγέλλει την εξόριστη κυβέρνηση ως «προδότες». Αποτέλεσμα της σκληρότερης στάσης ήταν να προκύψει ένα άτυπο «μέτωπο πάγου», με τους υποστηρικτές του "Nasjonal Samling" να εξοστρακίζονται από την κοινωνία. Ο Κουίσλιγκ παρέμεινε πεπεισμένος ότι αυτό ήταν ένα αντιγερμανικό αίσθημα που θα εξαφανιζόταν όταν το Βερολίνο θα παρέδιδε την εξουσία στο "Nasjonal Samling". Ωστόσο οι μόνες παραχωρήσεις που κέρδισε το 1941 ήταν οι επικεφαλής των υπουργείων να προαχθούν σε επίσημους υπουργούς της κυβέρνησης και την ανεξαρτησία της γραμματείας του κόμματος. 
Τον Ιανουάριο του 1942 ο Τέρμποβεν ανακοίνωσε ότι η Γερμανική διοίκηση θα τερματιστεί. Λίγο αργότερα είπε στον Κουίσλιγκ ότι ο Χίτλερ ενέκρινε τη μεταβίβαση εξουσίας, που προγραμματίστηκεγια τις 30 Ιανουαρίου. Ο Κουίσλιγκ εξακολουθούσε να αμφιβάλει αν αυτό θα συνέβαινε, δεδομένου ότι η Γερμανία και η Νορβηγία ήταν σε περίπλοκες ειρηνευτικές διαπραγματεύσεις, που δεν θα μπορούσαν να ολοκληρωθούν έως ότου επιτευχθεί ειρήνη στο Ανατολικό Μέτωπο, ενώ ο Τέρμποβεν επέμενε ότι το "Reichskommissariat" θα παρέμενε στην εξουσία έως ότου επιτευχθεί αυτή η ειρήνη. Ο Κουίσλιγκ μπορούσε, ωστόσο, να είναι αρκετά σίγουρος ότι η θέση του μέσα στο κόμμα και με το Βερολίνο ήταν απρόσβλητη, ακόμα κι αν δεν ήταν δημοφιλής στη Νορβηγία, κάτι που γνώριζε καλά. 
Μετά από μια σύντομη αναβολή έγινε μια ανακοίνωση την 1η Φεβρουαρίου 1942, όπου περιγράφεται λεπτομερώς πώς το υπουργικό συμβούλιο είχε εκλέξει τον Κουίσλιγκ στη θέση του Υπουργού-Προέδρου της εθνικής κυβέρνησης. Ο διορισμός συνοδεύτηκε από συμπόσιο, συγκεντρώσεις και άλλες εκδηλώσεις από τα μέλη του "Nasjonal Samling". Στην πρώτη ομιλία του ο Κουίσλιγκ δεσμεύτηκε για στενότερους δεσμούς της κυβέρνησης με τη Γερμανία. Η μόνη αλλαγή στο Σύνταγμα ήταν η επαναφορά της απαγόρευσης της εισόδου Εβραίων στη Νορβηγία, που είχε καταργηθεί το 1851. 
Υπουργός Πρόεδρος.
Η νέα του θέση έδωσε στον Κουίσλιγκ μια αίσθηση ασφάλειας που ποτέ δεν είχε προηγουμένως, παρόλο που το "Reichskommissariat" παρέμεινε εκτός του ελέγχου του. Ένα μήνα αργότερα, το Φεβρουάριο του 1942, πραγματοποίησε την πρώτη του επίσημη επίσκεψη στο Βερολίνο. Ήταν ένα παραγωγικό ταξίδι, στο οποίο συζητήθηκαν όλα τα βασικά ζητήματα της νορβηγικής ανεξαρτησίας - αλλά ο Γιόζεφ Γκαίμπελς ιδιαίτερα δεν είχε πειστεί για την αξιοπιστία του Κουίσλιγκ, σημειώνοντας ότι ήταν "απίθανο" να "... γίνει ποτέ σπουδαίος πολιτικός." 
Οταν επέστρεψε στη Νορβηγία ο Κουίσλιγκ ανησυχούσε πλέον λιγότερο για τον αριθμό μελών του "Nasjonal Samling" και μάλιστα ήθελε να εκκαθαρίσει τον κατάλογο των μελών, συμπεριλαμβανομένης της εκκαθάρισης από μεθύστακες. Στις 12 Μαρτίου 1942 η Νορβηγία έγινε επίσημα μονοκομματικό κράτος. Με την πάροδο του χρόνου η κριτική και η αντίσταση στο κόμμα ποινικοποιήθηκε, αν και ο Κουίσλιγκ εξέφρασε τη λύπη του για το γεγονός ότι έπρεπε να λάβει αυτό το μέτρο, ελπίζοντας ότι κάθε Νορβηγός θα κατέληγε να αποδεχθεί εκούσια την κυβέρνησή του. 
Αυτή η αισιοδοξία ήταν βραχύβια. Το καλοκαίρι του 1942 ο Κουίσλιγκ έχασε οποιαδήποτε ικανότητα θα μπορούσε να έχει για να επηρεάσει την κοινή γνώμη, προσπαθώντας να αναγκάσει τα παιδιά να ενταχθούν στην οργάνωση νεολαίας "Nasjonal Samlings Ungdomsfylking", που είχε πρότυπό της τη Νεολαία Χίτλερ. Αυτή η κίνηση προκάλεσε μαζική παραίτηση δασκάλων από το επαγγελματικό τους σώμα και κληρικών από τις θέσεις τους, καθώς και μεγάλης κλίμακας αναταραχή στις πόλεις. Η διατύπωση εκ μέρους του κατηγοριών κατά του Επίσκοπου Έιβιντ Μπέργκραβ αποδείχθηκε εξίσου αμφιλεγόμενη, ακόμη και μεταξύ των Γερμανών συμμάχων του. Ο Κουίσλιγκ σκλήρυνε τώρα τη στάση του, λέγοντας στους Νορβηγούς ότι θα τους επέβαλλε το νέο καθεστώς «είτε τους αρέσει είτε όχι». Την 1η Μαΐου 1942 η Γερμανική Ύπατη Διοίκηση σημείωσε ότι «ξεκίνησε η οργανωμένη αντίσταση κατά του Κουίσλιγκ», με αποτέλεσμα οι ειρηνευτικές συνομιλίες της Νορβηγίας με τη Γερμανία να σταματήσουν. Στις 11 Αυγούστου 1942 ο Χίτλερ ανέβαλε τις περαιτέρω ειρηνευτικές διαπραγματεύσεις μέχρι το τέλος του πολέμου. Ο Κουίσλιγκ επιπλήχθηκε και ενημερώθηκε ότι η Νορβηγία δεν θα είχε την ανεξαρτησία που τόσο πολύ λαχταρούσε. Ως πρόσθετη προσβολή του απαγορεύτηκε για πρώτη φορά να γράφει επιστολές απευθείας στο Χίτλερ. 
Ο Κουίσλιγκ είχε πιέσει παλαιότερα για μια εναλλακτική λύση της σύνθεσης του Κοινοβούλιου της Νορβηγίας, του "Storting", που ο ίδιος ονόμασε "Riksting". Θα περιλάμβανε δύο σώματα, το "Næringsting" (Οικονομικό Τμήμα) και το "Kulturting" (Πολιτιστικό Τμήμα). Τώρα, πριν από την όγδοη και τελευταία εθνική σύνοδο του "Nasjonal Samling" στις 25 Σεπτεμβρίου 1942 και έχοντας γίνει όλο και πιο δύσπιστος για τα επαγγελματικά σώματα, άλλαξε γνώμη. Το "Riksting" έγινε συμβουλευτικό όργανο ενώ το "Førerting", Συμβούλιο του Ηγέτη, και τα κοινοβουλευτικά σώματα θα ήταν τώρα ανεξάρτητα όργανα που υπάγονταν στα αντίστοιχα υπουργεία τους. 
Μετά το συνέδριο η υποστήριξη προς το "Nasjonal Samling" και τον Κουίσλιγκ προσωπικά υποχώρησε. Ο αυξανόμενος κομματισμός και προσωπικές απώλειες, όπως ο τυχαίος θάνατος του συναδέλφου πολιτικού Γκούλμπραντ Λούντε, επιδεινώθηκαν από αδέξιες γερμανικές τακτικές, όπως ο πυροβολισμός δέκα επιφανών κατοίκων του Τρέντελαγκ τον Οκτώβριο του 1942. Επιπλέον ο αναδρομικής ισχύος νόμος "lex Eilifsen" του Αυγούστου του 1943, που επέφερε την πρώτη θανατική ποινή από το καθεστώς, θεωρήθηκε ευρέως ως κατάφωρη παραβίαση του Συντάγματος και ένδειξη του αυξανόμενου ρόλου της Νορβηγίας στην Τελική Λύση, κατέστρεψε όλα όσα είχε επιτύχει η σύνοδος, όσον αφορά την ενίσχυση του ηθικού του κόμματος.
Με την υποχώρηση της κυβέρνησης και την προσωπική εμπλοκή του Κουίσλιγκ οι Εβραίοι καταγράφηκαν με γερμανική πρωτοβουλία τον Ιανουάριο του 1942. Στις 26 Οκτωβρίου 1942 οι Γερμανικές δυνάμεις, με τη βοήθεια της Νορβηγικής αστυνομίας, συνέλαβαν 300 καταγεγραμμένους άνδρες Εβραίους στη Νορβηγία και τους έστειλαν σε στρατόπεδα συγκέντρωσης, τα περισσότερα στο Μπεργκ (στη Βόρεια Νορβηγία) και επανδρωμένα από τη "Hirden", την παραστρατιωτική πτέρυγα του "Nasjonal Samling". Παρά τις αντιδράσεις η περιουσία των Εβραίων κατασχέθηκε από το κράτος. 
Στις 26 Νοεμβρίου οι κρατούμενοι εκτοπίστηκαν, μαζί με τις οικογένειές τους. Αν και αυτό ήταν μια εντελώς γερμανική πρωτοβουλία - ο ίδιος ο Κουίσλιγκ δεν ενημερώθηκε, παρόλο που παρασχέθηκε κυβερνητική βοήθεια - ο Κουίσλιγκ έκανε το νορβηγικό κοινό να πιστέψει ότι η πρώτη απέλαση των Εβραίων, σε στρατόπεδα στην Πολωνία, ήταν δική του ιδέα. [115] Άλλοι 250 απελάθηκαν το Φεβρουάριο του 1943 και παραμένει ασαφές ποια ήταν η επίσημη θέση του κόμματος σχετικά με την τελική τύχη των 759 Νορβηγών εκτοπισθέντων. Υπάρχουν στοιχεία που δείχνουν ότι ο Κουίσλιγκ πίστευε ειλικρινά την επίσημη γραμμή καθ 'όλη τη διάρκεια του 1943 και του 1944 ότι επρόκειτο να επαναπατρισθούν σε μια νέα εβραϊκή πατρίδα στη Μαδαγασκάρη. 
Ταυτόχρονα ο Κουίσλιγκ πίστευε ότι ο μόνος τρόπος να κερδίσει το σεβασμό του Χίτλερ θα ήταν να συγκεντρώσει εθελοντές για την παραπαίουσα γερμανική πολεμική προσπάθεια [120] και δέσμευσε ολόψυχα τη Νορβηγία στα γερμανικά σχέδια για διεξαγωγή καθολικού πολέμου. Για αυτόν τουλάχιστον, μετά τη γερμανική ήττα στο Στάλινγκραντ το Φεβρουάριο του 1943, η Νορβηγία είχε πλέον ρόλο να παίξει στη διατήρηση ισχυρής της Γερμανικής αυτοκρατορίας. Τον Απρίλιο του 1943 ο Κουίσλιγκ εκφώνησε μια δριμύτατη ομιλία, επιτιθέμενος στην άρνηση της Γερμανίας να περιγράψει τα σχέδιά της για την μεταπολεμική Ευρώπη. Όταν το έθεσε προσωπικά στο Χίτλερ, εκείνος παρέμεινε ασυγκίνητος παρά τη συνεισφορά της Νορβηγίας στην πολεμική προσπάθεια. Ο Κουίσλιγκ αισθάνθηκε προδομένος για αυτήν την αναβολή της νορβηγικής ελευθερίας, μια στάση που εξασθένισε μόνο όταν ο Χίτλερ τελικά δεσμεύτηκε για μια ελεύθερη μεταπολεμική Νορβηγία το Σεπτέμβριο του 1943. 
Ο Κουίσλιγκ κουράστηκε τα τελευταία χρόνια του πολέμου. Το 1942 πέρασε 231 νόμους, 166 το 1943 και 139 το 1944. Η κοινωνική πολιτική ήταν ο τομέας που εξακολουθούσε να δίνει σημαντική προσοχή. Εκείνο το φθινόπωρο ο Κουίσλιγκ και ο Μούσερτ στην Ολλανδία έπρεπε να είναι ικανοποιημένοι που είχαν τουλάχιστον επιβιώσει. Το 1944 μειώθηκαν επίσης τα προβλήματα βάρους που αντιμετώπιζε ο Κουίσλιγκ τα δύο προηγούμενα χρόνια. 
Παρά τις ολοένα και πιο αρνητικές στρατιωτικές προοπτικές το 1943 και το 1944 η θέση του "Nasjonal Samling" ως επικεφαλής της κυβέρνησης, παρά τη διφορούμενη σχέση του με το Reichskommissariat, παρέμενε ακλόνητη. . Παρ 'όλα αυτά οι Γερμανοί ασκούσαν μεγαλύτερο έλεγχο στο νόμο και στην τάξη στη Νορβηγία. Μετά την απέλαση των Εβραίων η Γερμανία απέλασε Νορβηγούς αξιωματικούς και τελικά προσπάθησε να απελάσει φοιτητές από το Πανεπιστήμιο του Όσλο. Ακόμη και ο Χίτλερ εξοργίστηκε από την κλίμακα των συλλήψεων. Ο Κουίσλιγκ ενεπλάκη σε ένα παρόμοιο φιάσκο στις αρχές του 1944, όταν επέβαλε υποχρεωτική στρατιωτική θητεία σε μέλη της "Hirden", προκαλώντας την παραίτηση πολλών από αυτούς. 
Στις 20 Ιανουαρίου 1945 ο Κουίσλιγκ έκανε το τελευταίο του ταξίδι για να επισκεφθεί το Χίτλερ. Υποσχέθηκε τη νορβηγική υποστήριξη στην τελική φάση του πολέμου αν η Γερμανία συμφωνούσε σε μια ειρηνευτική συμφωνία που θα αφαιρούσε τις υποθέσεις της Νορβηγίας από τη γερμανική παρέμβαση. Η πρόταση αυτή δημιουργήθηκε από φόβο ότι καθώς οι γερμανικές δυνάμεις υποχωρούσαν προς τα νότια μέσω της Νορβηγίας, η κατοχική κυβέρνηση θα έπρεπε να αγωνιστεί για να διατηρήσει τον έλεγχο στη βόρεια Νορβηγία. Προκαλώντας όμως τρόμο στο καθεστώς Κουίσλιγκ οι Ναζί αποφάσισαν αντ 'αυτού μια πολιτική καμένης γής στη βόρεια Νορβηγία, μέχρι το σημείο να πυροβολούν Νορβηγούς αμάχους, που αρνούντο να εκκενώσουν την περιοχή. Η περίοδος χαρακτηρίστηκε επίσης από αυξανόμενες απώλειες αμάχων από τις αεροπορικές επιδρομές των Συμμάχων και την αυξανόμενη αντίσταση μέσα στην κατεχόμενη Νορβηγία. Η συνάντηση με το Γερμανό ηγέτη αποδείχθηκε ανεπιτυχής και όταν του ζητήθηκε να υπογράψει την εντολή εκτέλεσης χιλιάδων Νορβηγών "σαμποτέρ" ο Κουίσλιγκ αρνήθηκε, μια πράξη περιφρόνησης που εξόργισε τόσο πολύ τον Τέρμποβεν, ενεργώντας σύμφωνα με τις εντολές του Χίτλερ, που αποχώρησε από τις διαπραγματεύσεις. Αφηγούμενος τα γεγονότα του ταξιδιού σε ένα φίλο ο Κουίσλιγκ αναλύθηκε σε λυγμούς, πεισμένος ότι η άρνηση των Ναζί να υπογράψουν μια ειρηνευτική συμφωνία θα σφράγιζε τη φήμη του ως προδότη. 
Ο Quisling πέρασε τους τελευταίους μήνες του πολέμου προσπαθώντας να αποτρέψει τους Νορβηγούς θανάτους στην αναμέτρηση που αναπτύχθηκε μεταξύ Γερμανικών και Συμμαχικών δυνάμεων στη Νορβηγία. Το καθεστώς λειτούργησε για τον ασφαλή επαναπατρισμό Νορβηγών που κρατούνται σε γερμανικά στρατόπεδα αιχμαλώτων πολέμου. Ιδιωτικά, ο Quisling είχε αποδεχθεί από καιρό ότι ο Εθνικός Σοσιαλισμός θα ηττηθεί. Η αυτοκτονία του Χίτλερ στις 30 Απριλίου 1945 τον άφησε ελεύθερο να συνεχίσει δημοσίως το επιλεγμένο τελικό του παιχνίδι, μια αφελής προσφορά για μετάβαση σε μια κυβέρνηση που μοιράζεται την εξουσία με την εξόριστη κυβέρνηση. [129]
Στις 7 Μαΐου, ο Quisling διέταξε την αστυνομία να μην προσφέρει ένοπλη αντίσταση στην πρόοδο των Συμμάχων εκτός από την αυτοάμυνα ή ενάντια σε εμφανή μέλη του νορβηγικού κινήματος αντίστασης. Την ίδια ημέρα, η Γερμανία ανακοίνωσε ότι θα παραδοθεί άνευ όρων, καθιστώντας τη θέση του Quisling ανέφικτη. [130] Ένας ρεαλιστής, ο Quisling συναντήθηκε με στρατιωτικούς ηγέτες της αντίστασης την επόμενη μέρα για να συζητήσουν πώς θα συλληφθεί. Ο Quisling δήλωσε ότι ενώ δεν ήθελε να αντιμετωπίζεται ως κοινός εγκληματίας, δεν ήθελε προτιμησιακή μεταχείριση σε σύγκριση με τους συναδέλφους του Nasjonal Samling. Υποστήριξε ότι θα μπορούσε να κρατήσει τις δυνάμεις του να πολεμούν μέχρι το τέλος, αλλά είχε επιλέξει να μην αποφευχθεί η μετατροπή της «Νορβηγίας σε πεδίο μάχης». Αντ 'αυτού, προσπάθησε να εξασφαλίσει μια ειρηνική μετάβαση. Σε αντάλλαγμα, η αντίσταση προσέφερε πλήρη δίκη για όλα τα κατηγορούμενα μέλη του Nasjonal Samling μετά τον πόλεμο και η ηγεσία της συμφώνησε ότι θα μπορούσε να φυλακιστεί σε ένα σπίτι και όχι σε ένα συγκρότημα φυλακών. [130]
Σύλληψη, δίκη, θάνατος και κληρονομιά.
Η πολιτική ηγεσία της αντίστασης, εκπροσωπούμενη από το δικηγόρο Σβεν Αρντσεν, ζήτησε ο Κουίσλιγκ να αντιμετωπιστεί όπως οποιοσδήποτε άλλος ύποπτος για δολοφονίες και, στις 9 Μαΐου 1945, ο ίδιος και οι υπουργοί του παραδόθηκαν στην αστυνομία. Ο Κουίσλιγκ μεταφέρθηκε στο Κελί 12 της "Møllergata 19", στο κεντρικό αστυνομικό τμήμα του Όσλο. Το κελί ήταν εξοπλισμένο με ένα μικρό τραπέζι, μια λεκάνη και μια τρύπα στον τοίχο ως λεκάνη τουαλέτας. 
Μετά από δέκα εβδομάδες συνεχούς παρακολούθησης για να αποτραπεί απόπειρα αυτοκτονίας του ενόσω ήταν αστυνομική κράτηση, μεταφέρθηκε στο Φρούριο του Ακέρσους και περίμενε τη δίκη του στο πλαίσιο της νομικής εκκαθάρισης. Παρά το ότι αρχικά έχασε βάρος και υπέφερε από πολυνευρίτιδα, με την ισχυρή του κράση σύντομα άρχισε να εργάζεται σκληρά για την υπόθεσή του με τον Χένρικ Μπεργκ, δικηγόρο με καλό ιστορικό αλλά μάλλον αδιάφορο, τουλάχιστον αρχικά, για τη δύσκολη θέση του Κουίσλιγκ. Ο Μπεργκ, ωστόσο, πίστευε τις διαβεβαιώσεις του Κουίσλιγκ ότι προσπάθησε να ενεργήσει προς το συμφέρον της Νορβηγίας και αποφάσισε να το χρησιμοποιήσει ως σημείο εκκίνησης για την υπεράσπισή του. 
Αρχικά οι κατηγορίες κατά του Κουίσλιγκ αφορούσαν το πραξικόπημα, συμπεριλαμβανομένων της ανάκλησης της διαταγής επιστράτευσης, όταν ήταν ηγέτης του "Nasjonal Samling", και των ενεργειών του ως Υπουργού Προέδρου, όπως η παροχή βοήθειας στον εχθρό και η παράνομη απόπειρα τροποποίησης του συντάγματος. Τέλος κατηγορήθηκε για τη δολοφονία του Γκούναρ Ειλιφσεν. Παρόλο που δεν αμφισβήτησε τα βασικά γεγονότα, αρνήθηκε όλες τις κατηγορίες με το επιχείρημα ότι εργαζόταν πάντα για μια ελεύθερη και ευημερούσα Νορβηγία και υπέβαλε μια απολογία εξήντα σελίδων. Στις 11 Ιουλίου 1945 προστέθηκε ένα ακόμη κατηγορητήριο, με σειρά νέων κατηγοριών, συμπεριλαμβανομένων περισσότερων δολοφονιών, κλοπών, υπεξαιρέσεων και, το πιο ανησυχητικό από όλα για τον Κουίσλιγκ, της κατηγορίας για συνωμοσία με τον Χίτλερ για την εισβολή και κατοχή της Νορβηγίας. 
Η δίκη ξεκίνησε στις 20 Αυγούστου 1945. Η υπεράσπιση του Κουίσλιγκ στηρίχθηκε στην υποβάθμιση της ενότητας του με τη Γερμανία και στην έμφαση ότι είχε αγωνιστεί για απόλυτη ανεξαρτησία, κάτι που φαινόταν εντελώς αντίθετο με τις αναμνήσεις πολλών Νορβηγών. Από εκείνο το σημείο, έγραψε ο βιογράφος του Νταλ, ο Κουίσλιγκ έπρεπε να ακολουθήσει μια «λεπτή γραμμή μεταξύ αλήθειας και ψεύδους», και προέκυψε από αυτό «μια απατηλή και συχνά θλιβερή μορφή». Διαστρέβλωσε την αλήθεια σε μερικές περιπτώσεις και η πλειοψηφία των αληθινών δηλώσεών του του απέφερε λίγους υποστηρικτές στη χώρα, όπου παρέμεινε σχεδόν καθολικά περιφρονημένος. 
Τις τελευταίες ημέρες της δίκης η υγεία του χειροτέρευσε, κυρίως λόγω των πολλών ιατρικών εξετάσεων στις οποίες υποβλήθηκε. Η τελική ομιλία του εισαγγελέα του καταλόγισε ευθύνη για την Τελική Λύση όπως υλοποιήθηκε στη Νορβηγία μπροστά στα μάτια του, χρησιμοποιώντας την κατάθεση Γερμανών αξιωματούχων. Ο εισαγγελέας Ανεους Σγεντ ζήτησε τη θανατική ποινή, χρησιμοποιώντας νόμους που εισήγαγε η εξόριστη κυβέρνηση τον Οκτώβριο του 1941 και τον Ιανουάριο του 1942. 
Οι πολύ καλές αγορεύσεις τόσο του Μπεργκ όσο και του Κουίσλιγκ δεν μπορούσαν να αλλάξουν την έκβαση της δίκης. Όταν η ετυμηγορία ανακοινώθηκε στις 10 Σεπτεμβρίου 1945 ο Κουίσλιγκ κρίθηκε ένοχος για όλες, εκτός από ελάχιστες ελάσσονες, τις κατηγορίες και καταδικάστηκε σε θάνατο.
Μία έφεση τον Οκτώβριο στο Ανώτατο Δικαστήριο απορρίφθηκε. Η δικαστική διαδικασία κρίθηκε ως «πρότυπο δίκαιης δίκης» σε ένα σχόλιο του συγγραφέα Μέιναρντ Κοέν. Αφού κατέθεσε ως μάρτυρας σε αρκετές άλλες δίκες μελών του "Nasjonal Samling", ο Κουίσλιγκ εκτελέστηκε από εκτελεστικό απόσπασμα στο Φρούριο Ακερσους στις 02:40 στις 24 Οκτωβρίου 1945. Τα τελευταία του λόγια πριν τους πυροβολισμούς ήταν: «Καταδικάστηκα άδικα και πεθαίνω αθώος». Μετά το θάνατό του το σώμα του αποτεφρώθηκε και οι στάχτες του ενταφιάστηκαν στο Φύρεσνταλ. After his death his body was cremated, leaving the ashes to be interred in Fyresdal.
Η χήρα του Μαρία έζησε στο Όσλο μέχρι το θάνατό της το 1980. Δεν είχαν παιδιά και μετά το θάνατό της δώρισε όλες τις ρωσικές αντίκες τους σε ένα φιλανθρωπικό ίδρυμα στο Όσλο που λειτουργεί ακόμη (Αύγουστος του 2017). Στο μεγαλύτερο μέρος της τελευταίας πολιτικής του σταδιοδρομίας ο Κουίσλιγκ έζησε σε ένα αρχοντικό στο Μπύγκντεϋ του Όσλο, που το ονόμασε «Gimle», από τον ομώνυμο τόπο της Σκανδιναβικής μυθολογίας], όπου ζούσαν οι επιζήσαντες της μεγάλης μάχης του Ράγκναροκ. Η κατοικία, που αργότερα μετονομάστηκε σε "Villa Grande", έγινε αργότερα μουσείο του Ολοκαυτώματος. Το κίνημα "Nasjonal Samling" εξαφανίστηκε ως πολιτική δύναμη από τη Νορβηγία, αν και ο ίδιος ο Κουίσλιγκ έχει γίνει ένας από τους Νορβηγούς όλων των εποχών, για τους οποίους έχουν γραφεί τα περισσότερα. Η ίδια η λέξη "κουίσλιγκ" έγινε συνώνυμη του προδότη. Ο όρος επινοήθηκε από τη βρετανική εφημερίδα The Times με το πρωτοσέλιδο της 15ης Απριλίου 1940, με τίτλο "κουίσλιγκ παντού". 
Προσωπικότητα.
Για τους υποστηρικτές του ο Κουίσλιγκ θεωρήθηκε ευσυνείδητος κυβερνήτης της υψηλότερης τάξης, γνώστης και με λεπτομέρεια. Θεωρείτο ότι νοιάζεται βαθιά για το λαό του και διατηρεί πάντα υψηλά ηθικά πρότυπα. Για τους αντιπάλους του ήταν ασταθής και απείθαρχος, απότομος, ακόμη και απειλητικός. Πιθανότατα ήταν και τα δύο, άνετα μεταξύ φίλων και υπό πίεση όταν αντιμετώπιζε τους πολιτικούς του αντιπάλους και γενικά αγοραφοβικός και μονήρης και με τους δύο. Κατά τη διάρκεια επίσημων γευμάτων συχνά δεν μιλούσε καθόλου εκτός από περιστασιακές εκρήξεις θεαματικής ρητορικής. Πράγματι δεν αντιδρούσε καλά στην πίεση και συχνά άφηνε να του ξεφύγουν υπερβολικά δραματικά συναισθήματα όταν στοχοποιείτο. Κανονικά ανοιχτός στην κριτική, ήταν επιρρεπής να θεωρεί ότι οι μεγαλύτερες ομάδες είναι συνωμοτικές. 
Οι μεταπολεμικές ερμηνείες του χαρακτήρα του Κουίσλιγκ είναι ανάμικτες. Μετά την πολεμική δοσιλογική συμπεριφορά του θεωρήθηκε ευρέως ως αποτέλεσμα ψυχικής ανεπάρκειας, αφήνοντας ως «αίνιγμα» την προσωπικότητα του σαφώς πιο έξυπνου Κουίσλιγκ. Αντιθέτως θεωρήθηκε αδύναμος, παρανοϊκός, διανοητικά στείρος και πεινασμένος για εξουσία: τελικά «θολωμένος μάλλον παρά πλήρως διεφθαρμένος». 
Ο Νορβηγός κοινωνιολόγος Γιόχαν Γκάλτουνγκ περιέγραψε τον Κουίσλιγκ ως ένα μίνι-Χίτλερ με ένα σύμπλεγμα CMT, ή εναλλακτικά, μεγαλοπαράνοια, συχνότερα διαγιγνωσκώμενη στη σύγχρονη εποχή ως "ναρκισσιστική διαταραχή προσωπικότητας". Ήταν «καλά δομημένος στην προσωπικότητά του», αλλά δεν μπόρεσε να κερδίσει το κοινό του, καθώς ο πληθυσμός δεν αντικατόπτριζε την ιδεολογία του. Εν ολίγοις ήταν «δικτάτορας και κλόουν σε λάθος σκηνή με λάθος σενάριο». Όπως ανέφερε ο Νταλ, ο καθηγητής ψυχιατρικής Γκάμπριελ Λάνγκφελντ δήλωσε ότι οι τελικοί φιλοσοφικοί στόχοι του Κουίσλιγκ "ταιριάζουν με την κλασική περιγραφή του παρανοϊκού μεγαλομανιακού ακριβέστερα από οποιαδήποτε άλλη περίπτωση [είχε] αντιμετωπίσει ποτέ. "
Οσο ήταν στο αξίωμά του ο Κουίσλιγκ σηκωνόταν νωρίς, έχοντας ολοκληρώσει αρκετές ώρες εργασίας πριν φτάσει στο γραφείο μεταξύ 9:30 και 10:00. Του άρεσε να παρεμβαίνει σε όλα σχεδόν τα κυβερνητικά θέματα, διαβάζοντας όλες τις επιστολές που απευθύνονταν στον ίδιο ή στην καγκελαρία του προσωπικά. Είχε ανεξάρτητο πνεύμα, λάμβανε αμέσως πολλές βασικές αποφάσεις και, σε αντίθεση με το Γερμανό ομόλογό του, του άρεσε να ακολουθεί διαδικασίες για να διασφαλίσει ότι η κυβέρνηση θα παραμείνει «μια αξιοπρεπής και πολιτισμένη» υπόθεση μέχρι τέλους. Εδειξε προσωπικό ενδιαφέρον για τη διοίκηση του Φύρεσνταλ, όπου γεννήθηκε. 
Απέρριψε τη γερμανική φυλετική υπεροχή και αντ 'αυτού έβλεπε τη Νορβηγική φυλή ως πρόγονο της βόρειας Ευρώπης, ιχνηλατώντας το δικό του οικογενειακό δέντρο στον ελεύθερο χρόνο του. Τα μέλη του κόμματος δεν είχαν προνομιακή μεταχείριση [155], αν και ο ίδιος ο Κουίσλιγκ δεν μοιράστηκε κατά τον πόλεμο τις κακουχίες των Νορβηγών συμπατριωτών του. Παρ 'όλα αυτά πολλά δώρα έμειναν αχρησιμοποίητα και δεν ζούσε πολυδάπανα.
Θρησκευτικές και φιλοσοφικές απόψεις.
Ο Κουίσλιγκ ενδιαφερόταν για την επιστήμη, τις ανατολικές θρησκείες και τη μεταφυσική, δημιουργώντας τελικά μια βιβλιοθήκη που περιελάμβανε τα έργα των Σπινόζα, καντ, Χέγκελ και Σοπενχάουερ. Συνέχισε με τις εξελίξεις στον τομέα της κβαντικής φυσικής, αλλά δεν συμβάδιζε με τις περισσότερες φιλοσοφικές ιδέες της εποχής του. [156] Συνδύασε τη φιλοσοφία και την επιστήμη σε μια νέα θρησκεία που ονόμαζε Ουνιβερσισμό ή Ουνιβερσαλισμό, που ήταν μια ενοποιημένη εξήγηση για τα πάντα. Τα αρχικά του γραπτά έφτασαν σε περίπου δύο χιλιάδες σελίδες. [156] Απέρριψε τις βασικές διδασκαλίες του ορθόδοξου χριστιανισμού και καθιέρωσε μια νέα θεωρία της ζωής, που ονόμασε "Ουνιβερσισμό", έναν όρο που δανείστηκε από ένα βιβλίο που είχε γράψει ο Γιαν Γιάκομπ Μαρία ντε Γκρόοτ για την κινεζική φιλοσοφία. Το βιβλίο του ντε Γκρόοτ υποστήριζε ότι ο Ταοϊσμός, ο Κομφουκιανισμός και ο Βουδισμός ήταν όλα μέρος μιας παγκόσμιας θρησκείας που ο ντε Γκρόοτ ονόμασε Ουνιβερσισμό. Ο Κουίσλιγκ περιέγραψε πώς η φιλοσοφία του "... ακολούθησε την καθολική θεωρία της σχετικότητας, της οποίας η ειδική και η γενική θεωρία της σχετικότητας είναι ειδικές περιπτώσεις." Ηθελε ο Ουνιβερσισμός να είναι η επίσημη κρατική θρησκεία της νέας του Νορβηγίας και είπε ότι «η υιοθέτηση ενός τέτοιου συστήματος εξαρτάται από την πρόοδο της επιστήμης». [156]
Το "magnum opus" του χωριζόταν σε τέσσερα μέρη: μια εισαγωγή, μια περιγραφή της προφανούς εξέλιξης της ανθρωπότητας από ατομικές σε όλο και περισσότερο σύνθετες συνειδήσεις, ένα τμήμα σχετικά με τις αρχές της ηθικής και του νόμου και ένα τελευταίο τμήμα για την επιστήμη, την τέχνη, την πολιτική, την ιστορία, τη φυλή και θρησκεία. Το συμπέρασμα θα είχε τον τίτλο "Η Οργανική Ταξινόμηση και Οργάνωση του Κόσμου", αλλά το έργο παρέμεινε ημιτελές. Γενικά ο Κουίσλιγκ δούλευε πάνω σ' αυτό μόνο περιστασιακά κατά τη θητεία του στην πολιτική. Ο βιογράφος του Χανς Φρέντρικ Νταλ το περιγράφει ως «καλότυχο», δεδομένου ότι ο Κουίσλιγκ «δεν θα είχε κερδίσει ποτέ αναγνώριση» ως φιλόσοφος. [156]
Κατά τη δίκη του και ιδιαίτερα μετά την καταδίκη του ο Κουίσλιγκ στράφηκε για άλλη μια φορά στον Ουνιβερσισμό. Είδε τα γεγονότα του πολέμου ως μέρος της κίνησης προς την ίδρυση του βασιλείου του Θεού στη γη και δικαιολόγησε τις ενέργειές του με αυτούς τους όρους. Την πρώτη εβδομάδα του Οκτωβρίου έγραψε ένα κείμενο πενήντα σελίδων με τίτλο "Ουνιβερσιστικοί Αφορισμοί", που αντιπροσώπευε «... μια σχεδόν εκστατική αποκάλυψη της αλήθειας και του φωτός που θα έρθει, που έφερε το σημάδι τίποτα λιγότερο από έναν προφήτη». [157 ] Το έγγραφο ήταν επίσης αξιοσημείωτο για την επίθεσή του στον υλισμό του Εθνικοσοσιαλισμού. Επιπλέον εργαζόταν ταυτόχρονα με ένα κήρυγμα, "Αιώνια Δικαιοσύνη", που επαναλάμβανε τις βασικές του πεποιθήσεις, συμπεριλαμβανομένης της μετενσάρκωσης. [157]

</doc>
<doc id="56660" url="https://el.wikipedia.org/wiki?curid=56660" title="Μιχάι Εμινέσκου">
Μιχάι Εμινέσκου



</doc>
<doc id="56661" url="https://el.wikipedia.org/wiki?curid=56661" title="Έξαρμα Πόλου">
Έξαρμα Πόλου

Έξαρμα Πόλου ή "έξαρμα του Πόλου" (polar elevation, altitude of the pole) χαρακτηρίζεται στην αστρονομική ναυτιλία το υπέρ του ορίζοντα αληθές ύψος του άνω Πόλου (ουράνιου Πόλου), όπου ακριβώς αντί αληθές ύψος Πόλου συνηθίζεται χρηστικά να καλείται "έξαρμα του Πόλου".
Επειδή στο Βόρειο ημισφαίριο ο Πολικός Αστέρας βρίσκεται κατά προσέγγιση στη κατεύθυνση του άξονα του κόσμου και θεωρητικά στη προέκταση του άξονα της Γης, συνεπώς πάνω από τον Βόρειο Πόλο, το μετρούμενο κάθε φορά αληθές ύψος του αστέρα αυτού από τον ορίζοντα τυγχάνει να μαρτυρά και το γεωγραφικό πλάτος από το οποίο και γίνεται η μέτρησή του.&lt;br&gt;
Δηλαδή αν με τον εξάντα μετρηθεί το έξαρμα του Πόλου (αληθές ύψος του Πολικού) και βρεθεί 35° αυτό σημαίνει ότι ο παρατηρητής που έκανε τη μετρηση βρίσκεται σε κάποιο σημείο της Γης επί του παραλλήλου όμως των 35° του Βορείου ημισφαιρίου.&lt;br&gt;
Βέβαια το υψος του πολικού αστέρα δεν είναι απόλυτα ακριβές, χρήζει κάποιων διορθώσεων που καλούνται διορθώσεις ύψους πολικού με τις οποίες και αποδίδεται (μετατρέπεται) αυτό σε γεωγραφικό πλάτος.

</doc>
<doc id="56666" url="https://el.wikipedia.org/wiki?curid=56666" title="Όμπλαστ του Άστραχαν">
Όμπλαστ του Άστραχαν

Το Όμπλαστ του Άστραχαν (ρωσικά: "Астраха́нская о́бласть") είναι ομοσπονδιακό υποκείμενο της Ρωσίας, υπαγόμενο στο Νότιο Διαμέρισμα. Πρωτεύουσά της είναι το Άστραχαν, χτισμένο στο δέλτα του ποταμού Βόλγα στην Κασπία Θάλασσα. Στην πρωτεύουσα ζει ο μισός πληθυσμός της περιφέρειας (520.339 κάτοικοι - απογρ. 2010).
Πληθυσμιακά πλειοψηφούν οι Ρώσοι (69,7%) και ακολουθούν οι Κοζάκοι (14,2%) και οι Τάταροι (7%).
Κατά τον ύστερο μεσαίωνα στα εδάφη της περιφέρειας βρισκόταν η πρωτεύουσα της Χρυσής Ορδής, το Σαράι.
Γεωγραφία.
Το Αστραχάν διασχίζεται από την βορειοανατολική γραμμή του ίδιου γεωγραφικού μήκους και πλάτους. Συνορεύει στα νότια με την Κασπία Θάλασσα, ανατολικά με το Καζακστάν (περιφέρειες Ατιράου και Δυτικού Καζακστάν), βόρεια με την περιφέρεια Βόλγκογκραντ και δυτικά με την Καλμικία. 
Βρίσκεται στο Νότιο Ομοσπονδιακό Διαμέρισμα της Ρωσίας.
Ιστορία.
Η περιφέρεια Αστραχάν είναι πατρίδα των Μπουζάν, μιας από τις αρκετές σλαβικές φυλές απ'όπου κατάγονται οι Ρώσοι. Ζούσαν στη νότια Ρωσία και κατοικούσαν στην περιοχή γύρω από τον ποταμό Μπουζάν. Η περιφέρεια Μπουζάν ιδρύθηκε στις 27 Δεκεμβρίου 1943 στα μέρη των περιοχών της καταργημένης ΑΣΣΔ Καλμικίας και το όκρουγκ του Αστραχάν στην περιφέρεια Στάλινγκραντ. Τον Αύγουστο με Δεκέμβριο του 1942 οι Γερμανοί εισβολείς έφτασαν στα εδάφη της περιφέρειας και κατείχαν εδάφη της μέχρι το 1943.
Εγχείρημα Βέγκα.
Από τις 8 Οκτωβρίου 1980 μέχρι τις 27 Οκτωβρίου 1984, υπό την ηγεσία του Νικολάι Μπαϊμπάκοφ, η ΕΣΣΔ διεξήγαγε δεκαπέντε πυρηνικές δοκιμές βαθιά στο υπέδαφος για το πρόγραμμα Πυρηνικές Εκρήξεις για την Εθνική Οικονομία στον χώρο Βέγκα στην έρημο Ριν στα ανατολικά της περιφέρειας, λιγότερο από 50 χιλιόμετρα από το Αστραχάν. Στόχος ήταν η δημιουργία ταμιευτήρων για την αποθήκευση φυσικού αερίου. Λόγω του βάθους της έκρηξης (975 με 1.100 μέτρα κάτω από το έδαφος) και το σχετικά χαμηλό βάρος των εκρήξεων (3.2 με 13.5 κιλοτόνοι) δεν απελευθερώθηκε ραδιενέργεια. Αυτές οι εκρήξεις είχαν χαμηλότερο βάρος από αυτές του εγχειρήματος Ζαφείρι, που γίνονταν 40 χιλιόμετρα νότια-νοτιοδυτικά του Ορενμπούργκ, για να μειωθεί η πιθανή σεισμική καταστροφή σε κοντινές πόλεις στο δέλτα του Βόλγα, συμπεριλαμβανομένου του Αστραχάν. Εκείνη την εποχή, τα κοιτάσματα φυσικού αερίου στο Αστραχάν, με βάθος 3.900 με 4.100 μέτρα, μπορεί να περιέχει ακόμη και 6 τρισεκατομμύρια κυβικά μέτρα φυσικού αερίου, ποσότητα παρόμοια με αυτή στο Ουρενγκόι. Το 2017, το κοίτασμα Αστραχάνσκογιε, 60 χιλιόμετρα βορειοανατολικά του Αστραχάν και 40 χιλιόμετρα στη μέση του τόξου του Αστραχάν, είναι το ένατο μεγαλύτερο κοίτασμα στην Ρωσία και το μεγαλύτερο στο ευρωπαϊκό τμήμα της Ρωσίας, με εκτιμώμενα κοιτάσματα φυσικού αερίου 2.9 τρισεκατομμυρίων κυβικών μέτρων. Το κοίτασμα διαχειρίζεται η Γκαζπρόμ Ντομπύτσα Αστραχάν, θυγατρική της Γκαζπρόμ. Το κοίτασμα παράγει και αρκετό θείο.
Σύγχρονη ιστορία.
Στις 30 Οκτωβρίου 1997, οι περιφέρειες Αστραχάν, Κίροφ, Μούρμανσκ, Ουλιάνοφσκ και Γιαροσλάβλ υπέγραψαν μια συμφωνία διαμοιράσματος εξουσιών με την ρωσική κυβέρνηση, παραχωρώντας στην περιφέρεια αυτονομία. Η συμφωνία καταργήθηκε στις 21 Δεκεμβρίου 2001.
Πολιτική.
Επί σοβιετικής εποχής, την εξουσία μοιράζονταν τρία άτομα: ο γενικός γραμματέας του τοπικού παραρτήματος του ΚΚΣΕ (ο οποίος είχε την μεγαλύτερη εξουσία στην περιοχή), ο πρόεδρος του σοβιέτ (δηλαδή της τοπικής νομοθετικής συνέλευσης) και ο πρόεδρος της εκτελεστικής επιτροπής του όμπλαστ.
Από το 1991 ο κυβερνήτης και το κοινοβούλιο εξουσιάζουν την περιοχή. Το κοινοβούλιο εκλέγεται από τον λαό, ενώ ο κυβερνήτης είτε είναι διορισμένος είτε εκλεγμένος.
Το σημαντικότερο έγγραφο στο όμπλαστ είναι η χάρτα του Όμπλαστ του Αστραχάν, το καταστατικό της περιοχής. Η νομοθετική συνέλευση περνά τους νόμους, τα ψηφίσματα και άλλες νομικές πράξεις και επιβλέπει την τήρηση των νόμων. Η κυβέρνηση του όμπλαστ είναι το υψηλότερο πολιτικό όργανο που ασχολείται με την διακυβέρνηση του όμπλαστ.
Η διοίκηση στηρίζει το έργο του κυβερνήτη που είναι ο ανώτατος αξιωματούχος στην περιοχή και δρα ως εγγυητής της τήρησης του καταστατικού του Κράι τηρώντας το σύνταγμα της Ρωσίας. Κυβερνήτης σήμερα (Απρίλιος 2021) είναι ο Ίγκορ Μπάμπουσκιν.
Διοικητικές διαιρέσεις.
Η περιφέρεια του Αστραχάν έχει 11 επαρχίες, 6 πόλεις και 7 οικισμούς αστικού τύπου.
Δημογραφία.
Πληθυσμός.
Στην απογραφή του 2010 ο πληθυσμός της περιφέρειας είναι 1.010.073 κάτοικοι, συνεχίζοντας μια ελαφριά αυξητική τάση από τους 1.005.276 κατοίκους το 2002 και τους 998.114 κατοίκους το 1989. 
Στατιστικά στοιχεία.
Το 2012 τα στατιστικά ήταν τα παρακάτω:
Συνολικό ποσοστό γονιμότητας:
2009 - 1.77 | 2010 - 1.76 | 2011 - 1.78 | 2012 - 1.93 | 2013 - 1.91 | 2014 - 1.97 | 2015 - 1.97 | 2016 - 1.93(εκτίμηση)
Γλώσσες.
Η τοπική ομάδα των ρωσικών ποικιλιών είναι γνωστή ως Ρωσικά του Αστραχάν, όρος ο οποίος αναφέρεται σε αρκετές διαλέκτους που ομιλούνται εντός και γύρω από το έδαφος της περιφέρειας του Αστραχάν. 
Εθνότητες.
Σύμφωνα με την απογραφή του 2010 η περιφέρεια έχει την παρακάτω εθνολογική σύνθεση:
Θρησκεία.
Σύμφωνα με έρευνα του 2012 με δείγμα 56.900 ατόμων, το 46% του πληθυσμού της περιφέρειας ανήκει στην Ρωσική Ορθόδοξη Εκκλησία, το 4% είναι Ορθόδοξοι Χριστιανοί που δεν ανήκουν σε κάποια εκκλησία ή ανήκουν σε άλλες ορθόδοξες εκκλησίες, ένα 2% είναι χριστιανοί χωρίς να ανήκουν σε κάποιο δόγμα, ένα 14% είναι Μουσουλμάνοι και άλλο ένα 2% είναι ροντνόβεροι (Σλαβική θρησκεία) ή ανήκουν σε άλλες λαϊκές θρησκείες. Το 16% των ερωτηθέντων δηλώνει ότι είναι πνευματικοί αλλά μη θρησκευόμενοι, ένα 6% είναι άθεοι και ένα 10% ανήκει σε άλλες θρησκείες ή δεν απάντησε στην έρευνα.
Ο ιουδαϊσμός και ο βουδισμός είναι μικρές θρησκευτικές κοινότητες στην περιφέρεια και έχουν ένα ναό έκαστος. Δεν εκπροσωπήθηκαν στην έρευνα που αναφέρεται πάνω, η οποία είναι πάντως αρκετά αντιπροσωπευτική της θρησκευτικής δημογραφίας στην περιοχή. 

</doc>
<doc id="56667" url="https://el.wikipedia.org/wiki?curid=56667" title="Περιφέρεια Αστραχάν">
Περιφέρεια Αστραχάν



</doc>
<doc id="56669" url="https://el.wikipedia.org/wiki?curid=56669" title="Αστραχάν">
Αστραχάν



</doc>
<doc id="56674" url="https://el.wikipedia.org/wiki?curid=56674" title="Κρυονέρι Ωλένης Ηλείας">
Κρυονέρι Ωλένης Ηλείας



</doc>
<doc id="56676" url="https://el.wikipedia.org/wiki?curid=56676" title="Κρυονέρι Θεσσαλονίκης">
Κρυονέρι Θεσσαλονίκης

Το Κρυονέρι είναι χωριό του νομού Θεσσαλονίκης του δήμου Λαγκαδά. Βρίσκεται βορειοδυτικά της λίμνης Βόλβη, στις πλαγιές του Βερτίσκου, χτισμένο σε υψόμετρο 610 μέτρων. Ο πληθυσμός του σύμφωνα με την απογραφή του 2011 είναι 991 κάτοικοι.
Η παλαιότερη ονομασία του χωριού ήταν Γκιρμίτς. Το 1926 μετονομάστηκε σε Κρύα Νερά, ονομασία που διατήρησε μέχρι το 1949 οπότε μετονομάστηκε σε Κρυονέρι
Μετά την εφαρμογή της συνθήκης της Λωζάνης στο χωριό εγκαταστάθηκαν πρόσφυγες που προέρχονταν από το Ιντζέκιοϊ της επαρχίας Ραιδεστού και από τα Κοτύωρα του Πόντου. Στο Κρυονέρι δεν κατοικούν μόνο Πόντιοι αλλά και Βλάχοι και Θρακιώτες.
Τοπωνύμιο.
Στα πρώτα του χρόνια το Κρυονέρι ονομαζόταν κι επίσημα «Γκιρμίτς». Λίγο μετά, αλλά βεβιασμένα, ονομάστηκε από το Υπουργείο Κρύα Νερά και αργότερα Κρυονέρι, ονομασία που παρέμεινε, ενώ η αρχική σκέψη των κατοίκων του ήταν να ονομασθεί Κοκκινοχώρι  ή Ερυθραία ή Βισσάνθη (παλιό όνομα περιοχής της Ανατολικής  Θράκης). 
Γεωγραφία.
Εκεί, στις καταπράσινες δροσερές κατηφοριές του Βερτίσκου, σκαρφαλωμένο στον κόρφο της πλαγιάς του ξαπλώνει  το  Κρυονέρι. Το Κρυονέρι έχει υψόμετρο 625 μέτρα, έκταση 40 τετραγωνικά Χιλιόμετρα, καλλιεργήσιμες εκτάσεις 18 χιλιάδες στρέμματα, χέρσα-πετρώδη και βοσκότοπους περίπου 20  χιλιάδες στρέμματα.Συνορεύει: Βόρεια με τα χωριά Νέα Σεβάστεια και Χωρούδα, Νότια   με τα χωριά Λοφίσκος και Αρετή,Ανατολικά με το χωριό Αυγή και πιο ανατολικά με το Σοχό, Δυτικά με το χωριό Όσσα. Απέχει 40 χιλιόμετρα από τη Θεσσαλονίκη, 15 χιλιόμετρα από τον Λαγκαδά και 7 χιλιόμετρα από την κωμόπολη Σοχός, που είναι και η έδρα του οικείου Δήμου
Ιστορία.
Οι κάτοικοι του χωριού Ιντζεκιοϊ της Ανατολικής Θράκης την 12 Οκτωβρίου 1922 αναχωρούν υπό την προστασία του Ελληνικού Στρατού και μέσω Ραιδεστού στην ευρύτερη περιοχή της Θεσσαλονίκης και κυρίως στα χωριά που είχαν φιλοξενηθεί από το 1914 έως το 1920. Έτσι 85 οικογένειες εγκαταστάθηκαν στο Κρυονέρι. 65 οικογένειες στο Λοφίσκο και 37 οικογένειες στο Μονόλοφο. Το Κρυονέρι και ο Λοφίσκος αποτέλεσαν Κοινότητα έως το 1928 και οι κάτοικοι των δύο χωριών συνδέονται στενά έως και σήμερα.
Αρχαία Εποχή.
Η ιστορία διδάσκει πως ο τόπος στη δυτική πλευρά του χωριού είναι αρχαιολογικός κι αυτό γιατί εδώ βρισκόταν όλη ή μέρος της Αρχαίας και πολυθρύλητης Όσσας. Κατά τους μακεδονικούς χρόνους, το Κρυονέρι ανήκε στην επαρχία Μυγδονίας. Διάφορα ιστορικά μνημεία, αρχαίοι τάφοι, τεχνητοί λόφοι-τούμπες, και πολλά νομίσματα που έχουν βρεθεί κατά καιρούς μαρτυρούν αυτή την πεποίθηση. Πριν εγκατασταθούν οι πρόσφυγες, το Κρυονέρι κατοικούταν από Τούρκους που ήταν άλλοτε Έλληνες Χριστιανοί και εξισλαμίστηκαν με τη βία πριν πολλά χρόνια.
Μικρασιατική Καταστροφή.
Το 1922, μετά τη Μικρασιατική Καταστροφή, ήρθαν κι εγκαταστάθηκαν εδώ οι πρόσφυγες και ζούσαν μαζί με τους Τούρκους αδελφικά και φιλικά, περίπου για έναν χρόνο. Αργότερα, το 1923, μετά τη Συνθήκη της Λωζάνης και τη συμφωνία για την ανταλλαγή των πληθυσμών, έφυγαν οι Τούρκοι κι εγκαταστάθηκαν, μόνιμα πια, οι πρόσφυγες από την Ανατολική Θράκη(χωριό Ιντζέκιο της παραλιακής Ραιδεστού) και τον μαρτυρικό Πόντο (χωριό Ορντού), βρίσκοντας μια καινούρια φιλόστοργη πατρίδα, στην αγκαλιά της μεγάλης πατρίδας Ελλάδας.
Η καμπάνα της Παλαιάς Εκκλησίας και η Καταστροφή της.
Οι Κρυονερίτες εκ Ιντζεκιοϊ έφεραν μαζί τους την καμπάνα από την εκκλησία της Κοιμήσεως της Θεοτόκου του Ιντζεκιοϊ και εικόνες όπως την εικόνα των Μακκαβαίων από την Μονή Μακκαβαίων της πατρίδας τους. Ομώνυμο εκκλησάκι έχτισαν οι Ιντζεκιώτες κάτοικοι του Λοφίσκου η εικόνα όμως βρίσκεται στο ναό της Κοιμήσεως της Θεοτόκου Κρυονερίου.
Την καμπάνα οι Ιτζεκιώτες Κρυονερίτες την στέριωσαν σε δύο ψηλά καραγάτσια δίπλα στο τζαμί που μετά την αναχώρηση των Τούρκων κατά την ανταλλαγή το μετέτρεψαν σε Ιερό Ναό «Κοιμήσεως της Θεοτόκου», εις ανάμνηση της εκκλησίας της χαμένης πατρίδας τους. Η καμπάνα αυτή ήταν γνωστή για την καθαρότητα του ήχου της. Στις 26 Οκτωβρίου 1939 μετά από μεγάλη Θεομηνία που έπληξε την ευρύτερη περιοχή τα καραγάτσια έσπασαν η καμπάνα έπεσε και ράγισε χάνοντας τον υπέροχο ήχο της όπως θυμούνται οι κάτοικοι του χωριού, ότι εκείνο το βράδυ απεβίωσε ένας κάτοικος και έπεσε η αποθήκη κάρβουνου που διατηρούσε ο δασικός συνεταιρισμός Σοχού. Ακόμη εκτεταμένες ζημιές γίνανε σε σκεπές σπιτιών των κατοίκοι.
Δεύτερος Παγκόσμιος Πόλεμος.
Στους νεότερους χρόνους, η μορφολογία του εδάφους του Κρυονερίου έπαιξε σημαντικό ρόλο στο να διαδραματιστούν κι εδώ πολλά γεγονότα και μάχες ενάντια στους Γερμανούς, αλλά και κατά τον εμφύλιο. Πολλοί Κρυονερίτες μαρτύρησαν κι  έχασαν τη ζωή τους στο πέρασμα του χρόνου για τη λευτεριά της πατρίδας.
Υπηρεσίες.
Θρησκευτικές Τοποθεσίες.
Η κύρια εκκλησία του χωριού είναι ο Ι.Ν. Κοιμήσεως της Θεοτόκου η οποία βρίσκεται στην πλατεία του Κρυονερίου. Επίσης στο Κρυονέρι υπάρχουν άλλα τέσσερα μικρά παρεκκλήσια: 
Εκπαίδευση.
Το Δημοτικό Σχολείου Κρυονερίου ανεγέρθηκε το 1930, είναι ένα μικτό σχολείο για παιδιά 7-12 ετών. Το σχολείο επί του παρόντος έχει περίπου 40 μαθητές. Είναι ένα πολύ μικρό σχολείο κοντά στην πλατεία του χωριού. Το σχολείο έχει τροποποιηθεί με την πάροδο του χρόνου. Το σχολείο κατέχει 5 αίθουσες εκ των οποίων η μια λειτουργεί ως γυμναστήριο, μια άλλη ως γραφείο διευθυντή και οι άλλες 3 λειτουργούν ως αίθουσες διδασκαλίας. Οι μαθητές του Δημοτικού Σχολείου Κρυονερίου μετά το 6ο έτος της εκμάθησής τους πηγαίνουν στο Γυμνάσιο Σοχού.
Ένα νηπιαγωγείο λειτουργεί δίπλα από το δημοτικό σχολείο, το οποίο φροντίζει παιδιά ηλικίας 5-7 ετών
Δημόσια Κτήρια.
Στο κέντρο του χωριού υψώνεται το επιβλητικό πέτρινο κτίριο του Κοινοτικού Καταστήματος. Ένα από τα ωραιότερα κτίσματα της περιοχής, χτισμένο γύρω στο 1930. Κοντά στο Πάρκο, βρίσκεται το αθλητικό γήπεδο ποδοσφαίρου της τοπικής ομάδας «Α.Ο. Κρυονερίου» και δίπλα του η παιδική χαρά με πολλά όργανα, τσουλήθρες, μονόζυγα κ.λ.π.
Αξιοθέατα.
Καθώς φτάνεις στο Κρυονέρι, στην αριστερή του πλευρά και νότια, θάλλει ο «πνεύμονάς του», το Πάρκο φυτεμένο με πεύκα και κυπαρίσσια. Φυτεύτηκε από μαθητές του Σχολείου γύρω στο 1960, όταν τότε πρόεδρος του χωριού ήταν ο κ. Ποργιάζης Δημήτριος. Τοποθεσία πραγματικά ειδυλλιακή, ατμόσφαιρα δροσιστική που σου προσφέρει άπλετη θέα στο μακρινό ορίζοντα και φυσικά καθαρό οξυγόνο. Εκεί, υψώνεται το Μνημείο των Πεσόντων Ηρώων του χωριού.
Στο χωριό επίσης υπάρχουν δύο συντριβάνια και ένας μεγάλος σταυρός στο περιβόλι της εκκλησίας του Αγίου Ραφαήλ που μοιάζει να προστατεύει ολόκληρο το χωριό, καθώς και ένα μικρό πέτρινο αμφιθέατρο.

</doc>
<doc id="56683" url="https://el.wikipedia.org/wiki?curid=56683" title="Δήμος Σοχού">
Δήμος Σοχού

Ο Δήμος Σοχού ήταν δήμος του νομού Θεσσαλονίκης που λειτούργησε στο διάστημα 1946-2010, οπότε και καταργήθηκε με την εφαρμογή του προγράμματος Καλλικράτης και εντάχθηκε στον νέο δήμο Λαγκαδά. Μέχρι το 1998 περιλάμβανε μόνο τον οικισμός του Σοχού, ενώ από το 1999 με την εφαρμογή του προγράμματος Καποδίστριας, διευρύνθηκε με την ένταξη στον δήμο των πρώην γειτονικών κοινοτήτων Ασκού και Κρυονερίου. Ο δήμος Σοχού βρισκόταν στην βορειοανατολική περιοχή του Νομού Θεσσαλονίκης, στις νότιες πλαγιές του Βερτίσκου. Η έδρα του δήμου ήταν ο Σοχός, κτισμένος σε υψόμετρο 630 μέτρα. Ο πραγματικός πληθυσμός του δήμου ήταν 5.773 κάτοικοι ().
Δήμαρχοι Σοχού.
Ο Σοχός λειτούργησε ως Κοινότητα από το 1918 ως το 1946 και έπειτα ως δήμος. Δήμαρχοι διετέλεσαν τα εξής πρόσωπα.
Οικισμοί.
Στο δήμο περιλαμβάνονταν οι παρακάτω οικισμοί:

</doc>
<doc id="56684" url="https://el.wikipedia.org/wiki?curid=56684" title="Ασκός Θεσσαλονίκης">
Ασκός Θεσσαλονίκης

Ο Ασκός είναι χωριό του νομού Θεσσαλονίκης του δήμου Λαγκαδά. Βρίσκεται λίγο βορειότερα της λίμνης Βόλβη. Ο πληθυσμός του σύμφωνα με την απογραφή του 2011 είναι 1.420 κάτοικοι. Μέχρι το 1926 ονομαζόταν Γιακίνια οπότε μετονομάστηκε σε Ασκό σε ανάμνηση του χωριού Ασκώ της Ανατολικής Θράκης.
Ευρήματα της Εποχής του Χαλκού φανερώνουν το παρελθόν της περιοχής. Κατά τη διάρκεια της τουρκοκρατίας, γνωστός με το όνομα Γιαϊκίν, κατοικείται αρχικά, από ομάδα 43 στρατιωτών, Γιουρούκων, ενώ στη συνέχεια μετατρέπεται σε μουσουλμανικό οικισμό με 153 σπίτια. Στο χωριό εγκαταστάθηκαν μετά τη Μικρασιατική καταστροφή, πρόσφυγες από το χωριό Ασκώ της Ανατολικής Θράκης και από το χωριό Αχτάς του Πόντου. Βασική οικονομική δραστηριότητα των κατοίκων είναι η καλλιέργεια καπνών και σιτηρών, καθώς και η κτηνοτροφία.
Από τα γύρω υψώματα, η θέα απλώνεται στην πεδιάδα του Λαγκαδά, στις λίμνες, στις κορυφογραμμές του Χορτιάτη και του Χολομώντα.
Ιερό κειμήλιο από την Ανατολική Θράκη αποτελεί η εικόνα της Παναγίας Ασκονίτισσας, η οποία χρονολογείται από τον 8ο αιώνα και μεταφέρθηκε στις αρχές του 20 αι. από τους πρόσφυγες στην νέα τους πατρίδα, τον Ασκό. Φυλάσσεται στον Ναό της Ζωοδόχου Πηγής.

</doc>
<doc id="56685" url="https://el.wikipedia.org/wiki?curid=56685" title="Σοχός">
Σοχός

Ο Σοχός είναι ορεινή κωμόπολη του Νομού Θεσσαλονίκης και αποτελεί Δημοτικό Διαμέρισμα του Δήμου Λαγκαδά (από το 2010). 
Ο Σοχός σήμερα.
Ο Σοχός είναι ένα χωριό του Νομού Θεσσαλονίκης και αποτελεί Δημοτικό Διαμέρισμα του Δήμου Λαγκαδά (από το 2010). Βρίσκεται βόρεια της λίμνης Βόλβη. Είναι χτισμένος αμφιθεατρικά στους πρόποδες του πρώτου υψώματος της οροσειράς Βερτίσκου, σε υψόμετρο 675 μέτρων. Απέχει 52 χιλιόμετρα από τη Θεσσαλονίκη. Ο πληθυσμός του, σύμφωνα με την απογραφή του 2011, είναι 3109 κάτοικοι. Είναι κατά τα 4/5 γηγενείς και κατά το 1/5 πρόσφυγες από τη Μικρά Ασία, που ήρθαν μετά τη μικρασιατική καταστροφή το 1922 και με την ανταλλαγή το 1924. Ασχολούνται με τη γεωργία, την κτηνοτροφία και το μικρεμπόριο. 
Ο Σοχός ήταν αυτόνομος δήμος από το 1948 έως το 1998. Το 1999, με την εφαρμογή του προγράμματος Καποδίστριας, διευρύνθηκε με την ένταξη στο δήμο των πρώην γειτονικών κοινοτήτων Ασκού και Κρυονερίου και Αυγής. Το 2010 καταργήθηκε ο διευρυμένος Δήμος Σοχού και με την εφαρμογή του νέου προγράμματος Καλλικράτης εντάχθηκε, όπως και τα γειτονικά χωριά, στον νέο διευρυμένο Δήμο Λαγκαδά. 
Αλλαγές στην Τοπική Αυτοδιοίκηση Σοχού, από την απελευθέρωση έως σήμερα:
Δήμος: 1914-1917
Κοινότητα: 1917-1947
Δήμος: 1947-1999
Δήμος (διευρυμένος πρόγραμμα συνένωσης «Καποδίστριας»): 1999-2010
Δημοτικό Διαμέρισμα Δήμου Λαγκαδά (πρόγραμμα συνένωσης «Καλλικράτης»): 2010 
Μέχρι τα τέλη της δεκαετίας του ’70 το χωριό διατηρούσε τον παραδοσιακό του χαρακτήρα: οικίες μακεδονίτικης αρχιτεκτονικής, λιθόστρωτους δρόμους, βρύσες σε κάθε γειτονιά κλπ. Δυστυχώς, μετά το σεισμό του 1978, αυτή η ενδιαφέρουσα και γραφική φυσιογνωμία χάθηκε και μόνο 3-4 οικίες και ευτυχώς ο ναός του Αγίου Γεωργίου με το εντυπωσιακό καμπαναριό του έχουν μείνει, για να μας θυμίζουν την παραδοσιακή του εικόνα. 
Παρ’ όλα αυτά, ο Σοχός σήμερα προσφέρει στον επισκέπτη ποικιλία εμπειριών και όμορφων στιγμών: πανέμορφο φυσικό περιβάλλον, στοιχεία παραδοσιακής αρχιτεκτονικής που σώζονται ακόμα, γευστικές απολαύσεις που προσφέρουν οι ταβέρνες και τα εστιατόρια, παραδοσιακά υφαντά που κατασκευάζουν οι γυναίκες στον αργαλειό του σπιτιού τους, εκλεκτά ντόπια προϊόντα (μέλι, βασιλικό πολτό, κασέρι, κεράσια, καρύδια, μήλα, αχλάδια, ροδάκινα, τσίπουρο κ.ά) από ντόπιους παραγωγούς.
Ο επισκέπτης μπορεί να ανακαλύψει τις ομορφιές του δάσους κάνοντας ποδήλατο, ιππασία και πεζοπορία. Η πλούσια τοπική παράδοση που υπάρχει στη περιοχή αναδεικνύεται μέσα από την αναβίωση των κορυφαίων εθίμων: του παραδοσιακού καρναβαλιού των κουδουνοφόρων (Μέριου), την περίοδο του Τριωδίου και του λαϊκού πανηγυριού των 12 Αποστόλων, το τριήμερο 28-29- 30 Ιουνίου. 
Μοναστήρια της περιοχής Σοχού.
Στο Σοχό, στην πλαγιά του βουνού, σ’ ένα κατάφυτο περιβάλλον βρίσκεται κτισμένη η ιερά Μονή Παναγίας Θεοσκεπάστου Σοχού. Γυναικείο μοναστήρι, μετόχι της Ιεράς Μονής Δοχειαρίου Αγίου Όρους, το οποίο κτίσθηκε το έτος 1993, σε αγιορείτικο μοναστηριακό ρυθμό. Πανηγυρίζει κάθε χρόνο στις 8 Σεπτεμβρίου. Τότε εξέρχεται από το Άγιο Όρος η Θαυματουργή Εικόνα της Παναγίας της Γοργοϋπηκόου, η οποία φυλάσσεται στην ιερά Μονη Δοχειαρίου Αγίου Όρους και επισκέπτεται τον Σοχό. Πλήθος προσκυνητών και πιστών, από όλα τα μέρη της Ελλάδας έρχονται για να προσκυνήσουν τη Θαυματουργή Εικόνα. 
Ακόμη στο Σοχό βρίσκεται και η Ιερά Μονή Μεταμορφώσεως του Σωτήρος, η οποία κτίσθηκε το 1990 σε Βυζαντινό Ρυθμό και πανηγυρίζει κάθε χρόνο στις 6 Αυγούστου.
Η προέλευση του ονόματος "Σοχός".
Για την προέλευση του ονόματος του Σοχού υπάρχουν μόνον εικασίες και θεωρίες: Μία εκδοχή υποστηρίζει, ότι υπήρχε στην περιοχή αυτή από παλαιά Ιερό του «Σώκου Ερμή» του Θεού των εμπόρων, των κοπαδιών και των μεταφορέων, έτσι ονόμασαν τό πόλισμα αυτό «Σωχός ή Σώκος» από τον Θεό του «Σώκο ή Σωχό» πατέρα των Κουριτών. 
Μια άλλη εκδοχή είναι, ότι προέρχεται από τη συνένωση των ονομάτων των συνοικισμών "Όσσας" και "Χους": Στην περιοχή της αρχαίας Βισαλτίας, όπου βρίσκεται σήμερα ο Σοχός, υπήρχαν κάποιοι συνοικισμοί των οποίων τα ερείπια σώζονται μέχρι σήμερα. Μεταξύ των οικισμών αυτών ήταν η Όσσα και ο Χους, στον οποίο κατασκευάζονταν πολλά αγγεία από πηλό. Σώζονται δε τέτοιοι κλίβανοι σε περιοχή που απέχει 4,5 χιλιόμετρα από την κωμόπολη. Οι κάτοικοι αυτών των συνοικισμών, δηλαδή Όσσας και Χους, που απέμειναν μετά από διάφορες καταστροφές, εγκαταστάθηκαν στο μέρος όπου σήμερα βρίσκεται ο Σοχός. Έτσι, η συνένωση των ονομάτων "(Όσσα και Χους)" έδωσε το όνομα Σοχός.
Μία τρίτη εκδοχή για την ονομασία του είναι πως προέρχεται από το Σλαβικό "σουχό" (сухо) που σημαίνει ξηρός τόπος, κάτι όμως που διαψεύδεται από την εμφανώς πληθωρική χλωρίδα της περιοχής. 
Το όνομα Σοχός βρίσκεται γραμμένο σε πλάκες που φέρουν χρονολογία 1600 μ.Χ. καθώς και σε βιβλία παλαιά της εκκλησίας, θεωρημένα από τους εκάστοτε μητροπολίτες. Επίσης το όνομα αυτό βρίσκεται γραμμένο σε παλαιότατες εικόνες του 9ου και 10ου αιώνα μ.Χ. στα εικονοστάσια διαφόρων παλαιών οικογενειών.
Ιστορικές αναφορές για τον Σοχό και την περιοχή του.
Η απουσία εκτεταμένων αρχαιολογικών ερευνών, πλην αυτής των αρχαιολόγων Αντων. Κεραμόπουλου και Ν. Κοτζιά κατά τη δεκαετία του 1930 και κάποιων τυχαίων ευρημάτων, νομισμάτων και αγαλμάτων τα οποία βρίσκονται στο Αρχαιολογικό Μουσείο Θεσσαλονίκης, κάνουν δύσκολο το έργο προσέγγισης του τόπου, αρχαιολογικά και ιστορικά. Δυστυχώς πολλές αρχαιολογικές θέσεις της περιοχής εξ αιτίας των λαθρανασκαφών απογυμνώνονται από πολύτιμα ευρήματα. Το ότι εντοπίζονται διάσπαρτα αρχαιολογικά ευρήματα σε πολλές τοποθεσίες, όπως και τάφοι, μαρτυρεί την ύπαρξη πολλών οικισμών στην ευρύτερη περιοχή του σημερινού Σοχού. 
Είναι ωστόσο τεκμηριωμένο ότι η ζωή στην περιοχή του Σωχού ιστορικά ξεκινά από την εποχή του Χαλκού και του Σιδήρου. Αυτό φαίνεται από το ότι δυτικά του Σοχού και νότια του οικισμού της Αυγής (1923) βρίσκεται τύμβος γνωστός ως «τούμπα Ούρδα». Είναι τα αρχαιότερα ευρήματα τα οποία αναφέρει σε επίσκεψη το 1938-39 ο αρχαιολόγος Ν. Κοντζιάς, όπου προσδιόρισε ανασκάπτοντας εν μέρει τρεις προϊστορικές περιόδους. Η νεότερη ανήκει στην πρώιμη εποχή του Σιδήρου (1100-700 π.Χ.) και η αρχαιότερη στη μέση εποχή του Χαλκού (2000-1500 π.Χ.). Προσδιόρισε επίσης και ύπαρξη μυκηναϊκής κεραμικής. Αν πάρουμε με τη σειρά την Κλασσική, την Ελληνιστική, τη Ρωμαϊκή και τη Βυζαντινή εποχή, θα δούμε ότι ο Σοχός και η περιοχή που υπαγόταν σε αυτόν έχει να δώσει πολλά αρχαιολογικά ευρήματα. 
Στο παρεκκλήσι της Αγίας Κυριακής, δυτικά του χωριού, υπάρχουν σκόρπιοι μαρμάρινοι κίονες. Πρόκειται πιθανόν για Παλαιοχριστιανική Βασιλική η οποία ίσως κτίστηκε στα ερείπια αρχαίου ναού. Επίσης στην κορυφή του Αγίου Χριστοφόρου ανιχνεύτηκαν υπολείμματα τείχους, ίσως της ακροπόλεως του Σοχού. 
Εδώ θα πρέπει να αναφέρουμε και τις λεγόμενες «στοές Χ΄΄Χαρίσκου» (χάντουκ), που προφανώς ήταν στοές εξόρυξης μεταλλεύματος (έτσι εξηγούνται τα τοπωνύμια Σκουριά, Κάμινιτσα, Χαλύβα κ.λ.π.)
Στην περιοχή Σοχού έχουν βρεθεί πολλά αρχαία νομίσματα, όλων των ιστορικών περιόδων.
Η περιοχή του Σοχού τοποθετείται από τους ιστορικούς στην επαρχία Βισαλτία. Κατά τον Μαργαρίτη Δήμιτσα, αυτή εκτείνεται από τον Βερτίσκο μέχρι του Στρυμώνος και της Κερκινίτιδος λίμνης. «…Περιελάμβανε τό πάλαι τήν... περιοχήν τῆς Νιγρίτας καί τοῦ Σωχού... Στο νοτιοανατολικό μέρος της Βισαλτίας λέγεται ότι υπήρχε τόπος που καλούνταν Συκίνη και κατά τον Αριστοτέλη οι λαγοί της περιοχής που εκτείνεται βορείως της λίμνης Βόλβης, είχαν δύο ύπατα. Η επαρχία αυτή αν και είχε μικρή έκταση, περιείχε πολλά πολίσματα τα οποία κατά καιρούς μνημονεύουν οι αρχαίοι, τα οποία είναι «Η Όσσα, η Άργιλος, το Κερδύλιον, η Βισαλτία, αι Καλλίτεραι, η Ορέσκια, η Ευπορία, η Βέργα...Ἡ μέν Ὄσσα πιθανῶς ἔκειτο ἐν τῷ νοτιοδυτικῷ μέρει της Βισαλτίας, ἔνθα νῦν κεῖται τό χωρίον Σοχόν καί ἐρείπια παρατηροῦνται».""' Η εκδοχή αυτή είναι επικρατέστερη και σε αυτή συγκλίνουν οι απόψεις των περισσοτέρων ερευνητών.
Η εγκατάσταση των Τούρκων στο Σοχό (1383-1924).
Από του έτους 1383 η περιοχή του Σοχού καταλαμβάνεται από τους Οθωμανούς και προσαρμόζεται στα νέα δεδομένα.
Ως κεφαλοχώρι ο Σοχός προσήλκυσε πολλούς μουσουλμάνους, οι οποίοι εγκατασταθήκαν καταλαμβάνοντας ένα σημαντικό τμήμα του οικισμού εκτοπίζοντας τους γηγενείς. Έκτοτε η κωμόπολη διαιρείται σε ελληνικούς και τούρκικους μαχαλάδες. 
Από τις πληροφορίες που έχουν διασωθεί, γνωρίζουμε ότι οι τουρκομαχαλάδες του Σοχού ήταν οι εξής: 
α) Τζαμί Μαχαλά (Περιοχή Άγιος Δημήτριος) όπου εκεί βρισκόταν το τζαμί και τα νεκροταφεία τους.
β) Τσαούς Μαχαλά (περιοχή νότια του σημερινού Δημαρχείου, όπου είχαν τα περβόλια και τους μπαχτσέδες τους. Στους δύο αυτούς μαχαλάδες κατοικούσαν οι περισσότεροι Τούρκοι.
γ) Άγκου Μαχαλά (περιοχή Μαράση, απέναντι και κάτω της Παλαιάς Φωλιάς (παιδικός σταθμός) όπου υπήρχε και η λεγόμενη Άγκου βρύση. Επίσης και διάσπαρτα μέσα στο χωριό, μαζί με τις ελληνικές ζούσαν και τούρκικες οικογένειες. Θα πρέπει να πούμε ότι η σημερινή κάτω αγορά του Σοχού ήταν η τουρκική αγορά (τούρκικο παζάρι), η πάνω αγορά κοντά στο Αγ. Γεώργιο ήταν κυρίως η ελληνική αγορά, ήταν ελληνικός μαχαλάς όπου βρισκόταν 2-3 τούρκικα σπίτια.
Αναλογία Χριστιανών και Μουσουλμάνων στο Σοχό στα τέλη του 19ου αιώνα.
Την αναλογία Ελλήνων και Τούρκων στο Σοχό δεν τη γνωρίζουμε ακριβώς. Από κάποια χρονική περίοδο όμως και μετά βλέπουμε ότι οι γηγενείς πληθυσμιακά υπερτερούσαν των Τούρκων. Γραπτές μαρτυρίες στα τέλη του 19ου αιώνα αναφέρουν: 
α) Ο ταγματάρχης του μηχανικού Νικόλαος Σχινάς, στις οδοιπορικές του σημειώσεις Μακεδονίας, που εκδόθηκαν στην Αθήνα το 1886, αναφερόμενος στο Σοχό, γράφει: «Είχε περίπου διακόσιες οικογένειες χριστιανικές, εκκλησία, αρρεναγωγείο, μικρή αγορά, τρία χάνια, υφαντήρια τρίχινων σάκκων και βρύσες».
β) Από τα Ληξιαρχικά Βιβλία της εκκλησίας του Αγίου Γεωργίου Σοχού, τόμοι Α΄ και Β΄ που συνέταξε τον Αύγουστο του 1889 ο εφημέριος π.Νέστορας Δ. Βήτας, καταγόμενος από την Μπάλτζια και ήδη Μελισσοχώρι Θεσσαλονίκης, όπου και κατέγραψε όλους τους Χριστιανούς κατοίκους του Σοχού, κατά οικογένεια, γράφοντας όνομα, πατρώνυμο, παρωνύμιο ή παρωνύμιο για όσους είχαν και χρονολογία γεννήσεως, προκύπτει ότι , οι οικογένειες του Σοχού (Χριστιανικά σπίτια) ανερχόταν σε 393, κατά βάση πολυμελείς, ο δε συνολικός αριθμός των χριστιανών ανέρχεται σε 2.415. Είναι η πιο αξιόπιστη καταγραφή των Χριστιανών κατοίκων του Σοχού 
γ) Ο Γεώργιος Χατζηκυριακού το 1906 γράφει: «ο Σοχός περιλαμβάνει 500 και πλέον οικογενείας Ελληνικάς Ορθοδόξους και 100 περίπου Οθωμανικάς».
δ) Ο γιατρός Ανδρέας Αρβανίτης, Γενικός Γραμματέας του Παμμακεδονικού Συλλόγου, το 1909 αναγράφει τα εξής: «Σοχός (Όσσα) της Βισαλτίας, κωμόπολης κείμενη προς Α. Λαγκαδά και απέχουσα τούτου 4 και ¼ ώρας, μετά 3.000 Ελληνομακεδόνων και 500 Οθωμανών…».
ε) Σε έκθεση του προς τον Μητροπολίτη Θεσσαλονίκης Ιωακείμ Ζγουρό, στις 29/05/1911, ο Διευθυντής του Σχολείου Αθανάσιος Ιατρού, αναφέρει: «ότι η κωμόπολη Σοχός συνίσταται εξ 707 οικογενειών εξ’ ων αι 493 εισίν Ορθόδοξοι, αι δε 214 Οθωμανικαί και εκ 3.945 κατοίκων, εξ ον 2.771 Ορθόδοξοι, οι δε λοιποί 1.174 Οθωμανοί». Στις 24/01/1914 ο αυτός Διευθυντής σε δελτίο στατιστικών προς το Διοικητικό Επίτροπο Λαγκαδά αναφέρει 2.564 Έλληνες κατοίκους Σοχού και 998 Μωαμεθανούς, συνολικά δηλαδή 3.562 κατοίκους.
Ήθη Έθιμα και Παραδόσεις.
Το Καρναβάλι του Σοχού (Μέριου).
Από την ημέρα που γεννιούνται, οι κάτοικοι στο Σοχό Θεσσαλονίκης «δένουν» τη ζωή τους με το έθιμο των Κουδουνοφόρων. Μετά τα Θεοφάνια, μπορεί ελεύθερα, όποιος επιθυμεί, να ντυθεί με τη φορεσιά του Κουδουνοφόρου και να σεργιανίσει στους δρόμους και τις πλατείες, χωρίς να χρειαστεί να περιμένει να έρθουν οι ημέρες της Αποκριάς. 
Ο καθένας θα εντυπωσιαστεί ιδιαίτερα αν βρεθεί στο Σοχό την τελευταία Κυριακή της Αποκριάς και την Καθαρά Δευτέρα. Όλοι οι χωριανοί βγαίνουν στους δρόμους, στα καφενεία, μα οι περισσότεροι μαζεύονται στην πλατεία του χωριού. Ο επισκέπτης θα συναντήσει εκεί τα "καρναβάλια", που ενώ περπατούν αργά για να ακούγεται ο παράξενος ήχος των κουδουνιών τους, γυρίζουν δυο-δυο, τρία-τρία και κερνάνε φίλους και γνωστούς. Στην πλατεία τα νταούλια και οι ζουρνάδες δεν σταματάνε ούτε λεπτό. Όλος ο κόσμος, Σοχινοί και επισκέπτες, χορεύουν ασταμάτητα και τα καρναβάλια στη μέση του κύκλου, χοροπηδούν και κουνούν της ξύλινες γκλίτσες ή τα σπαθιά τους. Οι μασκοφόροι αυτοί περνούν από τις γειτονιές και τις πλατείες και τραγουδούν το εξής τραγούδι:
"'«Τι κακό έκανα ο καημένος μες σ’ αυτήν τη γειτονιά
και με βγάλαν τ’ όνομά μου: ψεύτη, κλέφτη και φονιά!
Αχ ντουνιά, κιαφέρ ντουνιά μ’ εμένα μην πενιέσαι,
δεν ήμουν εγώ που σε εγλένταγα και τώρα μ' απαρνιέσαι!»"'
Έθιμο πανάρχαιο.
Οι Κουδουνοφόροι είναι ένα δρώμενο, που συνδέεται με την ευφορία της γης, και τελείται την περίοδο της Αποκριάς, με αποκορύφωμα το τριήμερο της Τυρινής και της Καθαρής Δευτέρας. Έθιμο πανάρχαιο, που τα χαρακτηριστικά του φανερώνουν καθαρά κατάλοιπα των εορτών της Άνοιξης, τα οποία είχαν σχέση με τη γονιμότητα και την καρποφορία της γης. Σύμβολο αυτής της διαδικασίας της φυσικής βλάστησης θεωρείται ο θεός Διόνυσος. 
Οι τραγόμορφοι Κουδουνοφόροι (Μέριου) του Σοχού Θεσσαλονίκης έχουν βαθιές ρίζες αφού είναι αρχέγονο κατάλοιπο από Διονυσιακές λατρείες και Βακχεία. Μέσα τους ενυπάρχει το "δέος" και η αρχέγονη ιερότητα του προχριστιανικού ενστίκτου και των συναισθημάτων.
Οι Σοχινοί έδιναν πολύ μεγάλη σημασία στην επιτυχία του καρναβαλιού. Υποστηρίζουν, ότι θα πάει καλά η χρονιά μόνο αν θα γίνουν καλά καρναβάλια!
Εκείνο που καθιστά ξεχωριστό το καρναβάλι του Σοχού από άλλες τραγόμορφες μεταμφιέσεις είναι το ερωτικό στοιχείο που επικρατεί. Τα παλαιότερα κυρίως χρόνια, οι νέοι ντύνονταν έτσι, γιατί με τον τρόπο αυτό έβρισκαν την ευκαιρία να πλησιάσουν την κοπέλα που αγαπούσαν και να προκαλέσουν το ενδιαφέρον της. 
Η εντυπωσιακή στολή των κουδουνοφόρων (μέριου).
Χαρακτηριστικά στοιχεία της στολής των Κουδουνοφόρων του Σοχού είναι:
Απαραίτητα εξαρτήματα είναι η γκλίτσα ή το σπαθί και ένα μπουκάλι ούζο για να κερνούν τους γνωστούς και φίλους, ανταλλάσσοντας ευχές.
Τα κουδούνια.
Τα κουδούνια είναι πέντε: ένα μεγάλο (το μπατάλι) και τέσσερα μικρότερα (κυπριά). Και τα πέντε αποτελούν τη λεγόμενη «ντουζίνα». Το μπατάλι είναι σφυρήλατο, κάθετη δε τομή του, σε οποιοδήποτε σημείο του μας δίνει έλλειψη. Για γλωσσίδι χρησιμοποιείται ένα λεπτό σιδερένιο ραβδί. Τα κυπριά είναι μπρούτζινα χυτά, έχουν μορφή κόλουρου κώνου και για γλωσσίδι χρησιμοποιείται ένα μικρότερο κυπρί, του οποίου η κάτω βάση του είναι έλλειψη. Το βάρος της ντουζίνας κυμαίνεται από 18 έως 20 Kg. Λέγεται, ότι όσο πιο βαριά κουδούνια φορεί το καρναβάλι τόσο καλύτερο θεωρείται.
Σε μια αντιπροσωπευτική ντουζίνα, τα ακριβή βάρη (μαζί με τους ιμάντες εξαρτήσεώς τους) και τα αντίστοιχα (κατά σειρά) μήκη, διάμετροι μεγάλης βάσης και μικρής βάσης, ύψος των κουδουνιών είναι: 
Τα κουδούνια της ντουζίνας δεν είναι τυχαία. Πρέπει να ταιριάζουν μεταξύ τους, ώστε να βγάζουν αρμονικούς ήχους. Γι’ αυτό προϋποθέτουν ειδικό σχήμα και όγκο, καθώς και ειδικό κράμα μετάλλου.
Η ρίζα του εθίμου από τη χριστιανική της εκδοχή.
Για την προέλευση του καρναβαλιού υπάρχουν διάφορες εκδοχές. Μια από αυτές σχετίζεται με τον Άγιο Θεόδωρο. Λένε ότι τον 4ο μ.Χ. ο Άγιος Θεόδωρος ήταν στρατηλάτης και πολεμώντας ενάντια στους βαρβάρους, βρέθηκε σε ασφυκτικό κλοιό από τις εχθρικές δυνάμεις σε ένα δάσος και κινδύνεψε να αιχμαλωτιστεί. Αφού εξαντλήθηκαν όλα τα τρόφιμα, για να μην πεθαίνουν οι στρατιώτες από την πείνα, ο στρατηλάτης διέταξε να σφαχτούν τα γίδια που υπήρχαν στο δάσος και να διανεμηθούν στους στρατιώτες του. Κατόπιν έγιναν πολλές προσπάθειες ώστε να διασπαστεί ο κλοιός και να απελευθερωθεί ο Άγιος Θεόδωρος και ο στρατός του, αλλά ήταν αποτυχημένες. Τότε ο Άγιος Θεόδωρος χάρη στη πίστη που είχε προς το Θεό σοφίστηκε να φορέσουν οι άντρες του τα δέρματα από τις γίδες που είχαν σφάξει, στους οποίους κρέμασε και τα κουδούνια των τράγων. Με τη στολή αυτή όρμησαν οι στρατιώτες, εναντίον των βαρβάρων που τους είχαν κυκλωμένους. Οι βάρβαροι βλέποντας τους στρατιώτες σαν κοπάδι ζώων, φοβήθηκαν και τράπηκαν σε άταχτη φυγή. Αυτοί οι μασκαρεμένοι ονομάστηκαν "Στρατιώτες του Αγίου Θεοδώρου". Σε ανάμνηση αυτού του γεγονότος καθιερώθηκε να τιμούν στο Σοχό τον Άγιο Θεόδωρο και να γιορτάζουν τα καρναβάλια με στολές από δέρματα αιγών και κουδούνια!
Το πανηγύρι των 12 Αποστόλων.
Σε μία μαγευτική τοποθεσία, που ονομάζεται Μαράσι, γεμάτη από πλατάνια και καστανιές, στην ανατολική πλευρά του χωριού, βρίσκεται το ξωκλήσι των 12 Αποστόλων. Το αγιογράφησε ο λαϊκός ζωγράφος του Σοχού Απόστολος Βαρελάς, στα μέσα του περασμένου αιώνα. Ο ρυθμός είναι βασιλική και το εξωκλήσι δεν έχει ιδιαίτερη αρχιτεκτονική. Με βάση τις παραδόσεις που κυκλοφορούν (χωρίς να είναι τίποτα αποδεδειγμένο) από το σημείο εκείνο πέρασε ο Απόστολος Παύλος ή συνοδοί Απόστολοι και για αυτό το λόγο χτίστηκε το ναΐδριο αυτό αφιερωμένο στους δώδεκα Αποστόλους.
Στις 28-29-30 Ιουνίου γίνεται τριήμερος πανηγυρικός εορτασμός με την παρουσία του Μητροπολίτη. Στο πανηγύρι αυτό διοργανώνονται και αθλητικοί αγώνες με αποκορύφωμα το αγώνισμα της πάλης, που διεξάγεται υπό τους αδιάκοπους ήχους νταουλιών και ζουρνάδων. Στους νικητές προσφέρονται ζώα ως έπαθλα από δωρεές κτηνοτρόφων της περιοχής. Στην περιφέρεια του γηπέδου, δεκάδες πλανόδιοι μικροπωλητές δίνουν ζωντάνια στο πανηγύρι.

</doc>
<doc id="56686" url="https://el.wikipedia.org/wiki?curid=56686" title="Σοχός Θεσσαλονίκης">
Σοχός Θεσσαλονίκης



</doc>
<doc id="56687" url="https://el.wikipedia.org/wiki?curid=56687" title="Αυγή Θεσσαλονίκης">
Αυγή Θεσσαλονίκης

Η Αυγή είναι χωριό του νομού Θεσσαλονίκης του δήμου Λαγκαδά. Βρίσκεται βόρεια της λίμνης Βόλβη ανάμεσα στα χωριά Σοχός και Κρυονέρι, χτισμένη σε υψόμετρο 640 μέτρων στις πλαγιές του Βερτίσκου. Ο πληθυσμός του σύμφωνα με την απογραφή του 2011 είναι 325 κάτοικοι.
Το 1958 ιδρύεται ο Αθλητικός Σύλλογος ΙΑΣΩΝ ΑΥΓΗΣ.
Το 1976 ιδρύεται ο Πολιτιστικός Σύλλογος Αυγής.

</doc>
<doc id="56688" url="https://el.wikipedia.org/wiki?curid=56688" title="Δημοκρατία του Νταγκεστάν">
Δημοκρατία του Νταγκεστάν

Η Δημοκρατία του Νταγκεστάν (ρωσικά: Респу́блика Дагеста́н) είναι ομοσπονδιακό υποκείμενο της Ρωσίας. Το όνομά του έχει περσική-τουρκική καταγωγή και σημαίνει "Χώρα των Βουνών". Υπάγεται στο Νότιο Διαμέρισμα και συνορεύει με το Αζερμπαϊτζάν στα νότια και τη Γεωργία στα νοτιοδυτικά. Πρωτεύουσά του είναι η Μαχατσκαλά (572.076 κάτοικοι - απογρ. 2010). 
Πληθυσμιακά το Νταγκεστάν είναι το πιο ανομοιογενές ομοσπονδιακό υποκείμενο της Ρωσίας. Στα εδάφη του ζει μια πανσπερμία εθνοτήτων, εκ των οποίων οι εννέα ξεπερνούν τα 80.000 μέλη: Άβαροι (29,4%), Δαργίνοι (16,5%), Κουμίκοι (14,2%), Λεζγίνοι (13,1%), Λακ (5,4%), Ρώσοι (4,7%), Αζέροι (4,3%), Ταβασαράνοι (4,3%), Τσετσένοι (3,4%). Με εξαίρεση τους Ρώσους, τα υπόλοιπα φύλα είναι είτε καυκάσια είτε τουρκικά, τα οποία έχουν διατηρήσει τις ιδιαιτερότητές τους λόγω του ορεινού αναγλύφου της περιοχής και της χαμηλής αστικοποίησης (σχεδόν 60% ζει σε χωριά). Για τη συνεννόηση όλων αυτών μεταξύ τους χρησιμοποιείται κυρίως η ρωσική, ενώ απαντώνται τριάντα ακόμα γλώσσες.
Από το 2000 η πολιτική κατάσταση στο Νταγκεστάν είναι ασταθής - μια σειρά τρομοκρατικών ενεργειών και επιχειρήσεων ατάκτων εναντίον κρατικών αξιωματούχων, δείχνουν ότι υπάρχει προσπάθεια μεταφοράς στο Νταγκεστάν του πολέμου της Τσετσενίας.

</doc>
<doc id="56689" url="https://el.wikipedia.org/wiki?curid=56689" title="Νταγκεστάν">
Νταγκεστάν



</doc>
<doc id="56690" url="https://el.wikipedia.org/wiki?curid=56690" title="Τριανδρία">
Τριανδρία

Ο όρος Τριανδρία χρησιμοποιείται συνήθως για να περιγράψει το πολιτικό καθεστώς που συναρχείται από τρία ισχυρά πρόσωπα ισότιμα. Η ρύθμιση μπορεί να είναι επίσημη ή ανεπίσημη, και παρ'όλο ότι θεωρητικά οι τρεις είναι συνήθως ίσοι, στην πραγματικότητα δεν συμβαίνει αυτό. Ο όρος μπορεί επίσης να χρησιμοποιείται για να περιγράψει το πολίτευμα όπου τρεις διαφορετικοί στρατιωτικοί ηγέτες διεκδικούν την μία θέση του ηγέτη της χώρας.
Ρωμαϊκές τριανδρίες.
Ως θεσμός η Τριανδρία ή Τριαρχία [triumviratus, -us] ίσχυε στην αρχαία Ρώμη, όπου σπουδαιότερες εξ αυτών ήταν εκείνες των βοηθών των αρχόντων στα δικαστικά τους καθήκοντα καθώς και οι έκτακτες αρχές τήρησης της τάξης.
Ως τριανδρίες φέρονται επίσης στην Ιστορία η συναρχία του Ιουλίου Καίσαρα, του Πομπήιου και του Κράσου το 60 π.Χ. (Α' Τριανδρία), όπου μετά τον θάνατο του Κράσου οι άλλοι δύο διεξήγαγαν εμφύλιο πόλεμο, κατά τον οποίο νίκησε ο Καίσαρας και ανακηρύχθηκε δικτάτορας, καθώς και εκείνη του Οκταβιανού Αυγούστου, του Μάρκου Αντωνίου και του Μάρκου Αιμιλίου Λεπίδου το 43 π.Χ. (Β' Τριανδρία), όπου στη συνέχεια ο Λέπιδος παραμερίστηκε και στον εμφύλιο πόλεμο που ακολούθησε, ο Οκταβιανός έμεινε ο μοναδικός ηγέτης.
Άλλες τριανδρίες.
Άλλες γνωστές τριανδρίες στην νεότερη ελληνική Ιστορία ήταν η Τριανδρία της "Ηνωμένης Αντιπολιτεύσεως" στην Κρήτη (Ελ.Βενιζέλος, Κ.Φούμης, Κ.Μάνος), η τριανδρία της Εθνικής Άμυνας (Βενιζέλος, Κουντουριώτης, Δαγκλής), η τριανδρία των Νεοτούρκων, η τριανδρία του κινήματος 1922 και η τριανδρία της 21ης Απριλίου.

</doc>
<doc id="56695" url="https://el.wikipedia.org/wiki?curid=56695" title="Kakashi">
Kakashi



</doc>
<doc id="56697" url="https://el.wikipedia.org/wiki?curid=56697" title="Δημοκρατία της Ινγκουσετίας">
Δημοκρατία της Ινγκουσετίας

Η Δημοκρατία της Ινγκουσετίας (ρωσικά: Респу́блика Ингуше́тия) είναι ομοσπονδιακό υποκείμενο της Ρωσίας. Υπάγεται στο Νότιο Διαμέρισμα και συνορεύει με τη Γεωργία στα νότια. Πρωτεύουσά της είναι το νεοϊδρυθέν Μαγκάς (2.502 κάτοικοι - απογρ. 2010). Μεγαλύτερη πόλη της είναι το Ναζράν (93.335), πρωτεύουσα της Δημοκρατίας έως το 2002.
Η Ινγκουσετία κατοικείται αποκλειστικά από αυτόχθονες πληθυσμούς - Ινγκούς (77,3%) και Τσετσένους (20,4%). Κατά τα τελευταία χρόνια έχει κάνει την παρουσία του ένα κίνημα απόσχισης από τη Ρωσική Ομοσπονδία, το οποίο όμως περιορίζεται σε μικρά τρομοκρατικά χτυπήματα και δεν έχει αποκτήσει τη μαζικότητα του αντιστοίχου της Τσετσενίας.
Διακυβέρνηση.
Ο Μαχμούντ-Αλί Καλιμάτοφ είναι Αρχηγός της Δημοκρατίας της Ινγκουσετίας (), πρώην "Πρόεδρος της Δημοκρατίας της Ινγκουσετίας". Ο Πρόεδρος εκλέγεται από το Κοινοβούλιο της Ινγκουσετίας και η θητεία του είναι πενταετής.
Ιστορικό.
Πρόεδρος της Ινγκουσετίας ήταν ο Γιουνούς-μπεκ Γεβκούροβ ("Yunus-bek Bamatgireyevich Yevkurov", γενν. στις 23 Ιουλίου του 1963). Ο πρόεδρος διορίστηκε από το Ρώσο πρόεδρο Ντμίτρι Μεντβέντεφ στις 30 Οκτωβρίου του 2008. Το κοινοβούλιο ενέκρινε το διορισμό του στην προεδρία την επόμενη ημέρα. Το τοπικό κοινοβούλιο ενέκρινε και το διορισμό του Ρασίντ Γκαϊσάνοφ στην πρωθυπουργία. Στις 5 Οκτωβρίου του 2009 ο Γκαϊσάνοφ αποπέμφθηκε από τον πρόεδρο Γεβκούροφ. Πρωθυπουργός διορίστηκε ο Ρουσλάν Γκαγκίεφ.

</doc>
<doc id="56701" url="https://el.wikipedia.org/wiki?curid=56701" title="Ινγκουσετία">
Ινγκουσετία



</doc>
<doc id="56703" url="https://el.wikipedia.org/wiki?curid=56703" title="Kiba">
Kiba

Στην ιαπωνική γλώσσα ο όρος Kiba σημαίνει δόντι σκύλου ή λύκου. Για το λόγο αυτό έχει χρησιμοποιηθεί αρκετές φορές ως όνομα χαρακτήρα σε σειρές μυθοπλασίας με σκύλους ή λύκους.
Αποσαφήνιση.
Ο όρος Kiba μπορεί να σημαίνει:

</doc>
<doc id="56707" url="https://el.wikipedia.org/wiki?curid=56707" title="Α.Ο. Κέρκυρα">
Α.Ο. Κέρκυρα

Ο Αθλητικός Όμιλος Κέρκυρα είναι ελληνικό αθλητικό σωματείο με έδρα την πρωτεύουσα του ομώνυμου νησιού. Ιδρύθηκε το 1968 αλλά αποτελεί τη συνέχεια παλιότερων σωματείων που υπήρχαν στο νησί από την περιόδο του μεσοπολέμου και σταδιακά συγχωνεύτηκαν.
Έχει χρώματα βαθύ κόκκινο και μπλε και έμβλημά της είναι η "απήδαλος ναύς", ένα αρχαίο ιστιοφόρο πλοίο, σύμβολο της ναυτικής δεξιοτεχνίας των Φαιάκων.
Ο σύλλογος διαθέτει τμήμα στίβου από το 2012.
Τμήμα ποδοσφαίρου.
Το τμήμα ποδοσφαίρου του Α.Ο. Κέρκυρα ιδρύθηκε το 1968.
Ιστορία.
Ο «Άρης Κέρκυρας» ιδρύθηκε μεν το 1924 ως καθαρά ποδοσφαιρικό σωματείο αλλά προήλθε από ποδοσφαιριστές που αποχώρησαν από τον «Κερκυραϊκό Γ.Σ.», το παλιότερο αθλητικό σωματείο του νησιού. Οι οπαδοί του Άρη προέρχονταν κυρίως από τον φιλελεύθερο πολιτικό χώρο και ήταν εισοδηματίες. Ο «Ελλήσποντος» είχε ιδρυθεί μια χρονιά ενωρίτερα, το 1923, από πρόσφυγες Πόντιους που εγκαταστάθηκαν στο νησί ως ανταλλάξιμοι. Οι οπαδοί του είχαν γενικά καλή οικονομική επιφάνεια και ήταν δεξιών πολιτικών αντιλήψεων. Ο «Αστέρας», με έτος ίδρυσης το 1926, προήλθε από τα λαϊκά στρώματα, Κερκυραίους χαμηλών εισοδημάτων και πρόσφυγες. Ο «Α.Π.Σ. Όλυμπος Γαρίτσας» ιδρύθηκε 1934 στην ομώνυμη συνοικία. Μεταγενέστερα είναι πιο γνωστός ως «Όλυμπος Κέρκυρας».
Τα τέσσερα αυτά σωματεία αγωνίζονταν στο τοπικό πρωτάθλημα και μεταξύ τους υπήρχαν έντονες πολιτικές και κατ' επέκταση αθλητικές κόντρες.
Οι συγχωνεύσεις.
Το 1965, με τη δημιουργία της Ερασιτεχνικής Β΄ Εθνικής, όπως αποκλήθηκε, δηλαδή της Γ΄ εθνικής κατηγορίας, μπήκε η ιδέα της συγχώνευσης του πρωταθλητή Άρη Κέρκυρας με τις υπόλοιπες ώστε το νησί να εκπροσωπηθεί αξιοπρεπώς. Ο Όλυμπος διαφώνησε αλλά οι τρεις υπόλοιποι σύλλογοι (Άρης, Ελλήσποντος και Αστέρας) προχώρησαν στη δημιουργία του Αθλητικού Ομίλου «Κερκυραϊκός». Ο Α.Ο. Κερκυραϊκός πήρε μέρος στην νεοσύστατη Γ΄ εθνική.Το 1965-66 τερμάτισε 7ος στον Β όμιλο που συμμετείχε.Την επόμενη χρονιά,το 1966-67,έχασε σε αγώνα μπαράζ από την Αναγέννηση Άρτας την πρόκριση στην τελική φάση για την άνοδο στη Β΄ Εθνική.Τελικά το πρωτάθλημα καταργήθηκε και όλες οι ομάδες επέστρεψαν στα τοπικά πρωταθλήματα.
Τη σεζόν 1968-69, προκειμένου ο σύλλογος να συμμετάσχει στη Β΄ Εθνική, ζητήθηκε από τον Όλυμπο να παραχωρήσει τους πιο καλούς του παίκτες στον Κερκυραϊκό. Αρχικά αρνήθηκε, αλλά τελικά υποχώρησε κάτω από πιέσεις βάζοντας ως όρο ο Κερκυραϊκός να μετονομαστεί. Έτσι το 1969 δημιουργείται ο Α.Ο. Κέρκυρα. Το ίδιο έτος ο Α.Ο. Κέρκυρα κερδίζει την άνοδο στη Β΄ Εθνική, όπου αγωνίζεται από τη σεζόν 1969-70 έως το 1974-75 με μέτρια παρουσία (καλύτερη σεζόν της η πρώτη, που τερμάτισε στην 11η θέση). Από τότε άρχισε μια καθοδική πορεία με σκαμπανεβάσματα από το τοπικό πρωτάθλημα της ΕΠΣ Κέρκυρας, στη Γ΄ Εθνική και τη Δ΄ Εθνική ως το 2002.
Νεότερα χρόνια.
Το 2002 η Κέρκυρα κέρδισε την άνοδο για τη Β΄ Εθνική και μετά από δύο σεζόν αγωνίστηκε στην Α΄ Εθνική την περίοδο 2004-2005. Υποβιβάστηκε στο τέλος της χρονιάς στη Β΄ Εθνική αλλά και πάλι ξανακέρδισε την άνοδο με αποτέλεσμα την περίοδο 2006-2007 να αγωνιστεί ξανά στη Superleague. Δεν μπόρεσε να παραμείνει στην κατηγορία καταλαμβάνοντας τη 14η θέση και υποβιβάστηκε στην Β΄ Εθνική όπου συνέχισε να αγωνίζεται ως το 2010, οπότε ανέβηκε ξανά στην Superleague.
Την περίοδο 2010-2011 ο Α.Ο. Κέρκυρα πήρε την 12η θέση. Τη σεζόν 2011-12 τερμάτισε στη 13η θέση στο πρωτάθλημα και παραλίγο να υποβιβαστεί ξανά στη Football League καθώς η διαφορά από τον Εργοτέλη, που πήρε τη 14η θέση, ήταν μόνο 3 βαθμοί. Την επόμενη σεζόν υποβιβάστηκε τερματίζοντας στην 16η θέση πίσω από την ΑΕΚ.
Το καλοκαίρι του 2013, με απόφαση του μεγαλομετόχου της ομάδας Γ. Λιμπάντση ο ΑΟ Κέρκυρα «συγχωνεύτηκε» με τον τοπικό Α.Ο. Κασσιόπης, εν μέσω πολλών διαμαρτυριών των οπαδών της ομάδας και γενικότερα της τοπικής κοινωνίας. Αιτία ήταν τα υπέρογκα χρέη που είχαν συσσωρευτεί επί διοίκησης Λιμπάντση, που καθιστούσαν αδύνατη τη συμμετοχή της ομάδας στο πρωτάθλημα της Football League. Ουσιαστικά, με τη συνεργασία του ιδιοκτήτη της ΠΑΕ ΑΟ Κασσιόπη, Χ. Κουτσούρη, η ομάδα από τη βόρεια Κέρκυρα, που είχε εξασφαλίσει τη συμμετοχή της στο πρωτάθλημα της Football League για τη σεζόν 2013-14, μετονομάστηκε σε ΠΑΕ ΑΟ Κασσιόπης Κέρκυρας, μετέφερε την έδρα της από το χωριό Κασσιόπη της Κέρκυρας στην πόλη της Κέρκυρας και άλλαξε το σήμα της. Η προσπάθεια των φιλάθλων και των παλαίμαχων του ΑΟ Κέρκυρα ώστε ο ιστορικός σύλλογος του νησιού να κατέβει έστω στο τοπικό πρωτάθλημα διατηρώντας το όνομα, το έμβλημα και την ιστορική του συνέχεια βρήκε την άρνηση του ερασιτέχνη ΑΟ Κέρκυρα και του Γ. Λιμπάντση, με συνέπεια να εκπνεύσει ο χρόνος δήλωσης συμμετοχής στο τοπικό πρωτάθλημα και ο ιστορικός Αθλητικός Όμιλος Κέρκυρα να μην αγωνιστεί σε κανένα πρωτάθλημα, είτε ερασιτεχνικό, είτε επαγγελματικό, ύστερα από 45 χρόνια συνεχούς παρουσίας στα τοπικά και εθνικά πρωταθλήματα.
Μετά από 7 χρόνια απραξίας του συλλόγου, στις 12 Μαρτίου 2020, με την 393/2020 απόφαση του Ειρηνοδικείου Κέρκυρας ο σύλλογος απέκτησε προσωρινό διοικητικό συμβούλιο. Στόχος αυτής της προσπάθειας είναι ο σύλλογος να κατέβει στα πρωταθλήματα της επόμενης σεζόν. Για τη σεζόν 2020-2021 θα αγωνιστεί στη Α' κατηγορία της Ε.Π.Σ Κέρκυρας 
Τμήμα στίβου.
Το τμήμα στίβου του Α.Ο. Κέρκυρα ιδρύθηκε το 2012.
Μέλη του τμήματος δημιούργησαν ξεχωριστό αθλητικό σωματείο το 2015, αναφερόμενο πλέον με την επωνυμία Α.Ο. Κέρκυρα 2015.

</doc>
<doc id="56712" url="https://el.wikipedia.org/wiki?curid=56712" title="Μορφοτροπέας">
Μορφοτροπέας

Ο μορφοτροπέας είναι μια συσκευή που μετατρέπει ενέργεια από μια μορφή σε μια άλλη. Συνήθως μετατρέπει ένα σήμα σε μια μορφή ενέργειας σε ένα σήμα σε μια άλλη μορφή ενέργειας.
Οι μορφοτροπείς χρησιμοποιούνται συχνά στα άκρα των συστημάτων αυτοματισμού, μέτρησης και ελέγχου, όπου τα ηλεκτρικά σήματα μετατρέπονται από και προς άλλα φυσικά μεγέθη (ενέργεια, δύναμη, ροπή, φως, κίνηση, θέση κ.λπ.). Η διαδικασία μετατροπής μιας μορφής ενέργειας σε μια άλλη είναι γνωστή ως μορφοτροπή.
Ηλεκτροακουστικός μορφοτροπέας.
Οι ηλεκτροακουστικοί μορφοτροπείς ("electroacoustic transducers") αποτελούν διατάξεις παραγωγής/εκπομπής και λήψης ήχων, π.χ. ηχεία, μικρόφωνα, ακουστικά, προβολείς σόναρ, υδρόφωνα, γεώφωνα, κεφαλές πικάπ, καθώς επίσης και διάφοροι άλλοι αισθητήρες μηχανικών κραδασμών.
Η σχεδίασή τους αποτελεί αντικείμενο μελέτης των μηχανικών ακουστικής:
Η μελέτη των ηλεκτροακουστικών μορφοτροπέων λαμβάνει υπόψη όλες τις εμπλεκόμενες παραμέτρους σχεδίασης, με βάση κάποια ισοδύναμα μοντέλα, π.χ. από τη θεωρία των ηλεκτρικών κυκλωμάτων. Πρακτικά, η απόδοση των χαρακτηριστικών τους μετράται εργαστηριακά.
Βιβλιογραφία.
Σάγος Γεώργιος Α., "Τεχνολογία Ηχείων", Εκδόσεις Bookstars-Free Publishing, Αθήνα 2012 ISBN 9786185015114

</doc>
<doc id="56713" url="https://el.wikipedia.org/wiki?curid=56713" title="Asuma">
Asuma



</doc>
<doc id="56715" url="https://el.wikipedia.org/wiki?curid=56715" title="Evita">
Evita



</doc>
<doc id="56723" url="https://el.wikipedia.org/wiki?curid=56723" title="Ιωσήφ Πλουσιαδηνός">
Ιωσήφ Πλουσιαδηνός

Ο Επίσκοπος Ιωσήφ, κατά κόσμον Ιωάννης Πλουσιαδηνός, επικαλούμενος και Κουκουμάς, έζησε και έδρασε κατά τον 15ο αιώνα:(περ.1429-1500)
Γεννημένος στον Χάνδακα, σπούδασε θεολογία και εκκλησιαστική μουσική.
Από φανατικός εχθρός έγινε ένας από τους πιο ένθερμους οπαδούς της Ένωσης των Εκκλησιών και σφοδρός αντίπαλος του Μάρκου Εφέσου του Ευγενικού. Μετείχε στην Βυζαντινή αντιπροσωπία στη Σύνοδο της Φερράρας - Φλωρεντίας. Έγραψε αρκετά έργα για την προώθηση των αποφάσεων της Συνόδου, την οποία αποκαλούσε όγδοη Οικουμενική. Ο Βησσαρίωνας τον αντάμοιψε με υψηλά εκκλησιαστικά οφφίκια: διετέλεσε πρωτοπρεσβύτερος στον Χάνδακα (1470) και κατόπιν επίσκοπος της ενετικής Μεθώνης (ως Ιωσήφ Μεθώνης). Βρήκε ηρωϊκό θάνατο όταν έπεσε η πόλη στους Τούρκους (9 Αυγούστου 1500).. Ανάμεσα στα έργα του διακρίνονται απολογίες για τη Σύνοδο και κανόνα με 9 ωδές. Έγραψε επίσης ποιήματα με θέματα θρησκευτικά, με γνωστότερο το «Θρήνο της Θεοτόκου», για τα Πάθη του Χριστού, το οποίο έχει 189 ανομοιοκατάληκτους δεκαπεντασύλλαβους στίχους και θυμίζει λαϊκά μοιρολόγια της εποχής.

</doc>
<doc id="56726" url="https://el.wikipedia.org/wiki?curid=56726" title="Αντουάν Βαττώ">
Αντουάν Βαττώ

Ο Ζαν Αντουάν Βαττώ ("Jean-Antoine Watteau", 10 Οκτωβρίου 1684 – 18 Ιουλίου 1721), περισσότερο γνωστός με το όνομα Αντουάν Βαττώ ("Antoine Watteau") ήταν Γάλλος ζωγράφος και ένας από τους πρώτους εκπροσώπους του ροκοκό. Μερικά από τα πιο δημοφιλή θέματά του αναπαριστούν σκηνές από το χώρο του θεάτρου.
Βιογραφία.
Γιος ενός εμπόρου υφασμάτων ή κατ' άλλους γιος οικοδόμου, ο Αντουάν Βαττώ έζησε σε μια πολυμελή οικογένεια. Ήδη σε ηλικία 10 ετών ξεκίνησε να ασχολείται με την ζωγραφική παίρνοντας μαθήματα από έναν επαγγελματία ζωγράφο, αρκετά γνωστό στη γενέτειρα του.
Το 1702 έφυγε στο Παρίσι, μόνος, χωρίς προστασία και οικονομική βοήθεια και ξεκίνησε να δουλεύει στα εργαστήρια διαφόρων ζωγράφων.
Πέθανε το 1721, στα 37 του χρόνια από την φυματίωση.
Η τεχνική του.
Η τεχνική του η οποία χαρακτηρίζει τον Αντουάν Βαττώ, είναι τα ωραία χρώματα, ο απαλός φωτισμός και τα ειδυλλιακά θέματα των πινάκων του.
Αντίθετα με την προσωπική του ζωή για την οποία δεν γνωρίζουμε σχεδόν τίποτα, για την καλλιτεχνική του παραγωγή γνωρίζουμε σχεδόν τα πάντα. Άφησε γύρω στους διακόσιους πίνακες, πλήθος σχεδίων και αρκετά χαρακτικά. Και όλα αυτά μέσα σε 15 μόλις χρόνια.
Ήρθε αντιμέτωπος με τον συντηρητικό ακαδημαϊσμό της εποχής του κι η αναγνώρισή του ήρθε πολύ αργότερα.
Συνήθιζε να ζωγραφίζει ειδυλλιακές σκηνές στην εξοχή με ανθρώπους να γλεντούν και να χαίρονται τη ζωή τους. Ονομαστές είναι, οι περίφημες «fêtes galantes» (σκηνές από υπαίθριες γιορτές).

</doc>
<doc id="56729" url="https://el.wikipedia.org/wiki?curid=56729" title="Χάνδακας (αποσαφήνιση)">
Χάνδακας (αποσαφήνιση)

Με το όνομα Χάνδακας (αρχ.: "Χάνδαξ") μπορεί να αφορά τα:

</doc>
<doc id="56731" url="https://el.wikipedia.org/wiki?curid=56731" title="Μεθώνη Μεσσηνίας">
Μεθώνη Μεσσηνίας

Η Μεθώνη είναι κωμόπολη του Νομού Μεσσηνίας. Ανήκει διοικητικά στον Δήμο Πύλου-Νέστορος, ενώ στο παρελθόν υπήρξε έδρα του ομώνυμου δήμου. Κατά την απογραφή του 2011 είχε 1209 κατοίκους. Έχει σπουδαία ιστορική σημασία, γιατί, εξαιτίας της στρατηγικής θέσης που βρισκόταν, έγινε το μήλο της έριδος για τους κάθε φορά δυνατούς των εποχών που προσπάθησαν να την κάνουν λιμάνι τους.
Ιστορία.
Αρχαία ιστορία.
Στα ομηρικά χρόνια λεγόταν Πήδασος. Ο Όμηρος την χαρακτηρίζει α"μπελόεσσα". Αναφέρει επίσης την πόλη ως την τελευταία από τα επτά "ευναιόμενα πτολίεθρα" (ομορφοβαλμένες πόλεις), που ο Αγαμέμνονας προσέφερε στον Αχιλλέα για να κατευνάσει την οργή του. Ορισμένοι υποστηρίζουν ότι η Πήδασος αντιστοιχεί στην σημερινή Κορώνη ενώ η Μεθώνη αντιστοιχεί στην Ομηρική Αιπεία. Στα τέλη του 8ου π.Χ. αι. καταλήφθηκε από τους Σπαρτιάτες. Αν και το μεγαλύτερο μέρος της Μεσσηνίας απελευθερώθηκε το 370 π.Χ. από την δράση του Επαμεινώνδα η Μεθώνη εξακολούθησε να παραμένει υπό Σπαρτιατική κυριαρχία μέχρι το 338 π.Χ. οπότε και απελευθερώθηκε με παρέμβαση του Φίλιππου της Μακεδονίας. Το 191 π.Χ. μπήκε στην Αχαϊκή Συμπολιτεία οπότε και απέκτησε αρκετή δύναμη. Ο Ρωμαίος Αυτοκράτορας Τραϊανός της χάρισε την αυτονομία της. Στα σωζόμενα τείχη του κάστρου εξακολουθούν να υφίστανται τμήματα αρχαίων οχυρώσεων. Ο Παυσανίας αναφέρει πως η πόλη λεγόταν και Μοθώνη (από τη μυθική πέτρα Μόθωνα στην οποία βρισκόταν το κάστρο της πόλης) ή από την κόρη του Οινέα Μοθώνη.
Η πόλη άκμασε την εποχή της Βυζαντινής Αυτοκρατορίας. Από τον 4ο αιώνα υπήρξε έδρα της Επισκοπής Μεθώνης η οποία διατηρήθηκε μέχρι το 1837.
Βενετοκρατία.
Οι Βενετοί απέκτησαν βλέψεις για το λιμάνι της Μεθώνης καθώς βρισκόταν σε θέση στρατηγικής σημασίας για τα εμπορικά τους συμφέροντα. Μετά την πρώτη κατάλυση της Βυζαντινής Αυτοκρατορίας, το 1204 οι Βενετοί διεκδίκησαν τα λιμάνια της Μεθώνης και της Κορώνης για λογαριασμό τους. Η κυριαρχία τους στις δύο πόλεις της Μεσσηνίας επικυρώθηκε το 1209 κλείνοντας συμφωνία με τον κυρίαρχό τότε της Πελοποννήσου Γοδεφρείδο Βιλλεαρδουίνο.
Οι Βενετοί οχύρωσαν την Μεθώνη και την μετέτρεψαν σε σημαντικό εμπορικό κέντρο. Η περιοχή γνώρισε σημαντική ευημερία και αποτέλεσε σημαντικό ενδιάμεσο σταθμό μεταξύ Βενετίας και Αγίων Τόπων. Η πόλη τότε ονομάζονταν "Modon" και κράτησε αυτό το όνομα μέχρι τον 19ο αιώνα.
Τουρκοκρατία.
Το 1490 ο Σουλτάνος Βαγιαζήτ Β΄ συγκέντρωσε δυνάμεις και πολιόρκησε την Μεθώνη η οποία τελικά έπεσε το 1500 μ.Χ.. Ακολούθησε σφαγή από τους γενίτσαρους του Βαγιαζήτ και ο πληθυσμός της πόλης αποδεκατίστηκε. Για να ξανακατοικηθεί η πόλη ο Σουλτάνος διέταξε να έρθουν να εγκατασταθούν σε αυτή οικογένειες από διάφορα μέρη της Πελοποννήσου. Το 1686 κατέλαβε την πόλη ο Βενετός ναύαρχος Φραντζέσκο Μοροζίνι. Η πόλη όπως και ολόκληρη η Πελοπόννησος παρέμεινε στην κατοχή των Βενετών μέχρι το 1715, οπότε οι Οθωμανοί ανέκτησαν την περιοχή. Στο διάστημα της δεύτερης Τουρκοκρατίας η πόλη παρήκμασε. Οι περιηγητές του 19ου αιώνα που πέρασαν από την περιοχή αναφέρουν μία εικόνα εγκατάλειψης και παρακμής. 
Ελληνική επανάσταση.
Κατά την διάρκεια της Επανάστασης του 1821 η πόλη πολιορκήθηκε από τους επαναστάτες οι οποίοι δεν κατάφεραν να την καταλάβουν λόγω της σθεναρής αντίστασης του οχυρωμένου οθωμανικού πληθυσμού. Το 1825 εγκαταστάθηκε σε αυτή ο Ιμπραήμ Πασάς, ο οποίος εγκαταστάθηκε στο διοικητήριο πάνω από την είσοδο του κάστρου. Η πόλη τα επόμενα χρόνια αποτέλεσε ορμητήριο των Αιγυπτίων. Στις 7 Οκτωβρίου 1828, η Μεθώνη απελευθερώθηκε από τα γαλλικά στρατεύματα της εκστρατείας του Μοριά με επικεφαλής τον στρατάρχη Μαιζών.
Σύγχρονη εποχή.
Μετά την απελευθέρωση της, από την άνοιξη του 1829, οι Γάλλοι άρχισαν την οικοδόμηση της σύγχρονης πόλης της Μεθώνης έξω από τα τείχη του κάστρου. Ιδρύθηκε επίσης τον Φεβρουάριο του 1830 από τον κυβερνήτη της ανεξάρτητης Ελλάδος, τον Ιωάννη Καποδίστρια, το Καποδιστριακό αλληλοδιδακτικό σχολείο της Μεθώνης. Η πόλη σήμερα είναι πλούσια σε αρχαία μνημεία, καθώς και βυζαντινά, βενετσιάνικα και τούρκικα: εκκλησίες, τζαμιά, οχυρώσεις. Σπουδαίο είναι το κάστρο της, που φτιάχτηκε από τους Ενετούς και είναι περιτριγυρισμένο από τη θάλασσα.
Οδική σύνδεση.
Στη Μεθώνη καταλήγει η 9η Εθνική Οδός Πάτρας - Μεθώνης, η 13η Επαρχιακή Οδός Χαρακοπιού - Μεθώνης και η νέα (13α) Επαρχιακή Οδός Κορώνης - Μεθώνης (σε κάποια σημεία, συμπίπτει με την 13η Επαρχιακή Οδό).
Περιγραφή του κάστρου.
Το Κάστρο της Μεθώνης είναι από τα σημαντικότερα του Ελλαδικού χώρου. Χτίστηκε από τους Βενετούς όταν έγιναν κύριοι της πόλης το 1209 μ.Χ. Είναι χτισμένο σε έναν βράχο που εισχωρεί στην θάλασσα και χωρίζεται από την ξηρά με μία τεχνητή τάφρο. Έχει έκταση 93 στρέμματα. Στην βόρεια πλευρά του βρίσκεται η πύλη κατασκευασμένη από ορθογώνιους πωρόλιθους. Τα τείχη του κάστρου είναι ενισχυμένα κατά διαστήματα με πύργους. Νότια του φρουρίου βρίσκεται ο πύργος Μπούρτζι, χτισμένος σε μία μικρή βραχονησίδα νότια του κάστρου. Συνδέεται με το κύριο φρούριο με μία γέφυρα με καμάρες. Στην ανατολική πλευρά του κάστρου υπάρχει σήμερα μικρός λιμενοβραχίονας που είναι μέρος του μικρού λιμανιού της Μεθώνης. Τα τείχη, οι πύργοι, οι προμαχώνες, η βορειοδυτική πλατφόρμα πυροβολικού και οι διάφορες πύλες του κάστρου έχουν χρονολογηθεί χάρη στην ταυτοποίηση των ενετικών θυρεών που ακόμη βρίσκονται στα αντίστοιχα σημεία.
Άλλα αξιοθέατα.
Ολόκληρος ο οικισμός της Μεθώνης έχει χαρακτηριστεί παραδοσιακός. Σύμφωνα με την υπουργική απόφαση «αποτελεί ένα των πρώτων μετεπαναστατικών συγκεκροτημένων επί τη βάσει σχεδίου οικισμών, αφ' ετέρου δε μη υποστάσα έκτοτε σημαντικάς αλλοιώσεις, διασώζει τα αρχιτεκτονικά χαρακτηριστικά των οικοδομών της νοτίας Πελοποννήσου, κατά τον παρελθόντα αιώνα και αποτελεί το αρμόζον περιβάλλον του μεσαιωνικού φρουρίου, το οποίον υψούται εις την νοτιοδυτικήν άκρην της».
Το πολεοδομικό σχέδιο της σύγχρονης Μεθώνης ακολουθεί το πρότυπο των πόλεων των Επτανήσων και των γαλλικών πόλεων της νοτιοδυτικής Γαλλίας. Είχε όντως σχεδιαστεί από τον Γάλλο αντισυνταγματάρχη του Μηχανικού της Εκστρατείας του Μοριά, τον Ζοζέφ-Βίκτωρ Οντουά (Joseph-Victor Audoy). Αυτό το σχέδιο είχε εγκριθεί από τον κυβερνήτη Ιωάννη Καποδίστρια στις 4 Μαΐου 1829 και είναι έτσι το πρώτο πολεοδομικό σχέδιο πόλης στην ιστορία του νεοελληνικού κράτους.
Στη Μεθώνη βρίσκεται αλληλοδιδακτικό σχολείο, το οποίο ήταν ένα από τα πρώτα σχολεία τα οποία κτίστηκαν στην νεοσύστατη Ελλάδα (τον Μάρτιο του 1830), με απόφαση του Καποδίστρια. Ήταν το πρώτο σχολείο στην Πελοπόννησο το οποίο κτίστηκε για να γίνει αλληλοδιδακτικό. Η θέση κατασκευής του είχε υποδειχθεί από τον ίδιο τον Καποδίστρια, όταν επισκέφτηκε τη Μεθώνη την άνοιξη του 1829. Το καποδιστριακό σχολείο λειτούργησε μέχρι το 1935/6, όταν εγκαταλείφθηκε, και το 1940 πωλήθηκε σε ιδιώτη. Χαρακτηρίστηκε ως ιστορικό μνημείο το 1951 και η απαλλοτρίωση του ολοκληρώθηκε το 2001. Το 2015 ολοκληρώθηκε η αναστήλωσή του. Στην οδό Καποδίστρια βρίσκεται τοξωτή γέφυρα, η οποία κατασκευάστηκε στις αρχές του 20ού αιώνα. Έχει χαρακτηριστεί ιστορικό διατηρητέο μνημείο και έργο τέχνης.
Στην πλατεία Συγγρού, επί του κεντρικού δρόμου, κοντά στην είσοδο του κάστρου, βρίσκεται ενετικό πηγάδι και το δημοτικό σχολείο, δωρεά του Ανδρέα Συγγρού. Το πηγάδι κατασκευάστηκε στην Β΄ ενετική περίοδο (1686-1715) και έχει διάμετρο 2,6 μέτρα και σήμερα έχει βάθος 4 μέτρα. Το φρέαρ αυτό, μαζί με άλλο ένα κοντά στη γέφυρα στην είσοδο της Μεθώνης, έχουν χαρακτηριστεί ιστορικά διατηρητέα μνημεία.
Ο ναός του Αγίου Νικολάου έχει χαρακτηριστεί ως μνημείο, ως αξιόλογο δείγμα εκκλησιαστικής αρχιτεκτονικής των ετών μετά το 1830.
Χάρτης περιοχής.
&lt;mapframe latitude="36.783992" longitude="21.831894" zoom="12" width="1000" height="500" align="center" /&gt;

</doc>
<doc id="56734" url="https://el.wikipedia.org/wiki?curid=56734" title="Κάππαρις">
Κάππαρις

Η κάππαρις είναι γένος, αγγειόσπερμων, δικότυλων φυτών που ανήκει στην οικογένεια των Καππαρίδων και στην τάξη των Καππαρωδών, με 200 είδη δέντρων αλλά κυρίως θάμνων. Τα περισσότερα είδη φέρουν αγκάθια και βρίσκονται σε βραχώδεις και άνυδρες περιοχές των τροπικών και εύκρατων περιοχών της γης. Ορισμένα από τα είδη είναι έρποντα ή αναρριχητικά.
Στην ονομασία Κάππαρη απαντούν:
Κάππαρις η κοινή.
Στις Μεσογειακές χώρες βρίσκεται το είδος κάππαρις η κοινή (ή κάππαρις η ακανθώδης, Capparis spinosa), έρπων θάμνος με μικρά αγκάθια και βλαστούς που διακλαδίζονται και απλώνονται στο έδαφος. Τα άνθη του φύονται μεμονωμένα, είναι μεγάλα και έχουν χρώμα λευκό. Τα άνθη πριν ανοίξουν, στο στάδιο που είναι ακόμα οφθαλμοί, μαζεύονται και στη συνέχεια τοποθετούνται σε αλατισμένο νερό με ξύδι (τουρσί) αποτελώντας τη γνωστή κάππαρη του εμπορίου.
Καλλιέργεια κάππαρης.
Η κάππαρη πολλαπλασιάζεται με σπόρο η με μόσχευμα. Παρότι η κάππαρη φυτρώνει εκεί που δεν την περιμένεις, οι δύο τρόποι πολλαπλασιασμού στην πράξη έχουν πολλές δυσκολίες. Οι σπόροι της κάππαρης έχουν μια εξωτερική φλούδα που είναι πολύ δύσκολο να διαπεραστεί από το νερό για να βλαστήσει το έμβρυο. Ακόμη κι όταν βλαστήσει ο σπόρος και βγει το φυτό βάζοντας τα στη τελική θέση αναμένουμε συνήθως στα τέσσερα φυτά να επιζήσει το ένα. Ο πολλαπλασιασμός με βλαστό που παίρνουμε από το φυτό έχει κι αυτός πολύ λίγες πιθανότητες να είναι επιτυχής ακόμη κι αν φανεί ότι αρχικά έχει πιάσει.
Στην Ιταλία και Τουρκία παράγουν φυτά κάππαρης. Πιθανόν αυτό να γίνεται με in vitro καλλιέργεια ιστών. Η Τουρκία παράγει αρκετή από ότι φαίνεται κάππαρη τουρσί την οποία εξάγει ακόμη και στην Ελλάδα. Καλλιέργεια κάππαρης γίνεται και στην Κύπρο.
Χρήσεις.
Η κάππαρη χρησιμοποιείται ως καρύκευμα σε διάφορες σαλάτες, σε ποικιλία από τουρσιά και σε σάλτσες. Η γεύση της είναι πικάντικη και ελαφρώς καυτερή· αυτό οφείλεται στην ύπαρξη τού σιναπέλαιου που απελευθερώνεται από τους ιστούς του φυτού. Ο φλοιός τής ρίζας χρησιμοποιείται στη θεραπεία διαφόρων παθήσεων όπως αρθρίτιδες, ρευματισμοί και πονόδοντοι. Στην αρχαιότητα πίστευαν ότι το φυτό έχει θεραπευτικές αλλά και μαγικές ιδιότητες.
Η κάππαρη είναι πιθανόν το περισσότερο ξεροφυτικό φυτό της Μεσογειακής ζώνης. Στην Ισπανία το χρησιμοποιούν για να σχηματίσουν αντιπυρικές ζώνες καθότι σε διαστήματα μεγάλης ξηρασίας το φυτό δεν πέφτει σε θερινή νάρκη, όπως κάποια άλλα που ξεραίνονται εντελώς, αλλά διατηρεί τους χυμούς στους ιστούς της. Συνήθως φύεται σε σχισμές απόκρημνων βράχων πολύ κοντά στην θάλασσα. Αυτή είναι μια παραλλαγή της ποικιλίας "κάππαρις η ακανθώδης" που έχει ελάχιστα μέχρι καθόλου αγκάθια και μεγάλα σχετικά φύλλα. Μια ποικιλία με αγκάθια και πιο μικρά φύλλα βρίσκεται σε πολλά σημεία της Αθήνας σε απίθανα μέρη. Σε ενώσεις κράσπεδων, σε σχισμές πεζοδρομίων, σε σχισμές τοίχων 1ου, 2ου, ακόμη και 3ου ορόφου. Το πιθανότερο είναι ότι οι σπόροι βλάστησαν σε αυτά τα σημεία μεταφερόμενοι περισσότερο από τα μυρμήγκια παρά από τον αέρα.

</doc>
<doc id="56736" url="https://el.wikipedia.org/wiki?curid=56736" title="Πρωτάθλημα καλαθοσφαίρισης Α1 εθνικής κατηγορίας ανδρών 2004-2005">
Πρωτάθλημα καλαθοσφαίρισης Α1 εθνικής κατηγορίας ανδρών 2004-2005

Πρωταθλητής.
 Παναθηναϊκός Α.Ο.
Σύνθεση: Αλβέρτης, Διαμαντίδης, Καλαϊτζής, Λάκοβιτς, Ξανθόπουλος,
Κουτλουάι, Σκεπάνοβιτς, Χατζηβρέττας, Παπανικολάου, Σάκοτα, Μπατίστ, Τσαρτσαρής, Μπάξτερ, Μίντλετον, Φέμερλινγκ, προπονητής: Ομπράντοβιτς.
Τελική κατάταξη.
&lt;br&gt;

</doc>
<doc id="56748" url="https://el.wikipedia.org/wiki?curid=56748" title="Μητροπολίτης Τάλιν και πάσης Εσθονίας Στέφανος">
Μητροπολίτης Τάλιν και πάσης Εσθονίας Στέφανος

Ο Μητροπολίτης Στέφανος (κατά κόσμον Στέφανος Χαραλαμπίδης; 29 Απριλίου 1940, Βελγικό Κονγκό) είναι ο προκαθήμενος της Ορθόδοξης Αυτόνομης Εκκλησίας της Εσθονίας.
Βιογραφικά στοιχεία.
Το διάστημα 1960-1968 σπούδασε Θεολογία στο σεμινάριο του Αγίου Σεργίου στο Παρίσι και στη Σορβόννη. Το 1963 χειροτονήθηκε Διάκονος και το 1968 Πρεσβύτερος. Υπηρέτησε στην Ορθόδοξη Μητρόπολη Γαλλίας, πρώτα στη Μασσαλία και από το 1983 στη Νίκαια. Το 1987 χειροτονήθηκε από το Οικουμενικό Πατριαρχείο Επίσκοπος Ναζιανζού, με έδρα τη Νίκαια.
Μητροπολίτης Τάλιν και πάσης Εσθονίας.
Το 1997 εστάλη ως τοποτηρητής της Εκκλησίας της Εσθονίας και στις 9 Μαρτίου 1999 εξελέγη Μητροπολίτης Τάλιν και πάσης Εσθονίας με σκοπό την αποκατάσταση της από το 1923 αυτόνομης Εκκλησίας Εσθονίας, η οποία είχε διαλυθεί στα χρόνια της ΕΣΣΔ.
Οικουμενικό Πατριαρχείο και Πατριαρχείο Μόσχας.
Η εκλογή του και η αποκατάσταση της αυτονομίας της Εσθονίας παρ' ολίγο να προκαλέσει σχίσμα με το Πατριαρχείο Μόσχας. Αν και όλες οι άλλες Ορθόδοξες Εκκλησίες τον έχουν αναγνωρίσει, μεταξύ Κωνταντινουπόλεως και Μόσχας το πρόβλημα παραμένει ακόμη ανοιχτό, με την τελευταία να διατηρεί δική της δικαιοδοσία με την ονομασία "Εσθονική Ορθόδοξη Εκκλησία" και υπό ημιαυτόνομο καθεστώς.

</doc>
<doc id="56753" url="https://el.wikipedia.org/wiki?curid=56753" title="Τροχαλία">
Τροχαλία

Η τροχαλία είναι κυκλικός δίσκος περιστρεφόμενος γύρω από άξονα διερχόμενο από το κέντρο του δίσκου και κάθετο στο επίπεδό του. Ο άξονας αυτός συνήθως είναι γερά συνδεδεμένος με το δίσκο και στηρίζεται στη λεγόμενη τροχαλιοθήκη. Κατά μήκος της περιφέρειας της τροχαλίας υπάρχει αυλάκι (λαιμός), εντός του οποίου διέρχεται σκοινί ή συρματόσχοινο ή αλυσίδα ή ιμάντας, στα άκρα του οποίου εφαρμόζεται δύναμη ή αντίσταση. Χρησιμεύει για την έλξη ή την ανύψωση βαρών και διακρίνεται σε δύο κύρια είδη: στην πάγια και στην ελεύθερη τροχαλία.
Η πάγια τροχαλία έχει μόνιμο άξονα και διευκολύνει την ανύψωση βαρών μόνο με την αλλαγή της διεύθυνσης της ελκτικής δύναμης που χρειάζεται γι' αυτό και όχι με τη μείωση της απαιτουμένης δύναμης. Αντίθετα, η ελεύθερη τροχαλία έχει άξονα που μετατίθεται στο χώρο. Σ' αυτήν το προς ανύψωση βάρος εξαρτάται από την τροχαλιοθήκη με άγκιστρο: το ένα άκρο του σχοινιού στερεώνεται ακλόνητα, ενώ στο άλλο εφαρμόζεται η ανυψωτική δύναμη. Στην ελεύθερη τροχαλία επιτυγχάνεται μείωση της απαιτουμένης δύναμης κατά το μισό του ανυψούμενου βάρους. Με συνδυασμό παγίων κι ελευθέρων τροχαλιών σχηματίζονται τα πολύσπαστα. 
Σύστημα ιμάντα-τροχαλίας.
Στο σχήμα φαίνεται σύστημα μετάδοσης με δύο τροχαλίες συνδεδεμένες με ιμάντα. Το μήκος του ιμάντα με βάση τις διαμέτρους τροχαλιών και τη μεταξύ τους απόσταση δίνεται από τη σχέση

</doc>
<doc id="56754" url="https://el.wikipedia.org/wiki?curid=56754" title="Συμπλέκτης">
Συμπλέκτης

Συμπλέκτης ( παλαιότερη ονομασία "ντεμπραγιάζ", η "μπραγιάζι" ) είναι ο μηχανισμός του συστήµατος µετάδοσης κίνησης και βρίσκεται αμέσως μετά τον κινητήρα, δηλαδή μεσολαβεί μεταξύ σφονδύλου και κιβωτίου ταχυτήτων. Σκοπός του είναι να συνδέει και να αποσυνδέει τον στροφαλοφόρο άξονα (μέσω του σφονδύλου) και τον πρωτεύοντα άξονα του κιβωτίου ταχυτήτων. Ο συµπλέκτης του αυτοκίνητου χρησιµεύει για τη µετάδοση της ροπής στρέψεως του κινητήρα στο σύστηµα µετάδοσης της κίνησης και για την προσωρινή αποσύνδέση του κινητήρα και οµαλή εκκίνηση
Μηχανικός Ξηρός Συμπλέκτης.
Λειτουργία του µηχανικού ξηρού συµπλέκτη τριβής. εξαρτήµατα: Ο ξηρός μηχανικός συμπλέκτης με έναν επίπεδο δίσκο τριβής χρησιμοποιείται σχεδόν κατ' αποκλειστικότητα στα αυτοκίνητα με χειροκίνητο κιβώτιο ταχυτήτων. Στην συντριπτική πλειονότητα χρησιµοποιείται συµπλέκτης µε ένα δίσκο τριβής. Ο συµπλέκτης αποτελείται από δακτυλιοειδείς πλάκες (δίσκους). Η µία από αυτές είναι ο ίδιος ο σφόνδυλος του κινητήρα, ενώ η δεύτερη, ονοµάζεται πλάκα πίεσης - πλατώ, συνδέεται µε το σφόνδυλο, µε το κέλυφος του συµπλέκτη µέσω συστήµατος µοχλών και ακολουθεί στην περιστροφή της το στροφαλοφόρο άξονα. Ανάµεσα τους βρίσκεται ένας λεπτός δίσκος επικαλυµµένος και από τις δύο µεριές µε ειδικό υλικό που αυξάνει την τριβή (φερμουίτ-φερόντο), ο οποίος ονοµάζεται δίσκος τριβής του συµπλέκτη και µεταδίδει την κίνηση στο κιβώτιο ταχυτήτων. Ο δίσκος τριβής του συµπλέκτη είναι σφηνωµένος µε τη δύναµη των ελατηρίων (ελικοειδή ή ελατηριωτό διάφραγμα-χτένι) στο σφόνδυλο και την πλάκα πίεσης, έτσι ώστε όταν ο σφόνδυλος περιστρέφεται είναι αναγκασµένος να τον ακολουθήσει, οπότε µε το πολύσφηνο του µεταδίδει την κίνηση στον πρωτεύοντα άξονατου κιβωτίου ταχυτήτων. Στη θέση αυτή ο συµπλέκτης, είναι «συµπλεγµένος», δηλαδή είναι σε λειτουργία και µεταδίδει την κίνηση στο κιβώτιο ταχυτήτων. Η αποσύµπλεξη γίνεται µε πίεση στα ελεύθερα άκρα των µοχλών, όποτε αναγκάζονται τα ελατήρια να αποχωρίσουν και η πλάκα πίεσης αποµακρύνεται από το σφόνδυλο, και έτσι ελευθερώνεται ο δίσκος τριβής του συµπλέκτη, η κίνηση δεν µεταδίδεται.
Δίσκος τριβής.
Ο δίσκος τριβής μεσολαβεί μεταξύ σφονδύλου και πλατώ. Η επιφάνεια επαφής του είναι από φερμουίτ ή υλικά με μεγάλο συντελεστή τριβής ώστε να μπορεί να μεταφέρει τη ροπή στρέψης αλλά και να αντέχει την αναπτυσσόμενη θερμoκρασία. Η επιφάνεια επαφής είναι συνδεδεμένη με πριτσίνια πάνω σε ένα χαλύβδινο έλασμα που ονομάζεται μαργαρίτα. Το χαλύβδινο αυτό έλασμα είναι συνδεδεμένο ελαστικά με την πλήμνη με ελικοειδή ελατήρια. Σκοπός της σύνδεσης αυτής είναι η προοδευτική μετάδοση της κίνησης κατά τη σύμπλεξη. Τα ελατήρια αυτά ονομάζονται ελατήρια απορρόφησης κραδασμών ή ελατήρια σκορτσαρίσματος. Παραλλαγή που εμφανίζεται στα νέα μοντέλα αποτελεί να έχουμε συνδεδεμένο σταθερά το δίσκο με την πλήμνη και τα ελατήρια να είναι μέσα στο σφόνδυλο με ανάλογη εσωτερική διαμόρφωση. Το εσωτερικό της πλήμνης είναι πολύσφηνο και μέσα σφηνώνεται στο άκρο του ο πρωτεύων άξονας που βρίσκεται έξω από το κιβώτιο που είναι διαμορφωμένο εξωτερικό πολύσφηνο.
Πλατώ.
Το πλατώ είναι ένα σύνολο εξαρτημάτων το οποίο στερεώνεται με κοχλίες πάνω στον σφόνδυλο και περιστρέφεται μόνιμα μαζί με αυτόν. Απoτελείται από:
Α: με ελατήρια και ζύγωθρα:
Τα ελατήρια τoπoθετoύνται περιφερειακά στην πλάκα πιέσεως και συγκρατούνται από το κέλυφος. Εξασκούν μόνιμη πίεση πάνω στην πλάκα πιέσεως. Όσο μεγαλύτερη ροπή θέλουμε να μεταφέρουμε τόσο πιο ισχυρότερα και περισσότερα πρέπει να είναι τα ελατήρια. Εξασθένιση των ελατηρίων επιφέρει ολίσθηση του δίσκου, θέρμανση και φθορά του δίσκου και απώλεια ισχύος. Τα ζύγωθρα ή κοκοράκια, είναι μοχλοί που στη μια άκρη τους δέχoνται τη δύναμη από τον ωστικό τριβέα και πλησιάζουν προς τον σφόνδυλο ενώ η άλλη τους άκρη απομακρύνεται με αποτέλεσμα να συσπειρώνονται τα ελατήρια και να απομακρύνεται η πλάκα πιέσεως.
Β: με ελατηριωτό διάφραγμα:
Στους συμπλέκτες αυτούς τα ελικοειδή ελατήρια έχουν αντικατασταθεί από ένα ελατηριωτό διάφραγμα με τομείς σαν χτένι με ακτινοειδή διάταξη. Η εξωτερική περιφέρεια του διαφράγματος στερεώνεται πάνω στην πλάκα πιέσεως. Στις δυο πλευρές του ελατηρίου τοποθετούνται δυο δακτυλιοειδή υπομόχλια που στερεώνονται πάνω στο κέλυφος. Τα υπομόχλια αυτά συγκρατούν ανάμεσα τους το ελατήριο ενώ ο ωστικός τριβέας ενεργεί στην εσωτερική περιφέρεια του διαφράγματος. Η αποσύμπλεξη γίνεται κάτω από την πίεση του ωστικού τριβέα και τα άκρο των ακτινοειδών δακτύλων του ελάσματος γίνεται κοίλο. Η εξωτερική του περιφέρεια τείνει να απομακρυνθεί από το σφόνδυλο και παρασύρει την πλάκα πιέσεως. Αυτός ο τύπος συμπλέκτη χρησιμοποιείται στους πολύστροφους κινητήρες διότι αποδίδει καλύτερα αποτελέσματα στην περίοδο σύμπλεξης και στη διάρκεια ζωής του σε σχέση μ' αυτόν με ελικοειδή ελατήρια.
Ωστικός τριβέας.
Είναι περισσότερο γνωστός ως ρουλεμάν του συμπλέκτη. Ο τριβέας αυτός περιστρέφεται στο ξεκiνημα του αυτοκινήτου και στην αποσύμπλεξη για την αλλαγή της ταχύτητας. Για τον λόγo αυτό χρησιμοποιείται αυτoλιπαινόμενoς τριβέας που δεν απαιτεί λίπανση. Ο ωστικός τριβέας εivαι ένα εξάρτημα το οποίο δέχεται τη δύναμη που έρχεται, με κατάλληλo τρόπο, από το πεντάλ του οδηγού για να πιέσει με τη σειρά του τα ζύγωθρα ή τα χτένια και να δημιουργηθεί απομάκρυνση της πλάκας πιέσεως (0,2 - 0,5 rnm)Επίσης υπάρχουν και οι τριβείς ολισθήσεως από γραφίτη (τα λεγόμενα καρβουνάκια,)σε μερικά αυτοκίνητα, αντί του ωστικού τριβέα.
Σύστημα αποσύμπλεξης ξηρού συµπλέκτη.
Ο χειρισμός του συμπλέκτη γίνεται με το πεντάλ, η πίεση μεταδίδεται μέσω:
Η μηχανική κινηματικής αλυσίδας είναι αξιόπιστη στην λειτουργία, αλλά απαιτεί μεγαλύτερη δύναμη χειρισμού σε σχέση με το υδραυλικό σύστημα που πολλαπλασιάζει τη δύναμη, όμως η παρουσία αέρα στις σωληνώσεις του και η έλλειψη στεγανότητας το θέτουν εκτός λειτουργίας.
Σφόνδυλος ή βολάν.
Ο σφόνδυλος συνδέεται με το στροφαλοφόρο άξονα του κινητήρα και περιστρέφεται κατά την λειτουργία του μεταφέροντας μέσω του συμπλέκτη τη ροπή στρέψης στο σύστημα μετάδοσης της κίνησης. Περιλαμβάνει περιφερειακά μετωπική οδόντωση στην οποία συμπλέκεται η μίζα κατά την εκκίνηση του κινητήρα.
Υδραυλικός Συμπλέκτης.
Οι υδραυλικοί συμπλέκτες (Φόζινγκερ 1910) χρησιμοποιούν την φυγόκεντρη δύναμη ενός υγρού για να μεταδώσουν την κίνηση από τον κινητήρα στο σύστημα μετάδοσης κίνησης. 
Μεταλλική επαφή μεταξύ των δύο μερών δεν υπάρχει. Το υγρό αυτό είναι ένα ειδικό λεπτόρρευστο λάδι, βρίσκεται μέσα σε κλειστό κέλυφος και χρησιμοποιείται συνεχώς το ίδιο. Η σύνδεση και η αποσύνδεση γίνεται αυτόματα. Πεντάλ συμπλέκτη δεν υπάρχει. Χρησιμοποιείται σε πολλά οχήματα σε συνδυασμό με πλανητικά κιβώτια ταχυτήτων.
Διακρίνονται σε δυο είδη:
Δομή.
Η αντλία που είναι και το κινητήριo στοιχείο, συνδέεται με το σφόνδυλο του κινητήρα, ενώ ο στρόβιλος που είναι και το κινούμενο στοιχείο συνδέεται με πρωτεύoντα άξονα του κιβωτίου ταχυτήτων. Η αντλία και ο στρόβιλος διαμορφώνονται κατάλληλα και σχηματίζουν ένα κλειστό κέλυφος. Το εσωτερικό κέλυφος της αντλίας και του στροβίλου φέρουν πτερύγια σε ακτινική διάταξη. Τα 3 / 5 του ελεύθερου όγκου του κελύφους καλύπτεται από ειδικό λάδι. Σε ένα υδραυλικό συμπλέκτη η κίνηση του λαδιού είναι στη πραγματικότητα σπειροειδής. Ο μέγιστος συντελεστής απόδοσης μεταξύ αντλίας - στρόβιλου φτάνει μέχρι το 98% των στροφών. Το 2% μετατρέπεται σε θερμότητα λόγω ολίσθησης.
Αρχές λειτουργίας.
Όταν ο κινητήρας λειτουργεί με χαμηλές στροφές (μέχρι 900 rpm) η ταχύτητα ροής του λαδιού μέσα στο συμπλέκτη είναι πολύ μικρή και η δύναμη, που δέχεται ο στρόβιλος από το λάδι, δεν είναι ικανή να το περιστρέψει. Σε αυτή τη φάση δεν μεταδίδεται ισχύς από τον κινητήρα προς τους κινητήριους τροχούς. Όταν όμως αυξήσουμε τις στροφές της μηχανής (άνω των 1500 rpm ), τότε αυξάνει και η φυγόκεντρη δύναμη του λαδιού που εξάγεται από τα πτερύγια της αντλίας και χτυπούν με δύναμη στο εξωτερικό μέρος των πτερυγίων του στροβίλου και δημιουργείται η ροπή περιστροφής του κελύφους του στροβίλου. Αυτή η μεταφορά ισχύος συνεχίζεται όσο ο στρόβιλος περιστρέφεται με χαμηλότερο αριθμό στροφών από την αντλία και παύει, όταν οι στροφές εξισωθούν.
Το βασικό μειονέκτημα του υδραυλικού συμπλέκτη παρουσιάζεται στην επιστροφή του της ροής του λαδιού από το στρόβιλο στην αντλία, με αντίθετη φορά περιστροφής. Όταν το όχημα συναντήσει μεγάλη αντίσταση τότε η ροπή που απαιτείται για να κινηθεί ο στρόβιλος από την αντλία είναι πολύ μεγαλύτερη και η κίνηση διακόπτεται.
Μετατροπέας ροπής.
Ο μετατροπέας ροπής ομοίως με τον υδραυλικό συμπλέκτη, έχει δύο δακτύλιους (ο στρόβιλος και η αντλία) όμως τα πτερύγια εδώ είναι λοξά και ελικοειδή. Με την παρουσία ενός τρίτου δακτυλίου που ονομάζεται στάτης, ο οποίος έχει τα ίδια λοξά και ελικοειδή πτερύγια, ώστε να ξαναδiνουv στο λάδι την βέλτιστη γωνία πρόσκρουσης στην αντλία διατηρώντας τις στροφές της περισσότερο στις ανηφόρες και κατηφόρες όπου είναι και εντονότερο το πρόβλημα.
Αρχές λειτουργίας.
Με τον στάτη η κατεύθυνση της ροής του λαδιού αλλάζει και ξαναμπαίνει στην αντλία με την ίδια κατεύθυνση που έχουν τα πτερύγια της. Αυτό έχει ως αποτέλεσμα την αύξηση της ταχύτητας του λαδιού με επακόλουθη αύξηση της δύναμης με την οποία χτυπά το λάδι στα πτερύγια του στροβίλου οπότε έχουμε μεγαλύτερη ροπή στρέψης. Στην έναρξη της λειτουργίας του μετατροπέα ροπής, όταν οι στροφές της αντλίας είναι υψηλότερες από αυτές του στροβίλου, έχουμε μετάδοση μεγαλύτερης ροπής στρέψης που φτάνει την διπλάσια και τριπλάσια από τη ροπή του κινητήρα και όσο οι στροφές του στροβίλου αυξάνουν τόσο μειώνεται η ροπή στρέψεως.
Ηλεκτρομαγνητικός Συμπλέκτης Ξηράς Σκόνης.
Αποτελείται από ένα κινητήριο µέρος συνδεδεµένο µε το σφόνδυλο κι ένα κινούµενο µέρος συνδεδεµένο µε τον πρωτεύοντα άξονα του κιβωτίου ταχυτήτων. Χρησιµοποιούν τη δύναµη της τριβής που παράγεται από την κίνηση της σκόνης σιδήρου (φεροµαγνητικής σκόνης) εντός µαγνητικού πεδίου. Χρησιµοποιείται στα αυτόµατα κιβώτια ταχυτήτων.
Το ηλεκτρικό µέρος περιλαµβάνει:
Αρχές λειτουργίας.
Ανάµεσα στο κινητήριο και το κινούµενο µέρος υπάρχει µια φερροµαγνητική σκόνη (σκόνη σιδήρου). Όταν το μαγνητικό πεδίο του τυλίγµατος διεγερθεί η µαγνητική σκόνη μαζεύεται στο χώρο μεταξύ της κυλινδρικής επιφάνειας του δίσκου του συµπλέκτη και της θήκης του ηλεκτρικού τυλίγµατος και τις συµπλέκει. Η ικανότητα μεταφοράς ροπής στρέψης είναι ανάλογη με της αυξοµειώσει της έντασης του ρεύµατος διέγερσης του µαγvητικoύ πεδίου. Μπορούµε να αυξοµειώσουµε το βαθµό ολίσθησης καθώς και να πετύχουμε 100% πλήρη σύµπλεξη του συµπλέκτη.
Φυγοκεντρικός Συμπλέκτης.
Στους συμπλέκτες αυτούς ο σφόνδυλος και η πλάκα πίεσης συνδέονται με αρθρωτούς βραχίονες (ζύγωθρα) που έχουν προσαρμοσμένα βαρίδια. Καθώς ο κινητήρας περιστρέφεται, τα αντίβαρα λόγω της φυγόκεντρης δύναμης απομακρύνονται, αναγκάζοντας τους αρθρωτούς βραχίονες να πιέσουν την πλάκα πίεσης προς το σφόνδυλο. Έτσι πιέζεται ο δίσκος και επιτυγχάνεται η μετάδοση της κίνησης.
Συμπλέκτης Saxomat.
Βελτιωμένoς τύπος φυγοκεντρικού συμπλέκτη. Αποτελεί ένα σύστημα που λειτουργεί με την υποπίεση από την πολλαπλή εισαγωγής του κινητήρα Συγκεκριμένα όταν ο οδηγός σταματά να πιέζει το πεντάλ του γκαζιού για να αλλάξει ταχύτητα, η υποπίεση του κινητήρα μεταβάλλεται. Η μεταβολή αυτή επιδρά σε ένα διάφραγμα και ο κινητήρας αποσυμπλέκεται.
Ημι-φυγοκεντρικοί συμπλέκτες.
Οι συμπλέκτες αυτοί μοιάζουν με τους φυγοκεντρικoύς με τη διαφορά ότι διαθέτουν εκτός από τα αντίβαρα και ελατήρια που πιέζουν την πλάκα πίεσης προς το σφόνδυλο. Στις χαμηλές στροφές επενεργoύv πάνω στην πλάκα πίεσης μόνο τα ελατήρια. Στις υψηλές στροφές τα αντίβαρα, λόγω της δύναμης που αναπτύσσεται, απομακρύνονται και η πλάκα πίεσης πιέζεται με μια δύναμη που προστίθεται σε αυτή των ελατηρίων.
Πηγές άρθρου.
1.Στολάκη Ν.Σ.-Οχήματα-Συστήματα μετάδοσης της κίνησης. University Studio Press Θεσ/νίκη 2004 ISBN 960-19-1355-4
2.Στολάκη Ν.Σ.-Οχήματα Ι -Σημειώσεις Εργαστηρίου ΑΤΕΙ 2005
3.Παναγιωτοπούλου Ν.Β.-Υδροδυναμικές μεταδώσεις κίνησης. University Studio Press Θεσ/νίκη 1994 ISBN 960-12-0402-4

</doc>
<doc id="56755" url="https://el.wikipedia.org/wiki?curid=56755" title="Εργοστάσιο">
Εργοστάσιο

Το εργοστάσιο είναι ένα κτήριο μέσα στο οποίο, με τη βοήθεια των μηχανημάτων και τη σημαντικότατη συνεισφορά εργασίας από τους εργάτες, παράγονται σήμερα όλα σχεδόν τα βιομηχανικά είδη, είτε αυτά χρειάζονται πάλι για την παραγωγή (όπως μηχανές κλπ.) είτε είναι καταναλωτικά αγαθά.
Το εργοστάσιο είναι προϊόν της σοβαρής οικονομικής ανάπτυξης που επέφεραν στην Ευρώπη οι ανακαλύψεις των άγνωστων στο 13ο - 14ο αι. μ.Χ. από τη μια κι από την άλλη η ανακάλυψη της ατμομηχανής, του ηλεκτρισμού και άλλων επιστημονικών ή τεχνικών τελειοποιήσεων.
Το εργοστάσιο είναι εκείνη η οικονομική μονάδα πάνω στην οποία στηρίχτηκε και η δημιουργία μιας καινούριας κοινωνίας, της καπιταλιστικής, που αυτό σημαίνει τη δημιουργία δύο νέων αντίπαλων τάξεων της αστικής και της εργατικής .
Το εργοστάσιο είναι ο βασικότερος παράγοντας που συνετέλεσε στη δημιουργία των πόλεων με τη σημερινή τους έννοια και μορφή, γιατί στάθηκε ο πόλος συσπείρωσης των φτωχών και άνεργων αγροτών, αρχίζοντας από το 15ο και κυρίως το 16ο αι. μ.Χ. Τα πρώτα εργοστάσια φτιάχτηκαν στην Ολλανδία (που θεωρείται και η πρώτη καπιταλιστική χώρα), όμως τη μεγαλύτερη ανάπτυξή τους πήραν το 18ο και 19ο αι. στην Αγγλία.

</doc>
<doc id="56756" url="https://el.wikipedia.org/wiki?curid=56756" title="Σιδηρόδρομος">
Σιδηρόδρομος

Ο σιδηρόδρομος είναι ένα σύστημα μεταφοράς επιβατών και εμπορευμάτων με τροχοφόρα σιδηροδρομικά οχήματα (μοιάζουν με λεωφορείο, φορτηγό, αυτοκίνητο και μπορούν να συγκριθούν μόνο με οχήματα βαρέως τύπου (τόνων) όπως πλοία) που κυλούν πάνω σε σιδηροτροχιές. Μια χαρακτηριστική διαδρομή σιδηροδρόμου αποτελείται από δύο παράλληλες ράγες χάλυβα (ή, στα παλαιότερα δίκτυα, από σίδηρο). Τα οχήματα που ταξιδεύουν στις ράγες καλούνται τρένα, συρμοί ή αμαξοστοιχίες που διακρίνονται σε εμπορικές, επιβατηγές και στρατιωτικές.
Υποδομή.
Η σιδηροδρομική γραμμή αποτελείται οπό δύο χαλύβδινες σιδηροτροχιές, τοποθετημένες σε στρωτήρες. Το κατάστρωμα της γραμμής, ανάλογα με τις απαιτήσεις και τη μορφολογία του εδάφους, μπορεί να είναι σε όρυγμα ή σε επίχωμα με καταστατικές στηρίξεις. Για να κατανεμηθεί το φορτίο των συρμών στο έδαφος, οι τροχιές στερεώνονται στους στρωτήρες, που τοποθετούνται πάνω σε υποστηρίγματα από στρώμα λίθων, σε κατάλληλο πάχος. Οι στρωτήρες είναι φτιαγμένοι από ξύλο πρίνου, βελανιδιάς ή οξιάς, εμβαπτισμένο σε αντισηπτικές ουσίες. Πλάτος μιας γραμμής είναι η απόσταση μεταξύ των κεφαλών των σιδηροτροχιών.
Λειτουργούν δίκτυα με 30 περίπου διαφορετικά πλάτη από 0,600 m μέχρι 1,676 m, αλλά κανονικό εύρος θεωρείται το 1,435 m, που εφαρμόζεται στο μεγαλύτερο μέρος της Ευρώπης και της Αμερικής, την Κίνα και σε ορισμένες γραμμές της Ιαπωνίας. Για να διατηρηθεί η μεγάλη ταχύτητα και στις καμπύλες επιβάλλεται η εξωτερική γραμμή να βρίσκεται πιο ψηλά από την εσωτερική για να εξουδετερωθούν τα αποτελέσματα της φυγόκεντρης δύναμης. Η μέγιστη υπερύψωση όμως δεν πρέπει να είναι μεγαλύτερη από 22 εκ. Το υλικό κίνησης περιλαμβάνει κύρια δύο κατηγορίες: το υλικό έλξης, δηλαδή τις διάφορες κινητήριες μηχανές και το τροχαίο υλικό, δηλαδή τις επιβατικές άμαξες και τις ειδικές άμαξες, όπως οι ταχυδρομικές, οι κλινάμαξες, στις οποίες τα καθίσματα, με ειδικό μηχανισμό, μετατρέπονται σε κρεβάτια, τα εστιατόρια, οι αυτοκινητάμαξες, οι φορτάμαξες, τα εμπορευματοκιβώτια κ.ά.
Ιστορία.
Η Δίολκος ήταν σιδηρόδρομος μήκους 6 χλμ., που μετέφερε τα πλοία πέρα από τον Ισθμό της Κορίνθου τον 6ο αιώνα π.Χ. Τα φορτηγά που ωθήθηκαν από σκλάβους έτρεχαν σε αυλάκια μέσα σε μια διαδρομή ασβεστόλιθων. Η Δίολκος λειτουργούσε για πάνω από 1300 χρόνια, μέχρι το 900. Τα πρώτα βαγόνια με έλξη από άμαξες εμφανίστηκαν στην Ελλάδα, τη Μάλτα, και τα μέρη της ρωμαϊκής αυτοκρατορίας. Άρχισαν να λειτουργούν στην Ευρώπη από το 1550 περίπου με ξύλινες ράγες.
Ο χρόνος γέννησης του σιδηρόδρομου δεν είναι δυνατόν να καθοριστεί με ακρίβεια, γιατί η ιστορία του αρχίζει με την εφαρμογή της σιδηροτροχιάς και προχωρά μέχρι την ατμομηχανή, με την οποία ταυτίστηκε. Ο πρώτος σιδηρόδρομος είχε έλξη από ατμάμαξα της οποίας η εμφάνιση σημειώνεται τον 18ο αιώνα και η λειτουργία της στηρίζεται στη μετατροπή του έργου της σταθερής ατμομηχανής του Βατ σε μηχανική έλξη. Αργότερα, στις αρχές του 19ου αιώνα, δύο Άγγλοι μηχανικοί πήραν δίπλωμα ευρεσιτεχνίας, επειδή κατάφεραν να κατασκευάσουν ατμάμαξα, που εκινείτο σε σιδηροτροχιές. Το 1804, ο Τρέβιθικ, ο ένας από αυτούς, κίνησε τον πρώτο σιδηρόδρομο στη σιδηροτροχιά των ορυχείων του Μέρθαϊρ, στη νότια Ουαλία. Ένας συρμός 14 τόνων (5 βαγόνια με 5 τόνους ορυκτών και 10 άτομα) έκανε διαδρομή 16 χλμ., με ταχύτητα 8 χλμ. την ώρα. Η ατμάμαξα αυτή είχε ένα λέβητα με εσωτερική εστία, έναν οριζόντιο κύλινδρο και έναν προθερμαντήρα του νερού τροφοδοσίας.
Μετά τον πρώτο αυτό πειραματισμό υπήρξαν πολλοί που ασχολήθηκαν με το θέμα, για να κάνουν μετατροπές στο μηχανισμό έλξης, στην πρόσφυση των τροχών στις σιδηροτροχιές κ.α.. Έτσι, υπήρξαν σημαντικές εξελίξεις στον τομέα μέχρι που, το 1829, ο Στέφενσον κατέρριψε το ρεκόρ ταχύτητας, με 32 χιλιόμετρα την ώρα και η τεχνική του εφαρμόστηκε στη γραμμή Λίβερπουλ - Μάντσεστερ, που εγκαινιάστηκε το 1830.
Το παράδειγμα της Μ. Βρετανίας ακολούθησαν και άλλα ευρωπαϊκά κράτη και οι ΗΠΑ. Υπήρξαν, όμως, μεγάλα τεχνικά και οικονομικά προβλήματα, όπως η διάνοιξη διαβάσεων μέσα από ορεινούς όγκους, η δημιουργία θέσεων ανεφοδιασμού, η ζεύξη μεγάλων υδάτινων ρευμάτων κ.ά. Η εξάπλωση του σιδηροδρόμου έγινε κυρίως την περίοδο 1860-1910.
Στις αρχές του 20ού αιώνα, η εμφάνιση των αυτοκινήτων και των αεροπλάνων μετέτρεψαν την κατάσταση στον τομέα των μεταφορών. Η ραγδαία τεχνική τελειοποίηση του αυτοκινήτου περιόρισε κατά πολύ τη χρήση του σιδηρόδρομου, ώστε να συζητιέται η σκοπιμότητα της διατήρησής του. Ωστόσο, σε μεγάλες αποστάσεις και για μεγάλες ποσότητες εμπορευμάτων ο σιδηρόδρομος αποδείχθηκε αναντικατάστατος. Οι μεταφορές των εμπολέμων και στους δύο Παγκόσμιους Πολέμους στηρίχθηκαν κατά κύριο λόγο στους σιδηροδρόμους.
Η κίνηση των σιδηροδρόμων γινόταν αρχικά με ατμάμαξες, των οποίων η τεχνολογία βελτιωνόταν με την πάροδο του χρόνου. Ωστόσο, μετά τη λήξη του Β΄ Παγκοσμίου Πολέμου έγινε σαφές στις εταιρίες σιδηροδρόμων ότι το κόστος συντήρησης και λειτουργίας ήταν πολύ υψηλό. Γι' αυτό και σταδιακά οι ατμάμαξες άρχισαν να αντικαθίστανται από μηχανές έλξης ντίζελ (μια διαδικασία που, διεθνώς πλέον, έχει επονομαστεί "dieselisation"). Τη δεκαετία του '70, με την πρώτη κρίση του πετρελαίου εντάθηκαν οι προσπάθειες για την ηλεκτροκίνηση των συρμών, η οποία έχει σήμερα διεθνώς επικρατήσει, αν και σε αρκετές περιοχές, σε όλες σχεδόν τις χώρες του κόσμου, η κίνηση των συρμών γίνεται ακόμη με μηχανές ντίζελ.
Σήμερα δε γίνεται πλέον λόγος για παρακμή των σιδηρόδρομων, καθώς κατέχουν πρωτεύουσα θέση στην οικονομία και ολοκληρώνουν τα άλλα μεταφορικά μέσα. Μετά το 1950 άρχισε η κίνηση των συρμών και με ηλεκτρική ενέργεια, με εξαίρεση τους αστικούς σιδηροδρόμους (μετρό), οι οποίοι ήσαν εξ αρχής ηλεκτροκίνητοι.
Σήμερα.
Τρένα υψηλής ταχύτητας.
Στη διαδρομή Τόκιο - Οσάκα το Σινκανσέν λειτουργεί από το 1964 με ένα σύστημα 51 συρμών τη μέρα, με σύνολο 50.000 θέσεων. Το τρένο κινείται με ταχύτητα 200 km/h. Στην κεντρική Ευρώπη λειτουργούν τα δίκτυα των τρένων TGV (Γαλλία), ICE (Γερμανία) και AVE (Ισπανία). Συνδέουν τις μεγάλες πόλεις των Γερμανίας, Γαλλίας, Ισπανίας, Ελβετίας, Αυστρίας, Βελγίου και Ολλανδίας.
Σε ειδικά διαμορφωμένες γραμμές η ταχύτητα ξεπερνά τα 300 km/h.
Τρένα στις πόλεις.
Στις πυκνοκατοικημένες περιοχές των πόλεων εξυπηρετούν συνήθως τρία διαφορετικά δίκτυα λειτουργίας σιδηροδρόμων.
Κατά μέσο όρο, ο περιφερειακός σιδηρόδρομος μπορεί να εκτείνεται μέχρι και 200 χιλιόμετρα από το κέντρο της πόλης και άνω των 200 χιλιομέτρων την ώρα (km/h) ο υπεραστικός σιδηρόδρομος.
Σε πολλές επίσης πόλεις στον κόσμο απαντάται και το περιορισμένο σιδηροδρομικό σύστημα του "Τελεφερίκ"(Σωστότερη ονομασία : επικλινής οδοντωτός σιδηρόδρομος). Τέτοια λειτουργούν στο Σάλτζμπουργκ, στο Παρίσι και στην Αθήνα στο λόφο Λυκαβηττού από το 1965, το Τελεφερίκ Λυκαβηττού.
Μεταφορά εμπορευμάτων.
Η σιδηροδρομική μεταφορά είναι μια από τις οικονομικότερες μεθόδους για μεταφορά εμπορευμάτων με εξαίρεση τη θαλάσσια. Χρησιμοποιείται ιδιαίτερα σε περιπτώσεις μεταφοράς μεγάλων ποσοτήτων ορυκτών ή καυσίμων (π.χ. άνθρακα). Η μεταφορά εμπορευμάτων με σιδηρόδρομο είναι πρακτική και είναι ιδιαίτερα συνήθης στη Ρωσία αλλά και στην Αμερική, λόγω των ιδιαίτερα μεγάλων αποστάσεων στις χώρες αυτές.

</doc>
<doc id="56758" url="https://el.wikipedia.org/wiki?curid=56758" title="Κύκλος απόκλισης">
Κύκλος απόκλισης

 &lt;ns&gt;0&lt;/ns&gt;
 &lt;revision&gt;
 &lt;parentid&gt;5214558&lt;/parentid&gt;
 &lt;timestamp&gt;2015-04-21T08:21:11Z&lt;/timestamp&gt;
 &lt;contributor&gt;
 &lt;username&gt;C messier&lt;/username&gt;
 &lt;/contributor&gt;
 &lt;minor /&gt;
 &lt;comment&gt;-; -; + (με το )&lt;/comment&gt;
 &lt;model&gt;wikitext&lt;/model&gt;
 &lt;format&gt;text/x-wiki&lt;/format&gt;
Κύκλος απόκλισης ή παράλληλος κύκλος αστέρος ονομάζεται ο κύκλος που διαγράφει κάθε αστέρας κατά την φαινομενική περιστροφή της ουράνιας σφαίρας.

</doc>
<doc id="56760" url="https://el.wikipedia.org/wiki?curid=56760" title="Κύκλος ύψους">
Κύκλος ύψους

Κύκλος ύψους ή παράλληλος ύψους ενός αστέρα ή άλλου ουράνιου σώματος ονομάζεται ο μικρός κύκλος που διαγράφει κάθε αστέρας κατά τη φαινομενική περιστροφή της ουράνιας σφαίρας. Ο κάθε κύκλος ύψους είναι παράλληλος προς τον μαθηματικό ορίζοντα.

</doc>
<doc id="56761" url="https://el.wikipedia.org/wiki?curid=56761" title="Μεσημβρινή διάβαση">
Μεσημβρινή διάβαση

Κατά τη φαινομενική περιστροφή της ουράνιας σφαίρας οι διάφοροι αστέρες, διαγράφοντας τους κύκλους απόκλισής τους, διέρχονται δύο φορές μέσα στο 24ωρο από τον μεσημβρινό του παρατηρητή. Αυτή η διέλευση ονομάζεται μεσημβρινή διάβαση.
Από τις δύο μεσημβρινές διαβάσεις (εντός του 24ώρου), αυτή που πραγματοποιείται στον άνω ημιμεσημβρινό καλείται "άνω μεσημβρινή διάβαση" ("Upper transit") ενώ αντίθετα εκείνη που συμβαίνει στο κάτω ημιμεσημβρινό καλείται "κάτω μεσημβρινή διάβαση" ("Lower transit").
Καθίσταται αντιληπτό ότι ένας αστέρας κατά τη μεσημβρινή διάβασή του έχει το μέγιστο αυτού αληθές ύψος Ηλ, θετικό κατά την άνω διάβαση και ελάχιστο κατά την κάτω, θετικό ή αρνητικό.
Η ιδιαίτερη σημασία της μεσημβρινής διάβασης των ουρανίων σωμάτων έγκειται στο γεγονός ότι εκείνη ακριβώς την στιγμή της διέλευσής τους, ο όποιος παρατηρητής τους (και ιδίως ο ναυτιλλόμενος) μπορεί να βρει το γεωγραφικό πλάτος της θέσης του χωρίς να χρειάζεται να επιλύσει κάποιο σφαιρικό τρίγωνο, αλλά πολύ απλά διοπτεύοντας με τη διόπτρα την απόκλιση αστέρος και μετρώντας το αληθές ύψος αυτού με τον εξάντα.

</doc>
<doc id="56762" url="https://el.wikipedia.org/wiki?curid=56762" title="Ν. Αφρική">
Ν. Αφρική



</doc>
<doc id="56763" url="https://el.wikipedia.org/wiki?curid=56763" title="Τζέιμς Πρέσκοτ Τζάουλ">
Τζέιμς Πρέσκοτ Τζάουλ

Ο Τζέιμς Πρέσκοτ Τζάουλ (ορθή προφορά: Τζουλ, αγγλικά: "James Prescott Joule", 24 Δεκεμβρίου 1818 - 11 Οκτωβρίου 1889) ήταν Άγγλος φυσικός, μαθητής του Τζον Ντάλτον, που συνέβαλε τα μέγιστα στην ανάπτυξη των σύγχρονων γνώσεων σε πολλά επιστημονικά πεδία, όπως η θερμότητα, ο ηλεκτρισμός και η θερμοδυναμική. Υπήρξε από τους πρώτους που διέγνωσαν την αναγκαιότητα και τη σημασία που έχουν για τις επιστήμες οι ακριβείς μετρήσεις των φυσικών φαινομένων και σε όλη του τη ζωή ασχολήθηκε περισσότερο με την ανεύρεση των ποσοτικών σχέσεων.
Έργο.
Το 1838 δημοσίευσε στα «"Χρονικά του Ηλεκτρισμού"» την περιγραφή της ηλεκτρομαγνητικής μηχανής την οποία είχε εφεύρει, ενώ δύο χρόνια αργότερα δημοσίευσε τα πρώτα αποτελέσματα επί του μηχανικού ισοδύναμου της θερμότητας το οποίο και προσδιόριζε με τέσσερις διαφορετικούς τρόπους. Το 1843 δημοσίευσε ένα υπόμνημα για την θερμότητα που εκλύεται κατά την ηλεκτρόλυση του ύδατος και το 1847 ανήγγειλε τις εργασίες του στην επαλήθευση του αξιώματος της διατήρησης της ενέργειας.
Για τις έρευνες του εκείνες έγινε γνωστός στον ευρύτερο επιστημονικό κύκλο, με συνέπεια ο διάσημος τότε φυσικός Λόρδος Κέλβιν να τον κάνει συνεργάτη του σε πολλά θέματα της Φυσικής. Όλα τα έργα του Τζάουλ έχουν εκδοθεί από την Φυσική Εταιρεία του Λονδίνου σε δύο τόμους το 1884 και το 1887.

</doc>
<doc id="56764" url="https://el.wikipedia.org/wiki?curid=56764" title="Τζάουλ (μονάδα μέτρησης)">
Τζάουλ (μονάδα μέτρησης)

Το τζάουλ (Joule) (ορθή προφορά: τζουλ) με σύμβολο J, είναι μονάδα μέτρησης ενέργειας, έργου, ή ποσότητας θερμότητας στο Διεθνές σύστημα μονάδων. Είναι ίσο προς την ενέργεια που ξοδεύεται (ή το έργο που παράγεται) όταν εφαρμόζεται δύναμη ενός νιούτον που μετακινεί το σημείο εφαρμογής της σε απόσταση ενός μέτρου (1 newton metre ή N·m), ή για να διαρρεύσει ηλεκτρικό ρεύμα με ένταση ενός αμπέρ διαμέσου ηλεκτρικής αντίστασης ενός Ωμ επί ένα δευτερόλεπτο. Ονομάστηκε έτσι προς τιμή του Άγγλου φυσικού Τζέιμς Πρέσκοτ Τζαουλ. 
Σε όρους αρχικά βασικών μονάδων SI και μετά με όρους άλλων μονάδων SI:
όπου kg είναι το χιλιόγραμμο, m είναι το μέτρο, s είναι το δευτερόλεπτο, N είναι το Νιούτον, Pa είναι το Πασκάλ, W είναι το Βατ, C είναι το Κουλόμπ, και V είναι το Βολτ.
Παράγωγοι μονάδες.
Από τη μονάδα τζάουλ προκύπτουν επίσης οι ακόλουθες παράγωγοι μονάδες: τζάουλ ανά κέλβιν και τζάουλ ανά χιλιόγραμμο και κέλβιν, καθώς και το κιλοτζάουλ (kJ) που ισούται με 1000 τζάουλ.
Χρήσιμη αντιστοιχία: 1 J = 1 W·s = 1 N·m

</doc>
<doc id="56765" url="https://el.wikipedia.org/wiki?curid=56765" title="Joule">
Joule



</doc>
<doc id="56769" url="https://el.wikipedia.org/wiki?curid=56769" title="Osmoderma eremita">
Osmoderma eremita

Η Osmoderma eremita είναι έντομο από την τάξη των κολεοπτέρων και την οικογένεια των Cetoniidae. 
Το σπάνιο έντομο, που εξαιτίας του τρόπου ζωής του ονομάζεται ερημίτης, είναι ένα από τα λίγα κολεόπτερα, που περιλαμβάνονται στα παραρτήματα ΙΙ και ΙV της Οδηγίας 92/43/ΕΟΚ ως "είδος" "«κοινοτικού ενδιαφέροντος»", και μάλιστα "«είδος προτεραιότητας" (με αστερίσκο)».
Στην Ευρώπη ζουν τρία υποείδη της Osmoderma eremita, O. eremita eremita, O. eremita lassallei και O. eremita christinae . Πιθανολογείται η ύπαρξη ενός τέταρτου υποείδους O. eremita italica, αλλά οι σχετικές έρευνες με r-DNA (ριβοσωμικό DNA) ακόμα δεν έχουν τελειώσει .
Περιγραφή.
Με αυτά τα λίγα λόγια στα λατινικά ο Giovanni Baptista Scopoli περιέγραφε το 1763 την Osmoderma eremita για πρώτη φορά. Τη βρήκε σε κουφάλα κορμού αχλαδιάς . 
Οι ελασματοειδές κεραίες - γνωστές από τα κοπροφάγα κολεόπτερα-, τα ισχυρά πόδια εξειδικευμένα για σκάψιμο και η μορφή των προνυμφών, καθιστούν την Osmoderma μέλος της υπεροικογένειας Scarabaeoidae.
Το κολεόπτερο έχει μήκος 14 έως 39 χιλιοστόμετρα και φάρδος 14 έως 19 χιλιοστόμετρα. Όλο το σώμα έχει σκούρο χρωματισμό με ασθενείς αποχρώσεις μεταλλικού, γεγονός που βοηθάει πολύ στο να παραμένει το έντομο απαρατήρητο. Το κεφάλι, το πρόνωτο και τα έλυτρα είναι άτακτα στρωμένα με πολύ μικρά βαθουλώματα με σχήμα κουκίδας και κατά μέρος είναι ρυτιδωμένα. 
Το κεφάλι στην μπροστινή ακμή είναι φαρδύ και λυγισμένο προς τα πάνω. Μετά στενεύει προς την άρθρωση όπου φύονται οι κεραίες. Πάνω από αυτήν υπάρχει μια μικρή καμπούρα. Πίσω από τις κεραίες το κεφάλι έχει το μεγαλύτερο πλάτος. Εκεί βρίσκονται οι μεγάλοι ημισφαιρικοί σύνθετοι οφθαλμοί. Όπως φαίνεται στην "Εικόνα 3", μια στενή λωρίδα εισβάλλει προς τα έξω στο μάτι. Τα μικρά άνω σαγόνια που δείχνουν προς τα μπροστά δεν φαίνονται από πάνω, αλλά ξεπροβάλλουν μόνο οι γναθικές προσακτρίδες.
Οι κεραίες ("Εικόνα 3") συνίστανται από 10 άρθρα: το πρώτο, ο σκάπος, είναι δυνατό, μακρύ και έχει σχήμα μπαστουνιού με μακριές τρίχες. Το δεύτερο, ο ποδίσκος, είναι πιο μικρό και βολβοειδές. Τα επόμενα πέντε άρθρα του μαστιγίου είναι ακόμα πιο μικρά και σμίγουν σφιχτά το ένα στο άλλο ούτως ώστε το μαστίγιο ως ενότητα κατά το μήκος του να γίνεται πιο παχύ. Τα τελευταία τρία τμήματα αποτελούν το λεγόμενο ρόπαλο. Το προτελευταίο άρθρο επιμηκύνεται σε ωοειδή δίσκο προς τα μπροστά και τα δυο γειτονικά άρθρα σμίγουν κοντά σε αυτό το δίσκο, σχηματίζοντας τα τρία μαζί με το ρόπαλο σε σχήμα αδραχτιού. Τα τρία μέρη λέγονται ελάσματα, μπορούν να εξαπλωθούν λίγο μεταξύ τους και είναι όργανα οσφρήσεως. Είναι γυαλιστερά και φοράνε μόνο λίγες μακρές τρίχες. 
Το πρόνωτο στην μπροστινή πλευρά είναι μόνο λίγο πιο πλατύ από το κεφάλι, μετά όμως κυρτό προς τα έξω ενώ γρήγορα γίνεται πιο πλατύ μέχρι να φτάσει περίπου διπλάσιο φάρδος λίγο πριν από τη μέση του. Προς τη βάση του πάλι στενεύει, αλλά ίσια και μόνο λίγο. Στη βάση το πρόνωτο κυμαίνεται σχεδόν κατά ολόκληρο το φάρδος του προς τα έξω, μόνο κοντά στις φανερές πισινές γωνιές του προνώτου κυμαίνεται λίγο προς τα μέσα. Είναι μόνο λίγο κυρτό και στις πλευρές φέρει χείλος. Στη μέση βρίσκεται κατά μήκος μεταξύ δυο εξογκωμάτων ένα αυλάκι. Το αυλάκι, τα εξογκώματα και οι δυο καμπούρες στο κεφάλι είναι πιο έντονα στα αρσενικά παρά στα θηλυκά (Φυλετικός διμορφισμός, "Εικόνα 1" και "Εικόνα 2"). Στο μπροστινό μέρος δίπλα στα εξογκώματα έχει από ένα πολύ χαμηλό φούσκωμα. 
Τα δυο έλυτρα μαζί έχουν περίπου μιάμιση φορά το φάρδος της βάσης του προνώτου. Είναι εκτεταμένα στις εξωτερικές πλευρές στη βάση, σχηματίζοντας τους λεγόμενους ώμους, και επίσης στις εξωτερικές πλευρές στην πισινή άκρη των ελύτρων. Τα εξογκώματα αυτά δημιουργούνται μόνο στις πλευρές, ενώ προς τα πάνω δεν εμφανίζονται. Κοιτάζοντας από πάνω τα έλυτρα αφήνουν ακάλυπτο ένα μέρος τις κοιλιάς στις πλευρές και πίσω. Στη βάση αγκαλιάζουν το αρκετά μεγάλο θυρεό. Αυτός έχει σχήμα στενού τριγώνου με οξεία άκρη και ρηχό αυλάκι κατά μήκος. 
Στα πόδια τα ισχία, οι μηροί, και οι κνήμες, είναι γερά. Οι τελευταίες φέρουν δόντια και άκανθα. Σχετικά με αυτά οι ταρσοί, που όλοι έχουν πέντε φανερά τμήματα, φαίνονται ασθενείς. Οι μεσαίες και πισινές κνήμες καταλήγουν να κόβονται ξαφνικά και απότομα και οι κοφτερές άκρες επεκτείνονται σε μύτες. Οι μπροστινές κνήμες ("Εικόνα 4") έχουν στην εξωτερική πλευρά τρία πλατιά δόντια, που λειτουργούν σαν φτυάρι για σκάψιμο. Περίπου απέναντι από το τελευταίο δόντι βρίσκεται ένα ισχυρό άκανθο. Οι μεσαίες και πισινές κνήμες ("Εικόνα 6") έχουν κοντά στους ταρσούς από δυο άκανθα, το ένα κοντά στον άλλο. Στην εξωτερική πλευρά μπορεί να έχουν μικρά δόντια. 
Κάτω από την κοιλιά φαίνονται μόνο έξι στερνίτες. Τα μπροστινά ισχία τείνουν προς τα κάτω, τα μεσαία ισχία σχηματίζουν περίπου ορθή γωνία με τον άξονα του σώματος, και τα πισινά ισχία κοντεύουν το ένα στο άλλο. Τα στίγματα ("Εικόνα 5"), τα ανοίγματα του αναπνευστικού συστήματος, δεν βρίσκονται μεταξύ στερνίτων και τεργίτων, αλλά στις καλά χιτινισμένες πλευρές των στερνίτων .
Βιολογία.
Η "Osmoderma eremita" ζει σε κουφάλες δέντρων, και πολλές φορές δεν βγαίνει από αυτές σε όλη την διάρκεια της ζωής της. Η παρουσία της γίνεται αντιληπτή από τη μυρωδιά που παράγεται από τα αρσενικά για να προσελκύσουν τα θηλυκά. Η μυρωδιά περιγράφεται σαν αυτή του δέρματος Ρωσσίας (αγγλικά Russia leather, γερμανικά Juchtenleder) ή του βερίκοκου. Όποιος κατά τύχη βρίσκει το έντομο και συγχρόνως διακρίνει τη μυρωδιά αυτή του εντόμου, δεν την ξεχνάει ποτέ.
Τα αρσενικά τις ζεστές μέρες, κάθονται στο άνοιγμα της κουφάλας έτσι ώστε να εξατμίζεται η ουσία που παράγει τη χαρακτηριστική μυρωδιά, που γίνεται αντιληπτή από τα θηλυκά σε απόσταση μέχρι και 1.000 μέτρων. Η σύζευξη γίνεται στην κουφάλα. 
Το θηλυκό τοποθετεί 20 μέχρι 80 αυγά στο ιδιαίτερο χούμο που δημιουργείται στα δέντρα από το σάπιο ξύλο με την βοήθεια μυκήτων μούχλας και λέγεται μαύρος χούμος (wood mould, Schwarzer Mull). Τα αυγά αρχικά είναι θαμπά άσπρα, μετά κιτρινίζουν και αυξάνουν στο μέγεθός τους οπότε και φτάνουν μέχρι πέντε χιλιοστά διάμετρο. Στο πρώτο προνυμφικό στάδιο οι προνύμφες έχουν μήκος 6 χιλιοστών. Ζουν στα κατώτερα υγρά στρώματα του χούμου, και τρώνε από αυτόν κοντά στο τοίχωμα της κουφάλας, μεγαλώνοντάς το με αυτήν την ενέργεια. Μαζί με τον χούμο τρώνε την μούχλα και με αυτό τον τρόπο, πιθανόν βελτιώνουν τις συνθήκες ζωής για το δέντρο. 
Στο τρίτο και τελευταίο προνυμφικό στάδιο ("Εικόνα 8") οι προνύμφες μπορεί να φτάνουν τα 75 χιλιοστά μήκος και τα 12 γραμμάρια βάρος. Κατά το τέλος της προνυμφιακής ζωής που στις Βόρειες χώρες μπορεί να έχει διάρκεια τεσσάρων χρόνων, το φθινόπωρο η προνύμφη κολλάει χούμο με τα περιττώματά της δημιουργώντας έτσι ένα κουκούλι, που από μέσα είναι λείο. Σε αυτό το κουκούλι παραμένει το χειμώνα. Μπορεί να αντέξει μέχρι 8 βαθμούς κάτω από το μηδέν. Την άνοιξη βγαίνει η πλαγγόνα, και λίγο μετά με την τελευταία έκδυση βγαίνει το ακμαίο (εικόνες από την προνύμφη, το κουκούλι και το κόπρο.
Εξαρτάται από τον αριθμό κολεοπτέρων και την ποσότητα διαθέσιμου χούμου το αν τα ακμαία μείνουν στη κουφάλα ή μεταναστεύσουν σε άλλη κουφάλα, κάτι που συμβαίνει σε περίπου 15 τις εκατό των ζώων. Εάν υπάρχει αρκετός χούμος, μερικές εκατοντάδες από τα έντομα μπορούν να ζουν στο ίδιο δένδρο. Σε περίπτωση σχετικά πολλών ζώων παρατηρείται και κανιβαλισμός στις προνύμφες. Τα κολεόπτερα στην κουφάλα κινούνται στην επιφάνεια ή μέσα στο χούμο. Είναι ενεργά από το πρωί μέχρι την νύχτα, κυρίως όταν κάνει ζέστη. Σχετικά με το ρυθμό ενεργητικότητας πιθανόν υπάρχει διαφοροποίηση ανάλογα με τις περιοχές όπου συναντούμε το έντομο. 
Η αναλογία του αριθμού αρσενικών και θηλυκών είναι περίπου 1:1, αλλά έξω από την κουφάλα συναντούμε περισσότερα θηλυκά. Πετάνε μόνο όταν κάνει πολλή ζέστη, και τότε δεν βρίσκονται μόνο κοντά στη κουφάλα, αλλά και σε άνθη λουλουδιών στη γειτονιά. Συνήθως σε τέτοιες περιπτώσεις, απέχουν το πολύ 200 μέτρα από την κουφάλα. Υποτίθεται πως σε ανάγκη καινούργιας κουφάλας μπορούν να καλύψουν μια απόσταση, μέχρι δυο χιλιόμετρα. Πετάνε από το Μάιο μέχρι τον Αύγουστο, ιδιαίτερα τον Ιούλιο. Τα αρσενικά ενήλικα ζουν μόνο δυο με τρεις εβδομάδες, τα θηλυκά μέχρι τρεις μήνες. Η κατανάλωση τροφής σε αυτό το διάστημα δεν είναι αναγκαία και γίνεται μόνο κατ´ εξαίρεση.
Βιότοπος και εξάπλωση.
Η "Osmoderma" αποδέχεται κάθε κατάλληλη κουφάλα. Σημασία δεν έχει το είδος δέντρου, αλλά η ποσότητα χούμου. Τέτοιες κουφάλες βρίσκονται κυρίως σε φυλλοφόρα δέντρα, και ιδιαίτερα στα είδη που εύκολα χάνουν τα κλαδιά τους, πράγμα που διευκολύνει το σχηματισμό κουφάλων. Τέτοια δέντρα είναι λ.χ. η βελανιδιά ή ο πλάτανος. Αλλά και σε αείφυλλα δέντρα μπορούμε να συναντήσουμε το κολεόπτερο, λ.χ. στα έλατα (Abies cephalonica) και στον ίταμο (μαυρέλατο, Taxus baccata). Επίσης σε περίπτωση εισαγωγής δέντρων που είναι ξένα στη περιοχή όπου συναντάμε το έντομο, τα έντομα αποδέχονται κουφάλες και σε αυτά τα δέντρα. Προτιμούνε κουφάλες με περισσότερα από 50 λίτρα χούμο, ο οποίος πρέπει να έχει αρκετή υγρασία, αλλά απαγορεύεται να γίνεται γλιστερή. Τα ζώα προτιμούν κουφάλες σε ύψος μεταξύ 6 και 12 μέτρων. Αν για κάποιο λόγο (ηλικία, κακοκαιρία, κόψιμο) το δέντρο πέσει και η κουφάλα βρίσκεται κοντά στο έδαφος, οι προνύμφες μπορούν να ολοκληρώσουν τη μεταμόρφωση τους, αλλά το είδος γρήγορα χάνεται και άλλα είδη εισβάλουν στη κουφάλα. 
Είναι αυτονόητο, πως για τέτοιες κουφάλες τα δέντρα πρέπει να έχουν μεγάλη διάμετρο και επομένως μεγάλη ηλικία. Για την ηλικία σημειώνονται 150 μέχρι 200 έτη και για τη διάμετρο του κορμού 50 μέχρι 100 εκατοστά. Αυτά τα νούμερα βέβαια εξαρτώνται από τα διαθέσιμα δέντρα. Στην Ελλάδα συναντούμε το έντομο σε πλάτανους με πολύ μεγαλύτερη διάμετρο. Αναφέρονται όμως και ευρήματα του εντόμου σε δέντρα με μικρότερη διάμετρο (Εικόνες από δέντρα ξενιστές).
Ένα καλό δέντρο ξενιστής, μπορεί να φιλοξενεί το κολεόπτερο για δεκάδες χρόνια, μπορεί και πάνω από εκατό. Το σύνολο του ζώου σε ένα δέντρο λέγεται populatio (πληθυσμός), το σύνολο του κολεοπτέρου σε μια περιοχή εξαπλώσεως λέγεται metapopulatio (μεταπληθυσμός). Ο αριθμός του populatio μπορεί να κυμαίνεται πολύ από χρόνο σε χρόνο, ο αριθμός του metapopulatio παραμένει σχετικά σταθερός.
Τουλάχιστον στη Μέση Ευρώπη το κολεόπτερο αρχικά ζούσε στα δάση κοντά στα ποτάμια. Με αυτά η εξάπλωση του κάλυπτε μια μεγάλη και ενιαία περιοχή. Με την ανθρώπινη δραστηριότητα αυτή η περιοχή άρχισε να κόβεται σε ξεχωριστές περιοχές και μεταμορφώθηκε βασικά, έτσι ώστε το έντομο αναγκάστηκε να ζει στους κήπους όπου υπάρχουν ακόμα παλιά δέντρα. Τέτοιοι τόποι είναι λ.χ. οι κήποι που ανήκουν σε κάποια ανάκτορα και σήμερα κατά κανόνα είναι απομονωμένες περιοχές. Εξ αιτίας του ενδιαφέροντος του κολεοπτέρου σε ευρωπαϊκό επίπεδο αυτά τα μέρη παρακολουθούνται κατά ένα σχετικά καλό επίπεδο. Σκοπός της ιστοσελίδας Eremit-Net είναι να δημοσιευτούν όλα τα επίκαιρα στοιχεία για τη Osmoderma eremita. 
Συναντάμε το γένος "Osmoderma" στην Ευρώπη, στην Ασία και στην ανατολή της Βόρειας Αμερικής, το είδος "O. eremita" μόνο στην Ευρώπη. Η παρουσία του δε θεωρείται να είναι κάπου κοινή και οι περιοχές όπου το συναντούμε είναι αρκετά απομονωμένες και περιορισμένες σε επέκταση. Στην Ελλάδα το έντομο αυτό βρέθηκε στην Πελοπόννησο, στην Κατάρα, στα βουνά Όσσα και Όλυμπο, σε ύψος 100 μέχρι 1.700 μέτρα, ιδιαίτερα σε δάση βουνών με οξιές, καστανιές και έλατα. Σίγουρα υπάρχει και αλλού, αλλά και εδώ τα κατάλληλα δέντρα γίνονται όλο και σπανιότερα.
Απειλή και προστασία.
Στα εμέσματα κουκουβαγιών βρέθηκαν υπολείμματα του εξωσκελετού της "Osmoderma eremita" και πιθανώς και άλλα ζώα τρώνε το έντομο. Επίσης είναι γνωστό ένα είδος σκουληκιού (Nematodae) που ως παράσιτο του κολεοπτέρου προκαλεί το θάνατο αυτού. Αλλά οι ειδικοί συμφωνούν πως η αιτία για τη βαθμιαία εξαφάνισή του είναι ο άνθρωπος. Η φροντίδα των δημόσιων κήπων και η καλλιέργεια των παρθενικών δασών χειροτερεύουν τη βάση ζωής του εντόμου. 
Η "Osmoderma eremita" προστατεύεται εδώ και χρόνια από το νόμο σε πολλές χώρες και επίσης σε διεθνές επίπεδο με την σύμβαση της Βέρνης (Convention relative à la conservation de la vie sauvage et du milieu naturel de L'Europe. Bern, 19.IX.1979 ), που υπογράφτηκε από τη Ελλάδα το 1983. Σήμερα προστατεύεται σε ευρωπαϊκό επίπεδο από την Οδηγία 92/43/ΕΟΚ . Αναγνωρίστηκε πως το κολεόπτερο αυτό αντιπροσωπεύει πολλά ξυλόφαγα έντομα και ιδιαίτερα αυτά που τρώνε σάπιο ξύλο. Από την παρακολούθηση, αξιολόγηση (Monitoring) και προστασία του είδος ωφελούνται και τα άλλα είδη. 
Τα περιττώματα του εντόμου με τη δραστηριότητά του γρήγορα ανακατεύονται με το χούμο της κουφάλας όπου ζει, και αναγνωρίζονται σχετικά εύκολα από το σχήμα και το μέγεθός τους. Δυστυχώς λόγω του μεγάλου ύψος των κουφαλών, αυτές είναι δύσκολα ή καθόλου προσιτές. Και το να έχει περιττώματα δεν πρέπει να σημαίνει, πως υπάρχει και το κολεόπτερο, καθώς αυτά μπορεί και να προέρχονται από φωλιές που δεν κατοικούνται πια. Γι´αυτό για το Monitoring προτείνονται τρία μέτρα:
Συμφώνως προς την Οδηγία της Ευρωπαϊκής Ένωσης περιοχές όπου συναντούμε την Osmoderma eremita θα έπρεπε να καθιερώνονται ως προστατευμένες περιοχές. Ειδικά τα δέντρα που κατοικούνται από το έντομο θέλουν προστασία. Πρέπει όμως να υπάρχουν δέντρα για αναγκαία μετανάστευση και άμεσα και για τις επόμενες δεκαετίες. Έτσι με τη σχεδίαση της δασικής εκμετάλλευσης πρέπει να εξασφαλιστεί η διατήρηση, όχι μόνο μερικών παλιών δέντρων, αλλά και δέντρων κάθε ηλικίας και μάλιστα σε μικρές αποστάσεις και με μεγάλες επεκτάσεις. Με το ευρωπαϊκό δίκτυο "NATURA 2000" προβλέπεται η προστασία ειδών και φυσικών τύπων οικοτόπων (habitats) μέσω ενός δικτύου προστατευόμενων περιοχών. Με αυτόν τον τρόπο επιτυγχάνεται ολοκληρωμένη προστασία της βιοποικιλότητας .
Σε δημόσιους κήπους, σε περίπτωση ανάγκης πρέπει να ληφθεί υπόψιν και η παράκαμψη ενός δρόμου αντί για την απομάκρυνση κάποιου δέντρου και προτιμότερο είναι το κόψιμο μερικών κλαδιών παρά ολόκληρου του δέντρου. Και εάν το τελευταίο είναι απολύτως αναγκαίο, να γίνεται προσπάθεια να μεταφερθούν οι προνύμφες με το χούμο σε άλλη κουφάλα.

</doc>
<doc id="56771" url="https://el.wikipedia.org/wiki?curid=56771" title="Μητροπολίτης Ταλλίν και Εσθονίας Στέφανος">
Μητροπολίτης Ταλλίν και Εσθονίας Στέφανος



</doc>
<doc id="56772" url="https://el.wikipedia.org/wiki?curid=56772" title="Όμπλαστ του Αρχάγγελσκ">
Όμπλαστ του Αρχάγγελσκ

Η Περιφέρεια Αρχάγγελσκ¹ (ρωσικά: Арха́нгельская о́бласть) είναι ομοσπονδιακό υποκείμενο της Ρωσίας, υπαγόμενο στο Βορειοδυτικό Διαμέρισμα. Πρωτεύουσά της είναι το ιστορικό λιμάνι Αρχάγγελσκ (348.783 κάτοικοι - απογρ. 2010, "ελλ: Αρχάγγελος"), χτισμένο στις εκβολές του ποταμού Ντβίνα. Πέραν των ηπειρωτικών εδαφών, στην περιφέρεια υπάγονται τα νησιά Σολοβέτσκυ στον κόλπο Ονέγκα, όπως και κάποιες ρωσικές κτήσεις στον Αρκτικό ωκεανό: η Νόβαγια Ζεμλιά και τα νησιά του Αρχιπελάγους του Φραγκίσκου Ιωσήφ.
Η μεγάλη πλειοψηφία του πληθυσμού είναι ρωσικής καταγωγής (94%). Οι αυτόχθονες πληθυσμοί δεν ξεπερνούν συνολικά τους 10.000 κατοίκους.
¹ 

</doc>
<doc id="56773" url="https://el.wikipedia.org/wiki?curid=56773" title="Βελγικό Κονγκό">
Βελγικό Κονγκό

Το Βελγικό Κονγκό (, ) ήταν Βελγική Αποικία στην Κεντρική Αφρική από το 1908 ως το 1960, εκεί που σήμερα βρίσκεται η Λαϊκή Δημοκρατία του Κονγκό.
Η Αποικιοκρατία έφτασε στο Κονγκό στα τέλη του 19ου αιώνα. Ο Βασιλιάς Λεοπόλδος ο Β’ του Βελγίου προσπάθησε να πείσει την βελγική κυβέρνηση και να υποστηρίξει την εξάπλωση αποικιοκρατίας στο ανεξερεύνητο έως τότε Κονγκό. Με την υποστήριξη ενός σημαντικού αριθμού δυτικών χωρών, ο Λεοπόλδος κέρδισε την διεθνή αναγνώριση μιας προσωπικής του αποικίας, την Ελεύθερη Πολιτεία του Κονγκό το 1885. Όμως, η βία που χρησιμοποιούσαν οι επίσημοι εναντίον των αυτοχθόνων και ένα αδίστακτο σύστημα οικονομικής εκμετάλλευσης οδήγησε στον επίσημο έλεγχο του Κονγκό από το Βέλγιο το 1908. Έτσι, δημιουργήθηκε το βελγικό Κονγκό.
Η βελγική κυριαρχία στο Κονγκό βασιζόταν στην «αποικιακή τριάδα» (trinité coloniale) των κρατικών, ιεραποστολικών και ιδιωτικών εταιρικών συμφερόντων. Το προνόμιο των εμπορικών συμφερόντων του Βελγίου σήμαινε ότι μεγάλος αριθμός κεφαλαίων έπεσε στο Κονγκό και ότι οι μεμονωμένες περιφέρειες εξειδικεύτηκαν. Σε πολλές περιπτώσεις, τα συμφέροντα της κυβέρνησης και των ιδιωτικών επιχειρήσεων συνδέθηκαν στενά και το κράτος βοήθησε τις εταιρείες να σπάσουν τις απεργίες και να άρουν άλλα εμπόδια που έθεσε ο αυτόχθονος πληθυσμός. Η αποικία χωρίστηκε σε ιεραρχικά οργανωμένες διοικητικές υποδιαιρέσεις και διεξήχθη ομοιόμορφα σύμφωνα με μια σειρά «ιθαγενών πολιτικών» (politique indigène). Αυτό έρχεται σε αντίθεση με την πρακτική της βρετανικής και της γαλλικής αποικιακής πολιτικής, η οποία γενικά ευνοούσε τα συστήματα έμμεσης κυριαρχίας, διατηρώντας τους παραδοσιακούς ηγέτες σε θέσεις εξουσίας υπό αποικιακή εποπτεία.
Κατά τη διάρκεια της δεκαετίας του 1940 και του 1950, το βελγικό Κονγκό γνώρισε εκτεταμένη αστικοποίηση και η αποικιακή διοίκηση ξεκίνησε διάφορα αναπτυξιακά προγράμματα με στόχο να καταστήσει το έδαφος "μοντέλο αποικίας". Ένα αποτέλεσμα έβλεπε την ανάπτυξη μιας νέας μεσαίας τάξης Ευρωπαίων "Αιγλουέζ" στην Ευρώπη. Μέχρι τη δεκαετία του 1950 το Κονγκό είχε μισθολογικό εργατικό δυναμικό δύο φορές μεγαλύτερο από αυτό σε οποιαδήποτε άλλη αφρικανική αποικία.
Το 1960, υπό τον Πατρίς Λουμούμπα και τον πρόεδρο Τζόσεφ Κάσα Βούμπου, το Κονγκό έγινε ανεξάρτητο. Το 1960 ξεκινά η Κρίση του Κονγκό, καθώς υπήρχε πόλεμος, πολιτική αστάθεια και πολλά προβλήματα στη χώρα. Τελικά, η κρίση έληξε τον Νοέμβριο του 1965.
Ελεύθερη πολιτεία του Κονγκό.
"Κύριο λήμμα: Ελεύθερη Πολιτεία του Κονγκό"
Μέχρι τα τέλη του 19ου αιώνα, ελάχιστοι Ευρωπαίοι είχαν επισκεφθεί το Κονγκό. Τα αφιλόξενα τροπικά δάση που φιλοξενούσαν πολλούς κινδύνους και διάφορες τροπικές ασθένειες καθιστούσαν δύσκολη την εξερεύνηση. Το 1876, ο Λεοπόλδος Β’ του Βελγίου οργάνωσε την «International African Association» με την βοήθεια Ευρωπαίων Εξερευνητών και την στήριξη πολλών δυτικών κρατών για την εξερεύνηση και αποικιοποίηση της Μαύρης Ηπείρου. Αφού ο Χένρυ Στάνλεϊ εξερεύνησε την περιοχή του Κονγκό το 1878, ο Βέλγος Βασιλιάς προσκάλεσε τον ερευνητή για να τον βοηθήσει στα ενδιαφέροντά του περί της περιοχής.
Ο Λεοπόλδος ενδιαφερόταν να δημιουργήσει μια Αποικία για το Βέλγιο, πολύ πριν το 1865 όπου ανέβηκε στον θρόνο. Η βελγική κυβέρνηση από την άλλη, λίγο ενδιαφέρον έδειξε για τις φιλοδοξίες του μονάρχη και την ίδρυση μιας Αυτοκρατορίας. Αυτό δεν πτόησε τον βασιλιά και αποφάσισε να υλοποιήσει τα όνειρά του μόνος.
Ο ευρωπαϊκός ανταγωνισμός στην Κεντρική Αφρική οδήγησε σε διπλωματικές εντάσεις, ιδίως σε σχέση με την ευρέως απορριφθείσα λεκάνη του ποταμού Κονγκό. Το Νοέμβριο του 1884 ο Γερμανός καγκελάριος, Όττο φον Μπίσμαρκ συγκάλεσε μια διάσκεψη με 14 κράτη (τη Διάσκεψη του Βερολίνου) για να βρει μια ειρηνική λύση στην Κρίση του Κονγκό. Παρόλο που η Διάσκεψη δεν ενέκρινε επίσημα τις εδαφικές διεκδικήσεις των ευρωπαϊκών δυνάμεων στην Κεντρική Αφρική, συμφώνησε σε ένα σύνολο κανόνων που θα διασφάλιζαν μια χωριστή διαίρεση της περιοχής. Οι κανόνες αναγνώρισαν τη λεκάνη του Κονγκό ως "Ζώνη Ελεύθερου Εμπορίου". Όμως, ο Λεοπόλδος του Βελγίου έφυγε θριαμβευτής από το Βερολίνο, καθώς του παραχωρήθηκε το Κονγκό ως ατομική ιδιοκτησία και ο φιλανθρωπικός οργανισμός του μεμονωμένου μετόχου έλαβε ένα μεγάλο μέρος της επικράτειας που οργανώθηκε ως το Ελεύθερο Κράτος του Κονγκό.
Η Ελεύθερη Πολιτεία του Κονγκό δημιουργήθηκε σαν μια ιδιωτική αποικία ελεγχόμενη από τον βασιλιά του Βελγίου, διαμέσου μιας μη κυβερνητικής οργάνωσης, την «Association Internationale Africaine». Το κράτος βρισκόταν στα εδάφη της σημερινής Λαϊκής Δημοκρατίας του Κονγκό και υπήρξε από το 1885 έως το 1908, όταν η Κυβέρνηση του Βελγίου πήρε την περιοχή. 
Ωστόσο, η μεταφορά ασθενειών με τους Δυτικούς, έφερε ολέθρια αποτελέσματα στους αφρικανικούς πληθυσμούς,ενώ η Force Publique (Η Βασιλική Φρουρά) καταπίεζε τους ιθαγενείς, έκαψε τα χωριά τους και τους υποχρέωνε να δουλεύουν στις φυτείες καουτσούκ, ενώ εκτελούσε όποιον προσπαθούσε να αντισταθεί. Όταν οι κτηνωδίες αυτές αποκαλύφθηκαν, ο Λεοπόλδος σταμάτησε να ελέγχει προσωπικά την περιοχή και η εποπτεία της χώρας πέρασε στην κυβέρνηση.
Τα Πρώτα Χρόνια.
Στις 18 Οκτωβρίου 1908, το Βελγικό Κοινοβούλιο ψήφισε υπέρ της προσάρτησης του Κονγκό ως Βελγικής Αποικίας. Σαφώς υπήρχε και ένας σημαντικός αριθμός ατόμων που αντιτάχθηκαν σθεναρά σε αυτήν την προσάρτηση και κέρδισαν τα εκλογικά οφέλη από την αντιαποικιακή εκστρατεία τους. Ωστόσο, ορισμένοι από αυτούς πίστευαν ότι η χώρα πρέπει να προσαρτήσει το Κονγκό και να διαδραματίσει ανθρωπιστικό ρόλο σε σχέση με τον Πληθυσμό του Κονγκό. Τελικά δύο βουλευτές του Καθολικού και ο μίσος αριθμός των Φιλελεύθερων απέρριψαν τον Χάρτη των Αποικιών (48 ψήφοι κατά) και σχεδόν όλοι οι Καθολικοί και το άλλο μισό των Φιλελεύθερων βουλευτών ενέκρινε το χάρτη (90 ψήφοι υπέρ και 7 αποχές). Έτσι, στις 15 Νοεμβρίου 1908 το "Βελγικό Κονγκό" έγινε Αποικία του Βελγικού Βασιλείου. Αυτό συνέβη αφού ο Βασιλιάς Λεοπόλδος Β' είχε εγκαταλείψει κάθε ελπίδα να αποκλείσει μια τεράστια περιοχή του Κονγκό από τον έλεγχο της κυβέρνησης προσπαθώντας να διατηρήσει ένα σημαντικό τμήμα του ελεύθερου κράτους του Κονγκό ως ξεχωριστή ιδιοκτησία στέμματος.
Όταν η βελγική κυβέρνηση έλαβε την διοίκηση της αφρικανικής χώρας το 1908, η κατάσταση βελτιώθηκε. Η βία και η εκμετάλλευση σε βάρος των ιθαγενών μειώθηκε, με το έγκλημα της «κόκκινης γόμας» να έχει πάψει να υφίσταται. Το άρθρο 3 της αποικιακής νομοθεσίας στις 18 Οκτωβρίου 1908 άρχιζε με το ότι:«κανείς δεν μπορεί να υποχρεωθεί να δουλεύει στο όνομα ή για εταιρίες». Καθαυτά, ο νόμος αυτός δεν ήταν υποχρεωτικός, και οι Βέλγοι Άποικοι συχνά υποχρέωναν τους ιθαγενείς να δουλεύουν στις φυτείες με λιγότερο προφανείς μεθόδους.
Η μεταστροφή από Ελεύθερη Πολιτεία του Κονγκό σε Βελγικό Κονγκό είχε μια σημαντική αρχή. Αν και οι συνθήκες καλυτέρεψαν σε σχέση με αυτές την εποχή του Λεοπόλδου Β', ορισμένοι ιατροί και άλλοι που επισκέφτηκαν στην χώρα έδειξαν ολίγον ενδιαφέρον από πλευρά της βελγικής κυβέρνησης για βασικά υγειονομικά ζητήματα και εκπαίδευση στους ντόπιους.
Με την περαιτέρω Εξερεύνηση του Κογκό και την ανακάλυψη φυσικού και μεταλλικού πλούτου για την Βελγική οικονομία δημιουργήθηκε ένα σημαντικό κίνητρο για την Αποικιακή Επέκταση, και βασικά ζητήματα, όπως η υγεία και η βασική εκπαίδευση πήραν την απαραίτητη προσοχή.
Κυβέρνηση.
Η Διακυβέρνηση του Βελγικού Κονγκό περιεγράφηκε στον Χάρτη των Αποικιών του 1908. Η Εκτελεστική Εξουσία ήταν καθήκον του Βέλγου Υπουργού Αποικιακών Υποθέσεων, επικουρούμενο από ένα Αποικιακό Συμβούλιο (Conseil Colonial), όπου και οι δύο κατοικούσαν στις Βρυξέλλες. Το Βελγικό Κοινοβούλιο άσκησε Νομοθετική Εξουσία σχετικά με το Κονγκό.

</doc>
<doc id="56774" url="https://el.wikipedia.org/wiki?curid=56774" title="Ευρωμπάσκετ 1999">
Ευρωμπάσκετ 1999

Η διοργάνωση του ευρωπαϊκού πρωταθλήματος καλαθοσφαίρισης ανδρών το 1999 (γνωστό και ως Ευρωμπάσκετ 1999) ήταν η 31η, η οποία οργανώθηκε από τη FIBA Europe. Το τουρνουά διοργάνωσε η Γαλλία, από τις 21 Ιουνίου ως τις 3 Ιουλίου του 1999. Νικήτρια ήταν η εθνική ομάδα της Ιταλίας, η οποία μετά τον χαμένο τελικό της προηγούμενης διοργάνωσης στο Ευρωμπάσκετ της Ισπανίας κατάφερε να ανέβει στο ψηλότερο σκαλί του βάθρου, με αντίπαλο την Ισπανία στον τελικό. Το προηγούμενο Ευρωμπάσκετ που διοργάνωσε η Γαλλία ήταν το '83, το οποίο είχε κερδίσει πάλι η Ιταλία, σε έναν τελικό με αντίπαλο και πάλι την Ισπανία. Αυτό ήταν επίσης το Ευρωμπάσκετ στο οποίο η Ελλάδα κατέλαβε την τελευταία θέση της διοργάνωσης, προκαλώντας μεγάλη απογοήτευση στους φιλάθλους της.
Εξωτερικοί σύνδεσμοι.
&lt;br&gt;

</doc>
<doc id="56775" url="https://el.wikipedia.org/wiki?curid=56775" title="Ιάκωβος Τζάουλ">
Ιάκωβος Τζάουλ



</doc>
<doc id="56776" url="https://el.wikipedia.org/wiki?curid=56776" title="Τζέιμς Τζάουλ">
Τζέιμς Τζάουλ



</doc>
<doc id="56781" url="https://el.wikipedia.org/wiki?curid=56781" title="Αυτόνομος θύλακας της Νενετσίας">
Αυτόνομος θύλακας της Νενετσίας

Ο Αυτόνομος θύλακας της Νενετσίας¹ (ρωσικά: Нене́цкий автоно́мный о́круг) είναι ομοσπονδιακό υποκείμενο της Ρωσίας, υπαγόμενο στο Βορειοδυτικό Διαμέρισμα. Πρωτεύουσά του είναι το παραποτάμιο λιμάνι Ναριάν-Μαρ (21.658 κάτοικοι - απογρ. 2010).
Το καθεστώς του "Αυτόνομου θύλακα" της Νενετσίας οφείλεται στην ύπαρξη δύο φθινόντων αυτοχθόνων λαών, των σαμογετών Νένετς (18,7%) και των Κόμι (10,9%). Πάντως η πλειοψηφία του πληθυσμού είναι Ρώσοι (62,4%).
¹

</doc>
<doc id="56782" url="https://el.wikipedia.org/wiki?curid=56782" title="Νενετσία">
Νενετσία



</doc>
<doc id="56783" url="https://el.wikipedia.org/wiki?curid=56783" title="Α.Π.Ο. Ατρόμητος Αθηνών">
Α.Π.Ο. Ατρόμητος Αθηνών



</doc>
<doc id="56784" url="https://el.wikipedia.org/wiki?curid=56784" title="Πατριάρχης Αντιοχείας Ιγνάτιος Δ΄">
Πατριάρχης Αντιοχείας Ιγνάτιος Δ΄

Ο Ιγνάτιος Δ' (κατά κόσμον "Χαμπίμπ [Αγάπιος] Χαζίμ", 4 Απριλίου 1920 - 5 Δεκεμβρίου 2012) ήταν ο εκατοστός εβδομηκοστός Πατριάρχης Αντιοχείας, ο τρίτος κατά σειράν Πρεσβείων των Ορθοδόξων Πατριαρχών, αμέσως μετά τούς Πατριάρχες Κωνσταντινουπόλεως και Αλεξανδρείας. (Πλήρης τίτλος: "".)
Βιογραφικά Στοιχεία.
Γεννήθηκε στις 28 Αυγούστου 1920 στο Mhardey της Συρίας. Ανήκε σε ευσεβή ορθόδοξη αραβική οικογένεια και από νωρίς έδειξε κλίση για τα εκκλησιαστικά. Χειροτονήθηκε διάκονος ενώ σπούδαζε φιλολογία στη Βηρυτό. Το 1945 πήγε στο Παρίσι, όπου σπούδασε στο Θεολογικό Ινστιτούτο του Αγίου Σεργίου. Μετά την επιστροφή του στη Μέση Ανατολή, ίδρυσε την Ορθόδοξη Θεολογική Σχολή στο Balamand του Λιβάνου.
Το 1961 χειροτονήθηκε Επίσκοπος Παλμύρας και το 1970 εξελέγη Μητροπολίτης Λαοδικείας στη Συρία. Στις 2 Ιουλίου 1979 εξελέγη Πατριάρχης Αντιοχείας με το όνομα Ιγνάτιος Δ'.
Απεβίωσε στις 5 Δεκεμβρίου 2012 μετά από νοσηλεία σε νοσοκομείο του Λιβάνου.

</doc>
<doc id="56786" url="https://el.wikipedia.org/wiki?curid=56786" title="Κάπαρη">
Κάπαρη



</doc>
<doc id="56788" url="https://el.wikipedia.org/wiki?curid=56788" title="Α.Ε. Ολυμπιάς Πατρών">
Α.Ε. Ολυμπιάς Πατρών



</doc>
<doc id="56797" url="https://el.wikipedia.org/wiki?curid=56797" title="Δαμασκός">
Δαμασκός

Η Δαμασκός είναι η πρωτεύουσα της Συρίας με πληθυσμό 1.7 εκατομμύρια κατοίκους. Είναι χτισμένη στην όαση Γκούτα, που βρίσκεται στην όχθη του ποταμού Μπαρόντα, (του Χρυσορρόα, όπως τον ονομάζουν οι αρχαίοι Έλληνες) σε υψόμετρο 600-700 μέτρα στις αρχές της ερήμου και στους πρόποδες του Αντιλίβανου.
Η Δαμασκός χαρακτηρίζεται από το ηπειρωτικό της κλίμα. Η πεδιάδα Ελ Γούτα (που βρίσκεται γύρω από την πόλη) παρόλο ότι δέχεται ελάχιστες βροχές είναι πολύ εύφορη χάρη στο ποτάμι Μπαράντα. Άλλωστε η πεδιάδα αυτή τροφοδοτεί την πρωτεύουσα με λαχανικά και άλλα γεωργικά προϊόντα που έχει ανάγκη η πόλη. Η Δαμασκός είναι το βασικότερο εμπορικό, βιομηχανικό και πολιτιστικό κέντρο της Συρίας. Αποτελεί ακόμη βασικό συγκοινωνιακό κόμβο διεθνών σιδηροδρομικών γραμμών, αυτοκινητόδρομων και αεροπορικών επικοινωνιών. Απ' αυτήν περνάει η μεγάλη σιδηροδρομική γραμμή που ενώνει τη Συρία με τη Βηρυτό και το Αμμάν. Ακόμη βρίσκεται πάνω στο μοναδικό αυτοκινητόδρομο που συνδέει την Τουρκία με το Ιράκ, καθώς και το Λίβανο με την Ιορδανία και το Ιράκ.
Στη Δαμασκό και στην περιοχή γύρω από την πόλη υπάρχουν εργοστάσια τσιμέντων, υφαντουργίας, υαλουργίας, διυλιστήρια πετρελαίου, ενώ έχουν παραμείνει και οι παλιές βιοτεχνίες παραγωγής βαμβακερών υφασμάτων που είναι πασίγνωστα σε ολόκληρο τον κόσμο σαν «"δαμασκηνά"». Ακόμη βρίσκεται και το Πανεπιστήμιο της Συρίας, καθώς και άλλα πνευματικά και πολιτιστικά κέντρα, όπως η Ακαδημία Επιστημών κλπ.
Η πόλη, παρόλο ότι είναι από τις πιο παλιές, ελάχιστα έχει χάσει από το παλιό της χρώμα και ελάχιστα έχει αλλοιωθεί η πολεοδομία και η αρχιτεκτονική της. Έχει πολλά αξιόλογα κτήρια, μεταξύ των οποίων και το περίφημο Τζαμί των Ομεϋαδών. Οι πρώτες πληροφορίες για την ύπαρξη της Δαμασκού αναφέρονται στο 16ο αιώνα π.Χ., όταν ακόμη βρισκόταν κάτω από την κυριαρχία των Φαραώ της Αιγύπτου. Αργότερα, τον 10ο αιώνα περίπου π.Χ. έγινε το κέντρο του βασιλείου της Δαμασκού. Κατά την εποχή των Σελευκιδών, η πόλη -ή μέρος της- μετονομάστηκε σε Δημητριάδα. Την εποχή του Χριστού αναφέρεται σαν μεγάλο εμπορικό και πολιτιστικό κέντρο, γνωστή άλλωστε και από την ιστορία του Απόστολου Παύλου. Μετά την επικράτηση της ισλαμικής θρησκείας, η Δαμασκός γίνεται πρωτεύουσα του Χαλιφάτου των Ομμεϋαδών. Στην εποχή του χαλιφάτου των Αββασιδών η Δαμασκός παρέμεινε εμπορικό κέντρο, ενώ άρχισε να παρακμάζει σημαντικά στη διάρκεια της τούρκικης κατοχής. Το 1920, όταν η Συρία βρισκόταν κάτω από τη γαλλική κατοχή, έγινε πρωτεύουσα του κράτους και παρέμεινε και μετά την απελευθέρωση της Συρίας από τους Γάλλους.
Στη Δαμασκό βρίσκεται από το 1343 η έδρα του Πατριαρχείου Αντιοχείας.
Όνομα και ετυμολογία.
Το όνομα της Δαμασκού αναφέρεται για πρώτη φορά (ως «T-m-ś-q») στον γεωγραφικό κατάλογο του Τούθμωσις Γ΄ τον 15ο αιώνα π.Χ. Η ετυμολογία της λέξης «T-m-ś-q» είναι αβέβαιη. Σύμφωνα με μια άποψη είναι σημιτικής («Κουμρανίκ Νταρμεσέκ - דרמשק» και «Νταρμσούκ» - ܕܪܡܣܘܩ). Το αγγλικό και λατινικό όνομα της πόλης («Damascus») προέρχεται από τα ελληνικά. Επιπλέον, αναφέρεται ως «Ιμερισού» στα ακκαδικά, Νταμάσκ (דמשק) στα παλιά αραμαϊκά και Νταμμεσέκ (דמשק) στη βιβλική εβραϊκή γλώσσα. Στα αραβικά η πόλη ονομάζεται «Ντιμάσκου σ-Σάμι» («Dimašqu š-Šāmi» - «دمشق الشام»), αν και συχνά αναφέρεται εν συντομία από τους κατοίκους της πόλης ως «Ντιμάσκ» ή ως «ασ-Σαμ», ενώ από κατοίκους γειτονικών αραβικών χωρών και της Τουρκίας ως «ασ-Σαμ».
Δημογραφικά στοιχεία.
Ο εκτιμώμενος πληθυσμός της Δαμασκού το 2011 ήταν 1.711.000 κάτοικοι. Η πρωτεύουσα της Συρίας είναι το κέντρο μιας υπερπληθούς μητροπολιτικής περιοχής με εκτιμώμενο πληθυσμό 5.000.000. Η μητροπολιτική περιοχή της Δαμασκού περιλαμβάνει τις πόλεις Ντούμα, Χαράστα, Νταράγια, Αλ-Ταλ και Τζαραμάνα.
Το ποσοστό πληθυσμιακής ανάπτυξης της πόλης είναι το υψηλότερο στη Συρία, κυρίως λόγω της εσωτερικής μετανάστευσης και των ευκαιριών για επαγγελματικές και εκπαιδευτικές ευκαιρίες. Η μετανάστευση νέων Σύριων στη Δαμασκό έχει ως αποτέλεσμα η μέση ηλικία του πληθυσμού της πόλης να είναι πολύ χαμηλότερη από τον εθνικό μέσο όρο. Ωστόσο, ο πληθυσμός της Δαμασκού θεωρείται ότι έχει μειωθεί τα τελευταία χρόνια ως αποτέλεσμα του συνεχιζόμενου Συριακού Εμφυλίου Πολέμου.
Εθνικότητες.
Η πλειονότητα των Δαμασκηνών είναι Άραβες. Οι Κούρδοι είναι η μεγαλύτερη εθνοτική μειονότητα, με πληθυσμό περίπου 300.000 κατοίκους, που κατοικούν κυρίως στις γειτονιές Ουάντι Αλ-Μασάρι («Ζοράβα») και Ρουκν αλ-Ντιν. Αλλες μειονότητες περιλαμβάνουν Τουρκομάνους, Αρμένιους, Ασσύριους, Κιρκάσιους και Έλληνες. Στις μειονότητες της πόλης περιλαμβάνεται η μικρή παλαιστινιακή κοινότητα.
Θρησκεία.
Το Ισλάμ είναι η κυρίαρχη θρησκεία της Δαμασκού. Η πλειονότητα των Μουσουλμάνων είναι Σουνίτες, ενώ Αλεβίτες και Δωδεκατιστές Σιίτες αποτελούν σημαντικές μειονότητες. Οι Αλεβίτες ζουν κυρίως στις συνοικίες Μέζεχ και Σουμαρίγια. Οι Δωδεκατιστές ζουν κυρίως κοντά στους ιερούς τόπους Σαγίνταχ Ρουκάγια και Σαγίνταχ Ζαϊνάμπ. Υπολογίζεται ότι υπάρχουν περισσότερα από 200 τζαμιά στη Δαμασκό, το πιο γνωστό να είναι το Μέγα Τέμενος των Ομεϋαδών, Μνημείο Παγκόσμιας Κληρονομιάς της ΟΥΝΕΣΚΟ.
Οι Χριστιανοί αντιπροσωπεύουν περίπου το 15% – 20% του πληθυσμού. Αρκετά Ανατολικά Χριστιανικά δόγματα έχουν την έδρα τους στη Δαμασκό, συμπεριλαμβανομένης της Συριακής Ορθόδοξης Εκκλησίας, της Συριακής Καθολικής Εκκλησίας και της Ελληνικής Ορθόδοξης Εκκλησίας της Αντιόχειας.
Οι χριστιανικές συνοικίες της πόλης είναι η Μπαμπ Τούμα, η Κασάα και το Γκασάνι. Σε κάθε μία από αυτές υπάρχουν πολλές εκκλησίες, με πιο χαρακτηριστικές το Παρεκκλήσι του Αγίου Παύλου και η Εκκλησία του Αγίου Γεωργίου στη Μπαμπ Τούμα. Στο προάστιο Σουφανίε έχουν αναφερθεί μια σειρά από θαύματα της Παναγίας, μεταξύ 1982 και 2004. Μια μικρή μειονότητα Δρούζων κατοικεί στην πόλη και βρίσκεται στα μεικτά χριστιανικά προάστια Τανταμόν, Τζαραμάνα και Σαχνάγια. Η Πατριαρχική Έδρα της Συριακής Ορθόδοξης Εκκλησίας εδρεύει στη Μπαμπ Τόμα της Δαμασκού. Η Εκκλησία αυτή είναι ανεξάρτητη από τη Συριακή Ορθόδοξη Εκκλησία της Μέσης Ανατολής, αν και αμφότερες ασκούν την ίδια ή παρόμοια θρησκευτική πρακτική του Χριστιανισμού. Υπάρχουν 700.000 μέλη της Ελληνικής Ορθόδοξης Εκκλησίας της Αντιόχειας στη Συρία, που θεωρούνται ως το μεγαλύτερο μέρος του χριστιανικού πληθυσμού μαζί με τους 400.000 Ασσύριους και τους 30-100.000 Αρμένιους.

</doc>
<doc id="56801" url="https://el.wikipedia.org/wiki?curid=56801" title="Όμπλαστ του Τσελιάμπινσκ">
Όμπλαστ του Τσελιάμπινσκ

Το Όμπλαστ του Τσελιάμπινσκ (ρωσικά: "Челя́бинская о́бласть") είναι ομοσπονδιακό υποκείμενο της Ρωσίας. Υπάγεται στο Ουραλικό Διαμέρισμα και συνορεύει στα νότια με το Καζακστάν.
Πρωτεύουσά του όμπλαστ είναι το Τσελιάμπινσκ (1.130.132 κάτοικοι - απογρ. 2010), ένα από τα σπουδαιότερα κέντρα βαριάς βιομηχανίας σε ολόκληρη τη χώρα. Άλλες μεγάλες πόλεις (και επίσης σημαντικά βιομηχανικά κέντρα) είναι το Μαγκνιτογκόρσκ (407.775), το Ζλατούστ ("Άγιος Χρυσόστομος", 174.962) και το Μιάς (151.751).
Σύμφωνα με την απογραφή του 2002, κύριο εθνικό στοιχείο του όμπλαστ είναι το ρωσικό (82,3%). Ακολουθούν οι τάταροι (5,7%) και μια σειρά άλλων εθνοτήτων, από τις οποίες καμία δεν ξεπερνά το 5%.

</doc>
<doc id="56803" url="https://el.wikipedia.org/wiki?curid=56803" title="Όμπλαστ του Κουργκάν">
Όμπλαστ του Κουργκάν

Το Όμπλαστ του Κουργκάν (ρωσικά: "Курга́нская о́бласть") είναι ομοσπονδιακό υποκείμενο της Ρωσίας, υπαγόμενο στο Ουραλικό Διαμέρισμα. 
Πρωτεύουσά της περιφέρειας είναι το Κουργκάν (333.606 κάτοικοι - απογρ. 2010). Πήρε το όνομά του από την πληθώρα αρχαίων κουργκάν ("θολωτοί τάφοι - λέξη τουρκικής προέλευσης") που απαντώνται στα εδάφη του.

</doc>
<doc id="56804" url="https://el.wikipedia.org/wiki?curid=56804" title="MK-O">
MK-O

Οι MK-O είναι ελληνικό μουσικό συγκρότημα, που αποτελείται από τους Μαρίνα Καναβάκη και Oannes (Σωκράτης Παπαχατζής). Η γνωριμία της Μαρίνας Καναβάκη και του Oannes, οδήγησε σε συνεργασία, πρώτος καρπός της οποίας ήταν το Ποτέ και Τίποτα (2004, Εκδόσεις Νεφέλη). Σήμερα, ως ντουέτο πλέον, έχουν ξεκινήσει την κυκλοφορία μιας σειράς δίσκων, με πρώτο το OVATION που κυκλοφόρησε στις 4 Δεκεμβρίου του 2006 από τη δισκογραφική εταιρεία Hitch Hyke. Στις 13 Οκτωβρίου 2008, κυκλοφορεί το διπλό τους άλμπουμ " UNREEL" από τη Hitch Hyke. Τον Απρίλιο του 2011 κυκλοφορεί το τρίτο τους άλμπουμ: "BLUES FOR THE WHITE NIGGER" από την Puzzlemusic. Το τέταρτο άλμπουμ τους με τίτλο "ΑΙΘΕΡΑΣ" κυκλοφορεί τον Φεβρουάριο του 2015.
Βιογραφικά στοιχεία.
Η Μαρίνα Καναβάκη έχει σπουδάσει εικαστικά και μουσική. Έχει συμμετάσχει σε διάφορα ηλεκτρονικά σχήματα από το 1987 και έχει κάνει εκθέσεις ζωγραφικής στο Λονδίνο και την Αθήνα. Το πρώτο της άλμπουμ Ποτέ &amp; Τίποτα, μελοποιημένα ποιήματα του Ηλία Πετρόπουλου, κυκλοφόρησε το 2000 από τη Virgin/EMI. Το 2004 επανεκδόθηκε με νέα ενορχήστρωση από τον Oannes, από τις εκδόσεις Νεφέλη.
Ο Oannes (Σωκράτης Παπαχατζής) έχει συμμετάσχει σε διάφορα ροκ και ηλεκτρονικά σχήματα επί σειρά ετών, από τα οποία έχουν προκύψει 9 άλμπουμ με μουσική του. Γνωστότερο από αυτά οι Blue Light. Ο πρώτος προσωπικός δίσκος του, Inverted A, κυκλοφόρησε το 2003 από τη Hitch Hyke και ήταν εξ ολοκλήρου οργανικός, βασισμένο στο πιάνο και τα ηλεκτρονικά, με επιρροές από την κλασική, την ελληνική μουσική και τη τζαζ. Έχει σπουδάσει πιάνο και θεωρία στο Ελληνικό Ωδείο.
Δισκογραφία.
Αιθέρας.
Μουσική - Ενορχήστρωση - Εκτέλεση - Παραγωγή: MK-Ο • “Αχ, Αυτοί”: ποίηση Ηλία Πετρόπουλου 
• Μίξη &amp; Mastering στο ARTRACKS Recording Studios από τον Γιώργο Πρινιωτάκη • 2015
Blues for the White Nigger.
Μουσική, Στίχοι, Ενορχήστρωση, Εκτέλεση, Παραγωγή: MK-Ο [Μαρίνα Καναβάκη - Oannes] - Ηχογράφηση: "ARTRACKS RECORDING STUDIOS" από τον Γιώργο Πρινιωτάκη - Mastering: "ARTRACKS RECORDING STUDIOS" από τον Γιώργο Πρινιωτάκη - Δισκογραφική: Puzzlemusik - Piece 017 - 2011
Unreel.
Διπλός δίσκος.
Μουσική, Στίχοι, Ενορχήστρωση, Εκτέλεση, Παραγωγή: MK-Ο [Μαρίνα Καναβάκη - Oannes] - Ηχογράφηση: "ARTRACKS RECORDING STUDIOS" από τον Γιώργο Πρινιωτάκη - Mastering: "ARTRACKS RECORDING STUDIOS" από τον Γιώργο Πρινιωτάκη - Δισκογραφική: Hitch Hyke LIFT101CD - 2008
Ovation.
Μουσική, Στίχοι, Ενορχήστρωση, Εκτέλεση, Παραγωγή: MK-Ο [Μαρίνα Καναβάκη - Oannes] - Ηχογράφηση στο “ΗΧΟΣΤΑΣΙΟ" από τον Αποστόλη Παπαδομιχελάκη και στο "ARTRACKS RECORDING STUDIOS" από τον Γιώργο Πρινιωτάκη - Mastering: "ARTRACKS RECORDING STUDIOS" από τον Γιώργο Πρινιωτάκη - Δισκογραφική: Hitch Hyke LIFT096CD - 2006
Ποτέ και τίποτα.
Μουσική, τραγούδι: Μαρίνα Καναβάκη - Ενορχήστρωση, παραγωγή: Μαρίνα Καναβάκη &amp; Σωκράτης Παπαχατζής - Παίζουν: Μαρίνα Καναβάκη, Oannes, Βαγγέλης Καρύπης, Άγγελος Πολυχρόνου, Επίκουρος Τριανταφυλλίδης, Στάμος Σέμσης &amp; Παναγιώτης Κορορός. - Ηχογράφηση, Digital Editing &amp; Mastering: Αποστόλης Παπαδομιχελάκης - Δισκογραφική: ΝΕΦΕΛΗ - 2004
Inverted A.
Μουσική ενορχήστρωση &amp; εκτέλεση: Oannes - Ηχογραφήθηκε το καλοκαίρι του 2003 στο “ΗΧΟΣΤΑΣΙΟ” - Ηχοληψία: Αποστόλης Παπαδομιχελάκης - Mastering: “ΗΧΟΣΤΑΣΙΟ” - Παραγωγή Oannes - Δισκογραφική: Hitch Hyke LIFT091CD - 2003
Ποτέ και τίποτα.
Ποίηση: Ηλίας Πετρόπουλος - Μουσική: Μαρίνα Καναβάκη - Επιμέλεια παραγωγής, ενορχήστρωση, τραγούδι &amp; keyboards: Μαρίνα Καναβάκη - Παίζουν: Μαρίνα Καναβάκη, Βαγγέλης Καρύπης, Παναγιώτης Κορορός, Άγγελος Πολυχρόνου, Στάμος Σέμσης &amp; Επίκουρος Τριανταφυλλίδης. - Ηχογράφηση: Αποστόλης Παπαδομιχελάκης &amp; Παναγιώτης Κορορός - Μίξη &amp; Digital Editing: Αποστόλης Παπαδομιχελάκης - Mastering: Χρίστος Χατζηστάμου, Athens Mastering - [P]+[C] 2000 VIRGIN EMI GREECE
Blue Light.
Μουσική: Σωκράτης Παπαχατζής [Εκτός από το “You pretended, I surrendered” που έγινε σε συνεργασία με τον Αρη Αυγερινό] - Στίχοι: Σωκράτης Παπαχατζής [Εκτός από το “Let Her Pass” που είναι του Μ. Χατζηιωάννου]
Ο Θοδωρής Δήμος έπαιξε ηλεκτρική κιθάρα στα “Teens” &amp; “Let Her Pass” την ακουστική κιθάρα στο "Let Her Pass" έπαιξε ο Σωκράτης - Ηχογράφηση: studio Sierra - Μηχανικός ήχου: Κώστας Καλημέρης - Remix: Κώστας Καλημέρης, Blue Light - Παραγωγή: Blue Light - 1988

</doc>
<doc id="56805" url="https://el.wikipedia.org/wiki?curid=56805" title="Αιολικό Πάρκο «Μανολάτη - Ξερολίμπα»">
Αιολικό Πάρκο «Μανολάτη - Ξερολίμπα»

Το αιολικό πάρκο στη θέση «Μονολάτη-Ξερολίμπα» του Δ.Δ. Διλινάτων του Δήμου Αργοστολίου του Νομού Κεφαλληνίας, επίσης γνωστό ως αιολικό πάρκο "Τετράπολις", αποτελείται από 17 ανεμογεννήτριες με ονομαστική ισχύ 800KW η κάθε μια, συνολικά δηλαδή το πάρκο αποδίδει ισχύ 13,6 MW. Οι ανεμογεννήτριες είναι τριών πτερυγίων, τύπου Enercon E-48, ενώ η εταιρεία που ανέλαβε την κατασκευή και την εκμετάλλευση του συγκροτήματος είναι η «Τετράπολις Αιολικά Πάρκα Α.Ε.», η οποία σήμερα ονομάζεται "Ελληνική Τεχνοδομική Άνεμος Α.Ε" και ανήκει στον όμιλο ΕΛΛΑΚΤΩΡ Α.Ε.. Το αιολικό πάρκο είναι διασυνδεδεμένο με το εθνικό δίκτυο ηλεκτροδότησης από τον Οκτώβριο του 2005 και βρίσκεται σε εμπορική λειτουργία από τον Ιανουάριο 2006. 

</doc>
<doc id="56806" url="https://el.wikipedia.org/wiki?curid=56806" title="Όμπλαστ του Τιουμέν">
Όμπλαστ του Τιουμέν

Το Όμπλαστ του Τιουμέν¹ (ρωσικά: "Тюме́нская о́бласть") είναι ομοσπονδιακό υποκείμενο της Ρωσίας, υπαγόμενο στο Ουραλικό Διαμέρισμα. 
Σημαντικότερες πόλεις του όμπλαστ είναι το Τιουμέν (581.907 κάτοικοι - απογρ. 2010) και το Τομπόλσκ (99.694). Το Τομπόλσκ είναι μάλιστα η αρχαιότερη ρωσική πόλη ανατολικά των Ουραλίων - ιδρύθηκε το 1586 από κοζάκους μισθοφόρους, κατά τη διάρκεια της πρώτης απόπειρας των Ρώσων να εποικίσουν τη Σιβηρία.
Κυρίαρχο εθνικό στοιχείο είναι οι ρώσοι (71,6%) και ακολουθούν οι τάταροι (7,2%) και οι ουκρανοί (6,5%).
¹ 

</doc>
<doc id="56809" url="https://el.wikipedia.org/wiki?curid=56809" title="Ωμ (μονάδα μέτρησης)">
Ωμ (μονάδα μέτρησης)

"Ωμ ή Ohm (συμβολίζεται με το ελληνικό γράμμα Ω) ονομάζεται η μονάδα μέτρησης του Διεθνούς Συστήματος για την μέτρηση της ηλεκτρικής (ή ωμικής) αντίστασης για συνεχές ρεύμα. Σε περίπτωση εναλλασσόμενου ρεύματος, το φυσικό μέγεθος που μετράται σε Ωμ είναι η εμπέδηση. Αντιστάτης, ωμικής αντίστασης 1 Ωμ προκαλεί στα άκρα του πτώση τάσης 1 V όταν διαρρέεται από συνεχές ρεύμα 1 A. Η μονάδα Ωμ πήρε το όνομά της από τον Γερμανό φυσικό Γκέοργκ Ωμ, οι μετρήσεις του οποίου τον οδήγησαν στη διατύπωση του ομώνυμου νόμου, που περιγράφει την αναλογία της ποσότητας συνεχούς ρεύματος με το λόγο της διαφοράς δυναμικού προς την ωμική αντίσταση του αγωγού."
Ένα Ωμ αναλύεται σε θεμελιώδεις μονάδες με τον εξής τρόπο:

</doc>
<doc id="56810" url="https://el.wikipedia.org/wiki?curid=56810" title="Ομ">
Ομ



</doc>
<doc id="56811" url="https://el.wikipedia.org/wiki?curid=56811" title="Αυτόνομος θύλακας της Χαντίας - Μανσίας">
Αυτόνομος θύλακας της Χαντίας - Μανσίας

Ο Αυτόνομος θύλακας της Χαντίας - Μανσίας (ρωσικά: Ха́нты-Манси́йский автоно́мный о́круг) ή Χαντιμανσία είναι ομοσπονδιακό υποκείμενο της Ρωσίας, υπαγόμενο στο Ουραλικό Διαμέρισμα. Συχνά χρησιμοποιείται και η μεσαιωνική ονομασία Γιούγκρα. Αποτελεί μία από τις κύριες πετρελαιοπαραγωγές περιοχές της ομοσπονδίας. Στην Ρωσική απογραφή του 2010, είχε πληθυσμό 1.532.243 κατοίκων. 
Αν και ο θύλακας οφείλει το νομικό του καθεστώς στα αυτόχθονα ουγγρικά φύλα των Χάντι ("Οστυάκες") και των Μάνσι ("Βόγουλοι"), αυτά δεν ξεπερνούν αθροιστικά το 2%. Κυρίαρχη εθνότητα είναι οι Ρώσοι (66,1%) με δεύτερους τους Ουκρανούς (8,6%). Υπήρξαν επίσης 1.105 κάτοικοι (0,07%) που δήλωσαν Έλληνες. Επίσης, οι τοπικές γλώσσες Χάντι και Μάνσι, μαζί με τον μακρινό συγγενή τους, την Ουγγρική γλώσσα απολαμβάνουν ειδικό καθεστώς στην περιοχή. Επίσης, αποτελούν μέρος του Ουγγρικού κλάδου των Φιννο-Ουγγρικών γλωσσών. Η Ρωσική είναι η μόνη επίσημη γλώσσα.
Πρωτεύουσα της Χαντιμανσίας είναι το Χαντιμανσίνσκ (80.151 κάτοικοι - απογρ. 2010), αλλά σημαντικότερες πόλεις είναι το Σουργκούτ(306.675), και το Νιζνιβάρτοφσκ (251.694). 
Το 2012, η πλειοψηφία (51%) του πετρελαίου που παράχθηκε στην Ρωσία προερχόταν από τον Αυτόνομο θύλακα της Χαντιμανσίας, δίνοντας μεγάλη οικονομική σημασία στην περιοχή.
Ιστορία.
Ο θύλακας ιδρύθηκε στις 10 Δεκεμβρίου του 1930 ως ο Αυτόνομος Θύλακας Οστιάκ-Βογκούλ (). Τον Οκτώβριο του 1940, μετονομάστηκε σε Εθνικός Θύλακας της Χαντίας-Μανσίας. Το 1977, μαζί με τους άλλους εθνικούς θύλακες της Ρωσικής ΣΟΣΔ, έγινε αυτόνομος θύλακας (Αυτόνομος Θύλακας της Χαντίας-Μανσίας). Το 2003, η λέξη "Γιούγκρα" προστέθηκε στο επίσημο όνομα.
Γεωγραφία.
Ο θύλακας καταλαμβάνει το κεντρικό τμήμα της Δυτικής Σιβηρικής Πεδιάδας. 
Στους κύριους ποταμούς περιλαμβάνονται ο Ομπ και ο παραπόταμος του Ιρτίς.
Η βορειοανατολική γραμμή του ίδιου παράλληλου και μεσημβρινού διαπερνά τον Αυτόνομο Θύλακα της Χαντιμανσίας. 
Εθνικές ομάδες.
Οι αυτόχθονες πληθυσμοί (Χάντι, Μάνσι και Νενέτσιοι) αποτελούν μόνο το 2,2% του συνολικού πληθυσμού του αυτόνομου θύλακα. Η εκμετάλλευση των κοιτασμάτων φυσικού αερίου στον Αυτόνομο Θύλακα της Χαντιμανσίας έχει προσελκύσει μετανάστες από όλες τις χώρες της πρώην Σοβιετικής Ένωσης. Σύμφωνα με την απογραφή του 2010, 15 εθνικές ομάδες είχαν πάνω από 2.000 ανθρώπους. Η εθνική σύνθεση είναι η εξής: 
Πληθυσμός του Αυτόνομου Θύλακας της Χαντιμανσίας:
Ο ιστορικός πληθυσμός εμφανίζεται παρακάτω ως εξής:
Θρησκεία.
Σύμφωνα με μια έρευνα του 2012, το 38.1% του πληθυσμού της Γιουγκρά ανήκει στην Ρωσική Ορθόδοξη Εκκλησία, ενώ συνολικά το 43.1% των ερωτηθέντων είναι Χριστιανοί. Επίσης, το 1% του πληθυσμού ανήκει στην Σλαβική εθνική πίστη (Ροντνοβέρι) ή στην εθνική πίστη της Χαντιμανσίας. Το 11% των ερωτηθέντων απάντησαν Μουσουλμάνοι (κυρίως οι Τάταροι). Επιπροσθέτως, το 23% του πληθυσμού δήλωσαν πνευματικοί αλλά όχι θρησκευόμενοι, το 11% είναι άθεοι και το 10.9% ακολουθεί άλλες θρησκείες ή δεν απάντησε στην ερώτηση.
Μεταφορές.
Το συνολικό μήκος των σιδηροδρομικών γραμμών ανέρχεται στα 1,106 χιλιόμετρα. Το μήκος των δρόμων είναι πάνω από 18,000 χιλιόμετρα. 

</doc>
<doc id="56812" url="https://el.wikipedia.org/wiki?curid=56812" title="Χαντιμανσία">
Χαντιμανσία



</doc>
<doc id="56816" url="https://el.wikipedia.org/wiki?curid=56816" title="Αυτόνομος θύλακας των Γιαμάλων Νένετς">
Αυτόνομος θύλακας των Γιαμάλων Νένετς

Η Αυτόνομη περιφέρεια των Γιαμάλων Νένετς (ρωσικά: Яма́ло-Нене́цкий автоно́мный о́круг, προφέρεται: Γιαμάλο-Νενέτσκιϊ αβτονόμνιϊ όκρουγκ) ή Γιαμαλία είναι ομοσπονδιακό υποκείμενο της Ρωσίας, υπαγόμενο στο Ουραλικό Διαμέρισμα. Από τα εδάφη της εξάγεται το περισσότερο φυσικό αέριο σε ολόκληρη τη χώρα.
Πρωτεύουσα της Γιαμαλίας είναι το Σαλεχάρντ (42.544 κάτοικοι - απογρ. 2010), αλλά μεγαλύτερες πόλεις είναι το Νογιάμπρσκ (110.620) και το Νόβι Ουρενγκόι (104.107). 
Η περιφερια οφείλει το νομικό της καθεστώς και την ονομασία της στους Γιαμάλους Νένετς, οι οποίοι κατοικούσαν στην περιοχή πριν την έλευση των Ρώσων αλλά σήμερα αντιπροσωπεύουν μόνο το 5,2%. Κυρίαρχη εθνότητα είναι οι Ρώσοι (58,5%), με δεύτερους τους Ουκρανούς (13%) και τρίτους τους τατάρους (5,5%). Άλλοι πληθυσμοί (Χαντί, Κόμι κτλ) απαντώνται σε μικρότερους αριθμούς. 

</doc>
<doc id="56817" url="https://el.wikipedia.org/wiki?curid=56817" title="Γιαμαλία">
Γιαμαλία



</doc>
<doc id="56818" url="https://el.wikipedia.org/wiki?curid=56818" title="Ριχάρντ Στράους">
Ριχάρντ Στράους



</doc>
<doc id="56821" url="https://el.wikipedia.org/wiki?curid=56821" title="Χειροκροτήματα (ταινία, 1944)">
Χειροκροτήματα (ταινία, 1944)

Το Χειροκροτήματα είναι μια δραματική - μουσική ταινία του 1944, σε σενάριο και σκηνοθεσία του Γιώργου Τζαβέλλα, με πρωταγωνιστή τον γνωστό συνθέτη Αττίκ (Κλέωνα Τριανταφύλλου). Η υπόθεση παρουσιάζει ομοιότητα με την πραγματική ζωή του πρωταγωνιστή. Αξιοσημείωτη είναι η θεματική συγγένειά της με τη γνωστή ταινία του Τσάρλι Τσάπλιν "Τα φώτα της ράμπας", η οποία βέβαια είναι μεταγενέστερη (του 1952). 
Πλοκή.
Ένας διάσημος συνθέτης και θεατρώνης, ο Άλφα, βρίσκεται στη δύση της καριέρας του, γερασμένος και μακριά από την πρότερη δόξα και τα χειροκροτήματα του κοινού για τα τραγούδια και τα αστεία του. Γνωρίζει μια νεαρή ταλαντούχα τραγουδίστρια, την Νόρα. Την προσλαμβάνει στον θίασό του και, επειδή είναι παράφορα ερωτευμένος μαζί της, κάνει τα πάντα, όπως το να πουλήσει το σπίτι του, για να την αναδείξει σε πρώτο όνομα στο θέατρο. Έρχεται όμως η καταστροφή ένα βράδυ, όταν ανακαλύπτει ότι η Νόρα έχει σχέση με το νεαρό βιολιστή της ορχήστρας, τον Στέφανο.
Το πλήγμα γι' αυτόν είναι βαρύ. Εγκαταλείπει το θέατρο και κατρακυλά στην εξαθλίωση, καταλήγωντας να παίζει μουσική σε ταβέρνες προκειμένου να εξασφαλίσει τα προς το ζην. Αλλά κάποια μέρα τα βήματά του τον φέρνουν στο θέατρο όπου η άλλοτε προστατευομένη του έχει γίνει διάσημη. Αγοράζει ένα εισιτήριο στη γαλαρία για να δει την παράσταση. Στη διάρκεια του έργου η Νόρα κάποια στιγμή τον διακρίνει μεταξύ των θεατών, και τον προσκαλεί να την συνοδεύσει στο πιάνο. Το πολυπληθές κοινό τον αναγνωρίζει και τον αποθεώνει. Ο ασθενικός γέροντας ανεβαίνει στη σκηνή, αλλά όταν τελειώνει το παίξιμο, δεν αντέχει τη συγκίνηση που του προκαλούν οι επευφημίες. Αφήνει πάνω στη σκηνή την τελευταία του πνοή, παίρνοντας μαζί του και τα τελευταία χειροκροτήματα.
Παρατηρήσεις.
Η ταινία γυρίστηκε εξ ολοκλήρου τη νύχτα, λόγω οικονομίας στο ηλεκτρικό ρεύμα και χωρίς εξωτερικά πλάνα, στο στούντιο της Νόβακ - Ωρίων, που ήταν το τελειότερο της εποχής. Ο ίδιος ο Νόβακ υποστήριζε ότι πλέον το ελληνικό φιλμ δεν φοβάται τα "εσωτερικά γυρίσματα", διότι υπήρχε η πείρα του πώς επιτυγχάνεται ο κατάλληλος φωτισμός. Τα πλάνα με το κοινό γυρίστηκαν με προσκεκλημένους στις 28 Νοεμβρίου 1943 στον κινηματογράφο Ρεξ.
Στην ταινία ακούγονται πολλές γνωστές μελωδίες του πρωταγωνιστή, καθώς και το "Μόνο για σένα", που αποτελούσε το λάιτ μοτίβ. Μέχρι τα γυρίσματα εκείνα το όνομα της πρωταγωνίστριας παρέμενε μυστικό, ως ιδεώδης αποκάλυψη. Αρχικά, ο Τζαβέλλας είχε προσφέρει τον ρόλο αυτό στη Στέλλα Γκρέκα. Ο τότε σύζυγός της, όμως, Ορέστης Λάσκος την πίεσε να αρνηθεί, ώστε να παίξει στη δική του ταινία, τις "Ραγισμένες καρδιές". Η πρεμιέρα δόθηκε την 1η Μαΐου 1944. Λίγο μετά την ολοκλήρωση της ταινίας, ο Αττίκ πέθανε από τις κακουχίες και τις στερήσεις της Κατοχής. Τα "Χειροκροτήματα" είναι η μοναδική του εμφάνιση στον κινηματογράφο.

</doc>
<doc id="56822" url="https://el.wikipedia.org/wiki?curid=56822" title="Άκης Στολτίδης">
Άκης Στολτίδης



</doc>
<doc id="56823" url="https://el.wikipedia.org/wiki?curid=56823" title="Όμπλαστ του Σβερντλόφσκ">
Όμπλαστ του Σβερντλόφσκ

Το Όμπλαστ του Σβερντλόφσκ (ρωσικά: "Свердло́вская о́бласть") είναι ομοσπονδιακό υποκείμενο της Ρωσίας, υπαγόμενο στο Ουραλικό Διαμέρισμα. Πρωτεύουσα του όμπλαστ και ολόκληρου του Ουραλικού διαμερίσματος είναι το Γεκατερίνμπουργκ (1.349.772 κάτοικοι - απογρ. 2010). 
Το Σβερντλόφσκ είναι το 5ο σε πληθυσμό ομοσπονδιακό υποκείμενο της Ρωσίας και το 1ο στα ασιατικά εδάφη. Πέραν της πρωτεύουσας, διαθέτει ακόμα πέντε πόλεις με πληθυσμό κοντά ή άνω των 100.000 κατοίκων: Νίζνι Ταγκίλ (361.811), Κάμενσκ Ουράλσκι (174.689), Περβουράλσκ (124.528), Σερόφ (99.373), Νοβουράλσκ (85.522). Το Νοβουράλσκ είναι κλειστή πόλη λόγω των πυρηνικών του εγκαταστάσεων - για να το επισκεφθεί κανείς, χρειάζεται ειδική αιτιολογημένη άδεια από τις αρχές. Γενικά είναι μια περιοχή με υψηλή αστικοποίηση, οφειλόμενη στη βαριά βιομηχανία - περίπου 12% της ρωσικής βιομηχανίας σιδήρου και χάλυβα είναι συγκεντρωμένο σε αυτό το όμπλαστ.
Σύμφωνα με την απογραφή πληθυσμού του 2002, υπερτερούν οι ρωσικής καταγωγής (89,2%) και ακολουθούν οι Τάταροι (3,8%).Υπήρξαν επίσης 1.979 κάτοικοι (0,05%) που δήλωσαν Έλληνες.

</doc>
<doc id="56824" url="https://el.wikipedia.org/wiki?curid=56824" title="Δεσποινίς ετών 39">
Δεσποινίς ετών 39

Το Δεσποινίς ετών 39 είναι δραματική κομεντί του 1954, σε σκηνοθεσία του Αλέκου Σακελλάριου και σενάριο του ίδιου και του Χρήστου Γιαννακόπουλου, με βάση το ομότιτλο θεατρικό έργο του συγγραφικού διδύμου. Πρωταγωνιστούν οι Βασίλης Λογοθετίδης, Σμάρω Στεφανίδου, Ίλυα Λιβυκού κ.ά. 
Πλοκή.
Πρόκειται για το κλασικό θέμα του αδελφού που δεν μπορεί να παντρευτεί αν πρώτα δεν αποκαταστήσει την αδελφή του. Σε αυτήν την περίπτωση, ο εύπορος Τηλέμαχος Καραντάρης (Βασίλης Λογοθετίδης), ερωτευμένος με την κατά πολύ νεότερή του Φωφώ (Ίλυα Λιβυκού) αποφασίζει να επιστρατεύσει ως έσχατο μέσο τις αγγελίες γάμου στις εφημερίδες. Δημοσιεύει, λοιπόν, μια αγγελία με τη βοήθεια του φίλου του, Σταμάτη (Θανάσης Τζενεράλης). Για να κρύψει την πραγματική ηλικία της αδελφής του, Χρυσάνθης (Σμάρω Στεφανίδου), την παρουσιάζει ως δεσποινίδα 39 ετών (απ’ όπου και ο τίτλος).
Στην αγγελία απαντούν δύο ενδιαφερόμενοι, ο Κρίτων Στεφανής, συνταξιούχος, και ο Ρόκας, ένας νεότερος επιχειρηματίας εγκατεστημένος στην Αργεντινή. Ωστόσο, μετά από μια σειρά παρεξηγήσεων, ο Στεφανής εκδηλώνει ενδιαφέρον για την ξαδέλφη του Τηλέμαχου που ονομάζεται και αυτή Χρυσάνθη (Ντίνα Σταθάτου), ενώ ο Ρόκας ενδιαφέρεται για τη Φωφώ. Και οι δύο γυναίκες αποδέχονται τις προτάσεις των υποψηφίων γαμπρών, ενώ ο Τηλέμαχος απομένει μόνος με την αδελφή του. Η ταινία τελειώνει με τα δύο αδέλφια να κάθονται αγκαλιασμένα στο άδειο τους πατρικό σπίτι.
Παραγωγή και παραλειπόμενα.
Η ταινία αυτή, όπως και το "Σάντα Τσικίτα" και "Ο ζηλιαρόγατος" με τους ίδιους πρωταγωνιστές γυρίστηκαν στην Αίγυπτο, στο στούντιο Ναχάς (Nahas) του Καΐρου. Έκανε πρεμιέρα στις αίθουσες στις 13 Δεκεμβρίου 1954 κόβοντας 34.005 εισιτήρια και κατατάχθηκε στην 6η θέση ανάμεσα στις 14 ταινίες της ίδιας σεζόν. Κυκλοφόρησε και με τη μορφή ντιβιντί στις 5 Ιουνίου 2007. 
Το "Δεσποινίς ετών 39" ξαναγυρίστηκε το 1968 από τον ίδιο σκηνοθέτη με πρωταγωνιστή τον Λάμπρο Κωνσταντάρα και τίτλο "Ο Ρωμιός έχει φιλότιμο". Επειδή η πρώτη ταινία είχε αρνητική υποδοχή από το κοινό λόγω της έλλειψης χάπι εντ, στη δεύτερη μεταφορά της στον κινηματογράφο το τέλος αλλάζει και γίνεται χαρούμενο. 
Ο Αλέκος Σακελλάριος, όπως εξάλλου το συνήθιζε, κάνει μια σύντομη εμφάνιση στην ταινία στο ρόλο ενός πλανόδιου μανάβη. 
Την εποχή που γυρίστηκε η ταινία, η Σμάρω Στεφανίδου ήταν 40 ετών και ο Βασίλης Λογοθετίδης 56. 
Στη σκηνή κατά την οποία ο Τηλέμαχος υπαγορεύει την αγγελία στον Σταμάτη, αναδεικνύεται η απελπισία του αδελφού να αποκαταστήσει την αδελφή του με οποιοδήποτε μέσο με την εξής ατάκα: "Προτιμώνται οι συνταξιούχοι, δημόσιοι υπάλληλοι, ιδιωτικοί υπάλληλοι, εργάται, εισοδηματίαι, κτηματίαι και πάσης φύσεως εργαζόμενοι και μη". 

</doc>
<doc id="56825" url="https://el.wikipedia.org/wiki?curid=56825" title="Κάμενα Ηλείας">
Κάμενα Ηλείας

Κάμενα είναι η ονομασία χωριού του νομού Ηλείας, στην ανατολική πλευρά του νομού. 
Η ιστορία του χωριού ξεκινά από τα τέλη του 19ου αιώνα, σύνφωνα με πλάκα που υπήρχε στην παλιά πέτρινη εκκλησία κι ανέφεραι ως ετος κτήσεως το έτος 1875. Πρώτοι ιδρυτές του όπως φαίνεται κι από τα ονόματα των περισσοτέρων σημερινών κατοίκων, προέρχονταν από άλλα ορεινότερα γειτονικά χωριά και κυρίως την Νεμούτα. Το γόνιμο έδαφος, τα άφθονα νερά και ο εύφορος κάμπος του Αλφειού θα πρέπει να ήταν οι λόγοι της μετεγκατάστασής τους και της δημιουργίας του νέου χωριού, το όνομα του οποίου -κατά την επικρατέστερη άποψη- μπορεί να προήλθε από τα πολλά καμίνια για ασβέστη (ασβεστοκάμινα) που υπήρχαν και των οποίων απομεινάρια σώζονταν έως και πριν μερικά χρόνια. Κατά μια άλλη κι ίσως λογικοφανέστερη άποψη, πρέπει να προέρχεται από την φράση "στα καμένα" που λεγόταν για το μικρό χωριό που φαίνεται να υπήρχε κατά την Τουρκοκρατία και κάηκε μετά την επανάσταση του 1821. Στην περιοχή κοντά στο ποτάμι με τις υπεραιωνόβιες ελιές που και σήμερα λέγεται Παλιοκάμενα και Πράσας από το χρώμα πράσινο και από τα πολλά πράσα, όπως έλεγαν οι παλιοί. Παλιοκάμενα ήταν και το αρχικό όνομα του συνοικισμού,στην περιοχή αυτή, έχουν βρεθεί ίχνη παλαιότερης κατοικήσεως όπως κεραμίδια και πυθάρια. 
Τα όρια του χωριού εκτείνονται σε αρκετές χιλιάδες τετρ. μέτρα αφού στα βόρεια φτάνει να συνορεύει με το ιστορικό Λάλα και το όρος Φολόη, από όπου πηγάζει το ρέμα που γίνεται το φυσικό όριο προς στα δυτικά με το χωριό Μουριά, βορειοανατολικά συνορεύει με τον Ξυρόκαμπο από όπου πηγάζει το ρέμα που είναι το φυσικό όριο με τα χωριά Λούβρο και Βασιλάκι και τέλος, στα νότια με τον Αλφειό και το Παλιοφάναρο που είναι τα όρια των δύο επαρχειών (Ηλείας και Ολυμπίας) του Νομού. Η Κάμενα είναι χτισμένη στην πλαγιά ενός λόφου στους πρόποδες του οποίου κυλάει το Καμενέικο ρέμα (ο Λευκυανίας, κατά τον Παυσανία) και τα περίπου 80 σπίτια της εκτείνονται σε τέσσερις γειτονιές συν τον συνοικισμό. Στο μεγαλύτερο επίπεδο σημείο του χωριού είναι χτισμένη η εκκλησία του Αγίου Γεωργίου και το δημοτικό σχολείο που τις δεκαετίες του '60 - '70 που είχε και την μεγαλύτερη πληθυσμιακή του ακμή, είχε δυο δασκάλους και περισσότερους από 70 μαθητές. Είχε δικό του νερόμυλο, ο οποίος διατηρείται σε άριστη κατάσταση, ελαιοτριβείο και έως τα μέσα της δεκαετίας του '80, σαμαράδικο, κουρείο, τσαγκάρικο, κρεοπωλείο και τέσσερα μπακάλικα/καφενεία. 
Οι κάτοικοι, αγρότες κυρίως, ασχολήθηκαν με τις καλλιέργειες, την κτηνοτροφία και την προσοδοφόρα συλλογή ρετσινιού από τα πεύκα των μεγάλων δασικών εκτάσεων του χωριού. Λόγω δε της γειτνίασης με τα Αρχαία Ολύμπια και της τουριστικής ανάπτιξης της περιοχής, ασχολούνται και με τα τουριστικά επαγγέλματα. Σήμερα, αν και με λιγότερους κατοίκους -περίπου 200 μόνιμους- το χωριό και ο συνοικισμός Νέα Κάμενα, με τα περισσότερα παλαιά σπίτια ανακαινισμένα αλλά και αρκετά καινούργια, είναι ένα τυπικό ημιορεινό χωριό.

</doc>
<doc id="56827" url="https://el.wikipedia.org/wiki?curid=56827" title="Κόμμα της Ευρωπαϊκής Αριστεράς">
Κόμμα της Ευρωπαϊκής Αριστεράς

Το Κόμμα της Ευρωπαϊκής Αριστεράς (στα αγγλικά, "Party of the European Left") ή απλά Ευρωπαϊκή Αριστερά (στα αγγλικά, "European Left"), γνωστό και με το ακρωνύμιο Κ.Ε.Α., είναι ένα πολιτικό κόμμα σε ευρωπαϊκό επίπεδο το οποίο αποτελείται από σοσιαλιστικά και κομμουνιστικά κόμματα χωρών της Ευρωπαϊκής Ένωσης και άλλων ευρωπαϊκών χωρών.
Τον Ιανουάριο του 2004 μετά από πρωτοβουλία 11 κομμάτων, μεταξύ των οποίων ο Συνασπισμός της Αριστεράς των Κινημάτων και της Οικολογίας από την Ελλάδα, προτάθηκε η δημιουργία του, η οποία επικυρώθηκε τον Μάιο του 2004.
Συνέδρια.
Το ιδρυτικό συνέδριο του κόμματος πραγματοποιήθηκε στην Αθήνα στις 8 Οκτωβρίου 2005.
Το δεύτερο συνέδριο του κόμματος πραγματοποιήθηκε 23-25 Νοεμβρίου 2007 στην Πράγα.
Ευρωπαϊκοί θεσμοί.
Ευρωπαϊκό Συμβούλιο.
Το Κόμμα της Ευρωπαϊκής Αριστεράς δεν εκπροσωπείται από κάποιον αρχηγό κυβέρνησης στο Ευρωπαϊκό Συμβούλιο.

</doc>
<doc id="56828" url="https://el.wikipedia.org/wiki?curid=56828" title="Λουί Μπράιγ">
Λουί Μπράιγ

Ο Λουί Μπράιγ ("Louis Braille", 4 Ιανουαρίου 1809 - 6 Ιανουαρίου 1852) ήταν Γάλλος, εφευρέτης συστήματος γραφής και ανάγνωσης για τυφλούς που χρησιμοποιείται έως σήμερα.
Γεννήθηκε το 1809 στο χωριό Κουπβρέ (Coupvray) κοντά στο Παρίσι. Τυφλώθηκε στο ένα μάτι πολύ μικρός, στην ηλικία των τριών ετών, ύστερα από τραυματισμό με αιχμηρό αντικείμενο, καθώς βοηθούσε τον πατέρα του στην κατασκευή εξαρτημάτων ίππευσης, ενώ αργότερα η μόλυνση μεταδόθηκε και στο άλλο του μάτι, και ως την ηλικία των 5 ετών είχε μείνει τυφλός. Οι γονείς του τον έστειλαν στο Βασιλικό Ινστιτούτο Τυφλών στο Παρίσι, όπου εκπαιδεύονταν τυφλά παιδιά.
Ο Μπράιγ όμως δεν ήταν ευχαριστημένος, γιατί το σύστημα ανάγνωσης που χρησιμοποιούσαν ήταν δύσχρηστο με χοντρούς χαρακτήρες και τα βιβλία ήταν μόνο 14 με αποτέλεσμα το μάθημα να γίνεται προφορικά. Έτσι κατάφερε, μετά από προσπάθειες πέντε ετών, να δημιουργήσει ένα καινούριο ειδικό αλφάβητο για τυφλούς. Όταν παρουσίασε την μέθοδό του, άλλοι έδειξαν την ικανοποίησή τους, ενώ άλλοι υποστήριξαν πως το σύστημα ήταν κουραστικό και όχι αποδοτικό.
Ο Μπράιγ απογοητεύτηκε, αλλά δεν σταμάτησε τις προσπάθειες και βρήκε τρόπο ώστε οι τυφλοί να διδάσκονται και μαθηματικά και μουσική. Εφηύρε ακόμα και μια γραφομηχανή, με την οποία έχουν τη δυνατότητα οι τυφλοί να γράφουν, όπως και οι βλέποντες.
Το έργο του Μπράιγ, που πέθανε το 1852, αναγνωρίστηκε πάντως όσο ζούσε και εξακολουθεί να χρησιμοποιείται ως σήμερα.

</doc>
<doc id="56836" url="https://el.wikipedia.org/wiki?curid=56836" title="Βήρα">
Βήρα



</doc>
<doc id="56837" url="https://el.wikipedia.org/wiki?curid=56837" title="Α.Σ. Μακεδονικός Νεάπολης">
Α.Σ. Μακεδονικός Νεάπολης

Ο Αθλητικός Σύλλογος Μακεδονικός είναι ελληνικός αθλητικός σύλλογος που δραστηριοποιείται στην Πολίχνη Θεσσαλονίκης. Επίσημο έτος ίδρυσής του είναι το 1928 και αγωνίζεται με χρώματα το πράσινο και το λευκό. Διατηρεί τμήματα ποδοσφαίρου, καλαθοσφαίρισης, πετοσφαίρισης, χειροσφαίρισης, υδατοσφαίρισης, κολύμβησης και παλαιότερα στίβου.
Ο σύλλογος ιδρύθηκε με την ονομασία «Προσφυγική Ένωση Θεσσαλονίκης» και μετονομάστηκε σε «Μακεδονικός» το 1936 κατόπιν εντολής της κυβέρνησης Μεταξά και σε «Α.Π.Σ. Μακεδονικός Νεάπολης» το 1973 μετά τη συγχώνευση με τη Δόξα Νεάπολης. Το 2006 ο σύλλογος μετονομάστηκε σε «Α.Σ. Μακεδονικός» και προστέθηκε στο σήμα ο ήλιος της Βεργίνας. 
Τμήμα ποδοσφαίρου ανδρών.
Ιστορική αναδρομή.
Πριν την καθιέρωση της Α΄ εθνικής ο Μακεδονικός αγωνιζόταν στο τοπικό πρωτάθλημα της Ε.Π.Σ. Μακεδονίας, με σημαντικότερη διάκριση την κατάκτηση του πρωταθλήματος του 1947 (24 βαθμοί σε 10 αγώνες με τέρματα 25-13), γεγονός που του έδωσε το δικαίωμα συμμετοχής στην τελική φάση του Πανελλήνιου πρωταθλήματος 1946-47, όπου τερμάτισε στην 6η και τελευταία θέση, έχοντας ηττηθεί σε όλους τους αγώνες.
Θα έπρεπε να περιμένει πολλά χρόνια για να βρεθεί στην Α΄ Εθνική την σεζόν 1982-83, όταν το 1982 τερμάτισε πρώτος στο Βόρειο όμιλο της Β΄ Εθνικής. Δεν κατάφερε να κρατηθεί στην κατηγορία, αφού λόγω αναδιάρθρωσης των κατηγοριών τη συγκεκριμένη χρονιά υποβιβάζονταν τέσσερις ομάδες και ο Μακεδονικός τερμάτισε τέταρτος από το τέλος ισόβαθμος του Πανιωνίου. Στο μπαράζ που ακολούθησε στο Ε.Α.Κ. Βόλου η ομάδα της Νεάπολης έχασε με σκορ 3-2, με αποτέλεσμα να υποβιβαστεί. Είναι χαρακτηριστικό ότι στην έδρα του την χρονιά εκείνη με αντιπάλους τους τρεις "μεγάλους" της Αθήνας και του Πειραιά, αλλά και τους 3 της Θεσσαλονίκης, όχι απλά έμεινε αήττητος, αλλά δεν δέχτηκε καν γκολ.
Τα επόμενα χρόνια η ομάδα κινούνταν μεταξύ Β΄ και Γ΄ Εθνικής κατηγορίας (κατέκτησε το πρωτάθλημα του Βορείου ομίλου της Γ΄ Εθνικής το 1988), όμως στη συνέχεια βρέθηκε στη Δ΄ Εθνική, ακόμη και στο τοπικό πρωτάθλημα της Θεσσαλονίκης. Την σεζόν 2007-08 κατέκτησε την πρώτη θέση στον 2ο όμιλο της Δ΄ Εθνικής και επανήλθε μετά από αρκετά χρόνια απουσίας στη Γ΄ Εθνική. 
Την περίοδο 2015-16 η ομάδα αγωνίστηκε στο πρωτάθλημα της Α1 κατηγορίας της Ε.Π.Σ.Μ., το οποίο και κατέκτησε με συνολική συγκομιδή 76 βαθμών και έχοντας μόνο δύο ήττες. Την ίδια περίοδο ο Μακεδονικός κατέκτησε το Κύπελλο Ερασιτεχνών, νικώντας στον τελικό που έγινε στο γήπεδο της Τούμπας, τον Θερμαϊκό Θέρμης με σκορ 2-1.
Την ίδια χρονιά συμμετείχε και στα μπαράζ ανόδου για την Γ΄ Εθνική, ωστόσο τερμάτισε τρίτος και παρέμεινε στο τοπικό πρωτάθλημα της ΕΠΣ Μακεδονίας.
Την αμέσως επόμενη χρονιά 2016-2017 κατέκτησε την πρώτη θέση της Α1 της ΕΠΣ Μακεδονίας και σε αγώνα μπαράζ που διεξήχθη στην Ευκαρπία, κέρδισε με 3-1 τον Ολυμπιακό Κυμίνων και επανήλθε ύστερα από τρία χρόνια στη Γ΄ Εθνική.
Κύπελλο Ελλάδας.
Η πιο σημαντική διάκριση του Μακεδονικού στο κύπελλο Ελλάδας ήταν την περίοδο 1979-80 όταν και έφτασε μέχρι τα ημιτελικά της διοργάνωσης, για να αποκλειστεί από την μετέπειτα κυπελλούχο Καστοριά. Άλλες πέντε φορές κατάφερε να προχωρήσει έως τη φάση των προημιτελικών, το (1947, 1951, 1953, 1969 και 1987), γεγονός που τον κατατάσσει στο θεσμό ως τον τέταρτο πλέον επιτυχημένο σύλλογο της πόλης και εν γένει της (ΕΠΣ Μακεδονίας), πίσω από τους ΠΑΟΚ, Άρη και Ηρακλή (μέχρι το 2014 ο Αγροτικός Αστέρας είχε μία συμμετοχή σε ημιτελικά, ενώ ο Απόλλων 1926 είχε φτάσει επτά φορές έως τα προημιτελικά).
Το γήπεδο.
Έδρα του Μακεδονικού είναι το ιδιόκτητο γήπεδό του στην Πολίχνη Θεσσαλονίκης, χωρητικότητας 8.100 θέσεων. Κατασκευάστηκε το 1968 και τα επίσημα εγκαίνια έγιναν στις 25 Μαρτίου 1969. Το 2002 ανακατασκευάστηκε με την προσθήκη πλαστικών καθισμάτων, προβολέων, στεγάστρου και δημοσιογραφικών θεωρείων, μια και το γήπεδο αυτό χρησιμοποίησαν ως έδρα ο Ηρακλής και ο Άρης στην προ Ολυμπιάδας περίοδο ανακατασκευής των δικών τους γηπέδων. Στη συνέχεια τα πλαστικά καθίσματα αφαιρέθηκαν από το μεγαλύτερο τμήμα των κερκίδων. Το ρεκόρ προσέλευσης ήταν 9.422 εισιτήρια με αντίπαλο τον Ολυμπιακό στις 5 Ιουνίου 1983.
Αγωνιστική περίοδος 2012-13.
Κατόπιν απόφασης της FIFA για υποβιβασμό του Μακεδονικού στα πρωταθλήματα της Ε.Π.Σ. Μακεδονίας, ο σύλλογος έμεινε εκτός διοργανώσεων για την περίοδο 2012-13.
Η τελεσίδικη απόφαση της τιμωρίας της ομάδας για την ανεξόφλητη οφειλή στον παίκτη της, Τσίπεφ, ήταν γνωστή από την προηγούμενη χρονιά, ωστόσο η διοίκηση αποφάσισε να εξαντλήσει τις όποιες πιθανότητες να αγωνιστεί η ομάδα στη Δ΄ Εθνική. Όταν έφτασε όμως το σχετικό έγγραφο της FIFA στην Ε.Π.Ο. στο οποίο επέμενε στην απόφασή της, ο Μακεδονικός δεν είχε δηλώσει συμμετοχή στην Α1 Κατηγορία Μακεδονίας και πλέον το πρωτάθλημα είχε ήδη ξεκινήσει.
Τμήμα καλαθοσφαίρισης ανδρών.
Ιστορική αναδρομή.
Το ανδρικό τμήμα καλαθοσφαίρισης του Μακεδονικού κατέκτησε την κορυφή του βαθμολογικού πίνακα της Β΄ Εθνικής κατηγορίας κατά την περίοδο 1996-97. Ως αποτέλεσμα ανήλθε στην Α2 Εθνική κατηγορία, όπου και παρέμεινε τρία χρόνια, μέχρι και την περίοδο 1999-00, οπότε και αναδείχθηκε Πρωταθλήτρια.
Η πορεία της κατά την περίοδο 2000-01 στην Α1 Εθνική δεν υπήρξε καθόλου καλή και η φτωχή συγκομιδή τριών μονάχα νικηφόρων αποτελεσμάτων οδήγησε την ομάδα της Νεάπολης στην τελευταία θέση και τον υποβιβασμό. Ωστόσο, τη χρονιά 2001-02, κατέλαβε εκ νέου την πρώτη θέση στον τελικό πίνακα της Α2 Εθνικής επιστρέφοντας στην κορυφαία κατηγορία για σταθερότερη αυτή τη φορά πορεία.
Την περίοδο 2002-03 ολοκλήρωσε τις αγωνιστικές της υποχρεώσεις στη 10η θέση με ασφάλεια πάνω από τη ζώνη του υποβιβασμού. Την ίδια χρονιά συμμετείχε στην 28η τελική διοργάνωση του Κυπέλλου Ελλάδος που διεξήχθη με τη μορφή Final-4 στη Λάρισα στις 5 και 6 Απριλίου 2003. Στον ημιτελικό γνώρισε την ήττα από τον Άρη Θεσσαλονίκης με σκορ 92-86, αν και νίκησε στο μικρό τελικό το Ηράκλειο με σκορ 77-71.
Την περίοδο 2003-04 βρέθηκε στην 9η θέση, χάνοντας για δύο βαθμούς την ευκαιρία να διαγωνιστεί στα play-off. 
Την επόμενη χρονιά, 2004-05, η οποία υπήρξε και η πιο επιτυχημένη στην ιστορία του συλλόγου, ο Μακεδονικός τερμάτισε 7ος, χωρίς να βελτιώσει τη θέση του μέσω της διαδικασίας των play-off. Στο Κύπελλο έφτασε και πάλι στο ημιτελικό όπου αποκλείστηκε εκ νέου από τον Άρη. Αξιοσημείωτα την ίδια χρονιά έλαβε μέρος και στον τελικό του ULEB Cup, όπου εν τέλει ηττήθηκε με σκορ 78-74 από τη λιθουανική Λιέτουβος Ρίτας.
Την αγωνιστική περίοδο 2005-06 ολοκλήρωσε την πορεία του στην επικίνδυνη 12η θέση, γλυτώνοντας τον υποβιβασμό για μία νίκη. Ωστόσο, δεν γλύτωσε τον υποβιβασμό την επόμενη χρονιά, 2006-07, οπότε και βρέθηκε στην 14η και τελευταία θέση με 4 νίκες και 22 ήττες ισοζύγιο. Με τον τρόπο αυτό ολοκληρώθηκε μια πενταετία συνεχών παρουσιών στην Α1 Εθνική. Για την περίσταση αυτή ο σύλλογος μετέφερε προσωρινά την έδρα του στην Κοζάνη.
Τη χρονιά 2007-08 η Κ.Α.Ε. Μακεδονικός διαλύθηκε λόγω οικονομικού μαρασμού με αποτέλεσμα να μην αγωνιστεί ο σύλλογος στην Α2, αλλά στην ερασιτεχνική Β΄ Εθνική, επιστρέφοντας παράλληλα στη φυσική του έδρα. Το τέλος των αγωνιστικών του υποχρεώσεων επέφερε νέο υποβιβασμό, αφού βρέθηκε στη 14η θέση σε σύνολο 16 ομάδων.
Την αγωνιστική περίοδο 2008-09 στο Πρωτάθλημα του 2ου ομίλου του Βορρά της Γ΄ Εθνικής, ο Μακεδονικός ολοκλήρωσε τη χρονιά στην 8η θέση. Η περίοδος 2009-10 υπήρξε βαθμολογικά επανάληψη της προηγούμενης, παρόλο που ο σύλλογος πέτυχε μια νίκη περισσότερη. Την επόμενη χρονιά 2010-11 η ομάδα της Νεάπολης βρέθηκε στην 11η θέση σε σύνολο 14 ομάδων με αποτέλεσμα να υποβιβαστεί μετά από δύο δεκαετίες περίπου στο οικείο τοπικό πρωτάθλημα.
Την περίοδο 2011-12, αγωνιζόμενος στην Α΄ Κατηγορία Ανδρών της Ε.ΚΑ.Σ.Θ., τερμάτισε στην 4η θέση της βαθμολογικής κατάταξης. Ωστόσο με απόφαση της Ε.Ο.Κ. επέστρεψε στα εθνικά πρωταθλήματα λόγω ανακατατάξεων.
Κατά συνέπεια ο Μακεδονικός εντάχθηκε για την περίοδο 2012-13 στο δυναμικό του 2ου ομίλου του Βορρά της Γ΄ Εθνικής κατηγορίας, ολοκληρώνοντας τις αγωνιστικές του υποχρεώσεις στην 8η θέση του βαθμολογικού πίνακα. Έχοντας συλλέξει 8 νίκες και 8 ήττες, εξασφάλισε την παραμονή του στην κατηγορία.
Κατά την αγωνιστική περίοδο 2013-14, ο Μακεδονικός αγωνίστηκε στο Πρωτάθλημα της Γ΄ Εθνικής κατηγορίας που διοργάνωσε η Ελληνική Ομοσπονδία Καλαθοσφαίρισης και συγκεκριμένα στον 2ο όμιλο του Βορρά. Έχοντας συγκεντρώσει 9 νίκες και 15 ήττες, κατέλαβε την 9η θέση της τελικής βαθμολογίας, παραμένοντας στην κατηγορία. 
Ο τελικός του ULEB Cup.
Σημαντικότερη από όλες τις διακρίσεις της ομάδας είναι η συμμετοχή της στον τελικό του ULEB Cup (ευρωπαϊκή διοργάνωση δεύτερου επιπέδου, νυν Eurocup Basketball) που έλαβε χώρα στις 19 Απριλίου 2005 στο Σαρλερουά του Βελγίου. Στον αγώνα ηττήθηκε από τη λιθουανική Λιέτουβος Ρίτας με σκορ 78-74. Στην πορεία του προς τον τελικό απέκλεισε μερικές σημαντικές ομάδες, εκμεταλλευόμενος την ισχυρή έδρα της Κοζάνης. Η πορεία προς τον τελικό:
Προπονητής της χρονιάς ήταν ο Αργύρης Πεδουλάκης. Στον τελικό αγωνίστηκαν οι αθλητές: Παναγιώτης Καυκής, Μανώλης Παπαμακάριος, Κώστας Χαραλαμπίδης, Ντράγκαν Λουκόφσκι, Άντρε Χάτσον, Σλάβεν Ρίματς, Γκριγκόρι Χίζνιακ, Πιτ Μίκεαλ, Νέναντ Κάνακ, Αλέκος Πέτρουλας, ενώ είχαν επίσης δηλωθεί οι Αργύρης Δάλιαρης και Σωκράτης Γκιζογιάννης.
Ελληνικές ομάδες καλαθοσφαίρισης στις διεθνείς διοργανώσεις
Παρόν ρόστερ ομάδας.
Το ρόστερ του Μακεδονικού Νεάπολης για την αγωνιστική περίοδο 2013-14 συνέθεσαν οι παρακάτω αθλητές:
&lt;br&gt;
&lt;br&gt;
Τμήμα καλαθοσφαίρισης γυναικών.
Κατά την αγωνιστική περίοδο 1999-2000 το γυναικείο τμήμα καλαθοσφαίρισης του συλλόγου αγωνίστηκε στο Πρωτάθλημα της Β΄ Εθνικής κατηγορίας, τερματίζοντας στην 3η θέση του βορείου ομίλου. Την επόμενη χρονιά 2000-01 ολοκλήρωσε τις αγωνιστικές του υποχρεώσεις αρκετά χαμηλότερα και συγκεκριμένα στην 7η θέση, παραμένοντας ωστόσο στα εθνικά πρωταθλήματα. Η περίοδος 2001-02 δεν επέφερε αλλαγή στην τελική κατάταξη, ωστόσο την περίοδο 2002-03 ο Μακεδονικός, αν και βρέθηκε στην 6η θέση, εν τέλει υποβιβάστηκε λόγω κατάργησης της εν λόγω κατηγορίας.
Την αγωνιστική περίοδο 2003-04 ο Μακεδονικός αναδείχθηκε πρωταθλητής της Ε.ΚΑ.Σ.Θ., επιστρέφοντας στα πανελλαδικά πρωταθλήματα. Ακολούθησαν δύο περίοδοι στην Α2 Εθνική: το 2004-05 κατετάγη 7ος στην τελική βαθμολογία, ενώ ένα χρόνο αργότερα, κατά τη λήξη της περιόδου 2005-06 βρέθηκε στην 11η θέση και υποβιβάστηκε στα τοπικά πρωταθλήματα, όπου αγωνίζεται μέχρι σήμερα. 
Τις περιόδους που συμμετείχε στα Εθνικά πρωταθλήματα ο Μακεδονικός συμμετείχε και στο θεσμό του Κυπέλλου Ελλάδος, χωρίς ωστόσο να καταφέρει να αγωνιστεί σε κάποιο Final-4.
Κατά την αγωνιστική περίοδο 2011-12 ο σύλλογος συμμετείχε στο Πρωτάθλημα της Α΄ Κατηγορίας Γυναικών της Ε.ΚΑ.Σ.Θ. καταλαμβάνοντας την 6η θέση στην τελική κατάταξη.
Κατά την αγωνιστική περίοδο 2012-13 ο Μακεδονικός έλαβε μέρος στο Πρωτάθλημα της Α΄ Κατηγορίας Γυναικών, που διοργάνωσε η Ε.ΚΑ.Σ.Θ., ολοκληρώνοντας τις αγωνιστικές του υποχρεώσεις στην 6η θέση της βαθμολογικής κατάταξης.
Έδρα του συλλόγου είναι το Κλειστό Γυμναστήριο Μακεδονικού. Καθήκοντα προπονήτριας διατηρεί η Τάνια Σταϊκοπούλου.
Τμήμα πετοσφαίρισης ανδρών.
Ιστορική αναδρομή.
Το τμήμα πετοσφαίρισης ανδρών του Μακεδονικού μετρά δύο συμμετοχές στην Α΄ Εθνική κατηγορία (1977-78 και 1986-87). 
Το 2008 γνώρισε τον υποβιβασμό από τη Β΄ στη Γ΄ Εθνική. 
Κατά την αγωνιστική περίοδο 2011-12 ο σύλλογος αγωνίστηκε στην Α΄ κατηγορία ανδρών της Ε.ΠΕ.Σ.Θ., καταλαμβάνοντας τη 2η θέση της τελικής βαθμολογίας. 
Το 2004 η ομάδα των Εφήβων αναδείχθηκε Πρωταθλήτρια Ελλάδος.
Κατά την αγωνιστική περίοδο 2014-2015 ο Μακεδονικός έλαβε μέρος στον 3ο (Βόρειο) Όμιλο της Α2 Εθνικής Κατηγορίας Ανδρών.
Καθήκοντα προπονητή διατηρεί ο Γιώργος Οικονομίδης από το καλοκαίρι του 2014. Το ρόστερ για την περίοδο 2014-2015 απαρτίζουν οι παρακάτω αθλητές:
&lt;br&gt;
Άλλα αθλήματα.
Ο σύλλογος καλλιεργεί επίσης τμήματα υδατοσφαίρισης, κολύμβησης, χειροσφαίρισης (η γυναικεία ομάδα έφτασε μέχρι τον τελικό του Κυπέλλου Ελλάδος το 2002, όμως έχασε από την Αναγέννηση Άρτας) και στίβου.

</doc>
<doc id="56839" url="https://el.wikipedia.org/wiki?curid=56839" title="Ιωάννης Πλουσιαδηνός">
Ιωάννης Πλουσιαδηνός



</doc>
<doc id="56840" url="https://el.wikipedia.org/wiki?curid=56840" title="Ελληνικό Κοινοβούλιο">
Ελληνικό Κοινοβούλιο



</doc>
<doc id="56842" url="https://el.wikipedia.org/wiki?curid=56842" title="Άγιοι Δέκα Ηρακλείου">
Άγιοι Δέκα Ηρακλείου

Οι Άγιοι Δέκα είναι χωριό και έδρα ομώνυμης Κοινότητος καθώς και του Δήμου Γόρτυνας στην Περιφεριακή Ενότητα Ηρακλείου της Κρήτης. Ανήκε στην Επαρχίας Καινουργίου του Νομού Ηρακλείου.
Το χωριό είναι χτισμένο σε κατάφυτο ύψωμα με θαυμάσια θέα ανάμεσα σε ελαιώνες, στη βόρεια πλευρά της πεδιάδας της Μεσσαράς, πάνω σε ερείπια της αρχαίας Γόρτυνας. Βρίσκεται σε υψόμετρο 170 μέτρων. Πιθανολογείται ότι εκεί βρισκόταν το νεκροταφείο της Γόρτυνας. Άλλωστε, πολλά από τα σπίτια του χωριού έχουν χτιστεί με οικοδομικό υλικό από τα ερείπια της αρχαίας πόλης. Στο Μικρό Μουσείο της Γόρτυνας εκθέτονται ευρήματα της περιοχής. 
Στην Κέρκυρα υπάρχει αντίστοιχο χωριό Άγιοι Δέκα, οι κάτοικοι του οποίου θεωρούνται πρόσφυγες από τους Αγίους Δέκα της Κρήτης, οι οποίοι εκδιώχθηκαν από τους Άραβες Αγαρηνούς.
Κοινότητα Αγίων Δέκα.
Εκτός από την έδρα της, η Κοινότητα Αγίων Δέκα περιλαμβάνει και τον οικισμό Βουρβουλίτης. Η απογραφή του 2011 αναφέρει:
Συνολικά η κοινότητα έχει 861 κατοίκους.
Η Κοινότητα εκπροσωπείται από πενταμελές Συμβούλιο με επικεφαλής τον Πρόεδρο κ. Μιχαήλ Πηρουνάκη.
Κοινοτάρχες Αγίων Δέκα.
Οι κάτωθι εκλέχθηκαν και υπηρέτησαν (ή υπηρετούν) ως Πρόεδροι της Κοινότητος Αγίων Δέκα.
Υποδομή.
Εξαιτίας της θέσης του, το χωριό παρουσιάζει αυξημένη κίνηση και η συγκοινωνία με το Ηράκλειο είναι πολύ πυκνή. Οι Άγιοι Δέκα διαθέτουν νηπιαγωγείο, δημοτικό, γυμνάσιο, λύκειο, περιφερειακό ιατρείο, πολιτιστικό σύλλογο, αθλητικό σωματείο, γήπεδο και τράπεζα. Στα τέλη του 2010 παραδόθηκε προς χρήση το νέο δημαρχείο, που στεγάζει τις υπηρεσίες του Δήμου Γόρτυνας, το ΚΕΠ και το αστυνομικό τμήμα της περιοχής. 
Στα νοτιοδυτικά του χωριού βρίσκεται το Φυλακείον, όπου φυλάσσονται αγάλματα, επιγραφές και γλυπτά ευρήματα από την αρχαία Γόρτυνα.
Ενορία.
Σημαντικό ρόλο στην ανάπτυξη του χωριού έχει διαδραματίσει και η ενορία. Μέσα στο χωριό βρίσκεται ο βυζαντινός ναός των Αγίων Δέκα, ο σύγχρονος ναός του Αγίου Νεκταρίου. Στη θέση Αγία Λίμνη, στην άκρη του οικισμού είναι κτισμένο το παρεκκλήσι των Αγίων Δέκα, όπου μέσα στις στοές βρίσκονται οι τάφοι τους. 
Πέραν των παραπάνω, στην ενορία υπάγεται πλήθος από παρεκκλήσια και ξωκκλήσια.
Ιστορικά στοιχεία.
Σε χάρτες και έγγραφα του 1583 ο οικισμός αναφέρεται με την ονομασία "Agius Dheca" και με 308 κατοίκους.
Από το χωριό καταγόταν η οικογένεια επαναστατών του Μαλικούτη. Σημαντικοί οπλαρχηγοί ήταν ο Νικόλαος (ο οποίος εκτέλεσε το γενίτσαρο της Μεσαράς Αγριολίδη και αργότερα σκοτώθηκε ο ίδιος και διασύρθηκε από τους Τούρκους), ο Μιχαήλ και ο Μανούσος.
Κατά την περίοδο που ήταν επίσκοπος ο Βασίλειος Μαρκάκης και μέχρι το 1945, οπότε και έγινε Μητροπολίτης Κρήτης, το χωριό υπήρξε έδρα της επισκοπής Γορτύνης και Αρκαδίας. Ο ίδιος δώρισε το ιδιόκτητο μέγαρο της επισκοπής στον ΕΟΤ και έκτοτε χρησιμοποιείται ως τουριστικός ξενώνας, με την ονομασία "Βασιλείου Μέλαθρον".Τα τελευταία χρόνια στο μέγαρο είχαν εγκατασταθεί οι υπηρεσίες του Δήμου ως μια προσωρινή λύση στο πρόβλημα στέγασης.

</doc>
<doc id="56844" url="https://el.wikipedia.org/wiki?curid=56844" title="Αντβέρπη">
Αντβέρπη



</doc>
<doc id="56845" url="https://el.wikipedia.org/wiki?curid=56845" title="Αγ. Δέκα">
Αγ. Δέκα



</doc>
<doc id="56847" url="https://el.wikipedia.org/wiki?curid=56847" title="Μητροπολίτης Δημητριάδος και Αλμυρού Ιγνάτιος Γεωργακόπουλος">
Μητροπολίτης Δημητριάδος και Αλμυρού Ιγνάτιος Γεωργακόπουλος

Ο Μητροπολίτης Δημητριάδος και Αλμυρού Ιγνάτιος (κατά κόσμον Παναγιώτης Γεωργακόπουλος) (Άγιος Δημήτριος Αττικής, 25 Απριλίου 1956) είναι Έλληνας παρουσιαστής και επίσκοπος της Εκκλησίας της Ελλάδος.
Γεννήθηκε στον Άγιο Δημήτριο Αττικής το 1956. Φοίτησε στην Ριζάρειο Εκκλησιαστική Σχολή Αθηνών και στη Θεολογική Σχολή Αθηνών. Τον Ιούλιο του 1975 εκάρη Μοναχός στην Ιερά Μονή Παναγίας Χρυσοπηγής. Χειροτονήθηκε Διάκονος το 1976 και Πρεσβύτερος το 1983.
Διατέλεσε Πρωτοσύγελλος της Ι.Μ. Πειραιώς (1984-1998). Διετέλεσε Διευθυντής του Ραδιοφωνικού σταθμού «Πειραϊκή Εκκλησία», καθώς και εκπρόσωπος τύπου της Ιεράς Αρχιεπισκοπής Αθηνών.
Είναι ιδιαίτερα γνωστός από την κυριακάτικη πρωινή εκπομπή διαλόγου «Αρχονταρίκι», την οποία παρουσίαζε από το 1992 μέχρι και το 2011 στην ΕΡΤ.
Σε συνέντευξή του δήλωσε πως "όποιος αρνείται την προσφορά στους πρόσφυγες και τους μετανάστες δεν είναι ούτε Έλληνας, ούτε Ορθόδοξος" και ότι "στους πρόσφυγες και τους μετανάστες είναι ο Χριστός σήμερα. Αυτόν τον Χριστό διδάσκουμε"

</doc>
<doc id="56849" url="https://el.wikipedia.org/wiki?curid=56849" title="Καρχηδόνα">
Καρχηδόνα

Η Καρχηδόνα είναι πόλη της Τυνησίας και ήταν το κέντρο του αρχαίου πολιτισμού των Καρχηδονίων. Η πόλη αναπτύχθηκε από μία αποικία των Φοινίκων της πρώτης χιλιετίας π.Χ. σε πρωτεύουσα αρχαίας αυτοκρατορίας.
Άλλες ονομασίες είναι: "Carthago" ή "Karthago" στα λατινικά, "Καρχηδών" στα αρχαία ελληνικά, قرطاج-"Qarṭāj" στα αραβικά, "Kartajen" στα Βερβερικά, Ετρουσκικά: "*Carθaza", από το Φοινικικό "Qart-ḥadašt" το οποίο σημαίνει «"Νέα Πόλη"» (αραμαϊκή γλώσσα: קרתא חדאתא, "Qarta Ḥdatha"), και που την παρουσίαζε ως τη «νέα Τύρο».
Ο πρώτος πολιτισμός που αναπτύχθηκε εντός της σφαίρας επιρροής της πόλης αναφέρεται ως «"Punic"» (μια μορφή της λέξης «Φοινικικός») ή Καρχηδονιακός. Η πόλη της Καρχηδόνας βρίσκεται στην ανατολική πλευρά της Λίμνης Τύνιδας, η οποία βρίσκεται στο κεντρικό τμήμα της Τυνησίας. Σύμφωνα με Έλληνες ιστορικούς, η Καρχηδόνα ιδρύθηκε από, ομιλούντες την χαναανική, Φοίνικες αποίκους από την Τύρο (ευρισκόμενη στον σύγχρονο Λίβανο) υπό την ηγεσία της Ελίσσης, η οποία άλλαξε ονομασία (Βασίλισσα Διδώ) στην Αινειάδα του Βιργιλίου. Εξελίχθηκε σε μεγάλη και εύπορη πόλη και, ως συνέπεια, κυρίαρχη δύναμη στην Μεσόγειο. Η αντιπαλότητα, που ήρθε ως αποτέλεσμα αυτού, με τις Συρακούσες, τη Νουμιδία, και τη Ρώμη συνοδεύτηκε από αρκετούς μεταξύ τους πολέμους, στην διάρκεια των οποίων πραγματοποιήθηκαν εκατέρωθεν εισβολές στα εδάφη των άλλων.
Η εισβολή του Αννίβα στην Ιταλία κατά την διάρκεια του Β΄ Καρχηδονιακού Πολέμου είχε ως αποτέλεσμα τη νίκη στις Κάννες, ενώ έθεσε σε σημαντικό κίνδυνο της συνέχιση της ρωμαϊκής κυριαρχίας στην Ιταλία. Ωστόσο, η Καρχηδόνα βγήκε αποδυναμωμένη από αυτή την σύγκρουση μετά και την ήττα του Αννίβα στην Μάχη της Ζάμας το 202 π.Χ. Μετά το τέλος του Τρίτου Καρχηδονιακού Πολέμου, η πόλη καταστράφηκε ολοσχερώς από τους Ρωμαίους το 146 π.Χ. Ωστόσο, οι Ρωμαίοι επανίδρυσαν την Καρχηδόνα, η οποία κατέστη η τέταρτη σημαντικότερη πόλη της Αυτοκρατορίας και η δεύτερη σημαντικότερη πόλη στην Λατινική Ανατολή. Αργότερα, αποτέλεσε την πρωτεύουσα του βραχύβιου Βασιλείου των Βανδάλων. Παρέμεινε ως μία από τις σημαντικότερες ρωμαϊκές πόλεις μέχρι και τη Μουσουλμανική επέλαση, όταν και καταστράφηκε για δεύτερη φορά το 698 μ.Χ.
Ο Αριστοτέλης για την Καρχηδόνα.
Ο Αρχαίος Έλληνας φιλόσοφος Αριστοτέλης περιέγραψε αναλυτικά τους πολιτικούς θεσμούς της Καρχηδόνας, ενώ θεωρούσε πως η πόλη είχε μια από τις καλύτερες πολιτικές οργανώσεις στον κόσμο, μαζί με αυτές των ελληνικών πόλεων-κρατών της Αθήνας, της Σπάρτης, της Αρχαίας Μασσαλίας, και της Κρήτης.Πιο αναλυτικά στο δεύτερο βιβλίο των Πολιτικών του μεταξύ των πολιτευμάτων με τα οποία ασχολείται ειναι και το πολίτευμα της Καρχηδόνας.Δεν ευσταθεί η άποψη που λέει ότι συνέταξε έργο υπό τον τίτλο "Καρχηδονίων πολιτεία". Στο έργο του "Νόμιμα Βάρβαρα", αντιθέτως, απαριθμεί τις συνήθειες και τα έθιμα διαφόρων λαών όπως των Καρχηδονίων οι οποιοι έφτιαξαν την τετρήρη.Ο Αριστοτέλης στα Πολιτικά του μιλάει για το θεσμό των συσσιτίων χωρίς περισσότερες πληροφορίες αναφορικά με τον τρόπο λειτουργίας και οργάνωσής τους. Ως προς την σταθερότητα του πολιτεύματος των Καρχηδονίων την αποδίδει στην τάξη και στην ηρεμία του δήμου και στη μη εμφάνιση τυράννου. Προς αποτροπή κοινωνικών εξεγερσεων εκ μέρους των απόρων οι Καρχηδόνιοι εγκαθιστούν αυτούς σε αποικίες ώστε να καταστούν αυτοί εύποροι.Τρεις πολιτειακοί θεσμοί υπάρχουν στην Καρχηδόνα: των Εφόρων, της Γερουσίας, της Βασιλείας. Οι πρώτοι αίρονται την αρχήν "αριστίνδην", οι δεύτεροι βάσει ευγενείας, ενώ στα πλαίσια του τρίτου οι φορείς της προέρχονται από το ίδιο γένος και δεν προκαλούν εχθρότητα μεταξύ τους.
Τοπογραφία.
Η Καρχηδόνα χτίστηκε σε ένα ακρωτήριο περιτριγυρισμένο από βορρά και νότο από θάλασσα. Η τοποθεσία της πόλης την κατέστησε κυρίαρχο εμπορικό σταθμό στην Μεσόγειο. Όσα πλοία ταξίδευαν υποχρεούνταν να περάσουν μεταξύ της Σικελίας και των ακτών της Τυνησίας, όπου η Καρχηδόνα ήταν χτισμένη, αποκομίζοντάς της, έτσι, μεγάλη δύναμη και επιρροή στην ευρύτερη περιοχή.
Δύο μεγάλα, τεχνητά λιμάνια κατασκευάστηκαν εντός της πόλης, το ένα για την φιλοξενία του πολυάριθμου ναυτικού στόλου των 220 πλοίων που διέθετε η πόλη και το άλλο για εμπορική χρήση. Ένας περιτειχισμένος πύργος επέβλεπε και τα δύο λιμάνια.
Η πόλη διέθετε ισχυρά τείχη, μήκους 37 χιλιομέτρων, μεγαλύτερα των τειχών πόλεων ανάλογου μεγέθους. Το μεγαλύτερο τμήμα των τειχών βρισκόταν από την πλευρά της στεριάς, κάτι που αν και μπορεί, αρχικώς, να φανεί παράξενο, είναι απολύτως λογικό, καθώς η κυριαρχία της Καρχηδόνας στη θάλασσα καθιστούσε ιδιαιτέρως απίθανη οποιαδήποτε περίπτωση επίθεσης από εκείνη την κατεύθυνση. Τα 4 με 4,8 χιλιόμετρα μήκους του τείχους που εκτεινόταν κατά μήκος του ισθμού και προς τα δυτικά ήταν ιδιαιτέρως μεγάλα, κάτι που εξηγεί, ουσιαστικά, τον λόγο για τον οποίο παρέμειναν απαραβίαστα.
Η πόλη είχε μια μεγάλη νεκρόπολη ή χώρο ταφής των νεκρών, περιοχή θρησκευτικών μνημείων και ναών, υπαίθριες αγορές, βουλευτήριο, πύργους, καθώς και έναν θέατρο, ενώ ήταν χωρισμένη σε τέσσερις ισοδύναμες περιοχές κατοικίας, παρόμοιας έκτασης. Στο κέντρο της πόλης έστεκε το υπερυψωμένο φρούριο, γνωστό και ως Μπιρσά.
Η Καρχηδόνα ήταν μια από τις μεγαλύτερες πόλεις κατά τους Ελληνιστικούς χρόνους (σύμφωνα με ορισμένες εκτιμήσεις, μονάχα η Αλεξάνδρεια ήταν μεγαλύτερη), ενώ παρέμεινε τέτοια μέχρι και λίγο πριν την προ της βιομηχανικής επανάστασης περίοδο.
Ιστορία.
Η ιστορική μελέτη της Καρχηδόνας αποδεικνύεται ιδιαιτέρως προβληματική. Κι αυτό γιατί ο πολιτισμός καθώς και τα επίσημα έγγραφά της καταστράφηκαν από τους Ρωμαίους με το τέλος του Τρίτου Καρχηδονιακού Πολέμου, με αποτέλεσμα οι πρωτογενείς Καρχηδονιακές πηγές που έχουν επιζήσει μέχρι σήμερα να είναι ελάχιστες. Ενώ υπάρχουν ορισμένες αρχαίες μεταφράσεις φοινικικών κειμένων στα ελληνικά και τα λατινικά, με επιγραφές να διατηρούνται σε διάφορα μνημεία και κτίρια που έχουν ανασκαφεί στη Βόρεια Αφρική, οι κύριες πηγές για την εποχή παραμένουν οι Έλληνες και Ρωμαίοι ιστορικοί, στους οποίους περιλαμβάνονται οι Τίτος Λίβιος, Πολύβιος, Αππιανός, Κορνήλιος Νέπως, Σίλιος Ιταλικός, Πλούταρχος, Δίων Κάσσιος και Ηρόδοτος. Οι συγγραφείς αυτοί ανήκαν σε ανταγωνιζόμενους λαούς, οι οποίοι τις περισσότερες φορές βρίσκονταν σε πόλεμο με την Καρχηδόνα. Οι Ελληνικές Πόλεις συγκρούστηκαν με την Καρχηδόνα για την κυριαρχία στη Σικελία, ενώ οι Ρωμαίοι ξεκίνησαν τρεις πολέμους ενάντια της Καρχηδόνας. Δίχως ιδιαίτερη έκπληξη, τα γραφόμενά τους για την Καρχηδόνα είναι ιδιαιτέρως εχθρικά, αν και υπάρχουν ορισμένοι Έλληνες συγγραφείς οι οποίοι είχαν μια πιο θετική ματιά, αν και τα συγγραφικά τους έργα έχουν χαθεί.
Περί ιδρύσεως μύθοι.
Βασίλισσα Ελίσσα (Διδώ).
Σύμφωνα με τις ρωμαϊκές πηγές, Φοίνικες άποικοι προερχόμενοι από τον σημερινό Λίβανο, υπό την ηγεσία της Βασίλισσας Διδώς (Ελίσσα), ίδρυσαν την Καρχηδόνα. Η Βασίλισσα Ελίσσα (γνωστή, επίσης, και ως «Αλισσάρ») ήταν εξόριστη πριγκίπισσα της παλιάς φοινικικής πόλης της Τύρου. Στο απόγειο της δύναμής της, η μητρόπολη την οποία ίδρυσε, η Καρχηδόνα, έφτασε να αποκαλείται ως η «λαμπερή πόλη», έχοντας υπό τον έλεγχό της άλλες 300 πόλεις περιμετρικά της Δυτικής Μεσογείου και ηγούμενη του φοινικικού κόσμου.
Ο αδερφός της Ελίσσα, Βασιλιάς Πυγμαλίων της Τύρου, είχε δολοφονήσει τον σύζυγό της, τον αρχιερέα. Η Ελίσσα κατόρθωσε να ξεφύγει από την τυραννία της ίδιας της της χώρας, ιδρύοντας τη «νέα πόλη» της Καρχηδόνας και, ως αποτέλεσμα, τις μετέπειτα κτήσεις της. Λεπτομέρειες για την ζωή της είναι αποσπασματικές και προκαλούν σύγχυση, όμως το παρακάτω μπορεί να βρεθεί σε αριθμό πηγών. Σύμφωνα με τον Ιουστίνο, η Πριγκίπισσα Ελίσσα ήταν κόρη του Βασιλιά Μάτεν της Τύρου (επίσης γνωστός ως Μπέλος Β΄). Όταν πέθανε, ο θρόνος μεταβιβάστηκε στην ίδια και τον αδερφό της, Πυγμαλίωνα. Παντρεύτηκε τον θείο της Ακέρμπα (επίσης γνωστός ως Σύχος), Αρχιερέα του Μελκάρτ, έναν άνδρα με ισχύ και πλούτο που θα μπορούσαν να συγκριθούν μονάχα με του βασιλιά. Αυτό οδήγησε στην αύξηση της αντιπαλότητας μεταξύ της θρησκείας και της μοναρχίας. Ο Πυγμαλίων κυβερνούσε ως τύραννος, με αγάπη τόσο για τα πλούτη όσο και τις δολοπλοκίες, ενώ εποφθαλμιούσε την εξουσία και τα πλούτη του Ακέρμπα. Ο Πυγμαλίων δολοφόνησε τον Ακέρμπα εντός του ναού του και κράτησε κρυφή την εμπλοκή του για καιρό από την αδερφή του, λέγοντάς της σορία ψεμάτων σχετικά με τα αίτια θανάτου του συζύγου της. Τον ίδιο καιρό, οι κάτοικοι της Τύρου απαίτησαν να έχουν έναν μοναδικό άρχοντα.
Αινειάδα του Βιργιλίου.
Στο ρωμαϊκό έπος του Βιργιλίου, την "Αινειάδα", η Βασίλισσα Διδώ, η ελληνική ονομασία της Βασίλισσας Ελίσσα, παρουσιάζεται αρχικά ως μια ισχυρή προσωπικότητα που αποπνέει σεβασμό. Σε διάστημα μόλις επτά ετών, μετά την αποχώρησή τους από την Τύρο, οι Καρχηδόνιοι είχαν οικοδομήσει εκ νέου ένα ισχυρό βασίλειο υπό την διοίκησή της. Οι υπήκοοί της την λάτρευαν και τις επιφύλασσαν ιδιαιτέρως κολακευτικά σχόλια για το έργο της. Ο ευγενικός της χαρακτήρας αναδεικνύεται ακόμη περισσότερο από τον Βιργίλιο, όταν αυτή θα προσφέρει άσυλο στον Αινεία και τους άνδρες του, οι οποίοι είχαν μόλις γλιτώσει από την άλωση της Τροίας. Ένα πνεύμα υπό την μορφή του αγγελιοφόρου των θεών, Μερκούριου, σταλμένο από τον Γιούπιτερ, υπενθυμίζει στον Αινεία ότι η αποστολή του δεν είναι να καταλύσει στην Καρχηδόνα με τον νέο του έρωτα, Διδώ, αλλά να ταξιδέψει στην Ιταλία για να ιδρύσει τη Ρώμη. Ο Βιργίλιος ολοκληρώνει τη διήγηση του μύθου για την Διδώ με την ιστορία ότι, όταν ο Αινείας εξηγεί στην Διδώ τους λόγους της αποχώρησής του, εκείνη, ούσα απογοητευμένη, διέταξε να υψωθεί μια πυρά στο σημείο όπου θα έπεφτε πάνω στο ξίφος του Αινεία. Καθώς κοιτώταν ετοιμοθάνατη, καταράστηκε ο λαός του Αινεία να βρίσκεται πάντα σε πόλεμο με τον δικό της: «γεννηθείτε από τα κόκαλά μου, πνεύματα της εκδίκησης» (4.625, trans. Fitzgerald) λέει, σε μια πιθανή προοικονομία για τον Αννίβα. Οι λεπτομέρειες, ωστόσο, της αφήγησης του Βιργιλίου, δεν αποτελούν κομμάτι του αρχικού μύθου και αποτελούν περισσότερο δείγμα των ρωμαϊκών αισθημάτων απέναντι στην πόλη που μόλις είχαν καταστρέψει, παράδειγμα των οποίων είναι και η διάσημη φράση του Κάτωνα του Πρεσβύτερου, "Carthago delenda est", η Καρχηδόνα πρέπει να καταστραφεί.
Οικονομία.
Οι κυριότερες ασχολίες των κατοίκων ήταν η γεωργία και το εμπόριο. Η πόλη έγινε εμπορικό κέντρο και διέθετε σπουδαία ναυτική δύναμη, ώστε να συναγωνίζεται τους Έλληνες και τους Ετρούσκους. Κυριότερος όμως ανταγωνιστής και αντίπαλος ήταν η Ρώμη.
Ιστορία.
Οι δύο πόλεις άρχισαν πόλεμο μεταξύ τους, που διακρίνεται σε τρεις περιόδους:
Και στους δύο αυτούς πολέμους οι Καρχηδόνιοι νικήθηκαν από το στρατό των Ρωμαίων. 

</doc>
<doc id="56850" url="https://el.wikipedia.org/wiki?curid=56850" title="Δημοκρατία της Καρχηδόνας">
Δημοκρατία της Καρχηδόνας



</doc>
<doc id="56851" url="https://el.wikipedia.org/wiki?curid=56851" title="Κρυονέρι Αιτωλοακαρνανίας">
Κρυονέρι Αιτωλοακαρνανίας

"Για οικισμούς με το ίδιο όνομα δείτε το λήμμα: Κρυονέρι (αποσαφήνιση)"
"Για τον οικισμό Κρυονέρια στην ορεινή Ναυπακτία δείτε: Κρυονέρια Αιτωλοακαρνανίας"
Το Κρυονέρι είναι παραλιακός οικισμός του χωριού Γαλατά στην περιφερειακή ενότητα Αιτωλοακαρνανίας.
Γεωγραφία - Αξιοθέατα.
Το Κρυονέρι βρίσκεται κοντά στις εκβολές του ποταμού Εύηνου και αποτελεί έναν από τους πιο σημαντικούς καλοκαιρινούς προορισμούς στο νομό. Απέχει 28 χλμ. ανατολικά από το Αντίρριο και 17,5 δυτικά από το Μεσολόγγι. Αποτελεί τουριστικό θέρετρο με πλήθος από ενοικιαζόμενα δωμάτια και οργανωμένη παραλία με αρκετά καταστήματα. Η περιοχή διαθέτει ένα εντυπωσιακό τοπίο λόγω του ότι ακριβώς πάνω από τη θάλασσα και δίπλα στην παραλία υψώνεται κατακόρυφα ο ορεινός όγκος της Βαράσοβας που αποτελεί έναν από τους πιο γνωστούς τόπους αναρρίχησης στην Ελλάδα. Στην παραλία κατέληγε η γραμμή "Αγρινίου-Μεσολογγίου-Κρυονερίου" του ιστορικού Σιδηρόδρομου Βορειοδυτικής Ελλάδας (ΣΒΔΕ) και στον μώλο φορτώνονταν τα βαγόνια σε καράβι για τη μεταφορά τους στην Πάτρα που βρίσκεται ακριβώς απέναντι.
Ως οικισμός αναφέρεται επίσημα για πρώτη φορά το 1912 στο ΦΕΚ 261Α - 31/08/1912 να προσαρτάται στην τότε κοινότητα Γαλατά. Το 1997 με το ΦΕΚ 244Α - 04/12/1997 αποσπάται από την κοινότητα Γαλατά και προσαρτάται στον τότε δήμο Χάλκειας. Σύμφωνα με το σχέδιο Καλλικράτης μαζί με τον Γαλατά συναποτελούν την τοπική κοινότητα Γαλατά που ανήκει στη Δημοτική Ενότητα Χαλκείας του Δήμου Ναυπακτίας και σύμφωνα με την απογραφή του 2011 έχει πληθυσμό 94 κατοίκους.

</doc>
<doc id="56852" url="https://el.wikipedia.org/wiki?curid=56852" title="Διδυμότειχο">
Διδυμότειχο

Το Διδυμότειχο είναι πόλη της Θράκης με πληθυσμό 9.263 κατοίκους, έδρα του ομώνυμου δήμου της Περιφέρειας Ανατολικής Μακεδονίας και Θράκης. Βρίσκεται σε απόσταση 85 χιλιομέτρων από την Αλεξανδρούπολη και 2 χιλιομέτρων από τα σύνορα της Ελλάδας με την Τουρκία. Σύμφωνα με μια θεωρία, το όνομά της το πήρε από τα διπλά τείχη του Κάστρου (που ονομάζεται και "Καλέ"), ενώ σύμφωνα με μια άλλη θεωρία, το όνομα οφείλεται στις δύο αντικριστές οχυρωμένες πόλεις (οι δύο οχυρώσεις, η μία στο σημερινό Καλέ και η άλλη στον απέναντι λόφο, της Αγίας Πέτρας, που τον 3ο μ.Χ. εξυπηρετούσαν τους Ρωμαίους, οι οποίοι αντιμετώπιζαν βαρβαρικές επιδρομές). Παλαιότερα η ρωμαϊκή πόλη "Πλωτινόπολη" βρισκόταν στον λόφο της Αγίας Πέτρας, όπου τα τελευταία χρόνια γίνονται αρχαιολογικές ανασκαφές και προσπάθεια ανάδειξης του αρχαιολογικού χώρου.
Σώζονται ακόμα τα δεσμωτήρια, όπου είχε φυλακιστεί ο βασιλιάς της Σουηδίας Κάρολος ΙΒ' το 1713 από τους Οθωμανούς. Το Τέμενος Βαγιαζήτ (Μεχμέτ Α') στην πλατεία της πόλης θεωρείται ένα από τα πιό μεγαλόπρεπα οθωμανικά τεμένη στην Ευρώπη και εγκαινιάστηκε το 1420.
Το Διδυμότειχο είναι χτισμένο στη συμβολή των ποταμών Έβρου και Ερυθροπόταμου, 950 χλμ ΒΑ της Αθήνας και 40 από τα βουλγαρικά σύνορα. Ο Έβρος, φυσικό σύνορο της χώρας με την Τουρκία, ορίζει την πόλη ανατολικά και σε απόσταση όχι μεγαλύτερη από 1 χλμ., ενώ ο Ερυθροπόταμος σχηματίζει τα δυτικά και νότια όριά της. Η σύγχρονη οικιστική εικόνα είναι αποτέλεσμα διαδοχικών επεκτάσεων του αρχικού ιστορικού πυρήνα της ακρόπολης που στεγάζει και σήμερα την παλιά πόλη, στην κορυφή του ασβεστολιθικού λόφου που ονομάζουμε «Καλέ» ή «Κάστρο». Ο λόφος αυτός μαζί με τον μικρότερο της Αγίας Πέτρας αποτελούν το δυτικό και νοτιοανατολικό αντίστοιχα όριο οικοδομικής εξάπλωσης του Διδυμοτείχου.
Το Διδυμότειχο είναι έδρα της Μητροπόλεως Διδυμοτείχου, Ορεστιάδος και Σουφλίου, με τον Καθεδρικό Ναό της Παναγίας Ελευθερώτριας στο κέντρο της πόλης.Επίσης στην πόλη έχει έδρα η Μουφτεία Διδυμοτείχου.
Ιστορία.
Αρχαιότητα.
Αρχαιολογικά ευρήματα (κεραμικά, λίθινα) στο λόφο της Αγίας Πέτρας, όπως και στο δυτικό άκρο του Κάστρου, καταδεικνύουν ότι η ιστορία του Διδυμότειχου ξεκινά την Νεολιθική περίοδο. Από την εποχή του σιδήρου, Θρακικά φύλα εγκαταστάθηκαν στους δύο λόφους. Ορισμένα αρχαιολογικά ευρήματα δείχνουν ότι κατά την Ελληνιστική εποχή ήταν οικισμός με ευημερία. 
Κατά τη ρωμαϊκή εποχή, στη θέση του αρχαίου πολίσματος στο ανατολικό άκρο του σημερινού Διδυμότειχου (στο λόφο της «Αγίας Πέτρας»), ο Ρωμαίος αυτοκράτορας Τραϊανός ίδρυσε μια πόλη ελληνικού τύπου («πόλη-κράτος»), η οποία ονομάστηκε Πλωτινούπολη προς τιμή της συζύγου του Πλωτίνας. Στα χρόνια του Διοκλητιανού (Τετραρχίας) η πόλη οχυρώθηκε με τείχος, που ο περίβολός του περιέκλειε και τους δυο λόφους, δηλαδή του Διδυμότειχου και της «Αγίας Πέτρας». Φαίνεται πως βασικό κριτήριο για την επιλογή αυτή του Τραϊανού, στο πλαίσιο της αστικής του πολιτικής, ήταν η εξαιρετικά στρατηγική της θέση, καθώς από τους λόφους, όπου ήταν χτισμένη, δέσποζε δυτικά σε ολόκληρη την κοιλάδα του Ερυθροπόταμου και βόρεια στον εύφορο και εκτεταμένο κάμπο της σημερινής Ορεστιάδας, που είχαν συμπεριληφθεί μέσα στα όρια της «χώρας» της. Εξάλλου, η πόλη έλεγχε ένα σπουδαίο πέρασμα του Ερυθροπόταμου, απ' όπου περνούσε υποχρεωτικά ο ρωμαϊκός δρόμος (παρακλάδι της Εγνατίας) που οδηγούσε στη μέση και άνω κοιλάδα του Έβρου ποταμού, ενώ μια διακλάδωσή του έφερνε στις ακτές του Εύξεινου Πόντου. Από τους αγροτικούς οικισμούς που βρίσκονταν μέσα στα όρια της επικράτειας («χώρας») της Πλωτινούπολης έχουν επισημανθεί πολύ λίγες, μέχρι σήμερα, θέσεις, όπως στην Ορεστιάδα, καθώς και κοντά στα σημερινά χωριά Αμόριο, Βρυσικά-Κυανή, Λάδη, Νεοχώρι και Κόμαρα-Πλάτη.
Βυζάντιο.
Το Διδυμότειχο κατά τη διάρκεια της Βυζαντινής Αυτοκρατορίας αποτελούσε μια από τις σημαντικότερες πόλεις και πολλές φορές είχε καταστεί διοικητική και στρατιωτική βάση της Αυτοκρατορίας. 
Ο λόφος του Καλέ παρείχε έλεγχο ολόκληρης της περιοχής καθώς και μεγαλύτερη ασφάλεια σε σχέση με τον λόφο της Αγίας Πέτρας. Για το λόγο αυτό, τον 6ο μ.Χ. αιώνα, ο αυτοκράτορας Ιουστινιανός την οχύρωσε. 
Μετά τον 7ο αιώνα εγκαταλείπεται η Πλωτινούπολη και αναπτύσσεται η Βυζαντινή οχύρωση στο λόφο του Κάστρου.
Σημαντικό σταθμό αποτελεί η γέννηση του μετέπειτα αυτοκράτορα Ιωάννης Γ´ Δούκας Βατάτζης το 1193 στο Διδυμότειχο.
Κατά τη Βυζαντινή περίοδο η πόλη γίνεται πρωτεύουσα της Βυζαντινής Αυτοκρατορίας τρεις φορές, ενώ το 1341, ο Ιωάννης ΣΤ΄ Καντακουζηνός επέλεξε το Διδυμότειχο για να στεφτεί αυτοκράτορας και να διαδεχτεί τον Ανδρόνικο Παλαιολόγο. Η στέψη του αυτοκράτορα έγινε με κάθε επισημότητα στις 26 Οκτωβρίου του 1341 στο ναό του Αγίου Γεωργίου του Παλαιοκαστρίτη "(σήμερα Αρμένικη)". 
Τουρκοκρατία.
Η πόλη καταλήφθηκε από τους Οθωμανούς το 1359 και ξανά, αυτή τη φορά μόνιμα (πιθανώς από τον διοικητή Hadji Ilbeg), το 1361. Κατά την οθωμανική περίοδο, το Διδυμότειχο γίνεται η πρώτη οθωμανική πρωτεύουσα σε ευρωπαϊκό έδαφος. Τα χρόνια που ακολούθησαν ήταν ιδιαίτερα δύσκολα για τον πληθυσμό της πόλης, ενώ πολλοί μαρτύρησαν για τη χριστιανική πίστη τους. Κατά την Ελληνική επανάσταση του 1821 εξεγέρθηκε και η περιοχή του Διδυμοτείχου (το Διδυμότειχο ήταν τότε η μεγαλύτερη πόλη της Δυτικής Θράκης), αλλά η επανάσταση καταστάλθηκε γρήγορα στην περιοχή μετά την ήττα των επαναστατών στη "Μάχη του Σαλτίκιοϊ". Ακολούθησε η "Δίωση του Διδυμοτείχου", όταν ο Τουρκικός όχλος υποστηριζόμενος από τις Οθωμανικές αρχές, πραγματοποίησε σφαγές και απαγχονισμούς Ελλήνων. Οι σφαγές αυτές προκάλεσαν την απώλεια του μεγαλύτερου μέρους του πληθυσμού της πόλης, καθώς οι περισσότεροι από όσους επέζησαν, προτίμησαν να εγκαταλείψουν την πόλη. Επίσης, κατέρρευσε και η έως τότε κραταιά οικονομία της πόλης με τα εργαστήρια πηλοπλαστικής και τα μεταξουργεία.Τον Απρίλιο του 1828 ξεσπά ο Ρωσοτουρκικός πόλεμος και οι Ρώσοι φθάνουν στην περιοχή του Έβρου. Το τέλος του πολέμου σφραγίζεται με τη Συνθήκη της Αδριανούπολης στις 14 Σεπτεμβρίου του 1829, με την οποία αναγνωρίζεται επίσημα η θρησκευτική ελευθερία του χριστιανικού πληθυσμού.
Νεότερη ιστορία.
Το Διδυμότειχο απελευθερώθηκε και ενώθηκε επίσημα με την Ελλάδα με τη Συνθήκη των Σεβρών τον Ιούλιο του 1920. 
Μετά τη Συνθήκη της Λωζάνης του 1923 στη Θράκη, οι εθνότητες που εγκαταστάθηκαν στην περιοχή, παρά το διαφορετικό τους θρήσκευμα, διατήρησαν την ίδια εθνική ταυτότητα. Για αυτόν τον λόγο, η Συνθήκη τους καθορίζει ως μία μουσουλμανική μειονότητα ελληνικής εθνότητας, και όχι ως τρεις μουσουλμανικές μειονότητες (μια πομακική, μια τουρκική και μια τσιγγάνικη). Στο Διδυμότειχο οι περισσότεροι Διδυμοτειχίτες Τούρκοι μετακινήθηκαν ως πρόσφυγες στην Τουρκία κατά τους πολέμους της δεκαετίας 1910, στον Μεσοπόλεμο και κυρίως την δεκαετία του 1940 (γερμανική κατοχή και εμφύλιος). Σήμερα το μεγαλύτερο μέρος της μουσουλμανικής (θρησκευτικής) μειονότητας στο Διδυμότειχο είναι Ρομά. Οι Ρομά βρίσκονται στην πόλη από το 16ο αιώνα και στην πλειοψηφία τους ήταν μουσουλμάνοι και ανάμεσά τους υπήρχαν και λίγες χριστιανικές οικογένειες.
Μετά τη Μικρασιατική Καταστροφή και την ανταλλαγή πληθυσμών εγκαταστάθηκαν στο Διδυμότειχο πολλοί Έλληνες πρόσφυγες από τη Μικρά Ασία, την Ανατολική Θράκη και την Ανατολική Ρωμυλία (Βόρεια Θράκη).
Στην πόλη υπήρχε επίσης μια από τις αρχαιότερες εβραϊκές κοινότητες της Ελλάδος. Στις 4 Μαΐου 1943, 731 Εβραίοι του Διδυμοτείχου μεταφέρθηκαν στην Πολωνία όπου εξοντώθηκαν από τους Γερμανούς κατακτητές. Το 1985 πέθανε ο τελευταίος Εβραίος της πόλης και το 1987 διαλύθηκε επισήμως η Ισραηλιτική Κοινότητα του Διδυμοτείχου. Στην πόλη του Διδυμοτείχου η αρμενική κοινότητα εμφανίστηκε περί τον 18ο αιώνα και είναι παρούσα και στη σύγχρονη εποχή, ενταγμένη στην κοινωνία της πόλης.
Ιστορικά μνημεία.
Το Διδυμότειχο έχει να επιδείξει σημαντικά Ρωμαϊκά, Βυζαντινά και Οθωμανικά μνημεία.
Ρωμαϊκά-Βυζαντινά μνημεία.
Η Ρωμαϊκή ιστορία της πόλης συμπεριλαμβάνει την Πλωτινούπολη, μια αρχαία πόλη στο λόφο της Αγίας Πέτρας η οποία τον 7ο αιώνα εγκαταλείφθηκε και η Βυζαντινή ιστορία συνεχίστηκε στο λόφο του Καλέ. Τον 3ο αιώνα μ.Χ. συνυπήρχαν δύο οχυρώσεις, η μια της Πλωτινούπολης στον λόφο της Αγίας Πέτρας και η άλλη στο λόφο του Κάστρου.
Πλωτινούπολη.
Η Πλωτινούπολη ήταν μια πόλη (μέχρι τον 7ο αιώνα ) που βρισκόταν κοντά στη σημερινή πόλη του Διδυμότειχου, σε έναν λόφο που σήμερα ονομάζεται Αγία Πέτρα.
Ένα από τα σημαντικότερα ευρήματα της ευρύτερης περιοχής αποτελεί η "Χρυσή Προτομή": Κατά το έτος 1965 στρατιώτες, οι οποίοι έσκαβαν χαρακώματα, βρήκαν τυχαία χρυσή προτομή γενειοφόρου άνδρα με κοσμημένο θώρακα. Το μέγεθος της προτομής είναι κατά τι μικρότερο του κανονικού, συνολικού ύψους 26 cm. Φέρει τριγωνική οπή και παραμόρφωση στην αριστερή παρειά του προσώπου, η οποία προήλθε από κτύπημα σκαπάνης. Πρόκειται για ένα έργο σφυρήλατο, από χρυσό, και βάρους περίπου 1 kg. Η προτομή αυτή απεικονίζει τον αυτοκράτορα Σεπτίμιο Σεβήρο (191-221 μ.Χ.). Η προτομή αυτή σήμερα εκτίθεται στο Αρχαιολογικό Μουσείο της Κομοτηνής και θεωρείται ένα από τα σημαντικότερα εκθέματα του μουσείου. Η προτομή χρονολογείται στη Ρωμαϊκή περίοδο (τέλη 2ου αι. μ.Χ. - αρχές 3ου αι. μ.Χ.).
Το 2009 ήρθε στο φως από τις ανασκαφές στο αρχαιολογικό χώρο ρωμαϊκό ψηφιδωτό με μυθολογικές παραστάσεις με τον Απόλλωνα, τη Μούσα, ερωτιδείς πάνω σε δελφίνια αλλά και εικόνες πτηνών. Οι ανασκαφές συνεχίστηκαν και το 2011 με την υποστήριξη του Δήμου Διδυμότειχου και της Περιφέρειας Ανατολικής Μακεδονίας – Θράκης. Το ψηφιδωτό χρονολογείται από β' μισό του 2ου και στις αρχές του 3ου μ.Χ. Ανάμεσα στα μωσαϊκά που ανακαλύφθηκαν είναι ένα μωσαϊκό με "τερατόμορφους ιχθυοκένταυρους και Νηρηίδες".
Βυζαντινό Κάστρο του Διδυμοτείχου.
Μετά τον 7ο αιώνα η Πλωτινούπολις εγκαταλείφθηκε και η βυζαντινή πόλη αναπτύχθηκε στο λόφο του Καλέ (Κάστρο). Κατά τη Βυζαντινή περίοδο το Διδυμότειχο και το Κάστρο είχε σημαντική γεωστρατηγική θέση και μετά το 1261 γίνεται από τις σημαντικότερες πόλεις της Θράκης. Είναι η γενέτειρα του Ιωάννη Γ΄του Βατάτζη και του Ιωάννη Ε΄του Παλαιολόγου και έδρα των αυτοκρατόρων Ιωάννη του Γ΄ Παλαιολόγου και του Ιωάννη του Στ΄ Καντακουζηνού στους εμφύλιους πολέμους το πρώτο μισό του 14ου αιώνα. Η σημερινή Αρμένικη εκκλησία είναι χτισμένη το διάστημα 1815-31 και ονομάζεται στην Αρμένικη γλώσσα ως "Σουρπ Κεβόρκ" (ή γνωστή ως η εκκλησία του Αγίου Γεωργίου) είναι κτισμένη πάνω στο Βυζαντινό ναό του Αγ. Γεωργίου του Παλαιοκαστρίτη, όπου το 1341 στέφθηκε αυτοκράτορας ο Ιωάννης ΣΤ΄ Καντακουζηνός. Στο Κάστρο διατηρούνται σήμερα 24 πύργοι και μεταβυζαντινοί ναοί. Σε κάποιος πύργους υπάρχουν μονογράμματα βυζαντινών αυτοκρατόρων και διακοσμητικά μοτίβα. Μέσα στο κάστρο υπάρχουν διασκορπισμένες λαξευμένες σπηλιές οι οποίες χρησιμοποιούνταν ως τμήματα κατοικιών. Κατά την Οθωμανική αυτοκρατορία μέσα στο κάστρο διέμενε η χριστιανική κοινότητα (Έλληνες στην πλειοψηφία, Βούλγαροι και Αρμένιοι) ενώ η μουσουλμανική κοινότητα κατοικούσε στην "κάτω πόλη", έξω από το κάστρο.
Ναός Σωτήρος Χριστού.
Ο Ναός Σωτήρος Χριστού κτίσθηκε το έτος 1846 πάνω σε προγενέστερο κτίσμα, αυτό της βυζαντινής μονής του Σωτήρος Χριστού. Είναι τρίκλιτος με διπλή κιονοστοιχία από λίθινους κίονες. Το καμπαναριό είναι κτισμένο επί βυζαντινού πύργου και ανεγέρθηκε το 1873. Στον ναό φυλάσσονται δύο σημαντικές βυζαντινές εικόνες του 13ου και του 14ου αιώνα. Μια αμφιπρόσωπη εικόνα (1300 -1350) στην οποία απεικονίζονται η Σταύρωση και η Βρεφοκρατούσα Θεοτόκος η επονομαζόμενη "Διδυμοτειχίτισσα", η οποία αποτελεί δώρο του αυτοκράτορα Ανδρονίκου Γ΄ Παλαιολόγου. Η δεύτερη εικόνα είναι η δεσποτική του Σωτήρος Χριστού (αρχές του 1200), και αυτή αμφιπρόσωπη. Στην πίσω πλευρά σώζονται τμήματα από την παράσταση της αποκαθήλωσεως. Λιτανεύεται κατά τη γιορτή της Πεντηκοστής, στο Καλέ-Παναΐρ, σύμφωνα με παλαιά βυζαντινή παράδοση. Και οι δύο εικόνες φυλάσσονται σήμερα, ύστερα από την προσφατη συντηρησή τους, στο Εκκλησιαστικό Μουσείο της Μητροπόλεως Διδυμοτείχου. Ο Ναός είναι κτισμένος πάνω σε προγενέστερο κτίσμα, αυτό της βυζαντινής μονής του Σωτήρος Χριστού.
Μητροπολιτικός Ναός Αγίου Αθανασίου.
Ο Μητροπολιτικός Ναός Αγίου Αθανασίου χρονολογείται από το 1834 και κτίστηκε στη θέση βυζαντινού ναού. Βρίσκεται μέσα στο κάστρο, δίπλα στο μητροπολιτικό μέγαρο και σε μικρή απόσταση από το βυζαντινό τείχος. Είναι τρίκλιτη ξυλόστεγη βασιλική με νάρθηκα και εντός του ναού υπάρχει περίτεχνο ξυλόγλυπτο τέμπλο του 1835. Δίπλα στη βόρεια πλευρά του ναού, σώζονται κτιριακά κατάλοιπα σημαντικού μοναστηριακού συγκροτήματος που περιλαμβάνουν ένα επίμηκες ταφικό παρεκκλήσι, μια στενή αυλή και δύο δεξαμενές. Θεωρείται πως κτίσθηκε επί της βυζαντινής μονής της Παναγίας Οδηγήτριας. Ο τόπος αυτός αποτέλεσε σημείο μαρτυρίου του οσιομάρτυρος αγίου Ιακώβου το 1519 αλλά και του οσιομάρτυρος αγίου Παρθενίου, ο οποίος αφού έζησε οσιακά στην Ικαρία και την Πάτμο, ευρισκόμενος ως πνευματικός στο Διδυμότειχο τυφεκίσθηκε στην είσοδο του Μητροπολιτικού Ναού από Οθωμανό στις 5 Μαρτίου 1805.
Ναός Κοιμήσεως της Θεοτόκου.
Ο Ιερός Ναός Κοιμήσεως της Θεοτόκου ανοικοδομήθηκε το έτος 1843, στη θέση παλαιότερου ναού, σύμφωνα με επιγραφές στο ναό και αρχειακές μαρτυρίες, στα χρόνια του Μητροπολίτη Διδυμοτείχου Βησσαρίωνος. Αποτελεί ναό μεγάλων διαστάσεων στον τύπο της τρίκλιτης ξυλόστεγης βασιλικής με νάρθηκα σε σχήμα Π και γυναικωνίτη.
Το κωδωνοστάσιο είναι διώροφο, οκταγωνικής κάτοψης και ανεγέρθηκε κατά τα έτη 1925-1926. Ενδιαφέρον παρουσιάζει το περίτεχνο ξυλόγλυπτο τέμπλο με ποικιλία θεμάτων στις διακοσμητικές ζώνες του.
Στον ναό φυλάσσεται και η μοναδική εικόνα του αγίου Ιωσήφ, έργο του αγιογράφου Νικολάου Αδριανουπολίτη, στην οποία απεικονίζονται ο γνώμονας, ο διαβήτης, το τρίγωνο και ο κανόνας. 
Κάστρο Πυθίου.
To "Κάστρο του Πυθίου" είναι ένα σημαντικό έργο στρατιωτικής αρχιτεκτονικής Βυζαντινής περιόδου, 15 χιλιόμετρα βορειοανατολικά από το Διδυμότειχο (βρίσκεται βορειανατολικά του ομώνυμου χωριού Πυθίου). Το κάστρο ιδρύθηκε την περίοδο 1330 - 1340 από τον Ιωάννη ΣΤ' Καντακουζηνό (1341-1355).
Αγιάσματα και κρήνες.
Το Διδυμότειχο είχε πολλές και κομψές κρήνες. Από αυτές σώζεται μια στην οδό Αφροδισιάδος. Οι κρήνες συχνά βρίσκονταν δίπλα σε χριστιανικά αγιάσματα, όπως στο χριστιανικό αγίασμα της Αγίας Φωτεινής για το οποίο έχουμε πλέον μόνο πληροφορίες από διηγήσεις. Ακόμη ένα αγίασμα που διατηρείται έως σήμερα είναι αυτό στο παρεκκλήσι της Αγίας Μαρίνας, στα βορειοδυτικά του βράχου του ιστορικού Καλέ. Γνωστό είναι και το αγίασμα του Αγίου Βλασίου. Κοντά στο εκκλησάκι του Αγίου Βλασίου, βρέθηκαν ερείπια παλαιοχριστιανικού ναού. Τη δεκαετία του ΄90 διεξήχθη ανασκαφή, η οποία αποκάλυψε επάλληλα, πιθανώς τρία σε αριθμό εκκλησιαστικά κτίσματα της παλαιοχριστιανικής και βυζαντινής περιόδου, από τα οποία το νεότερο είναι μεγάλος τρίκλιτος ναός με νάρθηκα. Η ανακάλυψη αυτή συμβαδίζει με την παράδοση που διασώζει ότι, στην περιοχή αυτή υπήρχε παλαιότερα μοναστήρι, ίσως του Αγίου Ιωάννου του Νέου (τέλος 10ου αρχές 11ου αιώνα).
Οθωμανικά μνημεία.
Οι Οθωμανοί κατέλαβαν την πόλη το 1361 και το Διδυμότειχο έγινε η πρώτη πρωτεύουσα της Οθωμανικής Αυτοκρατορίας στην Ευρωπαϊκή ήπειρο. Στην πόλη ο σουλτάνος Μουράτ Α' έκτισε τα ανάκτορα, ενώ στον Πύργο "Ταραπχανέ", στο Κάστρο βρισκόταν ο αυτοκρατορικός θησαυρός.
Στην πόλη υπήρχαν πολλά τεμένη και ιεροσπουδαστήρια τα περισσότερα από τα οποία κατεδαφίστηκαν τον 20ο αιώνα. Στην πόλη υπήρχε επίδραση των ετερόδοξων μουσουλμανικών κινημάτων και ιδιαίτερα των μπεκτασίδων όπου βρισκόντουσαν στην Θράκη και σε αυτό οφείλεται η ίδρυση των πολλών τεμένων (ως αντίδραση του ορθόδοξου σουνιτισμού). Το Τέμενος του Νασούχ Βέη ή Ιμαρέτ Τζαμισί βρισκόταν στην νότια πλευρά του παλαιού Διοικητηρίου και μαζί με τον μεντρεσέ σωζόταν μέχρι το 1912. Το μεστζίτ Κουρτ Μπέη, Ανκά-Ελ-Βασή και Χαράτς είναι τεμένη τα οποία μνημονεύονται από τον Οθωμανό περιηγητή Εβλιγιά Τσελεμπή αλλά είναι άγνωστο με ποια τεμένη του 20ου αιώνα ταυτίζονταν. Το μεστζίτ Καραγκιόζ Μπέη βρισκόταν ψηλά στις πύλες της αγοράς ενώ το Καπουτζή μεζτζίτ πιθανολογείται ότι ταυτιζόταν με το τζαμί Κιοπρού (τζαμί της γέφυρας). Το Τατάρ Τζαμί βρισκόταν στην ομώνυμη συνοικία κοντά στο τεκέ του Τατάρ μπαμπά και σωζόταν σε καλή κατάσταση μέχρι τον μεσοπόλεμο. Το Ζιντζιρλή μεσζίτ βρισκόταν κοντά στο παλιό ηρώο. Το Αμπντάλ Τζιντί ή Απτάλ Τζουνειτ πιθανότατα ταυτίζεται με το Μπουντούρ Τζαμί το οποίο καταστράφηκε στην διάρκεια των βαλκανικών πολέμων και ίχνη του σήμερα σώζονται νοτιοανατολικά τους πύργου της Βασιλοπούλας. Το Φεριντούν Αχμέτ Τζαμί βρίσκεται στην θέση του ζαχαροπλαστείου "Ελβετία" στην οδό Βενιζέλου. Το μεστζίτ του Ορούτς βρισκόταν μεταξύ παλαιάς λαχαναγοράς κοντά στο αρχαίο ναό του Αγίου Νικολάου και σωζόταν μέχρι τον μεσοπόλεμο ως χριστιανικό κατάστημα. Το Παζάρ-μπεϊλή ή Αλατζά τζαμί, γνωστό και ως Σαντριβάν ή Τσαρσί Τζαμί (Τέμενος της Αγοράς) βρίσκεται νοτιοανατολικά του Τεμένους Μεχμέτ Α' το οποίο από το 1936-7 μέχρι σήμερα αποτελεί το μοναδικό σε λειτουργία τζαμί του Διδυμοτείχου.
Τέμενος Βαγιαζήτ (Μεχμέτ Α΄).
Η ανέγερση του Τέμενους Βαγιαζήτ (Μεχμέτ Α΄) έγινε κατά παραγγελία του σουλτάνου Μεχμέτ, γιου του Βαγιαζήτ το 1367 και εγκαινιάστηκε το Μάρτιο του 1420. Την οικοδόμηση την ανέλαβε ο Καδής του Διδυμοτείχου Σεγίντ Αλί και το μνημείο το έκτισε ο Ντογάν Μπιν Αμπντουλάχ με μηχανικό τον Ιβάζ Μπιν Βαγιαζίτ. Οι τοίχοι του έχουν πάχος περίπου 2,50μ και η κύρια είσοδος είναι στη νότια πλευρά. Στην νοτιοανατολική πλευρά βρίσκεται ο επιβλητικός μιναρές ο οποίος αρχικά είχε έναν εξώστη, επί του οποίου προστέθηκε και δεύτερος το 1913. Το τέμενος Βαγιαζήτ θεωρείται ένα από τα σημαντικότερα ισλαμικά μνημεία στην Ευρώπη και το μεγαλύτερο σε έκταση (σχεδόν χιλίων τ.μ.) στα Βαλκάνια. Το Τέμενος βρίσκεται στην κεντρική πλατεία του Διδυμότειχου και είναι κηρυγμένο διατηρητέο μνημείο από το 1946. Η πυραμιδοειδής στέγη του ήταν κατασκευασμένη από ξύλο βελανιδιάς. Το μνημείο έχει επίσης μοναδική αξία λόγω της τοιχογραφίας με την ουράνια πόλη καθώς στο Ισλάμ δεν επιτρέπονται γραφικές αναπαραστάσεις. Από το 1969 ξεκίνησε η εφαρμογή σωστικών παρεμβάσεων για να αποτρέψουν την περαιτέρω φθορά του. Το 1970 μετά από έντονα καιρικά φαινόμενα κατέρρευσε μέρος του κυλινδρικού μιναρέ ύψους 22 μέτρων. Το Υπουργείο Πολιτισμού το 1998-9 κάλυψε την οροφή με πλαστική μεμβράνη ώστε να προστατευτεί το μνημείο από τις βροχές. Το 2008 κατάρρευσε μέρος του μιναρέ και έσχισε την προστατευτική πλαστική μεμβράνη της οροφής. Το Τέμενος σήμερα βρίσκεται σε φάση αποκατάστασης από το Υπουργείο Πολιτισμού με χρηματοδότηση ευρωπαϊκών κονδυλίων του ΕΣΠΑ ύψους 4.156.000 ευρώ. Στις 22 Μαρτίου 2017, μεγάλο μέρος της οροφής αλλά και του κτιρίου του τεμένους καταστράφηκε από πυρκαγιά.
Λουτρά.
Σύμφωνα με τον Οθωμανό περιηγητή Εβλιγιά Τσελεμπή στην πόλη υπήρχαν επί Οθωμανικής αυτοκρατορίας τρία δημόσια και εβδομήντα ιδιωτικά λουτρά. Σήμερα σώζονται όλα τα δημόσια λουτρά τα οποία έχουν χαρακτηριστεί δείγματα εξαιρετικής οθωμανικής αρχιτεκτονικής.
Τα Χαμάμ του Ούρτς Πασά, γνωστά ως τα "Λουτρά των Ψιθύρων" ή ως τα "Λουτρά του Έρωτα", χρονολογούνται από το 1398 και είναι τα αρχαιότερα σωζόμενα Οθωμανικά λουτρά στην Ευρώπη. Για την ανάδειξη του μνημείου αυτού όπως και ενός λουτρού στο Σβίλεγκραντ της Βουλγαρίας υπογράφηκε συμφωνία στις 14 Μαρτίου 2011 μεταξύ Ελλάδος Βουλγαρίας και Ευρωπαϊκής ένωσης. Τα Λουτρά βρίσκονται στις όχθες του Ερυθροπόταμου ποταμού.
Βορειότερα του Τεμένους Μεχμέτ Α΄ στην κεντρική πλατεία του Διδυμότειχου βρίσκεται το χαμάμ Φεριντούν Αχμέντ Μπεγκ το οποίο χρονολογούνται από τον 1571/2 αιώνα. Το χαμάμ είχε δύο τμήματα, ένα για άνδρες και ένα για γυναίκες με ξεχωριστή είσοδο. Η είσοδος στο λουτρό των ανδρών γινότανε από την πλατεία και είχε μια μνημειακή είσοδο. Τα λουτρά σταμάτησαν να λειτουργούν στις αρχές του 20ου αιώνα.
Σε πολύ αποσπασματική μορφή σώζονται δίπλα στην παλαιά οδική γέφυρα τα "Λουτρά της Γέφυρας" τα οποία δεν χρησιμοποιούνταν πριν τις αρχές του 20ου αιώνα.
Πυροστιά.
Η "Πυροστιά" είναι το "Μαυσωλείο του Ορούτς Πασά" (τουρμπές), ο τάφος του Ορούτς Πασά και βρίσκεται πίσω από το σημερινό δημαρχείο του Διδυμοτείχου. Ο Ορούτς Πασάς ήταν στρατηγός του Οθωμανικού στρατού και είναι ο ιδρυτής των ομώνυμων λουτρών Λουτρών των Ψιθύρων. Η ταύτιση του μαυσωλείου με τον Ορούτς Πασά έγινε με το "Σελχάνε", την επετηρίδα της αυτοκρατορικής διοίκησης της Αδριανούπολης του έτους 1892/93. Το μνημείο χρονολογείται από το 15ο αιώνα. Είναι ανοικτού τύπου και αποτελείται από ένα βάθρο με καμαροσκέπαστο θάλαμο όπου στο παρελθόν είχε πλινθόκτιστο θόλο ο οποίος έχει καταπέσει. Το 1989 βρέθηκε σε κρύπτη σκελετός άνδρα χωρισμένος στα δύο. Η ταφή με τέτοιο τρόπο ώστε να μην αντικρίζει το σώμα ο ήλιος υπόδειξε ότι πρόκειται για μουσουλμανική ταφή.
Πεντάζωνο "Ο Πύργος του νερού" 
Ο πύργος βρίσκεται στα νερά του Ερυθροποτάμου και υπάρχουν ερείπια ενός τείχους κατά μήκος και παράλληλα με τις όχθες του ποταμού, ο οποίος τον συνέδεε με παρόμοιο πύργο που πιθανώς χρησίμευε στην άντληση νερού, ενώ ένα άλλο τοιχίο τον συνέδεε με την απότομη βραχώδη πλαγιά του λόφου του Κάστρού. Έτσι δημιουργήθηκε ένα κλειστό ισχυρό φρούριο για την προστασία των υδάτινων πόρων, ζωτικής σημασίας για την άμυνα του κάστρου. Ο τρόπος ύδρευσης του κάστρου δεν γινόταν αντιληπτός από τους πολιορκητές. Οι πολιορκημένοι είχαν πρόσβαση στις εγκαταστάσεις του νερού περνώντας μέσα από τις πύλες του κάστρου και κατεβαίνοντας σκάλες που ξεκινούσαν από τα τείχη του κάστρου και οδηγούσαν σ’ αυτές. Ο εσωτερικός χώρος του κυλινδρικού πύργου κλείνει στην κορυφή με έναν θόλο. Δίπλα στην είσοδο υπάρχει μια καλοδιατηρημένη εσωτερική σκάλα που οδηγεί στην οροφή του πύργου, ένα «πλάτωμα» χρήσιμο στην άμυνα. «Πλάτωμα» και προστατευτικό τοιχίο δεν σώζονται σήμερα. Σύμφωνα με τον J. von Hammer (1814), το νερό μεταφέρονταν με τεχνητό τρόπο από το ποτάμι σε μια μεγάλη δεξαμενή στην οποία κάποιος μπορούσε να έχει πρόσβαση κατεβαίνοντας εκατό σκαλοπάτια από τα τείχη του κάστρου. Ωστόσο σ’ ένα κείμενο τους οι Saugeyr &amp; A.Desarnod (1834) αναφέρονται σ’ ένα υπόγειο πέρασμα. Παραμένει ανοιχτό το ερώτημα αν κάποιο τμήμα του κρυφού περάσματος ήταν υπόγειο, τεχνικά και πρακτικά δυνατό, αλλά δύσκολο να εξακριβωθεί. Η καταστροφή αυτής της βραχώδους πλαγιάς του λόφου για την κατασκευή οδικού δικτύου τα τελευταία χρόνια, η λειτουργία λατομείου και η χρήση δυναμιτών εμποδίζουν την εξακρίβωση των συνδέσεων του κάστρου με θέσεις που εξασφάλιζαν την παροχή νερού. Για γρήγορη πρόσβαση, ο Πύργος συνδέονταν με την απέναντι απότομη γωνία της ακρόπολης με μικρή σκεπαστή κρεμαστή γέφυρα, πάνω στο τόξο μεγάλης διπλής σιδερένιας πύλης. Σύμφωνα με τον Γιαννόπουλο (1989): ευρύχωρες υπόγειες δεξαμενές γέμιζαν μέσω ενός υπόγειου αγωγού με το νερό του ποταμού, είτε απευθείας από το ποτάμι είτε μέσω του Πενταζώνου. Στο Πεντάζωνο ανέβλυζε υπόγειο νερό, ζωτικής σημασίας σ’ εποχές ξηρασίας ή στην περίπτωση ρύπανσης του ποταμού από τον εχθρό. Σύμφωνα με τον Μανάκα (1963): κατά την διάρκεια των περιόδων ξηρασίας, η άντληση νερού γινόταν από το Πεντάζωνο. Στο εσωτερικό του πύργου υπήρχε μια πέτρινη σκάλα που οδηγούσε σε βαθύτερο επίπεδο από εκείνο της επιφάνειας του ποταμού, όπου υπήρχε άφθονο δροσερό νερό. Υπήρχαν στοές που γέμιζαν με νερό μέσω ενός αγωγού που συνδεόταν με τον ποταμό. Βαριά άμαξα έσπασε μία πλάκα κάτω από στρώμα χώματος που κάλυπτε μέρος του δρόμου και αποκαλύφθηκε ότι υπήρχε κενός χώρος κάτω από πλάκες, γεγονός που φανερώνει την ύπαρξη δεξαμενής με κεραμοσκεπή (αναφέρεται ως συμβάν του 1866 ή 1867). Σύμφωνα με τον Γουρίδη (2006): υπήρχαν πέντε υπόγειοι θάλαμοι με κεραμοσκεπή, από το τουρκικό τοπωνύμιο Beş Bunar, «Πηγαδίτσια» που μεταφράζεται ως πέντε πηγάδια. Η εσωτερική διάμετρος του πύργου είναι 4,82μ. και το κυκλικό πέτρινο τοίχωμα πάχους 2,30μ., η κάτοψη 75,9τ.μ. και η εσωτερική επιφάνεια 18,24τ.μ. Συνεπώς, για κάθε μέτρο στο βάθος δυνητικά υπήρχε διαθέσιμο νερό 18,24κυβ.μ. Περαιτέρω επιστημονική διερεύνηση θα μπορούσε να προχωρήσει με ανασκαφικό έργο, γεωλογικές και εδαφολογικές αναλύσεις εσωτερικώς και εξωτερικώς του πύργου. Το 1205 ο ποταμός υπερχείλισε λόγω καταρρακτώδους βροχής και κατέστρεψε τις πολιορκητικές μηχανές των Λατίνων πολιορκητών αφανίζοντας πολλούς από αυτούς. 
Η μελέτη του μνημείου καταδεικνύει την αειφόρο διαχείριση του νερού στο Βυζαντινό Διδυμότειχο: 
Πολιτισμός.
Μουσεία.
Βυζαντινό Μουσείο Διδυμοτείχου.
Το Μουσείο παρουσιάζει την ιστορία του Διδυμοτείχου σε μια παράλληλη αφήγηση ξεκινώντας από τον 2ο αι. μ.Χ. όταν ιδρύθηκε στον λόφο της Αγίας Πέτρας η Πλωτινόπολη από τον αυτοκράτορα Τραϊανό. Το Διδυμότειχο ήταν μία από τις σημαντικότερες πόλεις του Βυζαντίου και αποτέλεσε σε διάφορες περιόδους διοικητική και στρατιωτική βάση ενώ κατέστη πρωτεύουσα του Βυζαντίου τρεις φορές και είναι το μέρος όπου διάλεξε να στεφθεί αυτοκράτορας ο Ιωάννης Καντακουζηνός διαδεχόμενος τον Ανδρόνικο Γ '.
Λαογραφικό Μουσείο Διδυμοτείχου.
Το Λαογραφικό Μουσείο Διδυμοτείχου δημιουργήθηκε από εκπαιδευτικούς της περιοχής και στεγάζεται σήμερα στο νεοκλασικό κτίριο Χατζηρβασάνη, χτισμένο το 1900 και το οποίο αγοράστηκε από το Υπουργείο Πολιτισμού. Το 1973 ιδρύθηκε ο Μορφωτικός Σύλλογος "Λαογραφικό Μουσείο Διδυμοτείχου". Το Μουσείο πέρα απο τα εκθέματα, τις συλλογές και τον αρχειακό υλικό που διαθέτει, έχει παράλληλα έντονη κοινωνική και εκπαιδευτική δράση. Διοργανώνει ημερίδες, εκδηλώσεις, παρουσιάσεις βιβλίων και εκπαιδευτικά προγράμματα για μικρούς και μεγάλους.
Φεστιβάλ Γκάιντας.
Το Διδυμότειχο είναι διάσημο για το φεστιβάλ γκάιντας, "Καλέ Παναΐρ," το οποίο λαμβάνει χώρα κάθε Πεντηκοστή (το Σαββατοκύριακο της εορτής του Αγίου Πνεύματος). Στο φεστιβάλ αυτό, πλήθος μουσικών με παραδοσιακές Θρακικές γκάϊντες και νταούλια ξεχύνεται στους δρόμους και ακολουθεί παραδοσιακό θρακιώτικο γλέντι.
Βατάτζεια.
Από το έτος 2011 καθιερώθηκαν τα "Βατάτζεια", τα οποία αποτελούν σειρά θρησκευτικών και πολιτιστικών εκδηλώσεων που διοργανώνονται στις αρχές του Νοεμβρίου στη μνήμη του αγίου Ιωάννη Γ΄ Δούκα Βατάτζη, του βυζαντινού Αυτοκράτορα που γεννήθηκε στο Διδυμότειχο το 1193.
Κάθε χρόνο οργανώνεται θρησκευτική πανήγυρις με εσπερινό και Θεία Λειτουργία στον νέο ναό του αγίου Ιωάννου Βατάτζη - που ανεγέρθηκε το 2010 στη βόρεια περιοχή της πόλεως του Διδυμοτείχου - και επίσης πραγματοποιείται κεντρική πολιτιστική εκδήλωση με εισηγητές και ομιλίες σχετικά με διάφορες πτυχές του βίου του αγίου Ιωάννη Βατάτζη. Τις εκδηλώσεις πλαισίωνουν χορευτικοί-παραδοσιακοί σύλλογοι του Διδυμοτείχου. 
Φεστιβάλ Πολιτισμού Διδυμοτείχου - Ερυθροπόταμος.
Από το 1999 έως το 2001 πραγματοποιήθηκε στο Διδυμότειχο από την Ομάδα Πρωτοβουλίας Νέων της πόλης το τοπικό τριήμερο φεστιβάλ “Φως του Κάστρου”, το οποίο όμως δεν διοργανώθηκε ξανά λόγω έλλειψης χρηματοδότησης.
Το 2007 σχεδιάστηκαν και οργανώθηκαν από την αρχή οι εκδηλώσεις “Φως του Κάστρου” με σκοπό να ενταχθούν ως θεματική σκηνή σε ένα νέο φεστιβάλ με περισσότερες οργανωμένες δράσεις. Έτσι, το 2008 άρχισαν να πραγματοποιούνται οι εκδηλώσεις με νέο τίτλο ως «Φεστιβάλ Πολιτισμού Διδυμοτείχου – Ερυθροπόταμος».
Το νέο φεστιβάλ διοργανώνεται με επιτυχία από το 2008 και είναι ένας σημαντικός πολιτιστικός θεσμός του Διδυμοτείχου. Παρουσιάζει πολυμορφικές εκδηλώσεις με ιστορικό, επιστημονικό, περιβαλλοντικό, αθλητικό, μουσικό και εικαστικό ενδιαφέρον σε θεματικές σκηνές ανά ημέρα.
Σκοπός του φεστιβάλ είναι η ανάδειξη της πολιτιστικής κληρονομιάς της περιοχής σε συνδυασμό με την φυσική ομορφιά του τόπου και την ενεργή συμμετοχή του επισκέπτη.
Στόχοι του, να αξιοποιεί πολιτιστικούς χώρους, να προβάλει την ιστορία, να παράγει πολιτισμό, να συνεχίσει να προσφέρει θέαμα-ψυχαγωγία και να φιλοξενήσει στο μέλλον περισσότερες μορφές πολιτισμού.
Η πολύχρονη προσπάθεια του φεστιβάλ στηρίζεται στη συμμετοχή όλων για την ανάπτυξη - ανάδειξη του Διδυμοτείχου και των επαρχιών του, ως ένα σημαντικό εναλλακτικό Τουριστικό Προορισμό της Θράκης.
Παλαιολόγεια.
Από τις 27 έως τις 29 Μαΐου κάθε έτους διοργανώνονται λατρευτικές και πολιτιστικές εκδηλώσεις που φέρουν τον τίτλο «Παλαιολόγεια» με μέριμνα της Μητρόπολης Διδυμοτείχου. Οι εκδηλώσεις αποτελούν τιμή προς τη μνήμη του μαρτυρικού αυτοκράτορα Κωνσταντίνου ΙΑ΄ Παλαιολόγου και όλων εκείνων που έπεσαν ηρωϊκώς μαχόμενοι κατά την άλωση της Κωνσταντινούπολης το 1453. Επίκεντρο των εκδηλώσεων αποτελεί ο Ιερός Καθεδρικός Ναος Παναγίας Ελευθερώτριας, μπροστά από τον οποίο βρίσκεται ο ανδριάντας του αυτοκράτορα Κωνσταντίνου ΙΑ΄ Παλαιολόγου.
Παιδεία.
Η λειτουργία του Τμήματος Νοσηλευτικής της Σχολής Επαγγελμάτων Υγείας και Πρόνοιας που ανήκει στο Τεχνολογικό Εκπαιδευτικό Ίδρυμα Ανατολικής Μακεδονίας και Θράκης, ξεκίνησε τον Σεπτέμβριο του 2007 με έδρα το Διδυμότειχο.
Πληθυσμός.
Η εξέλιξη του πληθυσμού του Διδυμοτείχου έχει ως εξής:
Σπήλαια.
Στο Διδυμότειχο βρίσκονται δύο φυσικά σπήλαια, το Σπήλαιο Καγιάλι και το σπήλαιο Βούβα που εντοπίστηκαν και εξερευνήθηκαν σε ένα μεγάλο τμήμα τους στις αρχές της δεκαετίας του 1960 από την Ελληνική Σπηλαιολογική Εταιρεία. Το "Σπήλαιο της Ακρόπολης" ή «Καγιάλι», έχει είσοδο στη δυτική πλευρά του λόφου της ακρόπολης, απέναντι σχεδόν από το «Πεντάζωνο», βυζαντινό πύργο στην ανατολική όχθη του Ερυθροπόταμου. Το σπήλαιο Βούβα βρίσκεται ανάμεσα στο Διδυμότειχο και στο Κουφόβουνο με σταλακτίτες και σταλαγμίτες μεγάλων διαστάσεων.

</doc>
<doc id="56857" url="https://el.wikipedia.org/wiki?curid=56857" title="Γιασεμί">
Γιασεμί

Το γιασεμί ή "ίασμος" είναι γένος αγγειόσπερμων, δικότυλων φυτών που ανήκει στην οικογένεια των Ελαιίδων (ή Ελαιοειδών) (Oleaceae). (αρχ. ελλ. επίθετο ιάσμινον (εξ ιάσμης) και Ιάσμη) (λατ. "Jasminum") . Σύμφωνα με πηγή, πιστεύεται ότι προέρχεται από τα Ιμαλάια, το ΘΙβέτ και την Κίνα.
Η λατινική λέξη "Jasminum" προέρχεται από την ελληνική λέξη "ιάσμινον" (μύρον) που σημαίνει ιασμέλαιο. Η ελληνική αυτή λέξη προέρχεται από την περσική λέξη "yâsamin" (یاسمین) ή "yāsam".
Υπάρχουν 300 περίπου είδη που απαντώνται στις εύκρατες και θερμές χώρες της γης.
Είναι αναρριχώμενο φυτό (θάμνος, τις περισσότερες φορές αειθαλής και φυλλοβόλος). Η ευωδία του είναι ευχάριστη και γλυκιά.
Χαρακτηριστικά.
Τα φύλλα του εναλλάσσονται, είναι απλά ή τρίφυλλα και πτερωτά. Τα άνθη του είναι λευκά στα περισσότερα είδη αλλά και κίτρινα, λευκά-ροζ, ροζ, γαλάζια και μπλε. Είναι αρωματικά και αναδύουν ένα γλυκό, πολύ ευχάριστο άρωμα. Ο καρπός του γιασεμιού είναι ράγα με δύο λοβούς. Είναι διακοσμητικό φυτό και καλλιεργείται σε γλάστρες και κήπους. 
Το γιασεμί πολλαπλασιάζεται με εμβολιασμό, με μοσχεύματα ή με καταβολάδες. Είναι ευαίσθητο στο δυνατό κρύο και τον παγετό ενώ αγαπά τη ζέστη και τη μεγάλη ηλιοφάνεια.
Εκτός από διακοσμητικά, μερικά είδη του καλλιεργούνται για βιομηχανικούς σκοπούς και χρησιμοποιούνται ευρέως στην αρωματοποιία. Η καλλιέργεια των ειδών αυτών γίνεται κοντά σε παραθαλάσσιες περιοχές, γιατί η θαλάσσια αύρα είναι ευεργετική για την ανάπτυξη τους.
Χρήσεις.
Από το γιασεμί εξάγεται ένα αιθέριο έλαιο γνωστό με την ονομασία "ιασμέλαιο". Για την εξαγωγή αυτού του ελαίου χρησιμοποιούνται 2 μέθοδοι, η απόσταξη και η εκχύλιση.
Το αιθέριο έλαιο αυτό χρησιμοποιείται στην αρωματοποιία. Περιέχει λινολικό οξύ, γερανιόλη, βενζυλικό οξύ, ευγενόλη, τερπινεόλη και λιναλοόλη. Είναι απαραίτητο συστατικό σχεδόν όλων των αρωμάτων.
Η Γαλλία είναι πρώτη στον κόσμο στην παραγωγή ιασμελαίου. Ακολουθούν η Κίνα, η Ιταλία, η Αίγυπτος και η Ελλάδα. 
Συγκεκριμένα υπάρχουν αναφορές του βλαστού αυτού σε αιγιπτιακά κείμενα, περσικά, καθώς σαφώς και κινεζικά. 
Καλλιέργεια.
Πραγματοποιείται σε παραθαλάσσιες περιοχές γιατί η αύρα βοηθά στην ανάπτυξή τους. Οι ρίζες του γιασεμιού δεν αναπτύσσονται πολύ ούτε διεισδύουν βαθιά στο έδαφος. Είναι πολυετές φυτό και χρησιμοποιεί το έδαφος μακροχρόνια. Η καλλιέργειά του διαρκεί γύρω στα 15 χρόνια. Τα άνθη του αναπτύσσονται από τον πρώτο χρόνο αλλά είναι λίγα ενώ σημαντική παραγωγή λουλουδιών έχουμε από τον τρίτο χρόνο. Τα είδη των γιασεμιών που φυτεύονται σε αγρούς χρειάζονται αρκετό πότισμα όταν η περίοδος των βροχών σταματήσει. Το έδαφος πρέπει να λιπαίνεται με διάφορα λιπάσματα και κοπριά, ενώ το φυτό χρειάζεται κλάδεμα και αφαίρεση των ξερών βλαστών και φύλλων. Η συλλογή των λουλουδιών γίνεται τις πρώτες πρωινές ώρες και τους μήνες Ιούνιο έως Οκτώβριο.
Είδη.
Μερικά από τα γνωστότερα είδη γιασεμιού είναι:
Παλαιότερες ταξινομήσεις.
Παλαιότερα στο Σύστημα κατά Βέτσταϊν (1935) η οικογένεια των Ελαιοειδών υπάγετο στην τάξη των Λιγουστρωδών (Ligustrales).
Πρόσθετες πληροφορίες.
Η πόλη Δαμασκός στη Συρία το έχει ως σύμβολό της το γιασεμί και ονομάζεται "πόλη του γιασεμιού". Από την άλλη είναι σύμβολο της μητρότητος στην Ταϊλάνδη. Ακόμη στην Τυνησία ονομάστηκαν "επανάσταση των γιασεμιών" η αλλαγή προέδρου το 1987 και μια επανάσταση το 2011. Τέλος, στην Κίνα οι αγώνες υπέρ της δημοκρατίας το 2011 είχαν ως σύμβολο τους το λουλούδι αυτό.

</doc>
<doc id="56858" url="https://el.wikipedia.org/wiki?curid=56858" title="Ρυμοτομία">
Ρυμοτομία

Η Ρυμοτομία είναι κλάδος της πολεοδομίας που ασχολείται με τη διαρρύθμιση του χώρου, μέσα στον οποίο πρόκειται να κτιστεί οικισμός, πόλη ή οποιοδήποτε οικοδομικό συγκρότημα. Η διαρρύθμιση περιλαμβάνει αρχικά τη χάραξη οικοπέδων, δρόμων, πλατειών, το εύρος αυτών, τις οικοδομικές γραμμές κ.λπ. και στη συνέχεια μετά την προέγκρισή τους στη διάνοιξη αυτών. Γενικά η εργασία αυτή διέπεται από επιστημονικούς πολεοδομικούς κανόνες, σύγχρονες αντιλήψεις αισθητικής, αλλά και πρακτικών κανόνων ικανών ώστε ο επιχειρούμενος σχεδιασμός και διάνοιξη να καλύψουν και μελλοντικές ανάγκες σε βάθος τουλάχιστον μιας εκατονταετίας.
Γενικά.
Εξαιτίας του πλήθους των παραγόντων που υπεισέρχονται, τα ρυμοτομικά προβλήματα είναι πολύ δύσκολα, αλλά υπάρχουν ορισμένοι γενικοί κανόνες που διευκολύνουν την επίλυσή τους. Η ρυμοτομία διενεργείται είτε για δημιουργία νέας πόλης σε ελεύθερο χέρσο έδαφος ή σε επέκταση υφιστάμενης πόλης, είτε τέλος σε τροποποίηση υφιστάμενης. Γενικά η ρυμοτομία μιας νέας πόλης παρουσιάζει μικρότερες δυσχέρειες από τη διαρρύθμιση μιας ήδη κτισμένης πόλης. Τα συμπεράσματα των ρυμοτομικών μελετών και οι σχετικές αποφάσεις ενσωματώνονται στο λεγόμενο ρυμοτομικό σχέδιο.
Ιστορία.
Όπως όλες οι άλλες τέχνες, η ρυμοτομία έχει μια εξαιρετική εξελικτική ιστορία. Αρχικά στους παλαιολιθικούς οικισμούς παρουσιάζεται ο πρώτος επάλληλος περιφερειακός τύπος γύρω από το ανάκτορο ή την οικία του αρχηγού της φυλής όπου και το ιερότερο σημείο. Στη συνέχεια ακολουθείται η ελεύθερη ανάπτυξη γύρω από το ανάκτορο όχι όμως σε κυκλική μορφή. Στη συνέχεια οι κατακλυσμοί που επήλθαν ανάγκασαν τους ανθρώπους να καταφύγουν σε λόφους και βουνά ρυμοτομώντας τις κορυφές και τις πλαγιές αυτών και πάλι κυκλικά. Ακολουθεί η επαναστατική εξέλιξη της ρυμοτομίας όπως αυτή εκδηλώνεται ως αυγή πολεοδομικού προβληματισμού στο μύθο του Ηρακλή με τον καθαρισμό των στάβλων του Αυγεία, όπου και καθιερώνεται πλέον η ρυμοτόμηση παρόχθιων εκτάσεων ποταμών.
Έτσι φθάνουμε στην αρχαία κλασσική περίοδο όπου παρόχθιες και παραθαλάσσιες εκτάσεις ρυμοτομούνται κατά τετραγωνισμούς με πλέγμα παράλληλων οριζοντίων και καθέτων οδών, ενώ παρατηρούνται και οι πρώτες μετατροπές παλαιότερων υφισταμένων. 
Διάσημοι υπήρξαν επ΄ αυτού οι αρχαίοι Έλληνες αρχιτέκτονες και πολεοδόμοι όπως ο Ιππόδαμος με τις εξαιρετικές ρυμοτομίες του στη Ρόδο και τον Πειραιά, καθώς και ο Δεινοκράτης στη ρυμοτομία της Αλεξάνδρειας που εκτός των άλλων εισήγαγαν και τον προσανατολισμό του σχεδιασμού. 
Η ελληνιστική περίοδος βρίσκει την ρυμοτομία κυρίαρχη τέχνη της πολεοδομίας. Στη συνέχεια οι Ρωμαίοι προτιμώντας να έχουν κέντρο των πόλεων τις αγορές αυτών ακολούθησαν την ακτινωτή ρυμοτομία πέριξ αυτών. Το σύστημα αυτό επικράτησε και καθ΄ όλο τον μεσαίωνα. Στους νεότερους χρόνους εξ ανάγκης των τεχνικών εξελίξεων ακολουθήθηκε ο σύνθετος τύπος ρυμοτόμησης, δηλαδή η ακτινωτή του κέντρου και η τετραγωνισμένη με παραλλήλους και καθέτους στις επεκτάσεις ή προεκτάσεις αυτού. Το τελευταίο αυτό σύστημα καλύπτει πλέον και τις μικρότερες μετατροπές υφιστάμενων ρυμοτομιών. 
Για τις ιστορικές παλαιές πόλεις δεν ακολουθείται αλλαγή ρυμοτομίας, αντίθετα είτε επιβάλλονται ιδιαίτερα μέτρα κυκλοφορίας με εφαρμογή δακτυλίων, ή την κυκλοφορία μικροτέρων σε διαστάσεις μέσων μαζικής μεταφοράς, ή τέλος με ανάπτυξη πεζοδρομήσεων. 

</doc>
<doc id="56860" url="https://el.wikipedia.org/wiki?curid=56860" title="Μάνη">
Μάνη

Η Μάνη είναι ιστορική περιοχή της Πελοποννήσου. Γεωγραφικά η κυρίως Μάνη ή Μέσα Μάνη, όπως ονομάζεται τοπικά, ορίζεται από τον αυχένα του Ταΰγετου Σαγιά και καταλήγει στο Ακρωτήριο Ταίναρο. Η Μέσα Μάνη διακρίνεται με βάση την κατά μήκος κορυφογραμμή στην Ανατολική Μάνη ή προσηλιακή Μάνη, που βλέπει προς το Λακωνικό Κόλπο και στη Δυτική Μάνη ή απόσκερη ή αποσκιερή Μάνη, που βλέπει στο Μεσσηνιακό Κόλπο. Βορειότερα της Δυτικής Μάνης, δηλαδή από την περιοχή της Καρδαμύλης, βρίσκεται η Μεσσηνιακή Μάνη, ή όπως την αποκαλούν τοπικά η Έξω Μάνη. Ο διαχωρισμός αυτός διακρίνεται και στα επίθετα των κατοίκων, όπου κατά κανόνα της μεν Λακωνικής Μάνης καταλήγουν σε -άκος και στη Μεσσηνιακή Μάνη σε -έας.
Η περιοχή της Μάνης περιλαμβάνει τις άλλοτε επαρχίες του Γυθείου και Οιτύλου της Λακωνίας. Η συνολική της έκταση φθάνει τα 1800 τ.χλμ. επί συνολικού μήκους 75 χλμ. και μέγιστου πλάτους 28 χλμ. που καταλήγει στο Ακρωτήριο Ταίναρο, με σπονδυλική στήλη το όρος Ταΰγετος και ψηλότερη κορυφή τον Προφήτη Ηλία (2.404 μ.). Ο συνολικός πληθυσμός της το 1961 έφθανε τους 20.300 κατοίκους, που ζούσαν σε 150 περίπου οικισμούς.
Σήμερα, μετά τη διοικητική αναδιοργάνωση Καλλικράτης (2011), η περιοχή της Μάνης αποτελείται από τους δήμους Δυτικής Μάνης, με έδρα την Καρδαμύλη, και Ανατολικής Μάνης, με έδρα το Γύθειο και ιστορική έδρα την Αρεόπολη. 
Ο δήμος Δυτικής Μάνης ανήκει στην Π.Ε. Μεσσηνίας (πρώην νομό Μεσσηνίας) και προέκυψε από τη συνένωση των (καποδιστριακών) Μεσσηνιακών δήμων Λεύκτρου και Αβίας. Ο δήμος Ανατολικής Μάνης ανήκει στην Π.Ε. Λακωνίας (πρώην νομό Λακωνίας) και προέκυψε από τη συνένωση των Λακωνικών δήμων Σμήνους, Γυθείου, Οιτύλου και Ανατολικής Μάνης.
Γεωγραφία &amp; Διοικητική Οργάνωση.
Η Μάνη δυτικά βρέχεται από το Μεσσηνιακό κόλπο και ανατολικά από το Λακωνικό κόλπο. Περιλαμβάνει τμήματα της Μεσσηνίας και Λακωνίας. Νότιο άκρο της είναι το Ακρωτήριο Ταίναρο, το νοτιότερο άκρο της ηπειρωτικής Ελλάδας. Βόρειο όριό της είναι στην πλευρά της Μεσσηνίας ο οικισμός Βέργα, στα νοτιοανατολικά προάστια της Καλαμάτας και στην πλευρά της Λακωνίας μερικά χιλιόμετρα νότια της Σπάρτης. Το Γύθειο αποτελεί τη μεγαλύτερη πόλη της Μάνης, που νοτιότερα αποτελείται κυρίως από μικρότερους διάσπαρτους οικισμούς.
Η περιοχή αποτελούσε μια διοικητικά αυτόνομη, πολιτισμικά συμπαγή, ιστορικά και οικιστικά ξεχωριστή περιοχή στα χρόνια του Βυζαντίου και την Τουρκοκρατία. Η διοικητική ενότητα διατηρήθηκε και μετά την ίδρυση του ελληνικού κράτους, αρχικά ως ξεχωριστός νομός και στη συνέχεια ως τμήμα του Νομού Λακωνίας, μέχρι το 1937 που με νόμο της κυβέρνησης Μεταξά το βόρειο τμήμα της Δυτικής Μάνης (Έξω Μάνη), αποσπάστηκε από την επαρχία Οιτύλου Λακωνίας και προσαρτήθηκε στην επαρχία Καλαμών του Νομού Μεσσηνίας. Ο σκοπός της προσάρτησης αυτής ήταν η διοικητική διαίρεση του ενιαίου των Μανιατών για την αποδυνάμωση της σκληροτράχηλης κοινωνίας, που από την αρχή της ίδρυσης του νέου Ελληνικού κράτους αντιστέκονταν στο να υποταχθούν στην κυβέρνηση του ελληνικού κράτους. (Περισσότερα στην ενότητα Το ενιαίο και αδιαίρετο της Μάνης.)
Πρόκειται για μια περιοχή κυρίως ορεινή, με άνυδρο και άγονο έδαφος, με κλίμα τραχύ το χειμώνα και πολύ θερμό το καλοκαίρι, πολύ αραιοκατοικημένη σήμερα.
Ονομασία.
Υπάρχουν πολλές επιστημονικές αναφορές για την ετυμολογία τής λέξης "Μάνη". Η πλέον αποδεκτή, σύμφωνα με τον Ελ. Αλεξάκη είναι "άπό τήν αρχαία λέξη μανός (=γυμνός άπό βλάστηση)" όπως δηλαδή είναι η εικόνα του φυσικού τοπίου της. 
Οι υπόλοιπες ετυμολογίες σύμφωνα με το επιστημονικό περιοδικό Πανδώρα (1869) συνοπτικά έχουν ως εξής: 
Ιστορία.
Σύμφωνα με αρχαιολογικές έρευνες στην περιοχή, η Μάνη ήταν κατοικημένη από την παλαιολιθική εποχή. Τα ευρήματα στο Σπήλαιο Απήδημα και ο "Ταινάριος άνθρωπος" έχουν αυξήσει κατακόρυφα το επιστημονικό ενδιαφέρον για την περιοχή. Για πρώτη φορά συναντάμε αναφορές σε πόλεις της περιοχής (Καρδαμύλη, Οίτυλος, Γύθειον, Ενόπη κ.α.) από τον Όμηρο.
Οι πρώτοι κάτοικοι, κατά τον περιηγητή Παυσανία, ήταν οι Λέλεγες. Ακολούθησαν οι Αχαιοί και οι Δωριείς. Για τους επόμενους αιώνες η ιστορία της Μάνης ταυτίστηκε με τη Σπάρτη. Στα ρωμαϊκά χρόνια αποτέλεσε ιδιαίτερη ομοσπονδία γνωστή ως «"το Κοινό των Λακεδαιμονίων"». Τη μεσαιωνική βυζαντινή περίοδο και συγκεκριμένα τον 8ο μ.Χ. αιώνα, ακολούθησε αποικισμός Σλάβων στη Πελοπόννησο, οι οποίοι μεταξύ άλλων περιοχών εγκαταστάθηκαν και πέριξ της Μάνης, κυρίως στις πλαγιές του Ταϋγέτου. Με τη πάροδο του χρόνου, την επίδραση της χριστιανικής θρησκείας και κυρίως την επικοινωνία και επιμειξία των Σλάβων με τους γηγενείς Έλληνες κατοίκους, επήλθε ο εξελληνισμός των πρώτων. Οι συγκεκριμένοι Σλάβοι ήταν πολύ λίγοι αριθμητικά, σε βαθμό που το γενετικό τους αποτύπωμα είναι ασήμαντο στους σύγχρονους Μανιάτες.
Οι Μανιάτες έγιναν χριστιανοί στα μέσα του 9ου αιώνα, όταν ήρθε ο Νίκων ο Μετανοείτε για να εδραιώσει τη πίστη τους στο χριστιανισμό. Στους αιώνες που ακολουθούν οι κάτοικοι της περιοχής αποσύρονται στα ορεινά του Ταϋγέτου, όταν οι Άραβες σπέρνουν τον τρόμο στα ελληνικά παράλια.
Αργότερα οι Φράγκοι δυσκολεύτηκαν να υποτάξουν τους Μανιάτες, και τελικά την υπέταξαν χτίζοντας τρία φρούρια: του Πασσαβά, της Μεγάλης Μάνης και του Λεύκτρου, για να εξασφαλίσουν τη γενική επίβλεψη της περιοχής. Μετά την πτώση των Βιλλαρδουΐνων, η Μάνη αποτέλεσε περιοχή του δεσποτάτου του Μυστρά, του κράτους των Παλαιολόγων. Η φραγκική κατάκτηση της Πελοποννήσου το 13ο αιώνα φέρνει στα βουνά της Μάνης κι άλλους πρόσφυγες. Την ίδια επίσης εποχή αλλά και τα επόμενα χρόνια οι πειρατές έβρισκαν καταφύγιο στις ακτές της Μάνης.
Αμέσως μετά την κατάληψη της Κωνσταντινούπολης από τους Τούρκους, πολλές αρχοντικές Βυζαντινές οικογένειες κατέφυγαν στη Μάνη. Το Μάιο του 1460, που ο Μωάμεθ ο Β' μπήκε στην Πελοπόννησο, γνωρίζοντας τον ιδιότυπο χαρακτήρα των Μανιατών δεν εξεστράτευσε εναντίον τους, αλλά προσπάθησε να προσεταιριστεί τον αρχηγό τους, Κροκόδειλο Κλαδά, για να έχει τη στήριξή του στην προδιαγραφόμενη σύρραξη μεταξύ Τούρκων και Ενετών. Οι Μανιάτες απόκρουσαν τις προσφορές του Τούρκου κατακτητή και συμμάχησαν με τους Ενετούς.
Η Μάνη δεν υποτάχθηκε άμεσα στους Οθωμανούς καθώς οι τελευταίοι υπολόγισαν το κόστος της καθυπόταξής της δυσβάστακτο σε σχέση με τα οικονομικά και άλλα οφέλη που θα μπορούσε η περιοχή να προσφέρει. Παράλληλα, το απρόσβλητο της περιοχής έκανε πολλούς κατοίκους από τουρκοκρατούμενες περιοχές να καταφεύγουν στη Μάνη. 
Κατά τη β΄ Τουρκοκρατία της Πελοποννήσου, η γεωγραφική απομόνωση της περιοχής, σε συνδυασμό με τη βοήθεια που προσέφεραν οι Μανιάτες στις οθωμανικές δυνάμεις κατά τον Ζ΄ Βενετουρκικό πόλεμο, εξασφάλισαν ειδικά προνόμια στη Μάνη. Μετά τα Ορλωφικά η περιοχή αποκόπηκε διοικητικά από την υπόλοιπη Πελοπόννησο, υπήχθη στη δικαιοδοσία του Καπουδάν πασά και αναγνωρίστηκε ως ημιαυτόνομο μπεηλίκι. 
Στον απελευθερωτικό αγώνα η Μάνη πρόσφερε πάρα πολλά. Η Φιλική Εταιρεία θεωρούσε τη Μάνη ως την πιο ασφαλή αφετηρία για τον ξεσηκωμό και τα γεγονότα δεν τη διέψευσαν. Ιστορική είναι η μάχη της Βέργας, όπου ο Ιμπραήμ χάνει τα δύο τρίτα του στρατού του, ενώ τον κατατροπώνουν και οι γυναίκες του Δυρού, που αμυνόμενες με δρεπάνια και ξύλα ματαιώνουν την προσπάθειά του για απόβαση.
Μετά την ηρωική περίοδο της επανάστασης του 1821, στις προσπάθειες του Ιωάννη Καποδίστρια και του Όθωνα να ανασυντάξουν σε ενιαίο κράτος τις απελευθερωμένες περιοχές, οι Μανιάτες αντιστέκονταν στο να υποταχθούν στην κυβέρνηση του ελληνικού κράτους, αντιδρώντας στο διοικητικό σύστημα πού επιβλήθηκε. Η αντίδραση τους αυτή εκδηλώθηκε ένοπλα, και σημαδεύτηκε με τη δολοφονία του Καποδίστρια από τον Γεώργιο Μαυρομιχάλη, γιο του οπλαρχηγού και ηγεμόνα της Μάνης Πετρόμπεη Μαυρομιχάλη. Οι τελευταίες ταραχές έγιναν το 1862-63. Στα επόμενα χρόνια επικράτησε μια προσπάθεια συμβιβασμού και η Μάνη ειρήνευσε.
Δεσμοί με Μακεδονία και Κρήτη.
Κατεξοχήν εκπαιδευμένοι ως πολεμιστές, οι Μανιάτες δεν σταμάτησαν με την απελευθέρωση του τόπου τους από τους κατακτητές. Πολέμησαν ηρωικά σε όλους τους ελληνικούς απελευθερωτικούς αγώνες, στη Θεσσαλία, στην Ήπειρο, στην Κρήτη και στη Μικρά Ασία.
Ειδικότερα, η σημαντική προσφορά των Μανιατών στο Μακεδονικό Αγώνα (1904 – 1907), με χιλιάδες εθελοντές αγωνιστές που ακολούθησαν τους Μανιάτες καπεταναίους οπλαρχηγούς του ελληνικού στρατού, έχει διατηρήσει έκτοτε ισχυρούς δεσμούς μεταξύ των Μακεδόνων και των Μανιατών.
Λόγω της εγγύτητας της νότιας Πελοποννήσου με τη δυτική Κρήτη και τα Κύθηρα, των εμπορικών και ναυτικών σχέσεων, αλλά και της ασφάλειας των απόρθητων χωριών της Μάνης, υπήρξαν κρίσιμες ιστορικές στιγμές όπου Κρητικοί βρήκαν καταφύγιο και εγκαταστάθηκαν εκεί. Το 1645, όταν οι Τούρκοι επιτέθηκαν εναντίον των Ενετών και κατέλαβαν τα Χανιά, όπως και το 1669, όταν η πόλη του «Χάνδακα» (Ηράκλειο) παραδόθηκε στους Τούρκους, οι κάτοικοι της πόλης και άλλοι Κρητικοί που είχαν καταφύγει εκεί, πέρασαν στις απέναντι ακτές της Μάνης όπου πίστευαν ότι θα ήταν ασφαλείς. 
Υπήρξαν όμως και Μανιάτες που αναζήτησαν καταφύγιο στην Κρήτη, σε στιγμές όπως το 1715 (ανακατάληψη της Πελοποννήσου από τους Τούρκους) και το 1770 (μετά τα Ορλωφικά). Στην μεγάλη κρητική επανάσταση του 1866-69 οι Μανιάτες φέρθηκαν στους Κρητικούς σαν γνήσιοι αδελφοί, όταν εκατοντάδες εμπειροπόλεμοι εθελοντές Μανιάτες βρέθηκαν στην Κρήτη. Την ίδια συμπεριφορά έδειξαν οι Μανιάτες και στην Επανάσταση του ‘97.
Ο Ελευθέριος Βενιζέλος, ηγετική φυσιογνωμία της Κρήτης με καταγωγή της οικογένειάς του από τη Λακωνική Μάνη, είχε δηλώσει "Αισθάνομαι υπερηφάνεια, διότι στις φλέβες μου ρέει διασταυρωμένο Λακωνικό και Κρητικό αίμα και άμα έχω κοντά μου τους Κρητικούς και τους Μανιάτες έχω ολόκληρη την Ελλάδα".
Μεταναστεύσεις των Μανιατών.
Οι δύσκολες συνθήκες διαβίωσης λόγω της φτωχής σε νερό και χώμα γης της Μάνης, αλλά και οι ακατάπαυστοι αγώνες για ελευθερία, οδήγησε σε πολλές δύσκολες στιγμές της ιστορίας κατοίκους της Μάνης να καταφύγουν σε ασφαλή μέρη, για να διαφύγουν κινδύνων ή να προστατέψουν τις οικογένειές τους από αντίποινα. Μια άλλη αιτία ήταν οι κόντρες ανάμεσα σε τοπικές αρχοντικές οικογένειες, και ο βαθιά ριζωμένος νόμος του γδικιωμού(βεντέτας) ώθησε οικογένειες να χωριστούν και να εγκαταλείψουν τα πάτρια εδάφη.
Από τις μεταναστεύσεις Μανιατών προς προορισμούς της Μεσογείου, χαρακτηριστικότερες είναι αυτές δύο οικογενειών από το Οίτυλο: των Γιατριάνων (Μεδίκων, Medici), που έφυγαν το 1670 και εγκαταστάθηκαν στο Λιβόρνο της Ιταλίας, και των Στεφανόπουλων, που έφυγαν το 1675 για την Κορσική, και μετά από περιπέτειες λόγω της διαμάχης Κορσικανών-Γενοβέζων κατέληξαν στο Καργκέζε της Κορσικής, όπου διατήρησαν τη γλώσσα, τα ήθη και τα έθιμά τους και είναι και σήμερα ακόμα γνωστοί ως «Έλληνες». Εκεί τοποθετούνται ιστορικά και τα στοιχεία που υποστηρίζουν την ελληνική καταγωγή του Ναπολέοντα Α΄ Βοναπάρτη και τους δεσμούς με τη γενιά των Στεφανόπουλων. Εξίσου σημαντικές είναι και οι μεταναστεύσεις Μανιατών προς την Μικρά Ασία και κυρίως την Ιωνία.
Η νεότερη ιστορία της Μάνης συνοδεύτηκε από μια μεγαλύτερη μετανάστευση, με το τέλος του 19ου αιώνα και την αυγή του 20ου, αυτή τη φορά προς την Αμερική. Το γεγονός αυτό, που συνεχίστηκε κατά κύματα για περισσότερο από μισό αιώνα, άφησε πεντακάθαρα τα σημάδια του στα ερειπωμένα χωριά της ορεινής Μάνης, πολλά από τα οποία εγκαταλείφθηκαν και μετατράπηκαν σε χωριά-φαντάσματα, μουσεία του ένδοξου παρελθόντος τους.
Το ενιαίο και αδιαίρετο της Μάνης.
Παρ' όλο που σήμερα η Μάνη παραμένει διοικητικά χωρισμένη στους δήμους Ανατολικής Μάνης και Δυτικής Μάνης, διατηρεί ακόμα ανέπαφη την ιδιαιτερότητα που της χάρισε ο βράχος και η θάλασσα. Η Μητρόπολη Γυθείου, Οιτύλου και πάσης Μάνης (ονομάζεται πλέον Ιερά Μητρόπολη Μάνης), δεν διασπάστηκε και αποτελεί για τους κατοίκους μνήμη και αναφορά στα γεωγραφικά και πολιτισμικά όρια της Μάνης. Το ζήτημα του ενιαίου και αδιαιρέτου της Μάνης επανήλθε στην επικαιρότητα κατά τη διάρκεια των διαβουλεύσεων για τη νέα Διοικητική διαίρεση της Ελλάδας 2011, περισσότερο γνωστή ως Πρόγραμμα Καλλικράτης ή Καποδίστριας ΙΙ. Το αίτημα των κατοίκων για διοικητική ένωση και σύσταση ενός ενιαίου, βιώσιμου δήμου Μάνης παραμένει, για λόγους οικονομικούς, αναπτυξιακούς, περιβαλλοντικούς και ιστορικούς, ως ελάχιστο δείγμα τιμής και ευγνωμοσύνης για τη συμβολή των Μανιατών στη δημιουργία του Ελληνικού Κράτους.
Ήθη και έθιμα.
Η άγονη και βραχώδης χερσόνησος και η ιστορική σύνδεση με την Αρχαία Σπάρτη μεταγγίζουν στους κατοίκους ασυμβίβαστο χαρακτήρα, αυστηρά ήθη, σκληρά έθιμα, ελευθερία, θυσίες, καθώς και ειλικρίνεια, ψυχικό θάρρος, φιλότιμο και φιλοπατρία. Επιδεικνύουν μεγάλο σεβασμό προς τις παραδόσεις, την οικογενειακή τιμή και τους νεκρούς, και μια τοπικιστική αντίληψη, που πηγάζει από την υπερηφάνεια ότι ουδέποτε υποδουλώθηκαν σε ξένους και πάντοτε έζησαν ελεύθεροι. Μοναδικά ήθη και έθιμα που καταγράφονται στη Μάνη είναι ο γδικιωμός, η τρέβα (η προσωρινή ανακωχή εχθροπραξιών), τα μοιρολόγια.
Τα μοιρολόγια (ή μοιρολόϊα) αποτελούν έμμετρα στιχουργήματα, τραγούδια θρηνητικά, τα οποία απαγγέλλουν οι άνθρωποι κατά το θάνατο αγαπημένων τους προσώπων. Τα πρώτα μοιρολόγια απαντώνται στον Όμηρο, όπου αναφέρονται νεκρώσιμα τραγούδια της Εκάβης, του Αχιλλέα, της Ανδρομάχης, κτλ., με περιεχόμενο πανομοιότυπο σχεδόν με τα μετέπειτα μοιρολόγια.  Στην Μανιάτικη κοινωνία, τα μοιρολόγια υποκαθιστούν τα λοιπά τραγούδια, αποτελώντας την μοναδική μορφή λαϊκής ποίησης και μεταφέρονται από γενιά σε γενιά, ενώ και σήμερα ακόμα αυτοσχεδιάζουν , κυρίως οι Μανιάτισσες, δημιουργώντας "επαινετικά του νεκρού" τραγούδια.
Την πρώτη θέση στη ιεραρχία της οικογένειας κατείχε ο πατέρας, ή σε περίπτωση θανάτου ο πρωτότοκος γιος. Τα θηλυκά μέλη δεν είχαν ούτε κληρονομικά ούτε άλλα δικαιώματα. Το διαζύγιο ήταν άγνωστη λέξη. Οι άνδρες ήταν διαρκώς απασχολημένοι είτε με τους οικογενειακούς πολέμους είτε ενάντια στους εξωτερικούς εχθρούς. Αυτός ήταν και ο κυριότερος λόγος που ξεχώριζαν τα αρσενικά παιδιά, γιατί αποτελούσαν ασφάλεια για την οικογένεια και μέγιστη προσφορά στην πατρίδα σε καιρό πολέμου. Η ονομασία των γυναικών είναι ένα δείγμα της ανδροκεντρικότητας της Μανιάτικης Οικογένειας. Η Μανιάτισσα παρουσιάζεται ως αφοσιωμένη στην οικογένεια αλλά και ως λεβέντισσα και συχνά ως σύμβολο θάρρους και και αυταπάρνησης, ειδικά μετά την Μάχη του Διρού, όπου οι γυναίκες με τα δρεπάνια του θερισμού απώθησαν την επίθεση του Ιμπραήμ στη Μάνη το 1826.
Περιβάλλον και Ορυκτός Πλούτος.
Από γεωλογική άποψη η χερσόνησος της Μάνης αποτελείται κυρίως από ασβεστολιθικά εδάφη. Από γεωτεκτονική άποψη, η ενότητα της Μάνης θεωρείται ότι αντιπροσωπεύει την σχετικά αυτόχθονη ενότητα της ευρύτερης περιοχής ΝΔ Πελοποννήσου, πάνω στην οποία έχουν επωθηθεί διαδοχικά οι ενότητες Άρνας, Πίνδου και Τρίπολης. Η περιοχή του όρους Σαγιά της Μάνης, που καλύπτει μεγάλες εκτάσεις (200 τετραγ. χιλιόμετρα) της νοτίου Μάνης, είναι η μοναδική μαρμαροφόρος περιοχή του ελλαδικού χώρου, στην οποία αναπτύσσεται ολόκληρη η ακολουθία των "πλακωδών ασβεστολίθων".
Η περιοχή του Σαγιά περιλαμβάνει τρία πολύ ενδιαφέροντα μαρμαροφόρα κοιτάσματα:
Από το τεφρόμαυρο μάρμαρο Ταινάρου (Nero Antico) θεωρείται ότι έχουν φιλοτεχνηθεί δύο πολύ μεγάλων διαστάσεων αγάλματα, γνωστά ως Ragionieri Greci, ο νεαρός και ο γέρος Κένταυρος, καθώς και ο Ασκληπιός έργα των Ελλήνων γλυπτών των ελληνιστικών χρόνων Αριστέα και Παπία, που βρίσκονται στο Καπιτώλιο της Ρώμης. Εντούτοις, τα τελευταία χρόνια, επιστημονικές δημοσιεύσεις αμφισβητούν τα ανωτέρω και συνδέουν τα αγάλματα αυτά καθώς και τα περισσότερα που έχουν βρεθεί στο παλάτι του αυτοκράτορα Αδριανού, με τα λατομεία του Göktepe (σημερινή Τουρκία). Πάντως, τα μάρμαρα της Μάνης, τόσο το ερυθρό όσο και το τεφρό έχουν χρησιμοποιηθεί διαχρονικά από την αρχαία εποχή κατέχοντας δεσπόζουσα θέση στις αναφορές των ιστορικών και επιστημόνων
Κάποτε η Μάνη ήταν πολύ δασωμένη, αλλά οι πολλές πυργκαγιές, η υπερβόσκηση και το θερμό και ξερό κλίμα έχουν συντελέσει ώστε να δημιουργηθεί μια φυσική περιοχή γυμνή και φαινομενικά άγονη. Οι πεδιάδες που βρίσκονται κοντά στις ακτές έχουν κατοικηθεί και καλλιεργούνται, ενώ τα λίγα ορεινά χωριά είναι χτισμένα σε πετρώδη, επίπεδα υψώματα, με τις απαραίτητες ελιές και τα αμπέλια. Στο νότιο τμήμα της Μάνης και ιδιαίτερα προς τη Μέσα Μάνη, το έδαφος γίνεται πιο πετρώδες και το κλίμα πιο τραχύ και οι καλλιέργειες συνεχώς λιγοστεύουν. Σε αυτές κυριαρχεί η ελιά, που παράγει υψηλής ποιότητας ελαιόλαδο.
Εντούτοις, η περιοχή είναι πλούσια σε φυτά, μερικά από τα οποία δεν φυτρώνουν πουθενά αλλού. Παρά το γεγονός ότι η απουσία δασών είναι ιδιαίτερα έντονη, η απώλεια αναπληρώνεται από την παρουσία των ελαιόδεντρων και την αφθονία των λουλουδιών. Στις πιο ψηλές, γυμνές, ασβεστολιθικές περιοχές, υπάρχουν μεγάλες εκτάσεις γης με χαμηλούς, αραιούς θαμνώνες, φρύγανα και αγκαθωτούς θάμνους, όπως η αφάνα (sacropoterium spinosum). Η χλωρίδα είναι πλούσια με πολλά ορχεοειδή κ.ά. Τα ροζ κυκλάμινα (cyclamen peloponnesiacum) ανθίζουν μαζί με τις anemone blanda και την όμορφη μπλε ίριδα (gynandriris sisyrinchium). Υπάρχουν, επίσης, ο χαρακτηριστικός κίτρινος ranunculus millefoliatus, βολβώδη φυτά, τουλίπες και φριτιλλάριες.
Πάνω από τους λόφους πετούν σπιζαετοί, σμυρνοτσίχλονα, δεντροσταρήθρες, ασπροκωλίνες και κοκκινοκεφαλάδες, όλα τους κοινά και άφθονα. Οι σταχτάρες και οι βουνοσταχτάρες συνήθως πετούν ψηλά, μαζί με τα χελιδόνια. Άλλα πουλιά που συναντώνται στην περιοχή είναι οι μουστακοτσιροβάκοι, σε μερικές από τις πιο ψηλές περιοχές με θαμνώνες, οι μπούφοι, στις πιο ψηλές πλαγιές, οι γκιόνηδες γύρω από τις πόλεις και τα χωριά, οι φιδαετοί, οι μαυροπετρίτες και οι πετρίτες, ιδίως κατά μήκος της ακτής.
Τον Απρίλιο συναντώνται στη Μάνη αρκετά περαστικά μεταναστευτικά πουλιά, που συχνά κάνουν την πρώτη στάση τους στα εδάφη αυτά μετά την Αφρική. Πλήθη από τσιροβάκους και μυγοχάφτες, σπανιότερα σταχτοπετρόκληδες, χαλκοκουρούνες, αμμοπετρόκληδες, και πολλά άλλα περνούν από την περιοχή.
Στην ανατολική πλευρά της χερσονήσου, γύρω από το κάστρο του Πασσαβά, υπάρχουν λίγες πιο εύφορες εκτάσεις, καθώς και κάποια δέντρα, κυρίως ήμερες βελανιδιές. Εδώ απαντώνται διάφοροι βίκοι, ο βαθυκόκκινος tetragonolobus purpureus, ο κεραμιδής-κόκκινος lathyrus cicera και ο ανοιχτοκίτρινος l. aphaca, μαζί με τη ροζ Crepis rubra και το τραγάκι (tragopodon porrifolius). Τα ορχεοειδή είναι και σ' αυτή την περιοχή άφθονα.
Νότια από την Αρεόπολη Λακωνίας, φυτρώνουν σημαντικά λουλούδια όπως ο astragalus lusitanicus υποείδος orientalis, η κίτρινη trigonella balansae και η trigonella graeca. Υπάρχουν τουλάχιστον τρία είδη serapias, ο κατακόκκινος adoniis annua, η μπλε consolida regalis, φριτιλλάριες, μεγάλες δρακοντιές και το trifolium boissierilia.
Άλλα ενδιαφέροντα φυτά είναι η σπάνια tulipa goulimyi, που φυτρώνει μόνο στη Μάνη, σε μια περιοχή της Κρήτης και στο κοντινό νησί των Κυθήρων. Ανθίζει στα τέλη Μαρτίου και αρχές Απριλίου, στο νοτιότερο άκρο της χερσονήσου.
Ο Μάρτιος και οι αρχές Απριλίου είναι η καλύτερη εποχή για τη χλωρίδα της Μάνης, ενώ σημαντικός αριθμός φυτών υπάρχει επίσης στα τέλη Οκτωβρίου και κατά τη διάρκεια του ήπιου χειμώνα. Η καλύτερη εποχή για να παρατηρηθούν τα πουλιά είναι ο Απρίλιος, τότε που μεγάλος αριθμός μεταναστευτικών πουλιών συναντούν στο πέρασμά τους τα πουλιά που μένουν μόνιμα ή φωλιάζουν στη Μάνη.
Τα θηλαστικά δεν είναι σημαντικό χαρακτηριστικό της Μάνης, εκτός από λίγα είδη. Τα τσακάλια, που αλλού είναι σπάνια, στη Μάνη είναι συνηθισμένα. Σπανίως εμφανίζονται την ημέρα, συναντώνται όμως συχνά τη νύχτα, ιδιαίτερα κοντά στην Αρεόπολη. Τα κουνάβια είναι συνηθισμένα γύρω στα χωριά, ενώ σε μερικές εκκλησίες υπάρχουν αποικίες από νυχτερίδες. Οι κασιρίδες ή κυρτοδάχτυλοι (cyrtodactylus kotschyi) είναι τα πιο συνηθισμένα σαμιαμίδια, ενώ οι τρανόσαυρες και οι σαύρες της Πελοποννήσου (rodarcis peloponnesiaca) είναι κοινές σε όλη την περιοχή. 
Προστατευόμενες τοποθεσίες.
Η Νότια Μάνη είναι προστατευόμενος βιότοπος του Natura 2000, με κωδικό GR2540008, κατά μία έκταση 316,69 τ.χλμ.
Αξιοθέατα.
Το τοπίο της Μάνης είναι ιδιαίτερο τόσο ως προς τη φυσική διαμόρφωση όσο και ως προς την αρχιτεκτονική φυσιογνωμία του. Στη Μάνη υπάρχουν πολλοί πέτρινοι πύργοι, 7 κάστρα, πληθώρα αρχαιολογικών χώρων, βυζαντινές και μεταβυζαντινές εκκλησίες με εξαίρετες αγιογραφίες. Στην περιοχή βρίσκονται οι 98 από τους 118 οικισμούς της Πελοποννήσου που έχουν χαρακτηριστεί επίσημα παραδοσιακοί, μαζί με πολλά σπήλαια, καλντερίμια και φαράγγια για πεζοπόρους. Τα χωριά της Μάνης διατηρούν την παραδοσιακή αρχιτεκτονική και τον ιδιαίτερο τρόπο ζωής τους. Φωλιασμένα ανάμεσα στους δύσβατους ορεινούς όγκους, πανέμορφα και επιβλητικά, περιμένουν να διηγηθούν την ιστορία τους στους επισκέπτες.
Από το τοπίο της Δυτικής Μάνης, ξεχωρίζουν: η Καρδαμύλη, με τα βυζαντινά μνημεία και το φαράγγι του Βυρού, η Στούπα, η Λαγκάδα με τα πέτρινα πυργόσπιτα, τα χωριά του όρους Ταΰγετου, Τσέρια, Καστάνια και Μηλιά. 
Το Γύθειο με το λιμάνι και την ιδιαίτερη αρχιτεκτονική, Η Αρεόπολη με τα καλντερίμια και τους πύργους της που έχουν ανακηρυχθεί μνημεία. Τα σπήλαια του Διρού, το Λιμένι απέναντι από το ομηρικό Οίτυλο, ο Γερολιμένας, η Βάθεια, ο Κότρωνας με τις παραλίες του και την παραδοσιακή αρχιτεκτονική, ο Δρυμός, το Πόρτο Κάγιο, η Λάγια , Ακρωτήριο Ταίναρο, το Νύφι και ο Κότρωνας είναι αξιοθέατα του δήμου Ανατολικής Μάνης.
Προϊόντα της Μάνης είναι το Θυμαρίσιο μέλι, καπνιστό σύγκλινο, δίπλες, λάδι, ελιές, χαρούπια και αρωματικά φυτά (τσάι, φασκόμηλο, θυμάρι κ.ά.) καθώς και τα "λούπινα".
Ο Βρετανός συγγραφέας Πάτρικ Λη Φέρμορ περιηγήθηκε και έζησε πολλά χρόνια στη Μάνη, για την οποία συνέγραψε περιηγητικό βιβλίο με τίτλο "Μάνη - Ταξίδια στη νότια Πελοπόννησο" (1958). Αγάπησε τόσο τη Μάνη, που ήρθε και εγκαταστάθηκε μόνιμα στην Καρδαμύλη έως τα 96 χρόνια του όπου και απεβίωσε.
Παραδοσιακά Προϊόντα Μάνης
Σύγκλινο, λούπινα, λάδι, μέλι, Λαλάγγια. 
Γενετική.
Η γενετική μελέτη με τίτλο "Genetics of the peloponnesean populations and the theory of extinction of the medieval peloponnesean Greeks" που εκδόθηκε το 2017, έδειξε ότι οι Μανιάτες μοιράζονται κατά μέσο όρο 0,25% του γονιδιώματός τους (ή 35-36 cM) IBD (identical by descent), με 95% των ατόμων να μοιράζονται τουλάχιστον ένα τμήμα IBD με κάποιον άλλο Μανιάτη. Οι Μανιάτες διαφέρουν απ'όλους τους άλλους Πελοποννήσιους ως προς την ανάλυση PCA και ADMIXTURE. Διαφέρουν επίσης απ'όλους τους άλλους Ελληνικούς πληθυσμούς της ηπειρωτικής και νησιωτικής Ελλάδας αλλά και της Μικράς Ασίας που έχουν συγκριθεί σε γραφήματα PCA, αλλά «εν μέρει» αλληλεπικαλύπτονται με τους Σικελούς και νότιους Ιταλούς όπου άλλες μελέτες δείχνουν πως είναι σε μεγάλο βαθμό αρχαίας Ελληνικής καταγωγής. Αυτό μπορεί να εξηγηθεί από το γεγονός ότι οι Μανιάτες (μαζί με τους Τσάκωνες) κληρονόμησαν τα χαμηλότερα ποσοστά σλαβικής αυτοσωματικής πρόσμιξης απ'όλους τους Πελοποννήσιους, ειδικά αυτοί της Μέσα Μάνης. Συγκεκριμένα, στη περίπτωση της Μέσα Μάνης (22 δείγματα) ανέρχεται στο 0,7%–1,6%, ενώ στις περιπτώσεις αυτών της Έξω Μάνης (δυτικός Ταΰγετος) (24 δείγματα) στο 4,9%–8,6% και της Κάτω Μάνης (ανατολικός Ταΰγετος) (23 δείγματα) στο 5,7%–10,9% κοινής καταγωγής με τους Σλάβους αντίστοιχα. Η σλαβική πρόσμιξη που κατέχουν οι δύο τελευταίες ομάδες είναι πέντε έως οκτώ φορές υψηλότερη από αυτή της Μέσα Μάνης, αλλά χαμηλότερη από αυτή που οι άλλοι Πελοποννήσιοι (148 δείγματα - εξαιρουμένων των Τσακώνων) μοιράζονται με τους Σλάβους, οι οποίοι αν και φέρουν σχετικά χαμηλά ποσοστά επίσης, εξακολουθούν να είναι πιο υψηλά συγκριτικά με τους Μανιάτες (και Τσάκωνες) στο 4,8%–14,4%. Παρόλο που οι Τσάκωνες, χωρισμένοι μεταξύ νοτίων (15 δείγματα) και βορείων (9 δείγματα) κατέχουν επίσης χαμηλά ποσοστά κοινής καταγωγής με τους Σλάβους στο 0,2%–0,9% και 3,9%–8,2% αντίστοιχα, παραμένουν ένας ξεχωριστός πληθυσμός συνάμα και από τους Μανιάτες αλλά και από τους υπόλοιπους Πελοποννήσιους, κάτι που αποδίδεται στο φαινόμενο του "isolation by distance" και τη πιθανότητα ότι η Τσακωνιά στην αρχαιότητα κατοικούταν από δωρικόφωνους Ίωνες (κατά τον Ηρόδοτο), ενώ οι ομοίως συντηρητικοί Μανιάτες από πραγματικούς Δωριείς.

</doc>
<doc id="56861" url="https://el.wikipedia.org/wiki?curid=56861" title="Φωτεινή ενέργεια">
Φωτεινή ενέργεια



</doc>
<doc id="56863" url="https://el.wikipedia.org/wiki?curid=56863" title="Ηχητική ενέργεια">
Ηχητική ενέργεια

Ηχητική ενέργεια χαρακτηρίζεται εκείνη η ενέργεια που γίνεται αντιληπτή από το αισθητήριο όργανο της ακοής, το αφτί. Δηλαδή η ενέργεια που προκαλεί (διεγείρει) την αίσθηση της ακοής , δηλαδή το έργο που παράγει η ηχητική πηγή το οποίο μετατρέπεται σε κινητική και δυναμική ενέργεια των μορίων του μέσου διάδοσης και έτσι μεταφέρεται από κάθε μόριο στα γειτονικά του.
Η "ηχητική ενέργεια" δεν είναι τίποτε άλλο από ταλαντώσεις που φθάνουν ως ηχητικό κύμα στο αφτί όπου και μετατρέπεται σε ηλεκτρικό σήμα που μέσω του ακουστικού νεύρου οδηγείται στον εγκέφαλο και δημιουργεί την αίσθηση της ακοής. Ο ήχος διαδίδεται σε όλα τα υλικά οποιασδήποτε μορφής. Να σημειωθεί ότι ο ήχος δεν διαδίδεται στο κενό.

</doc>
<doc id="56866" url="https://el.wikipedia.org/wiki?curid=56866" title="Ενέργεια ακτινοβολίας">
Ενέργεια ακτινοβολίας

Ενέργεια ακτινοβολίας ονομάζεται η ενέργεια που περιέχεται στα ηλεκτρομαγνητικά κύματα (ή φωτόνια, αναλόγως του τρόπου που μετράμε την ακτινοβολία αυτή) που εκπέμπονται από μια πηγή ηλεκτρομαγνητικής ακτινοβολίας τα οποία διαδίδονται στον κενό χώρο με την ταχύτητα του φωτός.
Η ενέργεια αυτή μεταδίδεται κυρίως στο κενό καθώς και μέσα από διάφορα υλικά, αν η ύλη επιτρέπει στη συγκεκριμένη συχνότητα του ηλεκτρομαγνητικού κύματος να την διαπεράσει, όπως π.χ. το φως μπορεί και περνά από το διαφανές γυαλί. Όταν προσπαθεί να διέλθει μέσα από ύλη, η ακτινοβολία είτε σκεδάζεται, είτε απορροφάται και μετατρέπεται σε άλλης μορφής ενέργεια όπως η θερμότητα ή η ηλεκτρική ενέργεια, είτε απορροφάται και επανεκπέμπεται (φθορισμός) ή απλά διέρχεται μέσα από την ύλη χωρίς φαινομενικά να αλληλεπιδρά με αυτήν, αν και η ταχύτητα διέλευσης αλλάζει σε σχέση με την ταχύτητα στο κενό. Στην περίπτωση του φθορισμού έχουμε απώλεια ενέργειας καθώς το υλικό κατακρατεί ενέργεια και η ακτινοβολία που επανεκπέμπεται είναι μικρότερης συχνότητας από την προσπίπτουσα.
Πηγή ακτινοβολίας μπορεί να είναι μια φωτιά, ο Ήλιος, ένα αναμμένο ηλεκτρικό σίδερο, μια κεραία εκπομπής ενός ραδιοφωνικού ή τηλεοπτικού σταθμού, ένα ραδιενεργό υλικό που εκπέμπει ακτίνες γ, ένας αστέρας νετρονίων που εκπέμπει ακτίνες χ, ένα ρήγμα στη Γη την ώρα ενός σεισμού κλπ.

</doc>
<doc id="56869" url="https://el.wikipedia.org/wiki?curid=56869" title="Πάνθηρας (αποσαφήνιση)">
Πάνθηρας (αποσαφήνιση)

Ο όρος πάνθηρας μπορεί να αναφέρεται στα εξής:

</doc>
<doc id="56871" url="https://el.wikipedia.org/wiki?curid=56871" title="Νούμερο">
Νούμερο



</doc>
<doc id="56872" url="https://el.wikipedia.org/wiki?curid=56872" title="Λανσάνα Κουγιατέ">
Λανσάνα Κουγιατέ

Ο Λανσάνα Κουγιατέ ("Lansana Kouyaté", 1950-) είναι πολιτικός, που χρημάτισε πρωθυπουργός της Γουινέας από το 2007 έως τον Μάιο του 2008.
Βιογραφικά στοιχεία.
Γεννήθηκε στην Κομπά στις 15 Ιουλίου 1950 και σπούδασε στο Πανεπιστήμιο του Κονακρί. Ακολούθησε πολιτική και διπλωματική καριέρα. Το 1992 έγινε μόνιμος απεσταλμένος των Ηνωμένων Εθνών στη Γουινέα. Το 1997 ανέλαβε Γραμματέας της Δυτικοαφρικανικής Οικονομικής Κοινότητας (ECOWAS), αξίωμα που κατείχε μέχρι το 2002. Τιμήθηκε μεταξύ άλλων με τη Λεγεώνα της Τιμής.
Πρωθυπουργία.
Ο Κουγιατέ διορίστηκε πρωθυπουργός στις 26 Φεβρουαρίου 2007. Ο διορισμός του είχε αποτέλεσμα να τερματιστεί η κρίση της κυβέρνησης με τα συνδικάτα, τα οποία άλλωστε πρότειναν τον Κουγιατέ στον πρόεδρο Λανσάνα Κοντέ.
Στις 20 Μαΐου του 2008 ο Κουγιατέ απολύθηκε. από τον Πρόεδρο Κοντέ με Προεδρικό Διάταγμα και αντικαταστάθηκε την ίδια ημέρα από τον Αχμέτ Τιντιάν Σουαρέ
Ο Κουγιατέ έλαβε μέρος στις προεδρικές εκλογές του 2010, στον πρώτο γύρο και ήρθε 4ος με ποσοστό 7,04%.

</doc>
<doc id="56873" url="https://el.wikipedia.org/wiki?curid=56873" title="Ντέλουα Κασιρέ Κουμακόγιε">
Ντέλουα Κασιρέ Κουμακόγιε

Ο Ντέλουα Κασιρέ Κουμακόγιε ("Nouradine Delwa Kassiré Koumakoye", 31 Δεκεμβρίου 1949-) είναι πολιτικός από το Τσαντ. Χρημάτισε πρωθυπουργός της αφρικανικής χώρας από το 1993 ως το 1995 και ξανά από το 2007 ως το 2008. Στη συνέχεια ανέλαβε πρόεδρος του Οικονομικού, Κοινωνικού και Πολιτιστικού Συμβουλίου.
Καριέρα.
Γεννήθηκε το 1949. Τη δεκαετία του 1980 και στις αρχές της δεκαετίας του 1990 υπηρέτησε ως υπουργός. Είναι Πρόεδρος του Εθνικού Συναγερμού για την Ανάπτυξη και την Πρόοδο (VIVA-RNDP).. Από τις 6 Νοεμβρίου 1993 μέχρι τις 8 Απριλίου 1995 ήταν για πρώτη φορά πρωθυπουργός. Ήταν υποψήφιος στις προεδρικές εκλογές του 1996, λαμβάνοντας το 2,29% των ψήφων. Στις προεδρικές εκλογές του 2001 πήρε 2,36% και σε αυτές του 2006 ήρθε δεύτερος με 15,13% των ψήφων. Τον Αύγουστο του 2006 έγινε υπουργός Προεδρίας για την Ανάπτυξη της Υπαίθρου και τις Πόλεις. Μετά το θάνατο του Πασκάλ Γιοαντιμνατζί έγινε πρωθυπουργός, στις 26 Φεβρουαρίου του 2007. Παρέμεινε στην πρωθυπουργία ως τις 16 Απριλίου του 2008.

</doc>
<doc id="56876" url="https://el.wikipedia.org/wiki?curid=56876" title="Έλλη (φρεγάτα)">
Έλλη (φρεγάτα)

Η φρεγάτα Έλλη (Φ/Γ Έλλη F-450) είναι το πρώτο πλοίο του τύπου φρεγατών Έλλη του Ελληνικού Πολεμικού Ναυτικού και το τρίτο πλοίο με αυτό το όνομα. Βασίζεται στον τύπο φρεγατών Kortenaer του Ολλανδικού Ναυτικού και κατασκευάστηκε σε Ολλανδικό ναυπηγείο. Αντίθετα όμως με τα υπόλοιπα πλοία αυτού του τύπου του Ελληνικού Ναυτικού δεν εντάχθηκε στο Ολλανδικό Ναυτικό αλλά πουλήθηκε απευθείας στην Ελλάδα.
Η Φ/Γ Έλλη κατασκευάστηκε στα ναυπηγεία Koninklijka Maatschappij de Schelde του Vlissingen της Ολλανδίας μαζί με την φρεγάτα Λήμνος ως μέρος συμβολαίου για δύο πλοία από την Ελληνική κυβέρνηση. Η παραλαβή του πλοίου έγινε στις 10 Οκτωβρίου 1981 με κυβερνήτη τον Αντιπλοίαρχο ΠΝ Γρηγόρη Δεμέστιχα. Κατέπλευσε στην Ελλάδα στις 15 Νοεμβρίου του ιδίου έτους.
Η Φ/Γ Έλλη πήρε μέρος στον Πόλεμο του Κόλπου την περίοδο 1990-91, εφαρμόζοντας τις αποφάσεις του Ο.Η.Ε. για το Ιράκ στην περιοχή της Ερυθράς Θάλασσας.

</doc>
<doc id="56877" url="https://el.wikipedia.org/wiki?curid=56877" title="F-450 Elli">
F-450 Elli



</doc>
<doc id="56878" url="https://el.wikipedia.org/wiki?curid=56878" title="Αζόφ">
Αζόφ

Με το όνομα Αζόφ φέρονται οι:

</doc>
<doc id="56879" url="https://el.wikipedia.org/wiki?curid=56879" title="Αζόφ (δίκροτο)">
Αζόφ (δίκροτο)

Το Αζόφ ήταν ένα ιστορικό πολεμικό ιστιοφόρο δίκροτο, με 74 πυροβόλα, ναυαρχίδα του ρωσικού στόλου, που συμμετείχε στη Ναυμαχία του Ναβαρίνου (20 Οκτωβρίου 1827), στην οποία και επέβαινε ο ναύαρχος Χέυδεν, ενώ κυβερνήτης της ήταν ο πλοίαρχος Λαζάρεφ.
Στη ναυμαχία εκείνη πλέοντας η «Αζόφ» επικεφαλής και σε αρκετή απόσταση της ρωσικής μοίρας που καθυστερούσε λόγω άπνοιας δέχθηκε τις ομοβροντίες πέντε συγχρόνως εχθρικών πλοίων από τις οποίες και βρέθηκε σε εξαιρετικά δύσκολη θέση, βαλλόμενη ταυτόχρονα και από παράκτια φρούρια. Στη κατάσταση εκείνη το ουραγό πλοίο «Μπρεσλάου» της γαλλικής μοίρας του ναυάρχου Δεριγνύ, που προπορευόταν και που δεχόταν ομοίως βολές, μοίρασε με την Αζόφ τις κατά πλευρά βολές τους τόσο κατά των παράκτιων πυροβολείων όσο και κατά του κέντρου της τουρκοαιγυπτιακής παράταξης.
Αργότερα ο Ιωάννης Καποδίστριας όταν είχε ψυχραθεί με τον Κόδριγκτον για το θέμα του Συντάγματος, εγκατέλειψε το αγγλικό δίκροτο "Ουώρσπαϊτ", που είχε επιβιβαστεί από την Αίγινα, και επιβιβάστηκε σ΄ αυτό το πλοίο, στις 28 Ιουλίου του 1827, στη Ζάκυνθο, προκειμένου να επιθεωρήσει στο Δραγαμέστι (κοντά στο σημερινό Αστακό) το στρατόπεδο του Τσούρτζ.
Το δίκροτο Αζόφ για μακρύ χρόνο ναυλοχούσε στον Πόρο, όπου ο γηραιός ναύαρχος συνδέθηκε φιλικά με τον Εμμανουήλ Τομπάζη στον οποίο τα Χριστούγεννα του 1828 στην ονομαστική του εορτή του πρόσφερε ως δώρο δύο μανταρινιές που τοποθετήθηκαν σε ξύλινες γλάστρες στην αίθουσα του ναυάρχου Τομπάζη, σε ανάμνηση της ιστορικής ναυμαχίας, όταν και οι δύο έλαβαν το «βάπτισμα του πυρός» για την ανεξαρτησία της Ελλάδας.
Οι μανταρινιές εκείνες που λέγεται πως και οι δύο ναύαρχοι ιδιόχειρα φύτεψαν στο κτήμα του Τομπάζη στον Πόρο ήταν οι πρώτες που φυτεύτηκαν στην Ελλάδα και των οποίων ο καρπός τους ήταν μέχρι τότε άγνωστος.
Το δίκροτο Αζόφ, που οι Έλληνες το αποκαλούσαν "Δελίνιο" (εκ του γαλλικού όρου), παρέμεινε τελικά στα ελληνικά νερά μέχρι και τα πρώτα χρόνια της βασιλείας του Όθωνα.

</doc>
<doc id="56881" url="https://el.wikipedia.org/wiki?curid=56881" title="Ανατολή (αποσαφήνιση)">
Ανατολή (αποσαφήνιση)

Με την ονομασία Ανατολή μπορεί να αναφερόμαστε σε:

</doc>
<doc id="56882" url="https://el.wikipedia.org/wiki?curid=56882" title="Ανατολή αστέρων">
Ανατολή αστέρων

Οι κύκλοι απόκλισης των αστέρων υπό κατάλληλες συνθήκες δ και φ τέμνουν τον μαθηματικό ορίζοντα σε δύο σημεία Α και Δ, δηλαδή δύο φορές το 24ωρο όταν διέρχονται, κατά την φαινομενική τους κίνηση τον μαθηματικό ορίζοντα.
Στο σημείο Α απ΄ όπου και αρχίζουν αυτοί να είναι ορατοί, (άρα Ηλ=0°), λέμε ότι ανατέλουν και στο σημείο Δ, (επίσης Ηλ=0°), λέμε ότι δύουν.
Τα δε σημεία αυτά ονομάζουμε ανατολή και δύση των αστέρων. Από τον σημείο της ανατολής μέχρι το σημείο της δύσης οι αστέρες διαγράφουν το λεγόμενο ημερινό τόξο ή "ημερήσιο τόξο" του κύκλου απόκλισής των. Και αντίθετα από της δύσης μέχρι της ανατολής τους το νυκτερινό τόξο. Η μέγιστη τιμή ύψους του ημερινού τόξου είναι η άνω μεσημβρινή διάβαση του αστέρος ή η μεσημβρία για τον Ήλιο και αντίθετα η κάτω μεσημβρινή διάβαση του αστέρα ή το μεσονύκτιο για τον Ήλιο.
Τα σημεία ανατολής και δύσης των ουρανίων σωμάτων δεν παραμένουν σταθερά, αλλά μεταβάλλονται καθώς μεταβάλλονται τα στοιχεία δ και φ ή και ενός εξ αυτών. Υπό ορισμένες συνθήκες των στοιχείων αυτών είναι δυνατόν αστέρες να μη τέμνουν καθόλου τον μαθηματικό ορίζοντα και να παραμένουν συνεχώς είτε πάνω (αειφανείς), είτε κάτω από τον ορίζοντα (αφανείς).
Ειδικότερα οι ώρες ανατολής και δύσης του Ηλίου και της Σελήνης φέρονται καταχωρημένες στις αστρονομικές εφημερίδες.

</doc>
<doc id="56887" url="https://el.wikipedia.org/wiki?curid=56887" title="Αλέξανδρος Α. Πάλλης">
Αλέξανδρος Α. Πάλλης

Ο Αλέξανδρος Πάλλης (Βομβάη, 20 Οκτωβρίου 1883-1975) ήταν πολιτικός και συγγραφέας, γιος του λογοτέχνη Αλέξανδρου Πάλλη.
Βιογραφικά στοιχεία.
Γεννήθηκε στην Βομβάη των Ινδιών. Σπούδασε στο Πανεπιστήμιο της Οξφόρδης με διδακτορικό. Εργάστηκε αρχικά πέντε χρόνια στην Αγγλική διοίκηση της Αιγύπτου. Μεταξύ 1916 και 1918 διετέλεσε γενικός γραμματέας της Γενικής Διοίκησης Μακεδονίας, και το 1924-25 ήταν μέλος της Μικτής Επιτροπής Ανταλλαγής Ελληνοτουρκικών Πληθυσμών της Συνθήκης της Λωζάνης. Το 1933 εξελέγη βουλευτής Σερρών και αργότερα διορίστηκε έκτακτος πληρεξούσιος υπουργός στην πρεσβεία του Λονδίνου. 

</doc>
<doc id="56889" url="https://el.wikipedia.org/wiki?curid=56889" title="Ευρωμπάσκετ 2001">
Ευρωμπάσκετ 2001

Το Ευρωπαϊκό πρωτάθλημα καλαθοσφαίρισης ανδρών του 2001, γνωστό και ως Ευρωμπάσκετ 2001, διοργανώθηκε για πρώτη φορά από την Τουρκία. Με την συμπαράσταση του κόσμου, η εθνική ομάδα της Τουρκίας έφτασε ως τον τελικό, αλλά ηττήθηκε από την ανωτερότητα της Γιουγκοσλαβίας του Πρέντραγκ Στογιάκοβιτς και του Ντέγιαν Μποντίρογκα με 78-69. Η Γερμανία, έχοντας για πρώτη φορά τον Ντιρκ Νοβίτσκι για επιθετικό όπλο, έφτασε ως τα ημιτελικά. Στον μικρό τελικό έχασαν το χάλκινο μετάλλιο από τους Ισπανούς, οι οποίοι παρουσίασαν την καινούρια τους φουρνιά από παίκτες, όπως τον -ύψους 2,13μ παίκτη της Μπαρτσελόνα- Πάου Γκασόλ. Η εθνική ομάδα της Ελλάδας δεν κατάφερε να προκριθεί στην τελική οκτάδα, εξαιτίας του Νοβίτσκι, ο οποίος μόνος του ανέτρεψε διαφορά 20 πόντων και γύρισε το ματς υπέρ των Γερμανών στο μεταξύ τους ματς-πρόκρισης.
Το σύστημα διεξαγωγής ήθελε τους πρώτους των 4 ομίλων να περνάνε κατ' ευθείαν στα προημιτελικά ενώ οι ομάδες που καταλάμβαναν τις θέσεις 2 και 3 να διασταυρώνονται μεταξύ τους σε αγώνες νοκ-άουτ. Ήταν επίσης το πρώτο τουρνουά που διεξήχθη τους μήνες Αύγουστο και Σεπτέμβριο, μετά το Ευρωμπάσκετ του 1977, και το πρώτο τουρνουά στο οποίο ίσχυσαν οι νέοι κανονισμοί (4 δεκάλεπτα, 24" επίθεση κτλ.).
Παραπομπές.
&lt;br&gt;

</doc>
<doc id="56891" url="https://el.wikipedia.org/wiki?curid=56891" title="Headpointer">
Headpointer

Headpointer ("Χεντπόιντερ") είναι ένα εργαλείο που το χρησιμοποιούν κάποια άτομα τα οποία δεν έχουν την δυνατότητα να χρησιμοποιήσουν τα χέρια τους (δηλαδή δεν μπορούν να τα ελεγξουν όπως θελουν π.χ. έχουν κάποια αστάθεια, σπαστικότητα κτλ). 
Είναι ένα εργαλείο που εφαρμόζεται στο κεφάλι. Αποτελείται από ένα λεπτό, μακρύ σιδερό στη άκρη (που γέρνει κάπως προς τα κάτω) και μια κυρτή πλαστική κατασκευή στην οποία στηρίζεται. 
Η κατασκευή έχει δυο λουράκια και με αυτά στηρίζεται στο κεφάλι. Εκ των οποίων το ένα το πιάνει από πάνω μέχρι κάτω κάθετα και το άλλο κυκλικά οριζόντια.
Βοηθάει κάποιον να εστιάσει και να πατήσει τα πλήκτρα ενός πληκτρολογίου για παράδειγμα ή την επιφάνεια μιας οθόνης αφής. Επίσης μπορεί να χρισιμοποιηθει μαζί με ένα μεταλλικό ή ξύλινο πλαίσιο πληκτρολόγιου με τρύπες στις θέσεις των πλήκτρων ώστε να μπορεί το άτομο να επιλέξει τα πλήκτρα χωρίς να τα μπερδεύει.
Από τη μεριά του χρήστη.
Με αυτό το εργαλείο το άτομο μπορεί να εκφραστεί καλύτερα ή πιο ελευθέρα από ότι μπορούσε χωρίς αυτό. Ως προς τη χρήση του πρέπει το κεφάλι να έχει κάποια σταθερότητα, είναι παρά πολύ βασικό. 
Ο χρήστης του μπορεί ευκολότερα να χειριστεί τον υπολογιστή ή κάτι αντίστοιχο εφ όσον τις περισσότερες φορές δεν έχει άλλο τρόπο να εκφραστεί και να επικοινωνήσει.

</doc>
<doc id="56896" url="https://el.wikipedia.org/wiki?curid=56896" title="Πάταρα (Λυκία)">
Πάταρα (Λυκία)

Τα Πάταρα ήταν αρχαιότατη πόλη και λιμένας της Λυκίας, χτισμένη μεταξύ των εκβολών του ποταμού Ξάνθου και του όρμου Αντιφέλλου. Σύμφωνα με την ελληνική μυθολογία ιδρύθηκε από τον Ικάδιο.
Ο Στράβων αναφέρει ότι πήρε το όνομά της από τον Πάταρο, γιο του Απόλλωνα και της Λυκίας, κόρης του Ξάθου. Κατά τον Εκαταίο εποικίστηκε από Κρήτες Δωριείς. Στην πόλη λατρευόταν ο Απόλλων ο Παταρεύς, και υπήρχε σπουδαίο μαντείο, ισάξιο αυτού των Δελφών, ήταν ""μεγάλη πόλις, λιμένα έχουσα και ιερό Απόλλωνος, κτίσμα Πατάρου. Πτολεμαίος δε ο Φιλάδελφος επισκευάσας, "Αρσινόην" εκάλεσε "την εν Λυκία", επεκράτησε δε το εξ αρχής όνομα"".&lt;br&gt;
Παρά την υπόδειξη αυτή του Εκαταίου (δια του Στράβωνα) περί της καταγωγής του ονόματος, τούτο αποδίδεται και σε άλλες αιτίες. Τόσο ο Πάταρος όσο και ο Ξάνθος ήταν παιδιά του Λαπαιώνα που απέκτησαν μεγάλη περιουσία από πειρατείες και στη συνέχεια αποσύρθηκαν στη περιοχή αυτή. Από μεν τον πρεσβύτερο τον Ξάνθο πήρε το όνομα ο παρακείμενος ποταμός, από δε τον Πάταρο η πόλη που αναπτύχθηκε. 
Τα Πάταρα ήταν μια από τις 6 μεγαλύτερες πόλεις της Λυκίας, οι οποίες εξέλεγαν αντιπροσώπους, μαζί με άλλες 17 πόλεις, για το Συνέδριο της Διοικήσεως του ομοσπονδιακού Λυκιακού διοικητικού συστήματος, του οποίου ο ανώτατος άρχων ήταν ο Λυκιάρχης.&lt;br&gt;
Το σύστημα αυτό καταργήθηκε το 43 μ.Χ. από τον Ρωμαίο αυτοκράτορα Κλαύδιο.
Τα Πάταρα καθώς και ολόκληρη την περιοχή της Λυκίας είχαν καταλάβει οι Πέρσες από τους οποίους και περιήλθε στον Μέγα Αλέξανδρο όπου και διόρισε διοικητή τον σπουδαίο ναύαρχό του Νέαρχο.&lt;br&gt;
Μετά τον θάνατο του Αλέξανδρου τα Πάταρα περιήλθαν στον Αντίγονο και τον γιό του Δημήτριο, στη συνέχεια στους Πτολεμαίους εκ των οποίων ο Πτολεμαίος Β' ο Φιλάδελφος την ονόμασε Αρσινόη, προς τιμή της συζύγου του. Το 196 π.Χ. την κατέλαβε ο Φίλιππος Ε' της Μακεδονίας και επί Πομπηίου περιήλθε ουσιαστικά μαζί με όλη τη περιοχή στους Ρωμαίους, που όμως διατήρησαν την αυτοδιοίκησή τους μέχρι το 43 (μ.Χ.). Το 155 η πόλη που βρισκόταν τότε στη μεγαλύτερη ακμή της υπέστη μεγάλη καταστροφή από σεισμό.
Εκκλησιαστική ιστορία.
Στο λιμάνι των Πατάρων προσορμίσθηκε ο Απόστολος Παύλος στην τρίτη περιοδεία του, προερχόμενος από τη Ρόδο, μαζί με τον Ευαγγελιστή Λουκά και με άλλους συνταξιδιώτες του. Τα Πάταρα ήταν η γενέτειρα του Αγίου Νικολάου. Παρήκμασε μετά την εποχή του Ιουστινιανού.

</doc>
<doc id="56899" url="https://el.wikipedia.org/wiki?curid=56899" title="Ναντσίνγκ">
Ναντσίνγκ

Η Ναντσίνγκ (γνωστή και ως Ναντζίνγκ ή Νανκίνγκ) είναι η πρωτεύουσα της επαρχίας Γιανγκσού της Κίνας και πόλη με μια προεξέχουσα θέση στην κινεζική ιστορία και τον πολιτισμό αφού η ονομασία της σημαίνει "Νότια πρωτεύουσα". Υπήρξε πρωτεύουσα σε διάφορες κινέζικες δυναστείες, βασίλεια και σε δημοκρατικές κυβερνήσεις που χρονολογούνται από τον 3ο αιώνα μ.Χ μέχρι το 1949. Είναι επίσης μια από τις δεκαπέντε υποεπαρχιακές πόλεις στη διοικητική δομή της Κίνας, που απολαμβάνουν δικαιοδοτική και οικονομική αυτονομία ως μόλις λιγότερο από αυτή μιας επαρχίας. Επιπλέον, η "Δημοκρατία της Κίνας", που ελέγχει την Ταϊβάν και τα γειτονικά νησιά, την απαιτεί ως αυτοδίκαια πρωτεύουσα της. Βρίσκεται στο δέλτα και στην οικονομική ζώνη του ποταμού Γιανγκτσέ, μέσω του οποίου συνδέεται με το Μεγάλο Κανάλι. Είναι επίσης το δεύτερο μεγαλύτερο εμπορικό κέντρο στην περιοχή της ανατολικής Κίνας, μετά από τη Σαγκάη με πληθυσμό 8.16 εκατομμύρια.
Η Ναντσίνγκ υπήρξε πρωτεύουσα της Κίνας κατά τη διάρκεια αρκετών ιστορικών περιόδων, και μάλιστα μία από τις τέσσερις μεγάλες αρχαίες πρωτεύουσες της Κίνας. Στα μέσα του 19ο αιώνα, ήταν η έδρα της εξέγερσης των Ταϊπίνγκ. Το 1902 ιδρύθηκε το Πανεπιστήμιο Ναντζίνγκ. Μετά την επανάσταση ενάντια στην Δυναστεία Τσινγκ (1911) και την εγκαθίδρυση δημοκρατίας, η πόλη επιλέχθηκε αρχικά ως η νέα πρωτεύουσα της Δημοκρατίας, αλλά ο νέος πρόεδρος Γιουέν Σικάι αποφάσισε να γίνει το Πεκίνο η νέα πρωτεύουσα. Με την άνοδο του Εθνικιστικού Κόμματος (Κουομιτάνγκ) με ηγέτη τον Τσιανγκ Κάι Σεκ στην εξουσία το 1927, η πόλη επιλέχθηκε ξανά για πρωτεύουσα της χώρας. Κατά τη διάρκεια του δεύτερου Σινοϊαπωνικού πολέμου, η πόλη κατελήφθη από τους Ιάπωνες (το Δεκέμβριο του 1937), οι οποίοι προέβησαν σε βιασμούς και εκτελέσεις του πληθυσμού της πόλης, με τους νεκρούς να υπολογίζονται σε πάνω από 200.000 (οι αρχές της Κίνας ανεβάζουν τα θύματα σε πάνω από 300.000, ενώ οι Ιαπωνικές τα υπολογίζουν ανάμεσα σε 40.000 με 200.000). Τα γεγονότα αυτά έμειναν γνωστά στην Δύση με τον όρο «Σφαγή της Ναντσίνγκ» (ή «Βιασμός της Ναντσίνγκ»). Μετά την παράδοση της Ιαπωνίας το 1946 η πόλη έγινε ξανά πρωτεύουσα της Κίνας, παραμένοντας ως τέτοια μέχρι την κατάληψή της από τις δυνάμεις το Λαϊκού Απελευθερωτικού Στρατού, τον Απρίλιο το 1949.
Ιστορία.
Πρώιμη ιστορία.
Η Ναντσίνγκ ήταν μια από τις πιο πρώιμες εγκαθιδρύσες πόλεις στην Κίνα. Σύμφωνα με τον θρύλο, ο Φουτσάϊ, βασιλιάς του βασιλείου του Γου, ίδρυσε ένα οχυρό που ονομαζόταν Γιετσένγκ στη σημερινή περιοχή της Ναντσίνγκ το 495 π.Χ. Αργότερα το 473 π.Χ, το κράτος του Γιούε κατέκτησε τους Γου και κατασκεύασε το οχυρό του Γιουετσένγκ στα περίχωρα της πύλης Τζουονγκούα. Το 333 π.Χ αφού εξολόθρευσε το κράτος του Γιουε, το κράτος του Τσου έχτισε το Τζινλινγκ Γι στο δυτικό μέρος της σημερινής Ναντσίνγκ. Υπό την δυναστεία των Τσιν και Χαν, ονομαζόταν Μόλινγκ. Από τότε η πόλη έχει ζήσει καταστρόφη και ανανέωση πολλές φορές.

</doc>
<doc id="56905" url="https://el.wikipedia.org/wiki?curid=56905" title="Αζιμούθιο">
Αζιμούθιο

Το Αζιμούθιο ή Αζιμούθ(*), που προέρχεται από την αραβική Azimouth, είναι μια από τις οριζόντιες συντεταγμένες καθώς αποτελεί και μια γωνία του τριγώνου θέσεως.
Συνήθως μετριέται από τον Βορρά.
Είδη αζιμούθιου.
Το αζιμούθιο διακρίνεται σε δύο βασικά είδη, ανάλογα του ακολουθούμενου τρόπου εύρεσής του:
Χρησιμότητα.
Στη σύγχρονη ναυτιλία το αζιμούθιο χρησιμεύει στις ακόλουθες περιπτώσεις:
Από τα παραπάνω καθίσταται αντιληπτό πόσο απαραίτητα τυγχάνουν τα στοιχεία αυτά (Αζλ και Αζπ) για τον ναυτιλλόμενο που σε όλες τις περιπτώσεις η ζητούμενη ακρίβεια της τιμής του αζιμούθιου, στη πράξη, είναι της τάξεως της μισής μοίρας.
(*) Στην αστρονομική ναυτιλία χρησιμοποιούνται πάντα οι διεθνείς ονομασίες, συνεπώς και εδώ χρησιμοποιείται ο όρος Αζιμούθ αντί του εξελληνισμένου "αζιμούθιο".

</doc>
<doc id="56906" url="https://el.wikipedia.org/wiki?curid=56906" title="Εφραίμ Κισόν">
Εφραίμ Κισόν

Ο Εφραίμ Κισόν (23 Αυγούστου 1924 - 29 Ιανουαρίου 2005) ήταν Ισραηλινός σατιρικός συγγραφέας και δραματουργός.
Γεννήθηκε στην Βουδαπέστη ως Φέρεντς Χόφμαν, όπου σπούδασε γλυπτική και ζωγραφική. Στη διάρκεια του B' Παγκοσμίου Πολέμου συνελήφθη από τους ναζί γλιτώνοντας ως εκ θαύματος την φυλάκιση σε στρατόπεδο συγκέντρωσης. Εγκαταστάθηκε στο Ισραήλ το 1949, εξελισσόμενος σε έναν καυστικό διηγηματογράφο. Η πολιτική και κοινωνική του σάτιρα ήταν ιδιαίτερα δημοφιλής στην Κεντρική Ευρώπη, πιο πολύ στις γερμανόφωνες χώρες. Θεωρούσε την ίδρυση του Ισραήλ ένα από τα μεγαλύτερα θαύματα του 20ού αιώνα, συχνά όμως η κριτική στη χώρα του -και παρά το γεγονός ότι έγραφε εβραϊκά - δεν υποδεχόταν πάντα τα κείμενά του με ενθουσιασμό. Δηκτικός πάντα, μας άφησε μια σειρά από ειρωνικές ατάκες, όπως: "Πράγματι, οι εφημερίδες στις μέρες μας δεν έχουν κάτι που θα μπορούσε να τους φανεί πολύ χρήσιμο: θωράκιση που δεν αφήνει το πνεύμα να περνάει (κάτι που, βεβαίως, διαθέτει η τηλεόραση)" ή "Όταν αρχίζει κανείς να μοιάζει στη φωτογραφία του διαβατηρίου του, έχει επείγουσα ανάγκη από διακοπές". Τη δεκαετία του '60, ο Εφραίμ Κισόν διατηρούσε στήλες σε μεγάλες εφημερίδες του Ισραήλ, μέσω των οποίων συχνά καθόριζε τη δημόσια ατζέντα, επηρεάζοντας και τον τότε πρωθυπουργό Λεβί Εσκόλ. Εκτός από τη συγγραφή βιβλίων ασχολήθηκε με το θέατρο και με τον κινηματογράφο. Θεατρικά του έργα και σκετς μεταφράστηκαν σε πολλές χώρες και παίχτηκαν στο θέατρο και στην τηλεόραση. Το 2002 του απονεμήθηκε το βραβείο Ισραήλ για την λογοτεχνία.

</doc>
<doc id="56913" url="https://el.wikipedia.org/wiki?curid=56913" title="Νταβίντ Μπεν Γκουριόν">
Νταβίντ Μπεν Γκουριόν

Ο Νταβίντ Μπεν Γκουριόν (πραγματικό επώνυμο Γκρυν, γερμ. Grün, 16 Οκτωβρίου 1886 - 1 Δεκεμβρίου 1973) ήταν Ισραηλινός πολιτικός, ο κύριος ιδρυτής και ο πρώτος πρωθυπουργός του Ισραήλ.
Τα πρώτα χρόνια.
Γεννήθηκε στο Πλονσκ, στο τμήμα της Πολωνίας που βρισκόταν υπό ρωσική κυριαρχία. Όπως και ο πατέρας του, ήταν ένθερμος και δραστήριος οπαδός του σιωνισμού, του κινήματος που επιδίωκε την επιστροφή των Εβραίων μεταναστών στην Παλαιστίνη και τη δημιουργία εβραϊκού κράτους. Το 1906, λόγω των διωγμών των Εβραίων από τις ρωσικές αρχές, Ο Μπεν-Γκουριόν μετανάστευσε στην Παλαιστίνη, τμήμα τότε της Οθωμανικής αυτοκρατορίας. Εκεί, εργάστηκε στις αγροτικές κοινότητες των Εβραίων εποίκων, οι οποίες είχαν δημιουργηθεί από τους πρώτους σιωνιστές.
Αγνοώντας τις δυσκολίες στην Παλαιστίνη, με σκληρή δουλειά, ο Μπεν-Γκουριόν συνέχισε τη σιωνιστική δράση του. Διακρίθηκε ως κορυφαίο στέλεχος του κόμματος "Εργάτες της Σιών" και ως μέλος της συντακτικής ομάδας της εφημερίδας του, όπου αρθρογραφούσε.
Το 1912 ο Μπεν-Γκουριόν άρχισε να σπουδάζει νομικά στο Πανεπιστήμιο της Κωνσταντινούπολης, οι οποίες έμειναν στη μέση, όταν, μετά την έκρηξη του Α’ Παγκοσμίου πολέμου, οι τούρκικες αρχές τον απέλασαν και πήγε στη Νέα Υόρκη.
Η Ομοσπονδία και το Μαπάι.
Στις 2 Νοεμβρίου 1917, ο Άγγλος υπουργός Εξωτερικών έστειλε στο Λόρδο Ρότσιλντ (κορυφαίος ηγέτης σιωνισμού) επιστολή με την οποία τον πληροφορούσε ότι μετά τη λήξη του πολέμου (Α΄ Παγκόσμιος Πόλεμος), η αγγλική κυβέρνηση θα ευνοούσε την ίδρυση του Εβραϊκού κράτους, στην Παλαιστίνη. Έτσι, ο Μπεν-Γκουριόν κατατάχθηκε στην Εβραϊκή λεγεώνα του αγγλικού στρατού και πολέμησε για την απελευθέρωσή της Παλαιστίνης από τους Τούρκους.
Αφού τελείωσε ο πόλεμος (1918) και όσο η Παλαιστίνη διοικούνταν από τους Άγγλους, ο Μπεν-Γκουριόν, προετοίμασε το έδαφος για την ίδρυση του νέου κράτους. Ενθάρρυνε τη μαζική μετανάστευση Εβραίων στην Παλαιστίνη και αφού αγωνίστηκε για την ίδρυση της πρώτης Εβραϊκής ομοσπονδίας, εκλέχθηκε γενικός γραμματέας της το 1921 μέχρι και το 1935.
Το 1930 μετά τη συνένωση μικρών ομάδων Εβραίων μεταναστών, προέκυψε το σοσιαλ-σιωνιστικό κόμμα Μαπάι, του οποίου την ηγεσία ανέλαβε ο Μπεν-Γκουριόν. Το 1935 ο προαναφερόμενος εκλέχθηκε πρόεδρος του διεθνούς οργανισμού που χειριζόταν τα θέματα εγκατάστασης Εβραίων στην Παλαιστίνη.
Το ψήφισμα 181 του ΟΗΕ.
Το διογκούμενο μεταναστευτικό ρεύμα των Εβραίων ανησύχησε τους Άραβες της Παλαιστίνης, με αποτέλεσμα να προκληθούν συγκρούσεις ανάμεσα στις δύο κοινότητες και αλλαγή της αγγλικής πολιτικής: το 1939 η αγγλική κυβέρνηση επέβαλε αυστηρούς περιορισμούς στη μετανάστευση των Εβραίων και στο δικαίωμά τους να αγοράζουν γη στην Παλαιστίνη. Ο Μπεν-Γκουριόν θεώρησε το μέτρο κατάφωρη παραβίαση της Διακήρυξης Μπάλφουρ. Αλλά η έκρηξη του B´ Παγκοσμίου Πολέμου τον ίδιο χρόνο τον οδήγησε σε πολιτική συμπαράταξης με την Αγγλία, χωρίς όμως εγκατάλειψη της τελικής επιδίωξης. Έτσι δεκάδες χιλιάδες Εβραίοι της Παλαιστίνης κατατάχθηκαν εθελοντές στις αγγλικές ένοπλες δυνάμεις, ενώ από την άλλη η μετανάστευση και η εγκατάσταση στην Παλαιστίνη συνεχίζονταν παρά τα απαγορευτικά μέτρα.
Το 1942 ο Μπεν-Γκουριόν διαδραμάτισε καθοριστικό ρόλο στην αλλαγή πλεύσης του σιωνιστικού κινήματος: τότε για πρώτη φορά διακηρύχθηκε δημοσία ότι επιδίωξη του σιωνισμού ήταν πλέον όχι η δημιουργία «πατρίδας» στην Παλαιστίνη αλλά η ίδρυση εβραϊκού κράτους.
Όταν μετά τη λήξη του Β´ Παγκοσμίου Πολέμου η αγγλική κυβέρνηση αρνήθηκε να ανακαλέσει τα περιοριστικά μέτρα, παρ' ότι η τραγωδία του Ολοκαυτώματος, που είχε γίνει γνωστή, είχε προκαλέσει την παγκόσμια συμπάθεια για τον εβραϊκό λαό, ο Μπεν-Γκουριόν κήρυξε και οργάνωσε την αντίσταση κατά των Άγγλων και την εντατικοποίηση της μετανάστευσης.
Η κατάσταση στην Παλαιστίνη επιδεινώθηκε και η Αγγλία έφερε το ζήτημα στον Οργανισμό Ηνωμένων Εθνών. Στις 29 Νοεμβρίου 1947 το ψήφισμα 181 της Γενικής Συνέλευσης του ΟΗΕ, με 33 ψήφους υπέρ (μεταξύ των οποίων της Σοβιετικής Ένωσης και των Ηνωμένων Πολιτειών), 13 κατά, 10 αποχές και μία απουσία, διαιρούσε την Παλαιστίνη σε δύο κράτη, ένα αραβικό και ένα εβραϊκό. Οι Εβραίοι της Παλαιστίνης δέχτηκαν την απόφαση. Οι Άραβες της Παλαιστίνης και τα αραβικά κράτη την απέρριψαν.
Πρωθυπουργία και πόλεμοι.
Στις 14 Μαΐου 1948 ο Μπεν-Γκουριόν ως πρώτος, προσωρινός, πρωθυπουργός ανακήρυξε την ίδρυση του κράτους του Ισραήλ.
Ο Μπεν-Γκουριόν διετέλεσε δύο φορές πρωθυπουργός του Ισραήλ: το 1948-1953 και το 1955-1963. Οι πρωθυπουργικές θητείες του σκιάστηκαν και οι δύο από τις πολεμικές συρράξεις του Ισραήλ με τα γειτονικά του αραβικά κράτη, που δεν εννοούσαν να αναγνωρίσουν την ύπαρξή του και επεδίωκαν τον αφανισμό του. Οι πόλεμοι αυτοί έληξαν νικηφόρα για το Ισραήλ, το οποίο όμως κατέβαλε βαρύ φόρο αίματος. Το ίδιο συνέβη και με τους αντιπάλους του, οι οποίοι γνώρισαν επίσης την ισραηλινή κατοχή και τον ξεριζωμό από τις πατρογονικές τους εστίες από όπου τους εξέβαλαν οι Ισραηλινοί.
Παρά τους πολέμους ο Μπεν-Γκουριόν ως πρωθυπουργός κατόρθωσε να εφαρμόσει στη βιομηχανία και στη γεωργία πολλά από τα μεταρρυθμιστικά προγράμματα που είχε προτείνει πριν από την ίδρυση του κράτους του Ισραήλ.
Τον Ιούνιο του 1963 επικαλούμενος αδιευκρίνιστους «προσωπικούς λόγους», που είχαν πιθανώς σχέση με εσωκομματικές διαμάχες εξαιτίας Αγγλοαμερικανικών παραπόνων, ο Μπεν-Γκουριόν παραιτήθηκε από την πρωθυπουργία. Το 1965 αποχώρησε από το Μαπάι και ίδρυσε νέο κόμμα, το Ράφι, το οποίο όμως δεν ευδοκίμησε ιδιαίτερα.
Μετά την πρωθυπουργία.
Ο Μπεν-Γκουριόν συνέχισε να είναι παρών στην πολιτική ζωή του Ισραήλ ως το 1970, όταν παραιτήθηκε από τη Βουλή, το Κνεσέτ, και αποσύρθηκε σε ένα κιμπούτς για να ασχοληθεί με τη συγγραφή των απομνημονευμάτων του.
Για την προσωπικότητα του Μπεν-Γκουριόν ο συμπατριώτης του συγγραφέα Άμος Οζ έχει γράψει τα ακόλουθα:
«Κατά τα πλέον δραματικά χρόνια της ηγετικής του πορείας ο Μπεν-Γκουριόν κατάπινε φιλοσοφικά βιβλία, έγραφε σχόλια στη Βίβλο, ερωτοτροπούσε με τον βουδισμό, έμαθε ακόμη και αρχαία ελληνικά για να διαβάσει Πλάτωνα στο πρωτότυπο. Είχε ακόρεστη περιέργεια για τις φυσικές επιστήμες (αλλά δεν συμπαθούσε τη λογοτεχνία ούτε τις τέχνες). Ανέφερε κάτι από τον Σπινόζα σαν να πετούσε πέτρες σε έναν αντίπαλο. Η λεκτική μάχη και όχι ο διάλογος ήταν ο συνήθης τρόπος του να επικοινωνεί. Περισσότερο από φιλόσοφος ήταν ένα περιφερόμενο θαυμαστικό, ένας σφιχτός, τραχύς άνθρωπος με έναν φωτοστέφανο από ασημένια μαλλιά και ένα σαγόνι που έδειχνε τρομερή δύναμη θέλησης και ηφαιστειώδη ιδιοσυγκρασία».

</doc>
<doc id="56916" url="https://el.wikipedia.org/wiki?curid=56916" title="Αζιμούθ">
Αζιμούθ



</doc>
<doc id="56917" url="https://el.wikipedia.org/wiki?curid=56917" title="Νταβίτ Μπεν Γκουριόν">
Νταβίτ Μπεν Γκουριόν



</doc>
<doc id="56919" url="https://el.wikipedia.org/wiki?curid=56919" title="Μοσέ Νταγιάν">
Μοσέ Νταγιάν

Ο Μοσέ Νταγιάν (20 Μαΐου 1915 − 16 Οκτωβρίου 1981) ήταν Ισραηλινός στρατηγός και σοσιαλιστής πολιτικός, αρχηγός του Γενικού Επιτελείου του ισραηλινού στρατού (1955-1958), υπουργός Γεωργίας (1959-1964), Εθνικής Άμυνας (1967-1974) και Εξωτερικών (1977-1979).
Σοσιαλιστής πολιτικά, ο Νταγιάν έγινε παγκοσμίως γνωστός για τις τολμηρές στρατιωτικές του νίκες ενάντια σε αριθμητικά πολλαπλάσιες Αραβικές δυνάμεις: το 1967 στον πόλεμο των έξι ημερών με αιφνιδιαστικό χτύπημα κατέστρεψε ολοσχερώς την αιγυπτιακή πολεμική αεροπορία πριν προλάβει να απογειωθεί και ταυτόχρονα εισέβαλε στη Συρία κατακτώντας τα υψώματα Γκολάν που μέχρι σήμερα κατέχει το Ισραήλ.
Έχασε το αριστερό μάτι το 1941 πολεμώντας με τις βρετανικές δυνάμεις εναντίον του Άξονα στον Β' Παγκόσμιο Πόλεμο και έκτοτε φορούσε ένα μαύρο «πειρατικό» κάλυμμα για το υπόλοιπο της ζωής του, κάτι που τον έκανε μία από τις πιο διάσημες φιγούρες της διεθνούς πολιτικής.
Βιογραφία.
Γεννήθηκε το 1915 και μεγάλωσε στο κιμπούτς Ντεγκάνια Αλέφ, ένα από τα πρώτα σοσιαλιστικά κιμπούτς του Ισραήλ (που τότε ήταν βρετανική κτήση).
Στα εφηβικά του χρόνια εντάχθηκε στην Χαγκανά, την παράνομη παραστρατιωτική οργάνωση των ισραηλινών που πολεμούσε εναντίον των Βρετανών αποικιοκρατών αλλά και εναντίον των Παλαιστινίων, που ήταν η πλειοψηφία των κατοίκων της περιοχής. Το 1940 οι βρετανικές αρχές τον συνέλαβαν, αλλά την επόμενη χρονιά απελευθερώθηκε για να πάρει μέρος σε καταδρομικές επιχειρήσεις στο Λίβανο ενάντια στους Γάλλους του Βισύ, που ήταν συνεργάτες των Γερμανών και κατείχαν την περιοχή. Σε εκείνες τις επιχειρήσεις τραυματίστηκε σοβαρά όταν μία σφαίρα χτύπησε τα κιάλια που χρησιμοποιούσε εκείνη τη στιγμή. Λόγω των εκτεταμένων τραυμάτων που υπέστη από τα θραύσματα του γυαλιού και λόγω της καθυστέρησης μέχρι να μεταφερθεί για νοσηλεία, έχασε το αριστερό του μάτι. Επειδή δεν ήταν δυνατό να τοποθετηθεί ένα γυάλινο υποκατάστατο, ο Νταγιάν φορούσε ένα χαρακτηριστικό μαύρο κάλυμμα για όλη την υπόλοιπη ζωή του.
Το 1948, κατά τη διάρκεια του πρώτου Αραβο-Ισραηλινού πολέμου, αμέσως μετά την ανακήρυξη του Ισραήλ σε ανεξάρτητο κράτος, ο 32χρονος Νταγιάν πέτυχε σημαντικές νίκες στην κοιλάδα του Ιορδάνη. Το 1956 στην κρίση του Σουέζ ήταν αρχηγός του Επιτελείου Στρατού και μέσα σε μία εβδομάδα κατέλαβε τη χερσόνησο του Σινά. Στη συνέχεια ασχολήθηκε με την πολιτική ως μέλος του σοσιαλιστικού Μαπάι και αργότερα του επίσης σοσιαλιστικού Ράφι, και αρχικά τοποθετήθηκε υπουργός Γεωργίας. Το 1967 ως Υπουργός Άμυνας (μέχρι το 1974) σχεδίασε και πέτυχε την εντυπωσιακή νίκη του Ισραήλ κατά της Αιγύπτου, Συρίας, Ιράκ, Ιορδανίας, στον Πόλεμο των Έξι Ημερών. Τότε, μέσα σε έξι μέρες το Ισραήλ κατέκτησε τη χερσόνησο του Σινά, τη Λωρίδα της Γάζας, τη Δυτική Όχθη και την Ανατολική Ιερουσαλήμ, και τα υψώματα του Γκολάν.
Μετά τον πόλεμο του Γιομ Κιπούρ, το 1974, ο Νταγιάν αποσύρθηκε για ένα σύντομο διάστημα από την πολιτική σκηνή. Εκείνος ο πόλεμος έληξε τον Οκτώβριο του 1973 χωρίς ξεκάθαρο νικητή, και πολλοί Ισραηλινοί τον κατηγόρησαν ότι δεν ήταν έτοιμος στο ξεκίνημα του πολέμου, κάτι που ο ίδιος αρνήθηκε σθεναρά τονίζοντας τις καινούριες νίκες που πέτυχε ενάντια σε αριθμητικά ανώτερες δυνάμεις. Το 1977 προσχώρησε στο κόμμα του Μεναχέμ Μπέγκιν για να λάβει μέρος στην κυβέρνηση ως Υπουργός Εξωτερικών, ως το 1979. Με την ιδιότητα αυτή συνέβαλε στην υπογραφή της ειρηνευτικής συμφωνίας με την Αίγυπτο.
Πέθανε το 1981 από καρδιακή προσβολή. Το Τελέμ, ένα αριστερό/πατριωτικό κόμμα που είχε ιδρύσει, είχε κερδίσει δύο έδρες στις βουλευτικές εκλογές της 30ης Ιουνίου 1981.

</doc>
<doc id="56920" url="https://el.wikipedia.org/wiki?curid=56920" title="Χάιφα">
Χάιφα

Η Χάιφα (εβραϊκά: חֵיפָה, "Heifa ", αραβικά: حيفا, "") είναι η μεγαλύτερη πόλη στο βόρειο Ισραήλ, και η τρίτη μεγαλύτερη πόλη της χώρας, με πληθυσμό πάνω από 272.181 κατοίκους. Επιπλέον 300.000 κάτοικοι ζουν σε πόλεις στα περίχωρα όπως η Ντάλιγιατ αλ-Κάρμελ, η Κράγιοτ, η Νέσερ, η Τίρατ Κάρμελ, καθώς και σε κάποια κιμπούτς. Όλες αυτές οι περιοχές αποτελούν μία συνεχή αστική περιοχή με σχεδόν 600.000 κάτοικους η οποία συνιστά τον εσωτερικό πυρήνα της μητροπολιτικής περιοχής της Χάιφας. Στην πόλη βρίσκεται το Παγκόσμιο Κέντρο Μπαχάι, Μνημείο Παγκόσμιας Κληρονομιάς της UNESCO.
Η πόλη είναι χτισμένη στις πλαγιές του όρους Καρμήλου, σε τοποθεσία με οικιστική ιστορία άνω των 3.000 χρόνων. Ο παλαιότερος οικισμός στην περιοχή ήταν το Τελ Αμπού Χαγουάμ, πόλη-λιμένας, που χτίστηκε κατά την εποχή του χαλκού. Στο πέρασμα των αιώνων η πόλη βρέθηκε υπό την κατοχή των Φοινίκων, των Περσών, των Ασμοναίων, των Ρωμαίων, των Βυζαντινών, των Αράβων, των Σταυροφόρων, των Οθωμανών, των Βρετανών, και των Ισραηλινών. Από την εγκαθίδρυση του Κράτους του Ισραήλ το 1948 και μετά, η πόλη διοικείται από το Δήμο της Χάιφας.
Σήμερα η πόλη είναι σημαντικός λιμένας στις μεσογειακές ακτές του Ισραήλ και βρίσκεται στον κόλπο της Χάιφας με έκταση 63,7 τ.χλμ. Βρίσκεται περίπου 90 χλμ. βόρεια του Τελ Αβίβ και είναι σημαντικό περιφερειακό κέντρο του βόρειου Ισραήλ. Στη Χάιφα βρίσκονται δύο αναγνωρισμένα ακαδημαϊκά ιδρύματα, το Πανεπιστήμιο Χάιφας και το Technion, ενώ παίζει σημαντικό ρόλο στην οικονομία του Ισραήλ. Σε αυτή βρίσκεται το Ματάμ, ένα από τα παλαιότερα και μεγαλύτερα πάρκα υψηλής τεχνολογίας στη χώρα. Ο Κόλπος της Χάιφας είναι κέντρο βαριάς βιομηχανίας, διύλισης πετρελαίου και χημικής βιομηχανίας, ενώ στη Χάιφα παλαιότερα κατέληγε η δυτική άκρη αγωγού πετρελαίου από το Ιράκ μέσω της Ιορδανίας.

</doc>
<doc id="56922" url="https://el.wikipedia.org/wiki?curid=56922" title="Βορκούτα">
Βορκούτα



</doc>
<doc id="56923" url="https://el.wikipedia.org/wiki?curid=56923" title="Εθνική Τράπεζα της Ελλάδας">
Εθνική Τράπεζα της Ελλάδας



</doc>
<doc id="56924" url="https://el.wikipedia.org/wiki?curid=56924" title="Κιμπούτς">
Κιμπούτς

Το κιμπούτς (στα εβραϊκά : קִבּוּץ‎ / קיבוץ‎, στον πληθ. Κιμπούτσιμ - קִבּוּצִים‎ / קיבוצים) είναι ισραηλινή συλλογική κοινότητα. Το μέλος ενός κιμπούτς ονομάζεται "κιμπούτσνικ" (kibbutznik). 
Το πρώτο κιμπούτς ήταν το Ντεγκάνια και ιδρύθηκε το 1909 στο βόρειο Ισραήλ. Το 2010 υπήρχαν στο Ισραήλ 270 κιμπούτς. 
Όταν δημιουργήθηκαν τα κιμπούτς λειτουργούσαν με τα σοσιαλιστικά πρότυπα: τα μέλη τους έκαναν διάφορες εργασίες και όλες οι ανάγκες τους καλύπτονταν από την κοινότητα δωρεάν. Επίσης η οικονομία των κιμπούτς στηρίζονταν κυρίως στη γεωργία. Πλέον ο τρόπος λειτουργίας και η φιλοσοφία των Κιμπούτς έχει αλλάξει. Πολλά κιμπούτς έχουν ιδιωτικοποιηθεί και τα μέλη τους πληρώνουν για διάφορες υπηρεσίες που παλιά ήταν δωρεάν. Επίσης η οικονομία πολλών από αυτά δεν στηρίζεται πλέον στη γεωργία αλλά στη βιομηχανική παραγωγή και τις επιχειρήσεις υψηλής τεχνολογίας.
Τα Κιμπούτς αποτελούν ιδιόμορφες και αυτοπροσδιοριζόμενες κοινότητες με περισσότερο από 110 χρόνια ζωντανής ιστορίας. Η συσσώρευση εμπειρίας όλων αυτών των χρόνων τους δίνει μια σημαντική θέση στο πάνθεο των σύγχρονων εναλλακτικών κοινωνικών και οικιστικών οργανώσεων. Τα χαρακτηριστικά της δομής των κιμπούτς είναι : α) το κοινό εισόδημα, β) η Άμεση Δημοκρατία, γ) η από κοινού οικονομική διαχείριση, δ) η απορρόφηση νέων μελών, ε)η έμφαση στην εκπαίδευση και την οικογένεια, στ)οι κοινές αρχές για την κατανάλωση, ζ) η έμφαση στον πολιτισμό και την αγροτική ζωή.
Τα σχεδόν 260 Κιμπούτσιμ στο Ισραήλ ιδρύθηκαν με ριζοσπαστικά ιδανικά, μετρούν πλέον του αιώνα και έχουν ταρακουνηθεί από οικονομικές και πολιτικές κρίσεις . Όμως έχοντας ισχυρές σχέσεις κατάφεραν να ισορροπήσουν την οικογένεια και κοινότητα, κολεκτιβισμό και καπιταλισμό 

</doc>
<doc id="56926" url="https://el.wikipedia.org/wiki?curid=56926" title="Συνειδητή Κοινότητα">
Συνειδητή Κοινότητα



</doc>
<doc id="56927" url="https://el.wikipedia.org/wiki?curid=56927" title="Δημοκρατία των Αλτάι">
Δημοκρατία των Αλτάι

Η Δημοκρατία των Αλτάι (ρωσικά: Респу́блика Алта́й) είναι ομοσπονδιακό υποκείμενο της Ρωσίας, στα σύνορα της χώρας με το Καζακστάν (ΝΔ), την Κίνα (Ν) και τη Μογγολία (ΝΑ). Μεγαλύτερη πόλη και πρωτεύουσά της είναι το Γκόρνο Αλτάισκ (56.933 κάτοικοι - απογρ. 2010).
Η Δημοκρατία οφείλει το νομικό της καθεστώς στους Αλτάι, ένα νομαδικό φύλο τουρανικής προέλευσης, που αντιπροσωπεύει το 33,5% του πληθυσμού. Πάντως κυρίαρχο εθνικό στοιχείο είναι οι Ρώσοι (57,4).
Η "Δημοκρατία των Αλτάι" δεν πρέπει να συγχέεται με το όμορο "Κράι Αλτάι". 

</doc>
<doc id="56929" url="https://el.wikipedia.org/wiki?curid=56929" title="Νεοχώρι Στρύμονα Σερρών">
Νεοχώρι Στρύμονα Σερρών



</doc>
<doc id="56931" url="https://el.wikipedia.org/wiki?curid=56931" title="Ομοσπονδιακή Πόλη της Μόσχας">
Ομοσπονδιακή Πόλη της Μόσχας



</doc>
<doc id="56933" url="https://el.wikipedia.org/wiki?curid=56933" title="Γ.Σ. Αμαρουσίου">
Γ.Σ. Αμαρουσίου

Ο Γυμναστικός Σύλλογος Αμαρουσίου είναι ο τέταρτος παλαιότερος εν ενεργεία αθλητικός σύλλογος στην Ελλάδα. Ιδρύθηκε το 1896. Διατηρεί τμήματα στίβου (το αρχικό ιστορικό τμήμα του συλλόγου), μπάσκετ ανδρών (από το 1950, επαγγελματικό-ΚΑΕ), μπάσκετ γυναικών (ερασιτεχνικό) και ποδοσφαίρου (από το 1950 περίπου, ερασιτεχνικό). Πιο γνωστό τη σύγχρονη εποχή είναι το μπάσκετ που έχει κερδίσει πανελλήνιες και ευρωπαϊκές διακρίσεις.
Ίδρυση - Ιστορικές πληροφορίες.
Ο σύλλογος ιδρύθηκε το 1896, μετά τη νίκη του μαρουσιώτη Σπύρου Λούη στο μαραθώνιο δρόμο των Α΄ Ολυμπιακών Αγώνων. Ο σύλλογος μετείχε στο Πανελλήνιο πρωτάθλημα στίβου ανδρών 1901 με 10 αθλητές, οι οποίοι αγωνίστηκαν με κίτρινη στολή, που φαίνεται πως καθιερώθηκε από το ξεκίνημά του. Όμως, ο αρχικός ενθουσιασμός έσβησε γρήγορα, διότι οι κάτοικοι του προαστίου δεν έδειξαν ιδιαίτερο ζήλο για τον οργανωμένο αθλητισμό, παρά το ότι κατά καιρούς αναγγελόταν η συμμετοχή τους σε αγώνες μαραθωνίων ή ανωμάλου δρόμου. Μοιραία οι διοικούντες σταδιακά αδιαφόρησαν και ο σύλλογος αδράνησε.
Η αναγέννηση του συλλόγου συνέβη το 1923, όταν ανέλαβε την προεδρία ο Λ. Πτέρης, ο οποίος με προσωπική εργασία και ζήλο κατάφερε να ξαναφέρει το σύλλογο στο προσκήνιο και να αναδείξει πρωταθλητές πανελλήνιου επιπέδου και διεθνείς, όπως ο Στυλιανός Μπεναρδής και ο Καραγιάννης που μετείχαν στην Ολυμπιάδα του Παρισιού το 1920 και ο Παούρης στην Ολυμπιάδα του Άμστερνταμ το 1924.
Τη δεκαετία αυτή ο ΓΣ Αμαρουσίου γνωρίζει μεγάλες διακρίσεις, αθλητές του μετέχουν σε γνωστούς και σε διεθνείς αγώνες (Ελληνοϊταλικοί, Ελληνογαλλικοί, Παναθήναια, Αβερώφειοι, Πανιώνιοι Αγώνες, Αιγυπτιακοί, Παγκυπριακοί κλπ) καταρρίπτουν πανελλήνια ρεκόρ, ενώ αναφέρεται συμμετοχή και σε αγώνες κωπηλασίας με τον αθλητή Γνευτό στην Αλεξάνδρεια.
Προς το τέλος της δεκαετίας του '20, η δράση του συλλόγου περιορίζεται και πέφτει ξανά σε αφάνεια. Επαναδραστηριοποιείται ξανά στα μέσα της δεκαετίας του '30, χωρίς να φτάσει στην παλιά του αίγλη.).
Τμήμα ποδοσφαίρου ανδρών.
Ως ανεπίσημο σωματείο λειτουργούσε από την προπολεμική περίοδο. Το καλοκαίρι του 1934 μετείχε σε τουρνουά που διοργάνωσε ο Α.Ο. Κηφισιάς μαζί με τη Νέα Ερυθραία τερματίζοντας στην πρώτη θέση. Αγωνίζεται στα πρωταθλήματα της Ε.Π.Σ. Αθηνών από το 1948 περίπου και είναι ερασιτεχνικό.
Τμήματα καλαθοσφαίρισης.
Ανδρών.
Το τμήμα καλαθοσφαίρισης ανδρών του Αμαρουσίου ιδρύθηκε το 1950 και είναι σήμερα το πιο γνωστό τμήμα του συλλόγου με πανελλήνιες και ευρωπαϊκές διακρίσεις στους άνδρες, ειδικά από τη δεκαετία του '70 και μετέπειτα. Κορυφαία διάκριση η κατάκτηση του Κυπέλλου Σαπόρτα το 2001 .
Γυναικών.
Το τμήμα καλαθοσφαίρισης γυναικών του Γ.Σ. Αμαρουσίου αγωνίζεται στις ερασιτεχνικές κατηγορίες της Ε.Σ.Κ.Α.
Τμήμα στίβου.
Ο Γ.Σ. Αμαρουσίου έχει κατακτήσει 1 Πανελλήνιο πρωτάθλημα στίβου στο Μαραθώνιο γυναικών το 1987, με την αθλήτρια Μάγδα Πουλημένου.
Κατά την αξιολόγηση των ελληνικών συλλόγων που εξέδωσε το Νοέμβριο του 2010 ο Σ.Ε.Γ.Α.Σ., ο Γ.Σ. Αμαρουσίου βρίσκεται στην 117η θέση (σε σύνολο 321 συλλόγων). Την επόμενη χρονιά ανέβηκε στην 73η θέση (σε σύνολο 299 συλλόγων). Στην κατάταξη του 2012 κατρακύλησε στην 140η (σε σύνολο 281 συλλόγων). Στην κατάταξη του 2013 ξανασκαρφάλωσε στην 112η θέση (σε σύνολο 294 συλλόγων). Σε εκείνη του 2014 βρέθηκε ακόμη υψηλότερα και συγκεκριμένα στην 106η θέση (σε σύνολο 289 συλλόγων). Στον πίνακα αξιολόγησης του 2015 είχε πολύ μικρή πτώση και συγκεκριμένα βρέθηκε στην 108η θέση (σε σύνολο 294 συλλόγων). Σε εκείνον του 2016 ανέκτησε αρκετό από το χαμένο έδαφος φτάνοντας μέχρι την 79η θέση (σε σύνολο 312 συλλόγων).
Παραπομπές.
&lt;br&gt;

</doc>
<doc id="56935" url="https://el.wikipedia.org/wiki?curid=56935" title="Κράι Αλτάι">
Κράι Αλτάι

Το Κράι Αλτάι (ρωσικά: Алта́йский край) είναι ομοσπονδιακό υποκείμενο της Ρωσίας, υπαγόμενο στο Σιβηρικό Διαμέρισμα. Βρίσκεται στα σύνορα της χώρας με το Καζακστάν. Πήρε το όνομά του από τα Αλτάια Όρη, στους πρόποδες των οποίων εκτείνεται.
Κυριότερα αστικά κέντρα του Κράι είναι η πρωτεύουσα Μπαρναούλ (612.401 κάτοικοι - απογρ. 2010), το Μπισκ (210.115) και το Ρουμπτσόφσκ (147.002). Βασικές οικονομικές δραστηριότητες είναι η εξόρυξη μετάλλων και η επεξεργασία τους.
Η πλειοψηφία των κατοίκων είναι ρωσικής καταγωγής (92%). Ανάμεσα στους κατοίκους απαντάται και ένας συμπαγής πληθυσμός περίπου 80.000 ατόμων γερμανικής καταγωγής (3%), οι λεγόμενοι "Ρώσοι Μεννονίτες". Πρόκειται για απογόνους Πρώσων και Ολλανδών Αναβαπτιστών, οπαδών της διδασκαλίας του ειρηνιστή προτεστάντη Μέννο Σίμονς, οι οποίοι μετά από πρόσκληση της Μεγάλης Αικατερίνης (τέλη 18ου αι.) είχαν εγκαταλείψει τις πατρίδες τους και εγκατασταθεί ομαδικά σε διάφορες περιοχές της ευρωπαϊκής Ρωσίας, ιδιαίτερα στην Κριμαία. Το 1906 όλοι οι Μεννονίτες συγκεντρώθηκαν σε μία από τις περιοχές που σήμερα καταλαμβάνει το Κράι Αλτάι, λαμβάνοντας ειδικά προνόμια και δωρεάν καλλιεργήσιμη γη.
Το "Κράι Αλτάι" δεν πρέπει να συγχέεται με την όμορη "Δημοκρατία των Αλτάι".

</doc>
<doc id="56936" url="https://el.wikipedia.org/wiki?curid=56936" title="Ομοσπονδιακή Πόλη της Αγίας Πετρούπολης">
Ομοσπονδιακή Πόλη της Αγίας Πετρούπολης



</doc>
<doc id="56940" url="https://el.wikipedia.org/wiki?curid=56940" title="Τιτσιάνο">
Τιτσιάνο

Ο Τιτσιάνο Βετσέλλιο ("Tiziano Vecellio ή Vecelli", π. 1485/90 – 27 Αυγούστου 1576), ευρύτερα γνωστός και ως Τισιανός ή Τιτσιάνο, ήταν Ιταλός ζωγράφος της Αναγέννησης. Ανήκει στη σχολή της Βενετίας και θεωρείται ένας από τους σπουδαιότερους ζωγράφους της, του οποίου το έργο αντιπροσωπεύει τη μετάβαση από την παράδοση του 15ου αιώνα στην τεχνοτροπία που υιοθετήθηκε κατά τον 16ο. Επηρέασε σημαντικούς ζωγράφους του επόμενου αιώνα, όπως τον Ρούμπενς και τον Βελάσκεθ. Διακρίθηκε εξίσου σε ένα ευρύ φάσμα θεμάτων, φιλοτεχνώντας προσωπογραφίες, αλληγορίες, θρησκευτικά έργα, ιστορικές και μυθολογικές σκηνές. 
Καταγόταν από ευυπόληπτη οικογένεια, αρκετά μέλη της οποίας ασχολήθηκαν επίσης με τη ζωγραφική. Ο ίδιος εκπαιδεύτηκε στο εργαστήριο του Τζοβάννι Μπελλίνι και τα πρώιμα έργα του εμφανίζουν έντονες επιδράσεις από το ύφος του Τζορτζόνε. Έζησε και εργάστηκε κατά το μεγαλύτερο μέρος της ζωής του στη Βενετία, ωστόσο η πληθώρα παραγγελιών που ανέλαβε για βασιλείς και άλλους ευγενείς της ιταλικής επικράτειας, ευνόησε τη διάδοση της φήμης του πέρα από τα σύνορα της γενέτειράς του. Υπήρξε ένας από τους πλέον διακεκριμένους ζωγράφους της εποχής του, που έχαιρε μεγάλης αναγνώρισης. Στο εργαστήριο του μαθήτευσε πιθανότατα ο Δομήνικος Θεοτοκόπουλος και ο Τζιάκοπο Τιντορέττο, αν και είναι εν γένει δύσκολο να αναγνωριστούν συνεχιστές του έργου του.
Βιογραφία.
Εκπαίδευση και πρώιμα έργα.
Η ημερομηνία γέννησης του Τιτσιάνο δεν είναι γνωστή με βεβαιότητα, ωστόσο είναι ευρύτερα αποδεκτό μεταξύ των σύγχρονων ιστορικών, πως τοποθετείται κατά την περίοδο 1488-90, αν και για ένα μεγάλο χρονικό διάστημα, ως έτος γέννησής του θεωρούνταν το 1477. Το ζήτημα της ημερομηνίας γέννησής του έχει αποτελέσει αντικείμενο διαφωνιών και αντιφάσεων μεταξύ των ιστορικών. Μία από τις παλαιότερες γραπτές αναφορές στον Τιτσιάνο ανήκει στον Ludovico Dolce και περιέχεται στο έργο του "L'Aretino, ο dialogo della pittura" που εκδόθηκε στη Βενετία το 1557, σε μία περίοδο ακμής του Τιτσιάνο. Ο Dolce τον περιέγραψε ως «νεαρό άνδρα» (ιταλ.: "e giovanetto"), κατά την περίοδο που ανέλαβε την πρώτη του δημόσια παραγγελία για μία ελαιογραφία (π. 1516), χαρακτηρισμός που θεωρείται πως δύσκολα θα αποδιδόταν σε έναν άνδρα άνω των τριάντα ετών και κατ' επέκταση τοποθετεί τη γέννηση του μετά το 1486. Στη δεύτερη έκδοση των "Βίων", ο Τζόρτζιο Βαζάρι τοποθέτησε τη γέννησή του το 1480, αν και σύμφωνα με άλλες περιγραφές του Βαζάρι, μπορεί να μετατοπιστεί και στο διάστημα 1489-90. Ο ίδιος ο Τιτσιάνο, σε μία επιστολή του 1571 προς τον Φίλιππο Β' της Ισπανίας, αναφέρει πως ήταν τότε ενενήντα πέντε ετών, γεγονός που αν αληθεύει οδηγεί στο συμπέρασμα πως γεννήθηκε το 1476. Νεότεροι συγγραφείς, όπως ο Τιτσιανέλο ("Compendio", 1622) και ο Κάρλο Ριντόλφι ("Meraviglie dell' Arte", 1648) συμφώνησαν με το έτος 1477 ως έτος γέννησης του Τιτσιάνο. Το πιστοποιητικό θανάτου του, στην κοινότητα San Canciano της Βενετίας, αναφέρει πως πέθανε το 1576 σε ηλικία 103 ετών, τοποθετώντας τη γέννησή του στα 1473. Αυτή η εκδοχή προσκρούει στο γεγονός πως δεν διαθέτουμε χρονολογημένα έργα του στα τέλη του 15ου αιώνα, όπως θα ήταν αναμενόμενο με βάση την ηλικία του 
Γεννήθηκε στο ιταλικό χωριό των Βενετικών Άλπεων Πιέβε ντι Καντόρε, βόρεια της Βενετίας και σε μικρή απόσταση από το Τυρόλο της Αυστρίας. Ήταν γιος του Γκρεγκόριο ντι Κόντε ντέι Βετσέλλι, με καταγωγή από ευυπόληπτη οικογένεια, εξέχων μέλος της οποίας υπήρξε ο Κόμης Βετσέλλιο, κυβερνήτης της κοινότητας του Καντόρε από το 1458 μέχρι το 1513. Ο πατέρας του κατείχε επίσης δημόσια αξιώματα και διακρίθηκε ως διοικητής του στρατού της κοινότητας. Σε ηλικία εννέα ή δέκα ετών, ο Τιτσιάνο εγκαταστάθηκε στην πόλη της Βενετίας και μαθήτευσε μαζί με τον αδελφό του κοντά στον ζωγράφο Σεμπαστιάνο Τσουκάτι, περισσότερο γνωστός ως δημιουργός μωσαϊκών, πριν μεταπηδήσει στο εργαστήριο του Τζοβάνι Μπελλίνι, ενός από τους σημαντικότερους και διασημότερους ζωγράφους της εποχής. Υπό την επίβλεψη του Μπελλίνι μαθήτευσαν την ίδια περίοδο και άλλοι διακεκριμένοι καλλιτέχνες, όπως ο Λορέντσο Λότο και ο Σεμπαστιάνο Λουτσιάνι, μετέπειτα γνωστός ως Σεμπαστιάνο ντελ Πιόμπο. Ο Τιτσιάνο συναναστράφηκε επίσης με τον Τζορτζόνε και σύμφωνα με τον Τζόρτζιο Βαζάρι, οι δύο ζωγράφοι συνεργάστηκαν με σκοπό τη δημιουργία ορισμένων νωπογραφιών για τη Γερμανική Αποθήκη ("Fondaco dei Tedeschi"), οι οποίες είναι σήμερα σχεδόν ολοσχερώς κατεστραμμένες και τμήματα τους φιλοξενούνται στο Ca’ d’Oro. Ο Τιτσιάνο ανέλαβε μέρος του έργου για την εξωτερική πρόσοψη της Γερμανικής Αποθήκης, ακολουθώντας την τεχνοτροπία του Τζορτζόνε τόσο πιστά ώστε να μην διακρίνονται έντονες διαφορές μεταξύ των ξεχωριστών τμημάτων που φιλοτέχνησαν. Σύμφωνα με μία ανεκδοτολογική αναφορά του Βαζάρι, ο Τζορτζόνε δέχθηκε συγχαρητήρια για τις νωπογραφίες που είχε φιλοτεχνήσει ο Τιτσιάνο, οι οποίες θεωρήθηκαν μάλιστα ανώτερες από άλλες που ήταν πράγματι έργα του Τζορτζόνε, γεγονός που οδήγησε στη διακοπή της συνεργασίας και της φιλίας τους. Ο Dolce επιβεβαίωσε μεταγενέστερα την αναφορά του Βαζάρι, αντίθετα ο Τιτσιανέλο την αντέκρουσε. Οι νωπογραφίες για τη Γερμανική Αποθήκη συνιστούν ενδεχομένως το παλαιότερο δείγμα γραφής του Τιτσιάνο, ωστόσο αρκετοί ιστορικοί χρονολογούν ορισμένους πίνακές του πριν το 1509. Εν γένει, τo πρώιμο έργο του Τιτσιάνο είναι δύσκολο να καθοριστεί με ακρίβεια, καθώς λίγοι πίνακες είναι χρονολογημένοι και επιπλέον αρκετοί από αυτούς συγχέονται με έργα άλλων σύγχρονων καλλιτεχνών όπως των Τζούλιο Κάμπι, Τζοβάννι Καριάνι και Τζορτζόνε. 
Στα παλαιότερα σωζόμενα και χρονολογημένα με ακρίβεια έργα του ανήκουν τρεις νωπογραφίες με θέμα το βίο του Αγίου Αντωνίου, για την ομώνυμη εκκλησία της Πάδοβας, για τις οποίες διαθέτουμε αναφορές από το 1511. Τα πρώιμα έργα του Τιτσιάνο φανερώνουν ομοιότητες με εκείνα του Τζορτζόνε, σε τέτοιο βαθμό ώστε να είναι συχνά δύσκολο να διακριθούν μεταξύ τους. Η επίδραση του Τζορτζόνε είναι εμφανής και στους πρώτους μυθολογικούς ή αλληγορικούς πίνακες τού Τιτσιάνο. Μεταξύ αυτών ξεχωρίζει το έργο "Ιερός και Κοσμικός Έρωτας" (π. 1514, Galleria Borghese), πιθανότατα κατά παραγγελία των οικογενειών Αουρέλιο και Μπαγκαρέτο, με αφορμή το γάμο μεταξύ μελών τους που έγινε το 1514. Μία από τις πιο γνωστές ερμηνείες είναι ότι οι γυναίκες που απεικονίζονται συμβολίζουν τις δίδυμες Αφροδίτες, σύμφωνα με τα νεοπλατωνικά ιδεώδη. Στην ίδια περίπου χρονική περίοδο ανήκει και μία από τις πρώτες σημαντικές αλληγορικές συνθέσεις του, "Οι τρεις ηλικίες του ανθρώπου" (1512-14, Εθνική Πινακοθήκη Σκωτίας), που επίσης ακολουθεί τα πρότυπα του Τζορτζόνε.
Ώριμη περίοδος (1516 - π. 1540).
Ο ξαφνικός θάνατος του Τζορτζόνε το 1510 και του Μπελλίνι τέσσερα χρόνια αργότερα, σε συνδυασμό με την εγκατάσταση στη Ρώμη, ενός ακόμα ανταγωνιστή του, τού Σεμπαστιάνο ντελ Πιόμπο, ευνόησε τα επόμενα χρόνια την ανέλιξη του Τιτσιάνο, ο οποίος ανέλαβε την ολοκλήρωση αρκετών σημαντικών παραγγελιών που είχαν ανατεθεί αρχικά στον Τζορτζόνε, αναλαμβάνοντας επίσης τη θέση του Μπελλίνι ως επίσημου ζωγράφου της Ενετικής Δημοκρατίας. Ανάμεσα στους σημαντικότερους θρησκευτικούς πίνακες που φιλοτέχνησε, κατά την περίοδο αυτή, ανήκει η "Ανάληψη της Παρθένου" (1516-8), έργο που ολοκλήρωσε για την Αγία Τράπεζα της εκκλησίας Sta. Maria Gloriosa dei Frari στη Βενετία. Το εντυπωσιακό μέγεθος του έργου, που έφθανε περίπου τα επτά μέτρα σε ύψος, αλλά και ο δυναμισμός της σύνθεσης προκάλεσαν τον έντονο θαυμασμό των θεατών. Ο Τιτσιάνο επηρεάστηκε πιθανώς από τη συνάντησή του, το 1516, με τον Φρα Μπαρτολομέο, ο οποίος φιλοτέχνησε αρκετές μεγάλης κλίμακας δραματικές συνθέσεις, της ίδιας θεματολογίας, επηρεασμένος με τη σειρά του από τις νωπογραφίες του Ραφαήλ και του Μιχαήλ Άγγελου. Αξιοσημείωτη είναι επίσης η σύνθεση που αναπαριστά την Παναγία και το θείο βρέφος σε θρόνο μαζί με Αγίους και μέλη της οικογένειας Πέζαρο, ("Pesaro Madonna" , 1519–26, "in situ"). Σε αυτή την εικόνα, ο Τιτσιάνο εισήγαγε ένα νέο τύπο σύνθεσης που ακολούθησαν μεταγενέστερα αρκετοί ζωγράφοι της Αναγέννησης, ενώ αποτέλεσε πρότυπο και για καλλιτέχνες της μπαρόκ περιόδου, όπως ο Ρούμπενς. 
Τόσο στις συνθέσεις για την εκκλησία του Frari, όσο και σε άλλους πίνακες που φιλοτέχνησε την ίδια εποχή, διαφαίνεται η επίδραση των Ραφαήλ και Μιχαήλ Άγγελου, αν και δεν υπάρχουν στοιχεία που να βεβαιώνουν πως ο Τιτσιάνο είχε ταξιδέψει μέχρι εκείνη την περίοδο στη Ρώμη. Χαρακτηριστικό παράδειγμα θεωρείται η σύνθεση "Η Παναγία με το θείο βρέφος και τους Αγίους Φραγκίσκο και Αλβίζε και τον δωρητή Αλβίζε Γκότσι" (1520, Museo Civico, Ανκόνα), έργο που παραπέμπει στην "Παναγία του Φολίνιο" (1511-2) τού Ραφαήλ. Από το έργο του Τιτσιάνο διαφαίνεται πως ήταν γνώστης των σύγχρονων εξελίξεων της ύστερης αναγεννησιακής τέχνης στη Ρώμη και στη Φλωρεντία, πιθανότατα μέσα από αντίγραφα έργων. Στις σημαντικότερες πρώιμες θρησκευτικές συνθέσεις του ανήκει επίσης το έργο "Ο θάνατος του Αγίου Πέτρου τού Μάρτυρα" (π. 1526-30) που φιλοτέχνησε για την εκκλησία των Αγίων Ιωάννη και Παύλου στη Βενετία. Η πρωτότυπη σύνθεση καταστράφηκε το 1867, ωστόσο το έργο είναι γνωστό από αντίγραφα και φαίνεται πως προκάλεσε το θαυμασμό, εδραιώνοντας τη φήμη του Τιτσιάνο. Σύμφωνα με τον Βαζάρι, αποτελούσε το κορυφαίο έργο του, ενώ ιδιαίτερη μνεία σε αυτό έκανε και ο λόγιος Πιέτρο Αρετίνο σε επιστολή του προς τον Φλωρεντινό καλλιτέχνη Τρίμπολο. Κατά τον Paolo Pino ("Dialogo di pittura", 1548), ο Τιτσιάνο ανέλαβε την παραγγελία κατόπιν διαγωνισμού, στον οποίο συμμετείχε επίσης ο Πάλμα Βέκκιο. 
Μεταγενέστερο είναι το έργο που ολοκλήρωσε για το παλάτι των Δόγηδων ("Palazzo Ducale") στη Βενετία, το μεγαλύτερο μέρος του οποίου καταστράφηκε το 1577. Ο Τιτσιάνο ανέλαβε το 1513 και φιλοτέχνησε τη "Μάχη του Σπολέτο" (ή "Μάχη του Καντόρε", π. 1538/40), έργο που σήμερα είναι γνωστό μέσα από αντίγραφα, χαρακτικά και προσχέδια (Μουσείο του Λούβρου). Η σύνθεση εμφανίζει ομοιότητες με τη "Μάχη του Ανγκιάρι" τού Λεονάρντο ντα Βίντσι και τη "Νίκη του Κωνσταντίνου στη μάχη της Μουλβίας γέφυρας" (Sala di Costantino, Βατικανό) τού Ραφαήλ, και αποτέλεσε πηγή έμπνευσης για μεταγενέστερες συνθέσεις του Ρούμπενς, με σκηνές μαχών. Η φήμη του Τιτσιάνο εξαπλώθηκε σύντομα πέρα από τα σύνορα της Βενετίας και από την άνοιξη του 1516, ανέλαβε να φιλοτεχνήσει μια σειρά μυθολογικών έργων που θα τοποθετούνταν στις νέες αίθουσες του κάστρου τού Δούκα της Φεράρα, Αλφόνσο Α'. Για τις ανάγκες του, ο Αλφόνσο Α' είχε αναθέσει διαφορετικά θέματα σε ορισμένους από τους κορυφαίους ζωγράφους της εποχής, αποκτώντας έργα του Ντόσο Ντόσι και του Τζοβάννι Μπελλίνι. Στο ίδιο πρόγραμμα συμμετείχαν οι Ραφαήλ και Φρα Μπαρτολομέο, οι οποίοι ωστόσο δεν πρόλαβαν να ολοκληρώσουν τα έργα τους. Ο Τιτσιάνο φιλοτέχνησε δύο από τους πίνακες του, τη "Λατρεία της Αφροδίτης" και το έργο "Βάκχος και Αριάδνη" , Εθνική Πινακοθήκη Λονδίνου, βασισμένος σε προγενέστερα ημιτελή σχέδια των δύο ζωγράφων. Της ίδιας περιόδου είναι και ο πίνακας "Η γιορτή των Θεών" (Εθνική Πινακοθήκη Ουάσινγκτον) του Μπελλίνι, τον οποίο επεξεργάστηκε ο Τιτσιάνο προκειμένου να εναρμονιστεί με τις δικές του δημιουργίες. 
Στις αρχές του 1530 ξεκίνησε το έργο του για τη βασιλική αυλή του Ουρμπίνο, προσφέροντας τις υπηρεσίες του στο δούκα Φραντσέσκο Μαρία Α', φιλοτεχνώντας κυρίως προσωπογραφίες. Αξιοσημείωτη σύνθεση αυτής της περιόδου είναι η "Αφροδίτη του Ουρμπίνο" (Ουφίτσι, Φλωρεντία), έργο που βασίστηκε στην "Κοιμωμένη Αφροδίτη" (π. 1510) του Τζορτζόνε. Ο Τιτσιάνο διατήρησε τη στάση της γυμνής Αφροδίτης που καθιέρωσε ο Τζορτζόνε, επιλέγοντας όμως να αναπαραστήσει μία καθημερινή σκηνή, τοποθετώντας το θέμα του σε μία αίθουσα παλατιού. Με αυτό τον τρόπο, απέδωσε την Αφροδίτη περισσότερο ως μία κοινή γυναίκα και λιγότερο ως θεά της μυθολογίας. Στη σύνθεση του Τιτσιάνο βασίστηκε αργότερα ο Εντουάρ Μανέ, για τον πίνακα "Ολυμπία" (1853). 
Στα μέσα του 16ου αιώνα, ο Τιτσιάνο είχε σημαντική συμβολή στην εξέλιξη του είδους της προσωπογραφίας. Εισήγαγε νέες στάσεις του εικονιζόμενου προσώπου, ενώ καθιέρωσε τα ημίσωμα ή και ολόσωμα πορτρέτα, επιτρέποντας με αυτό τον τρόπο την ενσωμάτωση περισσότερων στοιχείων στη σύνθεση της προσωπογραφίας, όπως για παράδειγμα καθημερινά αντικείμενα ή άλλα πρόσωπα που απεικονίζονταν σε δεύτερο επίπεδο. Στις πρώτες προσωπογραφίες που φιλοτέχνησε κατά τις δεκαετίες του 1520 και 1530, απεικόνισε την ιταλική αριστοκρατία. Σημαντικός σταθμός για το έργο του θεωρείται η περίοδος κατά την οποία ταξίδεψε στη Μπολόνια και φιλοτέχνησε προσωπογραφίες του αυτοκράτορα Καρόλου Ε'. Το 1533, ο Κάρολος Ε' έχρισε τον Τιτσιάνο ιππότη και τον διόρισε ως αποκλειστικό προσωπογράφο του. Από τα πρώτα πορτρέτα που φιλοτέχνησε για τον αυτοκράτορα διασώζεται μόνο ο πίνακας "Ο Κάρολος Ε' με λαγωνικό" (1532-3, Μουσείο Πράδο), αντίγραφο προσωπογραφίας του Jakob Seisenegger.
Ύστερο έργο (π. 1540-76).
Από τα μέσα του 1540, παρατηρούνται αισθητές διαφοροποιήσεις στη ζωγραφική του Τιτσιάνο, που χαρακτηρίζουν συνολικά το ύστερο έργο του. Κατόπιν επιθυμίας του Παύλου Γ' και του καρδινάλιου Αλεσσάντρο Φαρνέζε, ταξίδεψε εκ νέου στη Μπολόνια, το Μάιο του 1543, όπου φιλοτέχνησε μερικές από τις σημαντικότερες προσωπογραφίες του, μεταξύ αυτών τα ομαδικά πορτρέτα "Ο Πάπας Παύλος Γ' και τα εγγόνια του" (1546, Capodimonte) και "Οικογένεια Vendramin" , (Εθνική Πινακοθήκη Λονδίνου), καθώς και ο πίνακας "Ο Κάρολος Ε' στο Mühlberg" 1548, (Μαδρίτη, (Μουσείο Πράδο) που ολοκληρώθηκε για τον εορτασμό της νίκης του αυτοκράτορα στη Μάχη του Mühlberg (Απρίλιος 1547) και αναπαριστά τον Κάρολο Ε΄ έφιππο. Τρία χρόνια αργότερα επισκέφτηκε για πρώτη φορά τη Ρώμη, όπου παρέμεινε μέχρι τον Ιούνιο του 1546 και είχε τη δυνατότητα να εξετάσει από κοντά τα έργα του Μιχαήλ Άγγελου, του Ραφαήλ και του Σεμπαστιάνο ντελ Πιόμπο. 
Το χειμώνα του 1548 συνόδευσε τον Κάρολο Ε' στην αυλή των Αψβούργων, όπου ολοκλήρωσε μία σειρά έργων, μεταξύ αυτών θρησκευτικούς, μυθολογικούς πίνακες και προσωπογραφίες. Μετά την επιστροφή του στη Βενετία, δέχθηκε πρόσκληση να μεταβεί στο Μιλάνο, προκειμένου να επισκεφτεί τον πρίγκιπα Φίλιππο, που αργότερα έγινε βασιλιάς της Ισπανίας και αποτέλεσε έναν από τους κύριους προστάτες τού Ιταλού ζωγράφου. Από τη συνεργασία τους ξεχωρίζει η ολόσωμη προσωπογραφία του Φίλιππου Β' με πανοπλία (π. 1551, Μουσείο Πράδο). Στα τελευταία χρόνια της ζωής του, ο Τιτσιάνο ολοκλήρωσε πολυάριθμα έργα που φιλοτέχνησε στη Βενετία και αργότερα μεταφέρθηκαν στην Ισπανία. Μεταξύ άλλων ολοκλήρωσε μία σειρά μυθολογικών πινάκων, αποκαλούμενων με τον όρο "poesie" ("ποίηση") και με έντονο το ερωτικό στοιχείο. Σε αυτήν ανήκουν τα έργα "Δανάη" 1553, (Μαδρίτη, Μουσείο ντελ Πράδο), "Αφροδίτη και Άδωνις" 1554, (Μαδρίτη, Μουσείο ντελ Πράδο), "Περσέας και Ανδρομέδα" (1553-62, Συλλογή Wallace), "Η αρπαγή της Ευρώπης" (Μουσείο Γκάρντνερ, Βοστώνη), "Άρτεμις και Ακταίων", "Άρτεμις και Καλλιστώ" (Συλλογή Ellesmere) και "Ο θάνατος του Ακταίονα" (Εθνική Πινακοθήκη Λονδίνου). Οι συνθέσεις αυτές παρουσιάζουν κοινά χαρακτηριστικά με παλαιότερα έργα του, με θέματα δανεισμένα από τη μυθολογία, ωστόσο διακρίνονται για το ύφος τους, τα χρώματά τους και τις μεγαλύτερες διαστάσεις των απεικονιζόμενων μορφών. Στα θρησκευτικά έργα που φιλοτέχνησε για τον Φίλιππο Β' ανήκει και ο "Μυστικός Δείπνος" (Εσκοριάλ, Μαδρίτη), έργο μεγάλων διαστάσεων που σύμφωνα με μία επιστολή του Τιτσιάνο προς τον βασιλιά ολοκληρώθηκε σε διάστημα επτά ετών και ολοκληρώθηκε τον Οκτώβριο του 1564. Για την τοποθέτησή του στη μονή τού Εσκοριάλ, μέρος του πίνακα καταστράφηκε, προκειμένου να χωρέσει στην προκαθορισμένη θέση του. 
Η τεχνική που συναντάται στα τελευταία έργα του έχει χαρακτηριστεί ως «πρωτοϊμπρεσιονιστική», ενώ κατά τον Βαζάρι υπήρξε αισθητά διαφορετική από εκείνη της νεότητάς του. Ειδικότερα, ο τελευταίος περιέγραψε την τεχνοτροπία τού Τιτσιάνο αναφερόμενος στις χονδροειδείς πινελιές που εφάρμοζε στον καμβά, έτσι ώστε τα έργα να μπορούν να εκτιμηθούν και να γίνουν πλήρως αντιληπτά από το θεατή, μόνο από μία σχετική απόσταση. Πιθανώς, η τεχνική αυτή συνδεόταν με προβλήματα όρασης του Τιτσιάνο, ωστόσο τα προβλήματα υγείας που αντιμετώπισε σε μεγάλη ηλικία δεν επηρέασαν την παραγωγικότητά του. Η παράδοξη υπογραφή του στην εικόνα της "Αναλήψεως" (1560, Chiesa di San Salvadore), «"Titianus fecit fecit"» έχει ερμηνευθεί ως η απάντηση του σε επικρίσεις που αμφισβητούσαν τις ικανότητές του σε προχωρημένη ηλικία. Σε κάθε περίπτωση, αρκετοί από τους πίνακες που ολοκλήρωσε την τελευταία δεκαετία της ζωής του αναγνωρίζονται μεταξύ των κορυφαίων έργων του. Εκτός από την "Ανάληψη", σε αυτούς περιλαμβάνονται επίσης ο "Άγιος Σεβαστιανός" (Ερμιτάζ), ο "Άγιος Λαυρέντιος" (Εσκοριάλ) και κυρίως η "Αποκαθήλωση" ("Pietà") , Πινακοθήκη της Ακαδημίας (Βενετία), έργο που άφησε ημιτελές. Πέθανε σε μεγάλη ηλικία το 1576, την ίδια περίοδο που μία επιδημία πανώλης έπληττε τη Βενετία. Έχει υποστηριχθεί πως ο θάνατός του προκλήθηκε από την πανώλη, ωστόσο το γεγονός πως τάφηκε την επόμενη ημέρα στην εκκλησία των Φράρι θέτει το ενδεχόμενο αυτό υπό αμφισβήτηση. 
Πολύ μικρός αριθμός ζωγράφων μπορούν να αναγνωριστούν ως συνεχιστές του ή πραγματικοί μαθητές του, καθώς δεν διακρίθηκε για τις αρετές του ως δάσκαλος, είτε εξαιτίας έλλειψης υπομονής είτε διότι ήταν από τη φύση του έντονα ανταγωνιστικός. Σύμφωνα με μία επιστολή του ζωγράφου Τζούλιο Κλόβιο, προς τον καρδινάλιο Αλεσάντρο Φαρνέζε, ο Δομήνικος Θεοτοκόπουλος υπήρξε μαθητής του, κατά τα τελευταία χρόνια της ζωής του, ενώ το ίδιο έχει υποστηριχθεί και για τον Τιντορέτο. Μεταξύ των μαθητών του ξεχωρίζουν επίσης οι Μπορντόνε και Μπονιφάτσιο. Ο τελευταίος υιοθέτησε πιστά το ύφος του Τιτσιάνο και διακρίθηκε ως ζωγράφος, ενώ αρκετά έργα είναι δύσκολο να αποδοθούν στον ίδιο και όχι στο δάσκαλό του. Στη διάρκεια της ζωής του, ο Τιτσιάνο απέκτησε δύο γιους και δύο κόρες, μία από τις οποίες πέθανε σε βρεφική ηλικία. Ο γιος του Οράτιος έγινε επίσης ζωγράφος και για ένα διάστημα εργάστηκε ως βοηθός του.
Τεχνική.
Η μέθοδος ζωγραφικής που ακολουθούσε ο Τιτσιάνο υπήρξε καινοτόμος για την εποχή του. Σύμφωνα με τις περιγραφές του Βαζάρι, εργαζόταν σχεδόν αποκλειστικά με το χρώμα, δίνοντας πολύ μικρή σημασία σε προπαρασκευαστικά σχέδια. Στο ίδιο συμπέρασμα έχουν καταλήξει και νεότερες αναλύσεις έργων του, ενώ ενισχύεται ακόμα από τις περιγραφές του Πάλμα Τζιόβανε, ο οποίος αναφέρεται ως μαθητής του Τιτσιάνο. Οι αφηγήσεις του για την τεχνική τού δασκάλου του έχουν καταγραφεί από τον Μάρκο Μποσκίνι, στο έργο του "Ricche minere della Pintura Veneziana" (1674). Σύμφωνα με αυτές, ο Τιτσιάνο συνήθιζε να ξεκινά ένα έργο απλώνοντας μία μεγάλη ποσότητα χρώματος στην επιφάνεια του πίνακα, λειτουργώντας ως βάση για ό,τι θα σχεδίαζε πάνω από αυτή. Μετά την ολοκλήρωση των βασικών στοιχείων και μορφών του έργου, συχνά εγκατέλειπε τον πίνακα, ακόμα και για μερικούς μήνες, χωρίς να τον παρατηρεί. Αργότερα επανερχόταν και συνέχιζε το έργο του με μεγαλύτερη προσοχή, εφαρμόζοντας συμπαγείς επιστρώσεις χρώματος. Στα τελικά στάδιά του, εναρμόνιζε τα χρώματα μεταξύ τους, χρησιμοποιώντας πιο συχνά τα δάχτυλά του και λιγότερο κάποιο χρωστήρα. Στην περιγραφή του Τζιόβανε δεν γίνεται αναφορά σε ενδεχόμενη χρήση ζωντανών μοντέλων, γεγονός που σημαίνει πως πιθανότατα ο Τιτσιάνο είχε εγκαταλείψει την πρακτική αυτή, την οποία όμως χρησιμοποιούσε τουλάχιστον μέχρι το 1522, όπως επιβεβαιώνεται από μία επιστολή ενός απεσταλμένου τού δούκα Αλφόνσο Α' στη Βενετία, γραμμένη το ίδιο έτος.
Σήμερα είναι επίσης γνωστό πως αρκετές από τις συνθέσεις του περιέχουν στοιχεία αυτοσχεδιασμού, καθώς έχουν παρατηρηθεί αλλαγές στα διαδοχικά στάδια ολοκλήρωσης αρκετών έργων, όπως για παράδειγμα στην Παναγία του Πέζαρο, σύνθεση της οποίας το αρχιτεκτονικό υπόβαθρο τροποποιήθηκε αρκετές φορές πριν αποδοθεί με την τελική του μορφή. Οι περισσότερες από τις πρώιμες συνθέσεις του Τιτσιάνο είναι φιλοτεχνημένες πάνω σε ξύλο, όπως η "Ανάληψη της Παρθένου" για την εκκλησία του Φράρι, ενώ μικρότερο ποσοστό έχει φιλοτεχνηθεί πάνω σε μουσαμά, υλικό που χρησιμοποίησε αργότερα με μεγαλύτερη συχνότητα. Πιθανότατα η επιλογή του σχετιζόταν με τις διαστάσεις του έργου, καθώς ήταν ευκολότερο να δημιουργηθούν πίνακες μεγάλων διαστάσεων πάνω σε μουσαμά. 

</doc>
<doc id="56943" url="https://el.wikipedia.org/wiki?curid=56943" title="Γκόλντα Μέιρ">
Γκόλντα Μέιρ

Η Γκόλντα Μέιρ (εβραϊκά: "גולדה מאיר", γεννημένη ως Γκόλντα Μάμποβιτς, 3 Μαΐου 1898 – 8 Δεκεμβρίου 1978) ήταν γεννημένη στην Ουκρανία Ισραηλινή δασκάλα, κιμπούτσνικ, πολιτικός και η τέταρτη πρωθυπουργός του Ισραήλ. Ήταν μία εκ των ιδρυτών του κράτους του Ισραήλ. Διατέλεσε υπουργός Εργασίας, υπουργός Εξωτερικών και έπειτα έγινε πρωθυπουργός του Ισραήλ, από τις 17 Μαρτίου 1969 έως τις 3 Ιουνίου 1974. Χαρακτηρίστηκε κάποτε από τον Νταβίντ Μπεν Γκουριόν ως «ο μόνος άντρας στην κυβέρνηση». Είναι η πρώτη (και, μέχρι σήμερα, μόνη) γυναίκα πρωθυπουργός του Ισραήλ, και ήταν η τρίτη γυναίκα πρωθυπουργός στον κόσμο. Σημαντικά γεγονότα που σημάδεψαν την περίοδο της διακυβέρνησής της ήταν η σφαγή του Μονάχου το 1972 και ο πόλεμος του Γιομ Κιππούρ το 1973.
Τα πρώτα χρόνια.
Η Γκόλντα Μάμποβιτς γεννήθηκε στις 3 Μαΐου 1898 στο Κίεβο της τότε Ρωσικής Αυτοκρατορίας (σημερινή Ουκρανία). Είχε δύο αδελφές, την Sheyna και την Tzipke, καθώς και άλλα πέντε αδέλφια που έχασαν τη ζωή τους σε παιδική ηλικία. Η μητέρα της ήθελε να εγκαταλείψει το σχολείο και να παντρευτεί, αλλά αυτή επαναστάτησε. Η Μέιρ εγκαταστάθηκε στις Ηνωμένες Πολιτείες Αμερικής, όπου αγόρασε ένα εισιτήριο τρένου για το Ντένβερ, Κολοράντο, και πήγε να ζήσει με την παντρεμένη αδελφή της, Sheyna Korngold. Οι Korngolds πραγματοποιούσαν ακαδημαϊκές βραδιές στο σπίτι τους, όπου η Γκόλντα Μέιρ συμμετείχε σε συζητήσεις σχετικά με τον σιωνισμό, την λογοτεχνία, την ψήφο των γυναικών, τον συνδικαλισμό και πολλά άλλα.
Η Μέιρ άρχισε τη σταδιοδρομία της ως δασκάλα, για να επιστρέψει το 1921 στην Παλαιστίνη και να ενταχθεί αμέσως στο εβραϊκό απελευθερωτικό κίνημα. Γυναίκα με μεγάλη θέληση, η Μέιρ κατείχε επί σχεδόν 20 χρόνια μετά την απελευθέρωση διάφορα χαρτοφυλάκια με σημαντικότερο εκείνο των Εξωτερικών. Από τη θέση αυτή εργάστηκε σκληρά για την κατοχύρωση της διεθνούς θέσης της χώρας, ιδίως σε ό,τι αφορά τις Η.Π.Α.
Στις 17 Μαρτίου του 1969, η Γκόλντα Μέιρ ανέλαβε την πρωθυπουργία του Ισραήλ μετά τον ξαφνικό θάνατο, στις 26 Φεβρουαρίου, του παλαιού συμμάχου της, Λεβί Εσκόλ. Στην εκλογή της αντιτάχθηκε ουσιαστικά μόνο η ομάδα που περιέβαλε τον υπουργό Άμυνας, στρατηγό Μοσέ Νταγιάν, αλλά, αν και ο ίδιος πίστευε ότι η Μέιρ ήταν ακατάλληλη για τη θέση, δεν έθεσε τελικά υποψηφιότητα. Το γεγονός είναι όμως ότι οι υπόνοιες του στρατηγού δεν επαληθεύτηκαν. Από τον Μάιο μέχρι το τέλος Οκτωβρίου του 1969, σχεδόν επί καθημερινής βάσεως, οι ισραηλινές δυνάμεις συγκρούονταν με αιγυπτιακές μονάδες κατά μήκος της διώρυγας του Σουέζ, ενώ αραιότερες αλλά εξίσου φονικές ήταν οι συγκρούσεις με τη Συρία και την Ιορδανία. 

</doc>
<doc id="56944" url="https://el.wikipedia.org/wiki?curid=56944" title="Φενταγίν">
Φενταγίν

Φενταγίν (αραβικά: فدائيون) είναι η ονομασία μελών παραστρατιωτικών ομάδων στη Μέση Ανατολή, αποτελούμενων από Άραβες Παλαιστίνιους αντάρτες που ενεργούν επιθέσεις εναντίον του Ισραήλ.
"Φενταγίν" στα αραβικά σημαίνει «αυτός που είναι έτοιμος να θυσιαστεί». Τον όρο χρησιμοποίησε για πρώτη φορά το 1955, ο πρόεδρος της Αιγύπτου Νάσερ. Οι πρώτες μονάδες Φενταγίν δημιουργήθηκαν στην Αίγυπτο και έδρασαν στους πολέμους τους '67 και του '73 εναντίον του Ισραήλ.
Στη δεκαετία του '70, ο όρος Φενταγίν υιοθετήθηκε και από τους Παλαιστίνιους μέλη ισλαμικών οργανώσεων, όπως ήταν η οργάνωση Μαύρος Σεπτέμβρης.
Αργότερα, το 1995 δημιουργήθηκε το σώμα των Φενταγίν, ειδικά για την καταστολή της αντιπολίτευσης μέσα στο Ιράκ. Τα μέλη των Φενταγίν ήσαν φανατικοί υποστηρικτές του καθεστώτος του Σαντάμ Χουσεΐν. Ο όρος προκαλεί συναισθηματική φόρτιση στους Άραβες. Αυτό το αίσθημα εκμεταλλεύθηκε ο Ουντάι Χουσεΐν (πρωτότοκος γιος του Σαντάμ), όταν ονόμαζε το σώμα των εθελοντών του «Φενταγίν του Σαντάμ».

</doc>
<doc id="56946" url="https://el.wikipedia.org/wiki?curid=56946" title="Τυραννόσαυρος">
Τυραννόσαυρος

Ο Τυραννόσαυρος (Tyrannosaurus, από τα ελληνικά "τύραννος" και "σαύρος") είναι γένος θηριόποδου δεινόσαυρου. Το είδος Tyrannosaurus rex ("rex" σημαίνει "βασιλιάς" στα λατινικά) που συχνά αναφέρεται εν συντομία T. rex, είναι αναπόσπαστο τμήμα του λαϊκού πολιτισμού. Έζησε σε όλη την περιοχή της σημερινής δυτικής Βόρειας Αμερικής, με πολύ ευρύτερη κατανομή από τους άλλους τυραννοσαυρίδες. Απολιθώματά του βρίσκονται σε ποικιλία σχηματισμών που χρονολογούνται από τη Μααστρίχτια περίοδο του ύστερου Κρητιδικού, 68 με 65,5 εκατομμύρια χρόνια πριν. Ήταν από τους τελευταίους, εκτός των πτηνών, δεινοσαύρους που έζησαν πριν το συμβάν εξαφάνισης Κρητιδικού-Τριτογενούς.
Όπως και οι άλλοι τυραννοσαυρίδες, ο Τυραννόσαυρος ήταν δίποδο σαρκοφάγο με ογκώδες κρανίο που εξισορροπούνταν από μία μακριά, βαριά ουρά. Σε σχέση με τα μεγάλα και ισχυρά οπίσθια άκρα, τα εμπρόσθια άκρα του Τυραννόσαυρου ήταν μικρά, αν και ασυνήθιστα ισχυρά για το μέγεθός τους, και έφεραν δύο δάκτυλα με νύχια. Αν και άλλα θηριόποδα είχαν συγκρίσιμο ή και μεγαλύτερο μέγεθος από τον "Tyrannosaurus rex", είναι ο μεγαλύτερος γνωστός τυραννοσαυρίδης και ένας από τους μεγαλύτερους επίγειους θηρευτές, με μήκος που έφτανε τα 12,4 έως και 15,2 m, ύψος στο ισχίο 4 m και στο κεφάλι 4,6 με 6,1m, και βάρος που έφτανε τους 6-15 τόννους. Ήταν με διαφορά το μεγαλύτερο σαρκοφάγο στο περιβάλλον του, και πιθανώς ήταν κορυφαίος θηρευτής, θηρεύοντας αδρόσαυρους και κερατόψια, αν και κάποιοι ειδικοί πρότειναν ότι ήταν κατά κύριο λόγο πτωματοφάγος. Η διαφωνία για το αν ήταν κορυφαίος θηρευτής ή πτωματοφάγος είναι μια από τις μεγαλύτερες σε διάρκεια διαφωνίες στην παλαιοντολογία.
Έχουν αναγνωριστεί πάνω από 30 δείγματα "Tyrannosaurus rex", κάποια από τα οποία είναι σχεδόν ολόκληροι σκελετοί. Έχουν αναφερθεί μαλακοί ιστοί και πρωτεΐνες σε τουλάχιστον ένα από αυτά τα δείγματα. Η πληθώρα απολιθωμένου υλικού έχει επιτρέψει σημαντική έρευνα σε πολλές πτυχές της βιολογίας του, όπως την οντογένεση και τη βιομηχανική. Οι διατροφικές συνήθειες, η φυσιολογία και η δυνατή ταχύτητα κίνησής του είναι ακόμα αντικείμενα συζήτησης. Η ταξινομία του είναι αμφισβητούμενη, καθώς κάποιοι επιστήμονες θεωρούν το είδος "Tarbosaurus bataar" από την Ασία ως δεύτερο είδος Τυραννόσαυρου, ενώ άλλοι διατηρούν τον Ταρμπόσαυρο ως ξεχωριστό γένος. Αρκετά άλλα γένη τυραννοσαυριδών από τη Βόρεια Αμερική θεωρούνται πλέον συνώνυμα με τον Τυραννόσαυρο.
Περιγραφή.
Ο "Tyrannosaurus rex" ήταν ένα από τα μεγαλύτερα επίγεια σαρκοφάγα όλων των εποχών. Το μεγαλύτερο ολοκληρωμένο δείγμα FMNH PR2081 ("Sue"), έχει μήκος 12,3 m, και ύψος έως το ισχίο 4.0 m. Οι εκτιμήσεις για τη μάζα ποικίλουν, από πάνω από 8,4 τόννους, έως κάτω από 4,5, με τις πιο σύγχρονες εκτιμήσεις να κυμαίνονται μεταξύ 5,4 και 6,8. Ο Packard "et al." (2009) έλεγξαν τις διαδικασίες εκτίμησης μάζας σε ελέφαντες και συμπέρανε ότι οι εκτιμήσεις για τους δεινόσαυρους έχουν σφάλματα και παράγουν υπερεκτιμήσεις, έτσι το βάρος του Τυραννόσαυρου θα μπορούσε να είναι μικρότερο από αυτό που εκτιμάται συνήθως.
Αν και ο "Tyrannosaurus rex" ήταν μεγαλύτερος από το καλά γνωστά θηριόποδο του Ιουράσιου, τον Αλλόσαυρο, ήταν ελαφρώς μικρότερος από άλλα σαρκοφάγα του Κρητιδικού, όπως ο Σπινόσαυρος και ο Γιγανοτόσαυρος.
Ο λαιμός του "Tyrannosaurus rex" είχε καμπύλο σχήμα-S όπως αυτός των άλλων θηριόποδων, αλλά ήταν κοντός και μυώδης ώστε να υποστηρίζει το ογκώδες κεφάλι. Τα εμπρόσθια άκρα του είχαν μόνο δύο δάκτυλα με νύχια, μαζί με ένα μετακάρπιο, κατάλοιπο του τρίτου δακτύλου. Εν αντιθέσει, τα οπίσθια άκρα ήταν από τα μεγαλύτερα αναλογικά με το μέγεθος τους σώματος, από οποιοδήποτε θηριόποδο. Η ουρά ήταν μακριά και βαριά, και κάποιες φορές περιλάμβανε πάνω από 40 σπόνδυλους, ώστε να ισορροπεί το ογκώδες κεφάλι και τον θώρακα. Για να αντισταθμιστεί το τεράστιο μέγεθος του σώματος, πολλά οστά ήταν κούφια, μειώνοντας έτσι το βάρος χωρίς σημαντική απώλεια δύναμης.
Τα μεγαλύτερα γνωστά κρανία "Tyrannosaurus rex" έχουν μήκος έως και 1.5 m. Μεγάλες θυρίδες (ανοίγματα) στο κρανίο μείωναν το βάρος και παρείχαν περιοχές για την προσκόλληση μυών, όπως σε όλα τα σαρκοφάγα θηριόποδα. Από άλλες απόψεις όμως το κρανίο του Τυραννόσαυρου ήταν διαφορετικό από τα μεγάλα μη-τυραννοσαυροειδή θηριόποδα. Ήταν εξαιρετικά ευρύ στο πίσω μέρος αλλά είχε στενό ρύγχος, επιτρέποντάς του ασυνήθιστα καλή διόφθαλμη όραση. Τα οστά του κρανίου ήταν ογκώδη, και το ρινικό μαζί με κάποια άλλα οστά ήταν συνοστεωμένο, αποτρέποντας τη μεταξύ τους κίνηση. Πολλά οστά όμως ήταν πνευματικά (περιέχουν μικρούς αεροθάλαμους) όντας έτσι πιο εύκαμπτα και ελαφρά. Αυτά και άλλα χαρακτηριστικά ενίσχυσης του κρανίου, είναι μέρος της τάσης των τυραννοσαυρίδων προς ένα αυξανόμενα ισχυρό δάγκωμα, που ξεπερνούσε οποιοδήποτε άλλο μη-τυραννοσαυρίδη. Η άκρη της άνω γνάθου είχε σχήμα U (τα περισσότερα μη-τυραννοσαυροειδή σαυρκοφάγα είχαν άνω γνάθο σχήματος V), αυξάνοντας έτσι το ποσό ιστού και οστών που μπορούσε να αποσπάσει ο τυραννόσαυρος με ένα δάγκωμα, αυξάνοντας όμως και την τάση στα μπροστινά δόντια.
Τα δόντια του "Tyrannosaurus rex" παρουσίαζαν ετεροδοντία (διαφορές στο σχήμα). Τα προγναθιαία δόντια στο εμπρόσθιο μέρος της άνω γνάθου ήταν τοποθετημένα κοντά το ένα στο άλλο, είχαν σχήμα D σε τομή, είχαν ενισχυτικές αυλακώσεις στην πίσω επιφάνεια, οι άκρες τους ήταν μυτερές σαν λεπίδες και ήταν καμπυλωμένα προς τα πίσω. Το σχήμα D σε τομή, οι ενισχυτικές αυλακώσεις και το προς τα πίσω καμπύλωμα μείωναν τον κίνδυνο να σπάσουν απότομα τα δόντια όταν ο Τυραννόσαυρος δάγκωνε και τραβούσε προς τα πίσω. Τα υπόλοιπα δόντια ήταν γεροφτιαγμένα, σαν «θανατηφόρες μπανάνες» περισσότερα παρά σαν ξιφίδια, πιο αραιά τοποθετημένα και είχαν επίσης ενισχυτικές αυλακώσεις. Αυτά στην άνω γνάθο ήταν τα μεγαλύτερα από όλα εκτός από τα πίσω δόντια της κάτω γνάθου. Το μεγαλύτερο δόντι που έχει βρεθεί μέχρι τώρα εκτιμάται ότι είχε μήκος 30 cm μαζί με τη ρίζα όταν το ζώο ζούσε, κάνοντάς το έτσι το μεγαλύτερο δόντι οποιουδήποτε σαρκοφάγου δεινόσαυρου που έχει βρεθεί μέχρι τώρα.
Ταξινόμηση.
Ο Τυραννόσαυρος είναι το τυπικό γένος της υπεροικογένειας Τυραννοσαυροειδή (Tyrannosauroidea), της οικογένειας Τυραννοσαυρίδες (Tyrannosauridae), και της υποοικογένειας Τυραννοσαυρίνες (Tyrannosaurinae), είναι δηλαδή το πρότυπο με βάση το οποίο αποφασίζεται αν θα συμπεριληφούν άλλα είδη στην ίδια ομάδα. Άλλα μέλη της υποοικογένειας των τυρανοσαυρίννων είναι ο Δασπλητόσαυρος από τη Βόρεια Αμερική, και ο Ταρμπόσαυρος από την Ασία, Αμφότεροι έχουν κατά καιρούς θεωρηθεί συνώνυμα του Τυραννόσαυρου. Κάποτε οι τυραννοσαυρίδες θεωρούνταν απόγονοι παλαιότερων μεγάλων θηριόποδων όπως τα μεγαλοσαυροειδή και τα καρνοσαύρια, ωστόσο πιο πρόσφατα επαναταξινομήθηκαν με τα εν γένει μικρότερα κοιλουροσαύρια.
το 1955, ο σοβιετικός παλαιοντολόγος Εβγένι Μαλέγιεφ ονόμασε ένα νέο είδος, το "Tyrannosaurus bataar", από τη Μογγολία. Το 1965, αυτό το είδος μετονομάστηκε σε "Tarbosaurus bataar". Παρά τη μετονομασία, πολλές φυλογενετικές αναλύσεις διαπίστωσαν ότι ο "Tarbosaurus bataar" είναι αδελφικό τάξο του "Tyrannosaurus rex", και συχνά θεωρείται ασιατικό είδος τυραννόσαυρου. Μια πρόσφατη εκ νέου περιγραφή του κρανίου του "Tarbosaurus bataar" έδειξε ότι είναι πολύ πιο στενό από αυτό του "Tyrannosaurus rex", και ότι κατά τη διάρκεια ενός δαγκώματος η κατανομή πιέσεων στο κρανίο θα ήταν πολύ διαφορετική, πιο κοντά σε αυτή του Αλιόραμου, ενός άλλου τυραννοσαυρίδη από την Ασία. Μία σχετική κλαδιστική ανάλυση έδειξε ότι ο αλιόραμος, και όχι ο τυραννόσαυρος, είναι το αδελφικό τάξο του ταρμπόσαυρου, το οποίο αν αληθεύει, σημαίνει ότι ο ταρμόσαυρος και ο τυραννόσαυρος πρέπει να παραμείνουν ξεχωριστά γένη.
Άλλα απολιθώματα τυραννοσαυρίδων που βρέθηκαν στους ίδιους σχηματισμούς με τον "Tyrannosaurus rex" αρχικά ταξινομήθηκαν ως ξεχωριστά τάξα, όπως ο "Aublysodon" και ο "Albertosaurus megagracilis", με τον τελευταίο να μετονομάζεται το 1995 σε "Dinotyrannus megagracilis". Εντούτοις αυτά τα απολιθώματα, είναι πλέον κοινώς αποδεκτό, ότι ανήκουν σε νεαρά άτομα "Tyrannosaurus rex". Ένας μικρός αλλά σχεδόν ολόκληρος σκελετός από τη Μοντάνα, μήκους 60 cm, ενδέχεται να αποτελεί εξαίρεση. Το κρανίο αρχικά ταξινομήθηκε ως είδος γοργόσαυρου ("Gorgosaurus lancensis") από τον Τσαρλς Γ. Γκίλμορ το 1946, όμως αργότερα αποδόθηκε στο νέο γένος, Νανοτύραννος ("Nanotyrannus"). Οι διαφωνίες συνεχίζονται ως προς την εγκυρότητα του "N. lancensis". Πολλοί παλαιοντολόγοι θεωρούν ότι το κρανίο ανήκει σε νεαρό "Tyrannosaurus rex". Υπάρχουν μικρές διαφορές μεταξύ των δύο ειδών, όπως ο μεγαλύτερος αριθμός δοντιών στον "N. lancensis", πράγμα που οδήγησε κάποιους επιστήμονες στο να προτείνουν να παραμείνουν τα δύο γένη ξεχωριστά έως ότου περαιτέρω έρευνα ή ανακαλύψεις διαλευκάνουν την κατάσταση.
Μανοσπόνδυλος.
Το πρώτο απολιθωμένο δείγμα που ονομάστηκε και μπορεί να αποδοθεί στον "Tyrannosaurus rex" αποτελείται από δύο αποσπασματικούς σπόνδυλους (ο ένας από τους οποίους έχει χαθεί) που βρέθηκαν από τον Έντουαρντ Ντρίκερ Κόουπ το 1892. Ο Κόουπ πίστευε ότι άνηκαν σε «αγαθαυμίδη» (κερατοψίδη) δεινόσαυρο, και τα ονόμασε "Manospondylus gigas", που σημαίνει «γιγάντιος πορώδης σπόνδυλος», λόγω των πολλών ανοιγμάτων για αιμοφόρα αγγεία που βρίσκονταν στο οστό. Τα κατάλοιπα του "M. gigas" αναγνωρίστηκαν αργότερα ως κατάλοιπα θηριόποδου παρά κερατοψίδη, και ο Χ.Φ. Όσμπορν αναγνώρισε την ομοιότητα μεταξύ του "M. gigas" και του "Tyrannosaurus rex" από 1917. Ωστόσο, λόγω της αποσπασματικής φύσης των σπονδύλων του "Manospondylus", ο Όσμπορν δεν μπορούσε να καταστήσει συνώνυμα τα δύο γένη.
Τον Ιούνιο του 2000, το Ινστιτούτο Black Hills εντόπισε την τοποθεσία του "M. gigas" στη Νότια Ντακότα και ανέσκαψε και άλλα οστά τυραννόσαυρου από εκεί. Κρίθηκε ότι αυτά ήταν επιπλέον κατάλοιπα του ιδίου ατόμου, και ότι ανήκαν όντως σε "Tyrannosaurus rex". Σύμφωνα με τους κανόνες του Διεθνούς Κώδικα Ζωολογικής Ονοματολογίας (ICZN), το σύστημα που καθορίζει την επιστημονική ονομασία των ζώων, το όνομα "Manospondylus gigas" θα έπρεπε να έχει προταιρεότητα ως προς το "Tyrannosaurus rex", γιατί δόθηκε πρώτο. Εντούτοις, η τέταρτη έκδοση του ICZN, η οποία ίσχυσε από την 1η Ιανουαρίου 2000, ορίζει ότι «η επικρατούσα χρήση πρέπει να διατηρείται» όταν «το πρεσβύτερο συνώνυμο ή ομώνυμο δεν έχει χρησιμοποιηθεί ως έγκυρο όνομα μετά το 1899» και «το νεότερο συνώνυμο ή ομώνυμο έχει χρησιμοποιηθεί για ένα συγκεκριμένο τάξο, ως το έγκυρο όνομά του για τουλάχιστον 25 έργα, που δημοσιεύτηκαν από τουλάχιστον 10 συγγραφείς τα αμέσως 50 προηγούμενα χρόνια ...». Έτσι το όνομα "Tyrannosaurus rex" είναι το έγκυρο όνομα και θεωρείται "nomen protectum" («προστατευμένο όνομα») ενώ το "Manospondylus gigas" θεωρείται "nomen oblitum" («ξεχασμένο όνομα»).
Παλαιοβιολογία.
Οντογένεση.
Η αναγνώριση διάφορων δειγμάτων ως νεαρά άτομα "Tyrannosaurus rex" έχει επιτρέψει στους επιστήμονες να καταγράψουν οντογενετικές αλλαγές στο είδος, να εκτιμήσουν την αναμενόμενη διάρκεια ζωής, και να καθορίσουν το πόσο γρήγορα μεγάλωναν αυτά ζώα. Το μικρότερο γνωστό άτομο (LACM 28471, "Jordan theropod") εκτιμάται ότι ζύγιζε μόλις 30 kg, ενώ το μεγαλύτερο, όπως το FMNH PR2081 («Sue») κατά πάσα πιθανότητα ζύγιζε πάνω από 5400 kg. Ιστολογικές αναλύσεις των οστών του "Tyrannosaurus rex" έδειξαν ότι το LACM 28471 ήταν ηλικίας μόνο 2 ετών όταν πέθανε, ενώ η «Sue» ήταν 28 ετών, ηλικία που πιθανώς να ήταν κοντά στη μέγιστη για το είδος.
Η ιστολογία έχει επιτρέψει τον καθορισμό της ηλικίας και άλλων δειγμάτων. Μπορούν έτσι να αναπτυχθούν αναπτυξιακές καμπυλες όταν οι ηλικίες διαφορετικών δειγμάτων σχεδιαστούν ανάλογα με τη μάζα τους. Η αναπτυξιακή καμπύλη ενός "Tyrannosaurus rex" έχει σχήμα S, με τα νεαρά άτομα να παραμένουν κάτω από τα 1800 kg μέχρι περίπου την ηλικία των 14 ετών, όταν το μέγεθος του σώματος αρχίζει να αυξάνεται δραματικά. Κατά τη διάρκεια αυτής της ραγδαίας ανάπτυξης, ένας νεαρός "Tyrannosaurus rex" θα αποκτούσε κατά μέσο όρο 600 kg τον χρόνο για τα επόμενα τέσσερα χρόνια της ζωής του. Σε ηλικία 18 ετών, η καμπύλη ισιώνει ξανά, υποδεικνύοντας ότι η ανάπτυξη ελαττώνεται δραματικά. Για παράδειγμα, μόλις 600 kg ήταν η διαφορά της 28 χρονου δείγματος «Sue» από το 22 ετών δκαναδικό δείγμα (RTMP 81.12.1). Μία άλλη πρόσφατη ιστολογική μελέτη που έγινε από διαφορετικούς μελετητές επιβεβαιώνει αυτά τα αποτελέσματα, βρίσκοντας ότι η ραγδαία ανάπτυξη ξεκινά να επιβραδύνεται σε ηλικία 16 ετών. Αυτή η ξαφνική αλλαγή στην ανάπτυξη μπορεί να υποδηλώνει φυσική ωριμότητα, υπόθεση που υποστηρίζεται από την ανακάλυψη μυελικού ιστού στο μηριαίο οστό ενός 16-20 ετών "Tyrannosaurus rex" από τη Μοντάνα (MOR 1125, γνωστό και ως «B-rex»). Ο μυελικός ιστός βρίσκεται μόνο στα θηλυκά πτηνά κατά την ωοριξία, υποδεικνύοντας ότι ο «B-rex» ήταν σε αναπαραγωγική ηλικία. Περαιτέρω μελέτη έδειξε ηλικία 18 ετών για αυτό το δείγμα. Άλλοι τυραννοσαυρίδες παρουσιάζουν εξαιρετικά παρόμοιες καμπύλες ανάπτυξης, αν και με μικρότερους ρυθμούς ανάπτυξης που αντιστοιχούν στο μικρότερο μεγεθός τους.
Πάνω από τα μισά γνωστά δείγματα "Tyrannosaurus rex" φαίνεται ότι απεβίωσαν εντός έξι ετών από τη στιγμή που έφτασαν στη σεξουαλική ωριμότητα, μοτίβο που φαίνεται και σε άλλα τυραννοσαυροειδή καθώς και σε κάποια μεγάλα μακρόβια πτηνά και θηλαστικά σήμερα. Αυτά τα είδη χαρακτηρίζονται από υψηλή βρεφική θνησιμότητα, που ακολουθείται από σχετικά χαμηλή θνησιμότητα στα νεαρά άτομα. Η θνησιμότητα αυξάνεται ξανά μετά τη σεξουαλική ωρίμανση, εν μέρει λόγω των πιέσεων της αναπαραγωγής. Μία μελέτη υποθέτει ότι η σπανιότητα απολιθωμάτων νεαρών ατόμων "Tyrannosaurus rex" οφείλεται εν μέρει στη χαμηλή θνησιμότητα μεταξύ των νεαρών ατόμων, και καθώς τα άτομα δεν πέθαιναν μαζικά σε αυτές τις ηλικίες η πιθανότητα απολίθωσης ήταν μικρότερη. Ωστόσο αυτή η σπανιότητα μπορεί να οφείλεται στην ατέλεια του αρχείου απολιθωμάτων ή στην προκατάληψη των συλλεκτών απολιθωμάτων στο να συλλέγουν μεγαλύτερα και πιο θεαματικά δείγματα.
Φυλετικός διμορφισμός.
Καθώς ο αριθμός των δειγμάτων αυξήθηκε, οι επιστήμονες άρχισαν να αναλύουν την ποικιλία ανάμεσα στα άτομα και ανακάλυψαν ότι εμφανίζονταν δύο διακριτοί τύποι σώματος, ή μορφές, κατά παρόμοιο τρόπο με άλλα είδη θηριόποδων. Καθώς η μία από τις μορφές ήταν πιο συμπαγής, ονομάστηκε «στιβαρή» ("robust") μορφή, ενώ η άλλη ονομάστηκε «χαριτωμένη» ("gracile"). Χρησιμοποιήθηκαν αρκετές μορφολογικές διαφορές των δύο μορφών για να αναλυθεί ο φυλετικός διμορφισμός στον "Tyrannosaurus rex", με τη στιβαρή μορφή να θεωρείται συνήθως θηλυκή. Για παράδειγμα, η λεκάνη αρκετών «στιβαρών» δειγμάτων ήταν ευρύτερη, πιθανώς για να μπορούν να περνούν τα αβγά. Πιστεύονταν επίσης ότι η «στιβαρή» μορφολογία συσχετίζονταν με μειωμένη αιματική αψίδα στον πρώτο σπόνδυλο της ουράς, επίσης για τη διευκόλυνση της εξόδου των αβγών από την αναπαραγωγική ατραπό, όπως λανθασμένα είχε αναφερθεί και για τους κροκόδειλους.
Τα τελευταία χρόνια, τα στοιχεία για φυλετικό διμορφισμό έχουν εξασθενήσει. Μία μελέτη του 2005 έδειξε ότι οι προηγούμενοι ισχυρισμοί για φυλετικό διμορφισμό στην αιματική αψίδα των κροκοδείλων ήταν εσφαλμένη, εγείροντας αμφιβολίες για την ύπαρξη παρόμοιου διμορφισμού στα φύλα του "Tyrannosaurus rex". Ανακαλύφθηκε ένα κανονικού μεγέθους τμήμα της αιματικής αψίδας στον πρώτο σπόνδυλο της ουράς της «Sue», ενός εξαιρεικά στιβαρού ατόμου, υποδεικνύοντας ότι αυτό το χαρακτηριστικό δεν θα μπορούσε να χρησιμοποιηθεί πλέον για τη διαφοροποίηση των δύο μορφών. Καθώς δείγματα "Tyrannosaurus rex" έχουν βρεθεί από το Σασκάτσουαν έως το Νέο Μεξικό, οι διαφορές μεταξύ των ατόμων μπορεί να είναι ενδεικτικές της γεωγραφικής ποικιλομορφίας παρά φυλετικού διμορφισμού. Επιπλέον οι διαφορές μπορεί να έχουν σχέση με την ηλικία, και τα πιο «στιβαρά» άτομα να είναι απλώς μεγαλύτερης ηλικίας.
Μόνο ένα δείγμα "Tyrannosaurus rex" έχει αποδειχθεί οριστικά ότι ανήκει σε συγκεκριμένο φύλο. Η εξέταση του «B-rex» έδειξε ότι είχε διατηρηθεί μαλακός ιστός εντός αρκετών οστών. Τμήμα αυτών των ιστών αναγνωρίστηκε ως μυελικός ιστός, ένας εξειδικευμένο είδος ιστού που αναπτύσσεται μόνο στα σύγχρονα πτηνά ως πηγή ασβεστίου για την παραγωγή κέλυφος αβγού κατά την ωορρηξία. Καθώς μόνο τα θηλυκά πτηνά κάνουν αβγά, ο μυελικός ιστός βρίσκεται μόνο στα θηλυκά υπό κανονικές συνθήκες, αν και τα αρσενικά είναι ικανά για την παραγωγή του αν δεχτούν θηλυκές αναπαραγωγικές ορμόνες όπως οιστρογόνα. Αυτό υποδεικνύει έντονα ότι ο «B-rex» ήταν θηλυκός, και ότι πέθανε κατά την ωορηξία. Πρόσφατη έρευνα έδειξε ότι ο μυελικός ιστός δεν βρίκεται ποτέ στους κροκόδειλους, η οποίοι πιστεύεται ότι είναι οι στενότεροι ζώντες συγγενείς των δεινοσαύρων, εκτός από τα πτηνά. Η κοινή παρουσία μυελικού ιστού στα πτηνά και στους θηριόποδους δεινόσαυρους είναι ακόμα ένα στοιχείο για τη στενή εξελικτική σχέση μεταξύ των δύο.
Στάση.
Όπως πολλοί δίποδοι δεινόσαυροι, ο "Tyrannosaurus rex" ιστορικά παρουσιάζονταν ως «ζωντανό τρίποδο», με το σώμα σε κλίση 45 μοιρών ή λιγότερο από την κατακόρυφο και την ουρά να σέρνεται στο έδαφος κατά παρόμοιο τρόπο με τα καγκουρώ. Αυτή η αντίληψη χρονολογείται από την αναπαράσταση του αδρόσαυρου από τον Τζόσεφ Λέιντι το 1865, την πρώτη που παρουσίαζε δεινόσαυρο σε όρθια στάση. Ο Χένρι Φέρφιλντ Όσμπορν, πρώην πρόεδρος του Αμερικανικού Μουσείου Φυσικής Ιστορίας (AMNH) στη Νέα Υόρκη, ο οποίος πίστευε ότι το ζώο στέκονταν όρθιο, ενίσχυσε περαιτέρω αυτή την αντίληψη με το στήσιμο του πρώτου ολόκληρου σκελετού "Tyrannosaurus rex" το 1915. Ο σκελετός στέκονταν σε αυτή τη στάση για 77 χρόνια μέχρι που αποσυναρμολογήθηκε το 1992. Μέχρι το 1970, οι επιστήμονες είχαν συνειδητοποιήσει ότι αυτή η στάση ήταν λανθασμένη και ότι δεν θα μπορούσε να τη διατηρεί ένα ζωντανό ζώο, καθώς θα είχε ως αποτέλεσμα την εξάρθρωση ή την εξασθένιση αρκετών αρθρώσεων, όπως του ισχίου, καθώς και την άρθρωση του κρανίου με τη σπονδυλική στήλη. Η ανακριβής τοποθέτηση του Αμερικανικού Μουσείου Φυσικής Ιστορίας ενέπνευσε παρόμοιες απεικονίσεις σε πολλές ταινίες και ζωγραφικά έργα (όπως η διάσημη τοιχογραφία του Ρούντολφ Ζάλινγκερ, "The Age Of Reptiles" ("Η εποχή των ερπετών") στο Peabody Museum of Natural History του Πανεπιστημίου Γέιλ) μέχρι τη δεκαετία του 1990, όταν ταινίες όπως το "Τζουράσικ Παρκ" εισήγαγαν πιο ακριβή απεικόνιση της στάσης στο ευρύ κοινό. Οι σύγχρονες αναπαραστάσεις σε μουσεία, στην τέχνη και στον κινηματογράφο, απεικονίζουν τον "Tyrannosaurus rex" με το σώμα του σχεδόν παράλληλο με το έδαφος και την ουρά να εκτείνεται πίσω από το σώμα για την εξισορρόπηση του κεφαλιού.
Χέρια.
Όταν πρωτοανακαλύφθηκε ο "Tyrannosaurus rex", το βραχιόνιο οστό ήταν το μόνο τμήμα των εμπρόσθιων άκρων που ήταν γνωστό. Για τον πρώτο συναρμολογημένο σκελετό όπως τέθηκε σε δημόσια θέα το 1915, ο Όσμπορν τοποθέτησε μακρύτερα άκρα με τρία δάκτυλα, όπως αυτά του αλλόσαυρου. Ωστόσο, ένα χρόνο νωρίτερα, ο Λόρενς Λάμπε περιέγραψε τα κοντά εμπρόσθια άκρα με δύο δάκτυλα του στενού συγγενικού γένους, γοργόσαυρος. Αυτό έδινε ισχυρότατες ενδείξεις ότι ο "Tyrannosaurus rex" είχε παρόμοια άκρα, αυτή όμως η υπόθεση δεν επαληθεύτηκε παρά μόνο μετά την αναγνώριση των πρώτων ολόκληρων εμπρόσθιων άκρων "Tyrannosaurus rex" το 1989, που ανήκαν στο δείγμα MOR 555 («"Wankel rex"»). Τα κατάλοιπα της «Sue» επίσης περιλάμβαναν εμπρόσθια άκρα. Τα χέρια του "Tyrannosaurus rex" είναι πολύ μικρά σε σχέση με το συνολικό μέγεθος του σώματός του, έχοντας μήκος μόλις 1 m. Ωστόσο, δεν είναι υπολειμματικά αλλά αντιθέτως έχουν μεγάλες επιφάνειες για προσάρτηση μυών, υποδεικνύοντας υπολογίσιμη δύναμη. Αυτό αναγνωρίστηκε ήδη από το 1906 από τον Όσμπορν, ο οποίος υπέθεσε ότι τα εμπρόσθια άκρα θα χρησιμοποιούνταν για το άρπαγμα του συντρόφου κατά το ζευγάρωμα. Έχει υποτεθεί επίσεις ότι τα εμπρόσθια άκρα χρησιμοποιούνταν για να βοηθούν το ζώο να σηκωθεί από στάση πρηνιδόν. Μία άλλη πιθανότητα είναι ότι με τα εμπρόσθια άκρα κρατούσε το θήραμα ενώ το φόνευμε με σαγόνια. Η τελευταία υπόθεση ενδέχεται να υποστηρίζεται από βιομηχανικές ανάλυσεις.
Τα οστά των εμπρόσθιων άκρων παρουσιάζουν εξαιρετικά παχύ φλοιώδες οστό, υποδεικνυόντας ότι αναπτύχθηκαν γιανα αντέχουν μεγάλα φορτία. Ο δικέφαλος βραχιόνιος μυς ενός πλήρως αναπτυγμένου "Tyrannosaurus rex" ήταν ικανός να σηκώνει 199 kg από μόνος, ενώ άλλοι μυς όπως ο βραχιόνιος δουλεύοντας μαζί με τον δικέφαλο έκαναν την κάμψη του αγκώνα ακόμια πιο ισχυρή. Ο δικέφαλος του "T. rex" ήταν 3,5 φορές πιο ισχυρός από τον αντίστοιχο ανθρώπινο. Ο πύχης είχε επίσης μειωμένη ακτίνα κίνησης, με τις αρθρώσεις του ώμου και του αγκώνα να επιτρέπουν μόλις κινήσεις μόλις 40 και 45 μοιρών, αντίστοιχα. Αντιθέτως, οι ίδες αρθρώσεις του δεινόνυχου επέτρεπαν κινήσεις 88 και 130 μοιρών αντίστοιχα, ενώ το ανθρώπινο χέρι μπορεί να περιστραφεί κατά 360 μοίρες στον ώμο και να κινηθεί κατά 165 μοίρες στον αγκώνα. Η ισχυρή δομή των οστών, η εξαιρεική ισχύς των μυών και η περιορισμένη ακτίνα κίνησης μπορεί να υποδεικνύουν ένα σύστημα που εξελίχθηκε για να κρατάει γερά ένα θήραμα το οποίο παλεύει για να ξεφύγει. Οι Κάρπεντερ και Σμιθ, απέρριψαν υποθέσεις ότι τα εμπρόσθια άκρα ήταν άχρηστα ή ότι ο "Tyrannosaurus rex" ήταν αποκλειστικά πτωματοφάγος.
Μαλακός ιστός.
Στο τεύχος του Μαρτίου του 2005 του "Science", η Μαίρη Χίγκμπι Σβάιτσερ από Κρατικό Πανεπιστήμιο της Βόρειας Καρολίνας και οι συνάδελφοί της ανακοίνωσαν την ανάκτηση μαλακού ιστού από τη μυελική κοιλότητα ενός απολιθωμένου οστού ποδιού από έναν "Tyrannosaurus rex". Το οστό είχε θραυστεί επίτηδες, αν και απρόθυμα, για μεταφορά, και έπειτα δεν συντηρήθηκε με τον κανονικό τρόπο επειδή η Σβάιτσερ ήλπιζε να το εξετάσει για μαλακό ιστό. Ο δεινόσαυρος είχε εκσκαφεί από τον Σχηματισμό Χελ Κρικ και το ονομάστηκε ως δείγμα του Museum of the Rockies 1125 ή MOR 1125. Αναγνωρίστηκαν διακλαδώσεις αιμοφόρων αγγείων και ινώδης αλλά ελαστικός ιστός θεμέλιας οστικής ουσίας. Επιπροσθέτως, μέσα στη θεμέλια ουσία και τα αγγεία βρέθηκαν μικροδομές που έμοιαζαν με αιμοκύτταρα. Οι δομές αυτές έμοιαζαν με τα αιμοκύταρα και τα αγγεία της στρουθοκαμήλου. Οι ερευνητές δεν γνωρίζουν αν το υλικό είναι αυθεντικό ή αν διατηρήθηκε εξαιτίας κάποιας άγνωστης διεργασίας διαφορετικής από την κανονική απολίθωση, έτσι δεν γίνονται οριστικοί ισχυρισμοί για τη διατήρηση. Αν διαπιστωθεί ότι είναι αυθεντικό υλικό, οποιαδήποτε από της διατηρημένες πρωτεΐνες μπορεί να χρησιμοποιηθεί για την έμμεση πρόβλεψη μέρους του DNA των δεινοσαύρων που μπλέκονται, γιατί κάθως πρωτεΐνη τυπικά δημιουργείται από συγκεκριμένο γονίδιο. Η απουσία προηγούμενων ευρημάτων ενδέχεται απλώς να είναι αποτέλεσμα της αντίληψης ότι η διατήρηση του ιστού ήταν αδύντη, και έτσι δεν αναζητούνταν. Μετά τον πρώτο, τέτοιες δομές ιστού έχουν βρεθεί σε δύο τυρανόσαυρους και ένα αδρόσαυρο. Σύμφωνα με έρευνα σε κάποιους από αυτούς τους ιστούς, τα πτηνά είναι πιο στενοί συγγενείς με τους τυραννόσαυρους από ότι με οποιοδήποτε σύγρονο ζώο.
Σε μελέτες που δημοσιεύθηκαν στο περιδικό "Science" τον Απρίλιο του 2007, ο Ασάρα και οι συνάδελφοί του συμπέραναν ότι ανιχνεύθηκαν επτά ίχνη πρωτεΐνών κολλαγόνου σε οστό "Tyrannosaurus rex" που ταιριάζουν περισσότερο με αυτές των κοτόπουλων, των βατράχων και των σαλαμάνδρων, με αυτή τη σειρά. Η ανακάληψη πρωτεϊνών από ένα πλάσμα δεκάδων εκατομμυρίων ετών, μαζί με παρόμοια ίχνη που βρέθηκαν σε ένα οστό μαστόδοντου τουλάχιστον 160.000 ετών, ξεπαρνάει την παραδοσιακή αντίληψη για τα απολιθώματα, και ενδέχεται να μετατοπίσει την εστίαση των παλαιοντολόγων, από το κυνήγι οστών στη βιοχημεία. Μέχρι να βρεθούν αυτά τα ευρήματα, οι περισσότεροι επιστήμονες υπέθεταν ότι η απολίθωση αντικαθιστούσε όλο τον ζωντανό ιστό με ανόργανη ύλη. Ο παλαιοντολόγος Χανς Λάρσον του Πανεπιστημίου ΜακΓκιλ του Μόντρεαλ, ο οποίος δεν έλαβε μέρος σε αυτές τις μελέτες, αποκάλεσε τα ευρήματα «ορόσημο», και υπέθεσε ότι οι δεινόσαυροι θα μπορούσαν να «εισέλθουν στο πεδίο της μοριακής βιολογίας και πραγματικά να εκτοξεύσουν την παλαιοντολογία στον σύγχρονο κόσμο.»
Επακόλουθες μελέτες τον Απρίλιο του 2008 επιβεβαίωσαν τη στενή συγγένεια του "Tyrannosaurus rex" με τα σύγχρονα πτηνά. Ο μεταδιδακτορικός ερευνητής Κρις Όργκαν από το Πανεπιστήμιο Χάρβαρντ ανακοίνωσε ότι "Με περισσότερα δεδομένα, θα μπορούν πιθανότατα να τοποθετήσουν τον "T. Rex" στο εξελικτικό δέντρο ανάμεσα στους αλιγάτορες και τα κοτόπουλα και τις στρουθοκαμήλους." Ενώ ο Ασάρα προσέθεσε ότι "Αποδεικνύουμε επίσης ότι κατηγοριοποιείται καλύτερα με τα σύγχρονα πτηνά από ότι με τα σύγχρονα ερπετά όπως οι αλιγάτορες και οι σαάρες του γένους των πολυχρωτίδων."
Ο εκλαμβανόμενος ως μαλακός ιστός αμφισβητίθηκε από τον Τόμας Κέι ("Thomas Kaye") του Πανεπιστημίου της Ουάσιγκτον και τους συνεργάτες του το 2008. Διαφώνησαν, θεωρώντας ότι αυτό που βρέθηκε στο εσωτερικό των οστών του τυραννόσαυρου στην πραγματικότητα ήταν βιοταινία που δημιουργήθηκε από βακτήρια τα οποία κάλυψαν τα κενά που κάποτε καταλάμβαναν τα αιμοφόρα αγγεία και τα αιμοκύτταρα. Οι ερευνητές διαπίστωσαν ότι αυτά που προηγουμένως είχαν εκληφθεί ως κατάλοιπα αιμοκυττάρων, εξαιτίας της παρουσίας σιδήρου, ήταν στην πραγματικότητα "framboid", μικροσκοπικές ορυκτές σφαίρες που φέρουν σίδηρο. Βρίκαν παρόμοιες σφαίρες σε ποικιλία άλλων απολιθωμάτων από διάφορες περιόδους, συμπεριλαμβανομένου ενός αμμωνίτη. Στον αμμωνίτη, οι σφαίρες βρέθηκαν σε σημείο όπου ο σίδηρος που περιέχουν δεν θα μπορούσε να έχει κάποια σχέση με την παρουσία αίματος. Ωστόσο, η Σβάιτσερ, άσκησε έντονη κριτική στους ισχυρισμούς του Κέι, και επιμένει ότι βρήκε όντως αιμοκύτταρα, αντιτείνοντας ότι δεν υπάρχουν στοιχείο ότι οι βιοταινίας μπορούν να παραγουν διακλαδώσεις όπως αυτές που σημείωσε στη μελέτη της. Ο Σαν Αντόνιο, η Σβάιτσερ και συνάδελφοί τους, δημοσίευσαν μία ανάλυση το 2011 σχετικά με το ποια μέρη του κολλαγόνου ανακτήθηκαν, διαπιστώνωντας ότι ήταν τα εσωτερικά μέρη της έλικας του που διατηρήθηκαν, όπως θα ήταν αναμενόμενο μετά από τόσο μακρά περίοδο αποικοδόμησης των πρωτεϊνών.
Δέρμα και πούπουλα.
Το 2004, το επιστημονικό περιοδικό "Nature" δημοσίευσε μία αναφορά που περιέγραφα ένα πρώιμο τυραννοσαυροειδές, το "Dilong paradoxus", από τον διάσημο Σχηματισμό "Yixian" της Κίνας. Όπως και πολλά άλλα θηριόποδα που ανακαλύφθηκαν στο "Yixian", ο απολιθωμένος σκελετός είχε διατηρηθεί με ένα περίβλημα νηματοειδών δομών που κοινώς αναγνωρίζονται ως οι πρόγονοι των πούπουλων. Έχει επίσης προταθεί ότι ο Τυραννόσαυρος και άλλοι στενα συγγενικοί τυραννοσαυρίδες είχαν τέτοιου είδους πρωτοπούπουλοα. Ωστόσο, αποτυπώματα δέρματος μεγάλων δειγμάτων τυραννοσαυροειδών δείχουν μωσαικό φολίδων. Ενώ είναι πιθανό να υπήρξαν πρωροπούπουλα σε τμήματα του σώματος που δεν έχουν διατηρηθεί, η απουσία μονωτικού στρώματος είναι συνεπείς με τα σύγχρονα μεγάλα θηλαστικά όπως οι ελέφαντες, οι ιπποπόταμοι, και τα περισσότερα είδη ρινόκερων. Καθώς ένα αντικείμενο αυξάνει το μέγεθός του, η ικανότητά του να διατηρεί τη θερμοκρασία του, αυξάνεται λόγω του μειωμένου λόγου επιφάνειας προς όγκο. Έτσι, καθώς μεγάλα ζώα εξελίσσονται ή διασπείρονται σε θερμά κλίματα, η κάλυψη με γούνα ή πούπουλα χάνει το επιλεκτικό πλεονέκτημα της θερμομόνωσης και μπορεί αντιθέτως να γίνει μειονέκτιμα, καθώς η μόνωση παγιδεύει επιπλέον θερμότητα στο σώμα, υπερθερμαίνοντας πιθανώς το ζώο. Τα πρωτοπούπολα μπορεί επίσης να χάθηκαν δευτερευόντων κατά την εξέλιξη των μεγάλων τυραννοσαυρίδων όπως ο Τυρανόσαυρος, ειδικά στα θερμά κλίματα του Κρητιδικού.
Θερμορρύθμιση.
Ο Τυραννόσαυρος, όπως και οι περισσότεροι δεινόσαυροι, πιστεύονταν για καιρό ότι είχε εκτοθερμικό (ψυχρόαιμο ζώο) μεταβολισμό. Αυτή η ιδέα ωστόσο αμφισβητήθηκε από επιστήμονες όπως ο Ρόμπερτ Τ. Μπάκερ και ο Τζον Όστρομ στα πρώτα χρόνια της «Αναγέννησης των Δεινοσαύρων», που ξεκίνησε στα τέλη της δεκαετίας του 1960. Ο Τυραννόσαυρος έτσι θεωρήθηκε ενδοθερμικό ζώο (θερμόαιμο), πράγμα που υποδείκνυε έντονο τρόπο ζωής. Έκτοτε, διάφοροι παλαιοντολόγοι επιχειρούν να καθορίσουν την ικανότητα του Τυραννόσαυρου να ρυθμίζει τη θερμοκρασία του σώματός του. Ιστολογικά στοιχεία υψηλών ρυθμών ανάπτυξης σε νεαρούς "Tyrannosaurus rex", συγκρίσιμων με αυτούς των θηλαστικών και των πτηνών, ενδέχεται να υποστηρίζουν την υπόθεση του υψηλού μεταβολισμου΄. Οι καμπύλες ανάπτυξης υποδεικνύουν ότι, όπως στα θηλαστικά και τα πτηνά, η ανάπτυξη του "Tyrannosaurus rex" περιορίζονταν κυρίως ανώριμα ζώα, παρά στην ακαθόριστη ανάπτυξη όπως γίνεται στα περισσότερα άλλα σπονδυλωτά.
Κάποιες φορές ρησιμοποιούνται οι αναλογίες των ισότοπων του οξυγόνου για τον καθορισμό της θερμοκρασίας στην οποία αποτέθηκε το οστό, καθώς η αναλογία μεταξύ συγκεκριμένων ισοτόπων συσχετίζεται με τη θερμοκρασία. Σε ένα δείγμα οι αναλογίες ισοτόπων σε οστά από διάφορα μέρη του σώματος υποδεικνύουν διαφορά θερμοκρασίας όχι μεγαλύτερη από 4 μρ 5 °C μεταξύ των σπονδύλων του θώρακα και την κνήμη του ποδιού. Αυτή η μικρή διακύμανση μεταξύ του κορμού του σώματος και των άκρων σύμφωνα με τον παλαιοντολόγο Ρις Μπάρικ και τον γεωχημικό Ουίλιαμ Σάουερς υποδεικνύει ότι ο "Tyrannosaurus rex" διατηρούσε σταθερή εσωτερική θερμοκρασία σώματος (ομοιοθερμία) και ότι είχε μεταβολισμό που ήταν μεταξύ αυτού των εκτοθερμικών ερπετών και των ενδοθερμικών θηλαστικών. Άλλοι επιστήμονες έχουν επισημάνει ότι η αναλογία ισοτόπων οξυγόνου στα απολιθώματα σήμερα δεν αναπαριστά κατ' ανάγκη την ίδια αναλογία στο μακρυνό παρελθόν, και εν΄δεχεται να έχει αλλά κατά τη διάρκεια ή μετά την απολίθωση (διαγένεση). Οι Μπάρικ και Σάουερς υποστήριξαν τα συμπεράσματά τους σε επακόλουθες εργασίες τους, βρίσκοντας παρόμοια αποτελέσματα και σε άλλον θηριόποδο δεινόσαυρα από διαφορετική ήπειρο και δεκάδες εκατομμύρια χρόνια πριν στον χρόνο (Γιγαντόσαυρος). Στοιχεία ομοιοθερμίας έδειξαν επίσης και οι ορνιθίσχιοι δεινόσαυροι, όχι όμως και σαύρες της οικογένειας των βαρανίδων από τον ίδιο σχηματισμό. Ακόμα και αν ο "Tyrannosaurus rex" όντως παρουσιάζει στοιχεία ομοιοθερμίας, δεν σημαίνει απαραίτητα ότι ήταν ενδοθερμικός. Τέτοιου είδους θερμορύθμιση θα μπορούσε να εξηγηθεί και ως γιγαντοθερμία, όπως σε κάποιες ζώσες θαλάσσιες χελώνες.
Αποτυπώματα.
Δύο απομονωμένα απολιθωμένα αποτυπώματα έχουν διστακτικά αποδοθεί σε "Tyrannosaurus rex". Το πρώτο ανακαλύφθηκε στο Philmont Scout Ranch, του Νέου Μεξικού, το 1983 από τον αμερικανό γεωλόγο Τσαρλς Πίλμορ. Αρχικά πιστεύονταν ότι ανήκε σε αδροσαυρίδη, ωστόσο η εξέταση του αποτυπώματος αποκάλυψε μεγάλη «φτέρνα» που δεν έχουν τα ίχνη των ορνιθόποδων, και σημάδια από κάτι που θα μπορούσε να είναι το τέταρτο υποτυπώδες δάκτυλο του τυραννόσαυρου. Το αποτύπωμα δημοσιεύθηκε ως ιχνογένος "Tyrannosauripus pillmorei" το 1994 από τον Μάρτιον Λόκλεϊ και τον Άντριαν Χαντ. Οι Λόκλεϊ και Χαντ πρότειναν ότι είναι πολύ πιθανό το αποτύπωμα να έγινε από "Tyrannosaurus rex", πράγμα που θα το έκανε το πρώτο γνωστό αποτύπωμα του είδους. Το αποτύπωμα αποτυπώθηκε σε υγρό περιβάλλον γεμάτο βλάστηση με αβαθή λάσπη. Έχει διαστάσεις 83 cm επί 71 cm.
Ένα δεύτερο αποτύπωμα που ενδέχεται να έγινε από τυραννόσαυρο αναφέρθηκε το 2007 από τον βρετανό παλαιοντολόγο Φιλ Μάνινγκ, από τον σχηματισμό Χελ Κρικ της Μοντάνα. Το δεύτερο ίχνος έχει μήκος 76 cm, μικρότερα από αυτό που περιγράφηκε από τους Λόκλεϊ και Χαντ. Το αν όντως έγινε από τυραννόσαυρο δεν είναι ξεκάθαρο, αν και ο τυραννόσαυρος και ο νανοτύραννος είναι τα μόνα μεγάλα θηριόποδα που είναι γνωστό ότι υπήρξαν στον σχηματισμό Χελ Κρικ. Περαιτέρω μελέτη του αποτυπώματος (πλήρης περιγραφή δεν έχει δημοσιευτεί ακόμα) θα το συγκρίνει με αυτό που βρέθηκε στο Νέο Μεξικό.
Κίνηση.
Υπάρχουν δύο κύρια ζητήματα σχετικά με την ικανότητα κίνησης του τυραννόσαυρου: πόσο καλά μπορούσε να στρίψει, και ποια ήταν η μέγιστη δυνατή ταχύτητά του στην ευθεία. Και τα δύο ερωτήματα είναι σχετικά με τη διαμάχη για το αν ήταν θηρευτής ή πτωματοφάγος.
Ο Τυραννόσαυρος ενδέχεται να ήταν αργός στο να στρίψει, ενδεχομένως να ήθελε ένα με δύο δευτερόλεπτα για να στρίψει μόλις 45°, κίνηση που οι άνθρωποι όντας σε όρθια στάση και χωρίς ουρά είναι ικανοί να πράξουν σε κλάσματα δευτερολέπτου. Η αιτία αυτής της δυσκολίας είναι η ροπή αδράνειας, καθώς μεγάλο ποσοστό της μάζας του τυραννόσαυρου είχε κάποια απόσταση από το κέντρο βάρους του, αν και ενδέχεται να μείωνε την απόσταση καμπυλώνοντας την πλάτη και την ουρά του και κρατώντας το κεφάλι και τα εμπρόσθια άκρα κοντά στο σώμα, κατά τον τρόπο που οι παγοδρόμοι μαζεύουν τα χέρια τους ώστε να περιστρέφονται ταχύτερα.
Οι επιστήμονες έχουν κάνει μεγάλη ποικιλία εκτιμήσεων για την ταχύτητα του τυραννόσαυρου, κυρίως γύρω στα 11 m/s (40 km/h), λίγες μικρότερες στα 5-11 m/s (18-40 km/h) και λίγες υψηλότερες στα 30 m/s (72 km/h). Οι ερευνητές πρέπει να βασιστούν σε διάφορες τεχνικές εκτιμήσεων διότι, ενώ υπάρχουν πολλές ακολουθίες ιχνών μεγάλων θηριόποδων από βάδισμα, μέχρι τώρα δεν έχουν βρεθεί ακολουθίες από θηριόποδα που τρέχουν και αυτή η απουσία "ενδέχεται" να υποδεικνύει ότι δεν έτρεχαν. Οι επιστήμονες που θεωρούν ότι ο τυραννόσαυρος ήταν ικανός να τρέχει, επισημαίνουν ότι τα κούφια οστά και άλλα χαρακτηριστικά θα έκαναν ελαφρύτερο το σώμα και θα κρατούσαν το βάρος ενός ενήληκα περίπου στους 4,5 τόνους, ή ότι άλλα ζώα όπως οι στρουθοκάμηλοι και τα άλογα με μακρυά και εύκαμπτα πόδια είναι ικανά να επιτυγχάνουν υψηλές ταχύτητες με βραδύτερους αλλά μακρύτερους διασκελισμούς. επιπροσθέτως, κάποιοι έχουν επισημάνει ότι ο τυραννόσαυρος είχε σχετικά μεγαλύτερους μύες από οποιοδήποτε σημερινό ζώο, πράγμα που θα μπορούσε να του επιτρέπει να τρέξει με ταχύτητες 40-70 km/h.
Οι Τζακ Χόρνερ και Ντον Λέσεμ αντέτειναν το 1993 ότι ο τυραννόσαυρος ήταν βραδυκίνητος και ότι πιθανότατα δεν μπορούσε να τρέξει (σε καμία φάση των διασκελισμών του και τα δύο πόδια να είναι στον αέρα), επειδή η αναλογία του μηρού με την κνήμη ήταν μεγαλύτερη από 1, όπως στα περισσότερα μεγάλα θηριόποδα και αντίστοιχα με τους σύγχρονους ελέφαντες. Ωστόσο το 1998 ο Χολτς επισήμανε ότι οι τυραννοσαυρίδες και κάποιες στενά συγγενικές ομάδες είχαν σημαντικά μακρύτερα συστατικά του ακραίου ποδιού σε σχέση με το μήκος του μηρού από ότι τα περισσότερα άλλα θηριόποδα, και ότι οι τυραννοσαυρίδες και οι στενοί συγγενείς του είχαν σφιχτά αρθρωμένο μετατάρσιο ο οποίος μετέδιδε πιο αποδοτικά κινητικές δυνάμεις από την πατούσα στο κάτω πόδι από ότι στα πρωιμότερα θηριόποδα. Συνεπώς συμπέρανε ότι οι τυραννοσαυρίδες και οι στενοί συγγενείς τους ήταν τα ταχύτερα μεγάλα θηριόποδα.
Ο Κρίστιανσεν το 1998 εκτίμησε ότι τα οστά του ποδιού του τυραννόσαυρου δεν ήταν σημαντικά πιο ισχυρά από αυτά των ελεφάντων, οι οποίοι έχουν σχετικά περιορισμένη μέγιστη ταχύτητα και στην πραγματικότητα δεν τρέχουν ποτέ (δεν υπάρχει φάση όπου όλα τα πόδια βρίσκονται στον αέρα), και έτσι πρότεινε ότι η μέγιστη ταχύτητα του δεινόσαυρου θα ήταν περίπου 11 m/s (40 km/h), η οποία είναι περίπου η ταχύτητα ενός ανθρώπου δρομέα. Σημείωσε επίσης όμως ότι τέτοιου είδους εκτιμήσεις βασίζονται σε πολλές αμφίβολες υποθέσεις.
Ο Φάρλοου και οι συνάδελφοί του το 1995 διατύπωσαν την άποψη ότι ένας τυραννόσαυρος βάρους 5,4 έως 7,3 τόννων θα τραυματίζονταν κρίσιμα ή θανατηφόρα αν έπεφτε καθώς κινούνταν γρήγορα, καθώς ο θώρακάς του θα χτυπούσε στο έδαφος δεχόμενος επιβράδυνση της τάξεως των 6 "g" (έξι φορές η επιτάχυνση της βαρύτητας ή περίπου 60 m/s²) ενώ τα μικροσκοπικά χέρια του δεν θα μπορούσαν να μειώσουν τις επιπτώσεις της σύγκρουσης. Ωστόσο είναι γνωστό ότι οι καμηλοπαρδάλεις καλπάζουν με ταχύτητα 50 km/h παρά το ρίσκο να σπάσουν κάποιο πόδι ή κάτι χειρότερο, το οποίο μπορεί να αποβεί θανατηφόρο ακόμα και σε ένα ασφαλές περιβάλλον όπως ένας ζωολογικός κήπος. Συνεπώς είναι αρκετά πιθανό ότι ένας τυραννόσαυρος επίσης κινούνταν γρήγορα αν αυτό ήταν αναγκαίο παρά τους κινδύνους.
Πιο πρόσφατη έρευνα στην κίνηση του τυραννόσαυρου δεν υποστηρίζει ταχύτητες πάνω από 40 km/h, ήτοι μέτρια ταχύτητα τρεξίματος. Για παράδειγμα σε μία εργασία του 2002 στο περιοδικό "Nature" χρησιμοποιήθηκε ένα μαθηματικό μοντέλο (βαθμονομημένο με βάση τρία σύγχρονα ζώα, αλιγάτορες, κοτόπουλα και άνθρώπους, και αργότερα σε άλλα οκτώ όπως εμού και στρουθοκάμηλους) ώστε να υπολογιστούν οι απαιτούμενοι μύες των ποδίών για γρήγορο τρέξιμο (πάνω από 40 km/h). Διαπίστωσαν ότι μέγιστες ταχύτητες άνω των 40 km/h ήταν μη εφικτές καθώς θα απαιτούνταν πολύ μεγάλοι μύες ποδιών (πάνω από το 40-86% της συνολικής μάζας σώματος). Ακόμα και μέτρια γρήγορες ταχύτητες θα απαιτούσαν μεγάλου μύες στα πόδια. Το ζήτημα είναι δύσκολο να επιλυθεί καθώς δεν είναι γνωστό πόσο μεγάλοι ήταν οι μύες στην πραγματικότητα. Αν ήταν μικρότεροι από αυτό που εκτιμάται, πιθανή θα ήταν μόνο ταχύτητα 18 km/h βαδίζοντας.
Μία μελέτη του 2007 χρησιμοποίησε μοντέλα σε υπολογιστή για την εκτίμηση της ταχύτητας τρεξίματος, βασίστηκε σε δεδομένα που πάρθηκαν κατευθείαν από απολιθώματα ώστε να εξάγει το συμπέρασμα ότι ο "Tyrannosaurus rex" είχε μέγιστη ταχύτητα τρεξίματος περίπου 8 m/s (29 km/h). Ένας μέσος επαγγελματίας ποδοσφαιριστής μπορεί να τρέξει ελαφρώς βραδύτερα ενώ ένας δρομές μπορεί να φτάσει τα 12 m/s (43 km/h). Τα ίδια υπολογιστικά μοντέλα προβλέπουν μέγιστη ταχύτητα για κομψόγναθο 3 kg, 17,8 m/s (64 km/h). (πιθανώς νεαρό άτομο).
Αυτοί οι οποίοι ισχυρίζονται ότι ο Τυραννόσαυρος δεν ήταν ικανός να τρέξει υπολογίζουν τη μέγιστη ταχύτητά του σε περίπου 17 km/h. Και έτσι η ταχύτητα παραμένει μεγαλύτερη από αυτή την οποία θα ανέπτυσσαν τα πιθανά θηράματά του, αδροσαυρίδες και κερατόψια. Επιπροσθέτως, κάποιοι υποστηρικτές της ιδέας ότι ο τυραννόσαυρος ήταν θηρευτής, ισχυρίζονται ότι η ταχύτητα τρεξίματός του δεν είναι σημαντική, καθώς μπορεί να ήταν χαμηλή, ωστόσο θα ήταν ακόμα μεγαλύτερη από τα πιθανά θηράματά του. Εντούτοις το 2000 οι Πολ και Κρίστιανσεν διατύπωσαν την άποψη ότι τα μεταγενέστερα κερατόψια είχαν όρθια εμπρόσθια άκρα και ότι τα μεγαλύτερα είδη ενδεχομένως να ήταν τόσο γρήγορα όσο οι σύγχρονοι ρινόκεροι. Επουλωμένες πληγές από δαγκώματα τυραννόσαυρου σε απολιθώματα κερατόψιων έχουν ερμηνευθεί ως στοιχεία επιθέσεων σε ζώντα κερατόψια. Αν λοιπόν τα κερατόψια που ζούσαν μαζί με τον τυραννόσαυρο ήταν γρήγορα, το γεγονός αυτό δημιουργεί αμφιβολίες για το επιχείρημα ότι ο Τυραννόσαυρος δεν θα πρέπει να ήταν ταχύς ώστε να συλλάβει τη λεία του.
Στρατηγικές διατροφής.
Η διαμάχη για το άν ο τυραννόσαυρος ήταν θηρευτής ή αποκλειστικά πτωματοφάγος είναι τόσο παλιά όσο και αυτή σχετικά με την κίνησή του. Το 1917 ο Λάμπε, περιέγραψε ένα καλό σκελετό του στενού συγγενή του τυραννόσαυρου, γοργόσαυρου και συμπέρανε ότι αυτός και κατά συνέπεια επίσης και ο τυραννόσαυρος ήταν αποκλειστικά πτωματοφάγοι, επειδή τα δόντια του γοργόσαυρου δεν είχαν σχεδόν καθόλου φθορά. Αυτό το επιχείρημα δεν λαμβάνεται πλέον υπόψη καθώς τα θηριόποδα αντικαθιστούσαν τα δόντια τους πολύ γρήγορα. Από την πρώτη ανακάλυψη του τυραννόσαυρου και μετά οι περισσότεροι επιστήμονες υπέθεταν ότι ήταν θηρευτής, και όπως οι σύγχρονοι μεγάλοι θηρευτές θα ήταν έτοιμος θα καταναλώσει και θνησιμαία ή να κλέψει τη λεία κάποιου άλλου θηρευτή αν έβρησκε την ευκαιρία.
Ο γνωστός ειδικός σε θέματα αδροσαυριδών Τζακ Χόρνερ είναι σήμερα ο κύριος υποστηρικτής της ιδέας ότι ο τυραννόσαυρος ήταν αποκλειστικά πτωματοφάγος. Ο Χόρνερ εξέθεσε αρκετά επιχειρήματα που υποστηρίζουν την υπόθεση του πτωματοφάγου:
Άλλα στοιχεία όμως υποδεικνύουν συμπεριφορά θηρευτή. Οι οφθαλμικές κόγχες του τυραννόσαυρου ήταν τοποθετημένες έτσι ώστε να μάτια να κοιτάζουν προς τα εμπρός, δίνοντάς τους έτσι διόφθαλμη όραση ελαφρώς καλύτερη από αυτή των σύγχρονων γερακιών. Ο Χόρνερ επισήμανε επίσης ότι η γενεαλογία του τυραννόσαυρου έχει ιστορία σταθερής βελτίωσης της διόφθαλμης όρασης. Δεν είναι φανερό το γιατί η φυσική επιλογή θα ευνοούσε αυτό το μακροχρόνιο χαρακτηριστικό αν οι τυραννόσαυροι ήταν αμιγώς πτωματοφάγοι, οπότε δεν θα χρειάζονταν την προηγμένη αντίληψη βάθους που παρέχει η στερεοσκοπική όραση. Στα σύγχρονα ζώα, η διόφθαλμη όραση συναντάται κατά κύριο λόγο στους θηρευτές.
Ένας σκελετός του αδροσαυρίδη "Edmontosaurus annectens" από τη Μοντάνα περιγράφηκε να έχει επουλωμένα τραύματα στους σπονδύλους της ουράς του που προκλήθηκαν από τυραννόσαυρο. Το γεγονός ότι τα τραύματα φαίνεται να επουλώθηκαν υποδεικνύει ότι ο εντμοντόσαυρος επέζησε από επίθεση τυραννόσαυρου σε ζωντανό στόχο, ήτοι ο τυραννόσαυρος είχε αποπειραθεί να θηρεύσει ενεργά. Υπάρχουν επίσης στοιχεία για μία βίαιη αντιπαράθεση ενός τρικεράτοπα, με τη μορφή επουλωμένων σημαδιών από δόντια τυραννόσαυρου στο μετωπιαίο κέρατο και στο λεπιδοειδές οστούν. Δεν είναι γνωστή η ακριβής φύση αυτής της αντιπαράθεσης, ωστόσο οποιοδήποτε από τα δύο ζώα θα μπορούσε να είναι αυτό που επιτέθηκε. Εξετάζοντας την Sue, ο παλαιοντολόγος Πήτερ Λάρσον βρήκε μία σπασμένη και επουλωμένη περόνη και σπόνδυλους της ουράς, ουλές στα οστά του κρανίου και ένα δόντι από άλλον τυραννόσαυρο στους σπόνδυλους του αυχένα. Αν αυτά αληθεύουν, ενδέχεται να είναι ισχυρά στοιχεία επιθετικής συμπεριφοράς μεταξύ τυραννόσαυρων, αλλά το αν αυτή ήταν προϊόν ανταγωνισμού για τροφή ή συντρόφους ή απόπειρα κανιβαλισμού δεν είναι ξεκάθαρο. Εντούτοις όμως, περαιτέρω έρευνα αυτών των πληγών έδειξε ότι οι περισσότερες προέρχονται από λοιμώξεις παρά τραυματισμούς (ή απλά φθορά του απολιθώματος μετά τον θάνατο του ζώου) ενώ οι λίγοι αμιγείς τραυματισμοί είναι πολύ γενικοί ώστε να είναι ενδεικτικοί ενδοειδικής αψιμαχίας. Μία μελέτη του 2009 έδειξε ότι οι οπές στα κρανία διαφόρων δειγμάτων ενδέχεται να προκλήθηκαν από παράσιτα παρόμοια με το γένος "Trichomonas", το οποίο μολύνει συνήθως τα πτηνά.
Κάποιοι ερευνητές επιχειρηματολογούν ότι αν ο τυραννόσαυρος ήταν πτωματοφάγος τότε κάποιος άλλος δεινόσαυρος θα έπρεπε να είναι ο κορυφαίος θηρευτής στην Αμερασία του Άνω Κρητιδικού. Τα ανώτερα θηράματα ήταν τα μεγαλύτερα μαργκινοκεφάλια (marginocephalia) και ορνιθόποδα. Οι άλλοι τυραννοσαυρίδες έχουν τόσα πολλά κοινά χαρακτηριστικά μεταξύ τους που μόνο οι μικροί δρομεοσαυρίδες παραμένουν ως πιθανοί κορυφαίοι θηρευτές. Υπό αυτή την άποψη, οι υπέρμαχοι της υπόθεσης πτωματοφαγίας έχουν προτείνει ότι το μέγεθος και η δύναμη των τυραννόσαυρων τους επέτρεπε να κλέβουν τη λεία μικρότερων θηρευτών, αν και ενδέχεται να ήταν πολύ δύσκολο να βρουν αρκετή σάρκα, καθώς τα μικρότερα θηριόποδα ήταν σημαντικά περισσότερα. Οι περισσότεροι παλαιοντολόγοι δέχονται ότι ο τυραννόσαυρος ήταν και ενεργός θηρευτής και πτωματοφάγος όπως τα περισσότερα μεγάλα σαρκοφάγα.
Ο τυραννόσαυρος ενδέχεται να είχε λοιμώδες σάλιο ώστε να σκοτώνει τη λεία του. Η θεωρία αυτή προτάθηκε για πρώτη φορά από τον Ουίλιαμ Άμπλερ. Ο Άμπλερ εξέτασε τα δόντια των τυραννοσαυριδών μεταξύ κάθε οδόντωσης, οι οδοντώσεις ενδέχεται να είχαν κομμάτια από σάρκα με βακτήρια, με αποτέλεσμα να έχει θανατηφόρο και λοιμώδες δάγκωμα όπως πιστεύονταν περίπου ότι είχε ο δράκος του Κομόντο. Ωστόσο ο Τζακ Χόρνερ θεωρεί τις οδοντώσει ανάμεσα στα δόντια του τυραννόσαυρου περισσότερο σαν κύβους στο σχήμα και όχι στρογγυλεμένες όπως στον δράκο του Κομόντο. Όλες οι μορφές σάλιου πιθανώς περιέχουν επικίνδυνα βακτήρια, έτσι η προοπτική να χρησιμοποιούνταν ως μέθοδος θήρευσης είναι αμφίβολη.
Κανιβαλισμός.
Μία μελέτη των Κούρι, Χόρνερ, Έρικσον και Λόνγκριτς το 2010 προέταξε τα στοιχεία για κανιβαλισμό στο γένος "Tyrannosaurus". Μελέτησαν κάποια δείγματα τυραννόσαυρου με σημάδια από δόντια στα οστά, τα οποία αποδίονται στο ίδιο γένος. Τα σημάδια αναγνωρίστηκαν στον μηρό, στα οστά της πατούσας και στα μετατάρσια, και αυτό θεωρήθηκε στοιχείο ευκαιριακής πτωματοφαγίας παρά ως στοιχείο ενδοειδικής αψιμαχίας. Σε μία αψιμαχία, θα ήταν πολύ δύσκολο ο ένας τυραννόσαυρος να καταφέρει να δαγκώσει τον άλλον στα πόδια, και έτσι το πιθανότερο είναι οι δαγκωματιές να έγιναν σε πτώμα. Καθώς τα σημάδια παρατηρήθηκαν σε τμήματα του σώματος με σχετικά λίγη ποσότητα σάρκας, έχει υποτεθεί ότι ο τυραννόσαυρος τρεφόταν σε ένα πτώμα του οποίου οι περισσότερες σάρκες είχαν ήδη φαγωθεί. Η ομάδα ήταν ανοιχτή στην πιθανότητα ότι και άλλοι τυρανοσαυρίδες προέβαιναν σε κανιβαλισμό.
Ιστορία.
Ο Χένρι Φέρφιλντ Όσμπορν, πρόεδρος του Αμερικανικού Μουσείου Φυσικής Ιστορίας, ονόμασε τον Τυραννόσαυρο ρεξ το 1905. Το όνομα γένους προέρχεται από τα ελληνικά "τύραννος" και "σαύρος". Ο Όσμπορν χρησιμοποίησε τη λατινική λέξη "rex", που σημαίνει βασιλιάς, για το όνομα είδους. Αμφότερα δόθηκαν για να δοθεί έμφαση στο μέγεθος του ζώου και την αντιλαμβανόμενη κυριαρχία του στα υπόλοιπα είδη της εποχής του.
Τα πρώτα ευρήματα.
Δόντια που πλέον θεωρείται ότι ανήκουν σε "Tyrannosaurus rex" βρέθηκαν στο 1874 από τον Α. Λέικς κοντά στο Γκόλντεν του Κολοράντο. Τη δεκαετία του 1890, ο Τζ. Μπ. Χάτσερ συνέλεξε μετακρανιακά στοιχεία στο ανατολικό Γουαϊόμινγκ. Τα απολιθώματα θεωρήθηκε ότι ανήκαν σε ένα μεγάλο είδος Ορνιθόμιμου ("Ornithomimus grandis") αλλά πλέον πιστεύεται ότι ανήκουν σε "Tyrannosaurus rex". Θραύσματα σπονδύλων που βρέθηκαν από τον Ε. Ντ. Κόουπ στη δυτική Νότια Ντακότο το 1892 και ονομάστηκαν "Manospondylus gigas", επίσης έχουν αναγνωριστεί ως σπόνδυλοι "Tyrannosaurus rex".
Ο Μπάρνουμ Μπράουν, βοηθός διευθυντή του Αμερικανικού Μουσείου Φυσικής Ιστορίας, βρήκε τον πρώτο τμηματικό σκελετό ενός "Tyrannosaurus rex" στο ανατολικό Γουαϊόμινγκ το 1900. Ο Χ.Φ. Όσμπορν αρχικά ονόμασε τον σκελετό "Dynamosaurus imperiosus" σε μία διατριβή του το 1905. Ο Μπράουν βρίκε ακόμα ένα τμηματικό σκελετό στον Σχηματισμό Χελ Κρικ στη Μοντάνα το 1902. Ο Όσμπορν χρησιμοποίησε αυτόν τον σκελετό ως ολότυπο για να περιγράψει τον "Tyrannosaurus rex" στην ίδια διατριβή στην οποία περιέγραψε τον "D. imperiosus". Το 1906, ο Όσμπορν αναγνώρισε τα δύο ως συνώνυμα, και επέλεξε το "Tyrannosaurus" ως έγκυρο όνομα. Το αρχικόυλικό του "Dynamosaurus" βρίσκεται στις συλλογές του Μουσείου Φυσικής Ιστορίας στο Λονδίνο.
Συνολικά, ο Μπράουν βρήκε πέντε τμηματικούς σκελετούς Τυραννόσαυρου. Το 1941, ο σκελετός που βρήκε ο Μπράουν το 1902 πουλήθηκε στο Μουσείο Φυσικής Ιστορίας Κάρνεγκι του Πίτσμπουργκ της Πενσιλβάνιας. Ο τέταρτος και μεγαλύτερος σκελετός που βρήκε ο Μπράουν εκτίθεται στο Αμερικανικό Μουσείο Φυσικής Ιστορίας στη Νέα Υόρκ.
Αν και υπάρχουν πολυάριθμοι σκελετοί ανά τον κόσμο, μόνο ένα ίχνος έχει καταγραφεί, και αυτό στο "Philmont Scout Ranch" στο βορειοανατολικό Νέο Μεξικό. Ανακαλύφθηκε το 1983 και αναγνωρίστηκε και καταγράφηκε το 1994.
Αξιοσημείωτα δείγματα.
Η Σου Χέντρικσον, ερασιτέχνης παλαιοντολόγος, ανακάλυψε τον πλέον ολοκληρωμένο (περίπου 85%) και, μέχρι το 2001, τον μεγαλύτερο σκελετό Τυραννόσαυρου στον Σχηματισμό Χελ Κρικ κοντά στο Φέιθ της Νότιας Ντακότας, στις 12 Αυγούστου του 1990. Αυτός ο Τυραννόσαυρος, που πήρε το παρατσούκλι «"Sue"» προς τιμήν της, ήταν το αντικείμενο μεγάλης διαμάχης για την ιδιοκτησία του. Το 1997 η διαμάχη διευθετήθηκε υπέρ του Μόρις Ουίλιαμς, ιδιοκτήτη της γης όπου βρέθηκε. Τα απολιθώματα αγοράστηκαν από το Μουσείο Φυσικής Ιστορίας Φιλντ ("Field Museum of Natural History") σε πλειστηριασμό για 7,6 εκατομμύρια δολάρια, κάνοντας έτσι τη «Sue» τον πιο ακριβό σκελετό δεινοσαύρου έως τώρα. Από το 1998 έως το 1999 οι παρασκευαστές του Μουσείου Φυσικής Ιστορίας Φιλντ ξόδεψαν πάνω από 25.000 εργατοώρες για να αποσπάσουν από τον βράχο κάθε ένα από τα οστά. Έπειτα αυτά στάλθηκαν στο Νιου Τζέρσεϊ όπου συναρμολογήθηκαν, και στάλθηκαν πίσω στο Σικάγο. Ο συναρμολογημένος σκελετός παρουσιάστηκε στο κοινό στις 17 Μαΐου του 200 στη μεγάλη αίθουσα του μουσείου ("Stanley Field Hall"). Μελέτη στα απολιθωμένα οστά του δείγματος έδειξε ότι η «Sue» έφτασε το πλήρες μέγεθός της σε ηλικία 19 ετών και πέθανε σε ηλικία 28, η μεγαλύτερη ηλικία τυραννόσαυρου που είναι γνωστή. Προηγούμενες υποθέσεις ότι η "Sue" πέθανε από δάγκωμα στο πίσω μέρος του κεφαλιού δεν επιβεβαιώθηκαν. Αν και μεταγενέστερες μελέτες έδειξαν πολλές παθολογίες στον σκελετό, δεν βρέθηκαν σημάδια από δάγκωμα. Τα τραύματα στο πίσω μέρος του κρανίου μπορεί να προκλήθηκαν από ποδοπάτημα μετά θάνατον. Σύμφωνα με πρόσφατες υποθέσεις η "Sue" ενδέχεται να πέθανε από ασιτία μετά από παρασιτική μόλυνση που προήλθε από κατανάλωση ασθενούς σάρκας. Η επακόλουθη μόλυνση θα προκάλεσε φλεγμονή του λάρυγγα, οδηγώντας τελικώς την "Sue" στη λιμοκτονία λόγο αδυναμίας κατάποσης. Αυτή η υπόθεση στηρίζεται στις λείες οπές στο κρανίο της που είναι παρόμοιες με αυτές που προκαλούνται σε σύγχρονα πτηνά που μολύνονται από το ίδιο παράσιτο.
Ένας άλλος Τυραννόσαυρος με το παρατσούκλι «"Stan"» προς τιμήν του ερασιτέχνη παλαιοντολόγου Σταν Σάκρισον ("Stan Sacrison") βρέθηκε στον σχηματισμό Χελ Κρικ κοντά στο Μπάφαλο της Νότιας Ντακότας την άνοιξη του 1987. Δεν συνελέγη παρά το 1992, καθώς από λάθος θεωρήθηκε σκελετός τρικεράτοπα. Ο "Stan" είναι ολοκληρωμένος σε ποσοστό 63% και εκτίθεται στο Ινστιτούτο Γεωλογικών Ερευνών Μπλακ Χιλς (" Black Hills Institute of Geological Research") στο Χιλς Σίτι της Νότιας Ντακότας, μετά από εκτεταμένη παγκόσμια περιοδεία που διήρκεσε από το 1995 έως το 1996. Και σε αυτόν τον Τυραννόσαυρο έχουν βρεθεί πολλές παθολογίες στα οστά του, όπως σπασμένα και γιατρεμένα πλευρά, σπασμένος και γιατρεμένος λαιμός και μία θεαματική οπή στο πίσω μέρος του κρανίου, σχεδόν όσο το μέγεθος ενός δοντιού Τυραννόσαυρου.
Το καλοκαίρι του 2000, ο Τζακ Χόρνερ ανακάλυψε πέντε σκελετούς Τυραννόσαυρου κόντά στο Φράγμα Φορτ Πεκ της Μοντάνα. Ένα από δείγματα, το αποκαλούμενο «C. rex» έχει αναφερθεί ότι είναι πιθανός ο μεγαλύτερος Τυραννόσαυρος που βρέθηκε ποτέ.
To 2001, ανακαλύφθηκε ένας κατά 50% πλήρης σκελετός νεαρού Τυραννόσαυρου στον σχηματισμό Χελ Κρικ στη Μοντάνα, από μία ομάδα του 
"Burpee Museum of Natural History" από το Ρόκφορντ του Ιλινόις. Ο δεινόσαυρος ονομάστηκε "Jane", και αρχικά θεωρήθηκε ότι πρόκειται για τον πρώτο γνωστό σκελετό του πυγμαίου τυραννοσαυρίδη Νανοτύρρανου, όμως επακόλουθη έρευνα έδειξε ότι είναι πολύ πιθανό να πρόκειται για νεαρό Τυραννόσαυρο. Είναι ο πλέον ολοκληρωμένος και καλύτερα διατηρημένος σκελετός νεαρού ατόμου που είναι γνωστός έως σήμερα. Η "Jane" εξετάστηκε από τον Τζακ Χόρνερ, τον Πετ Λάρσον, τον Ρόμπερτ Μπάκερ, τον Γκρεγκ Έρικσον και άλλους αναγνωρισμένους παλαιοντολόγους, εξαιτίας της μοναδικότητας της ηλικίας της. Ο σκελετός εκτείθεται σήμερα στο "Burpee Museum of Natural History" στο Ρόκφορντ του Ιλινόις.
Σε ένα δελτίο τύπου που εκδόθηκε στις 7 Απριλίου του 2007, το Κρατικό Πανεπιστήμιο της Μοντάνα αποκάλυψε ότι κατέχει το μεγαλύτερο κρανίο Τυραννόσαυρου που έχει ανακαλυφθεί. Το κρανίο ανακαλύφθηκε τη δεκαετία του 1960 και ανακατασκευάστηκε μόλις πρόσφατα ενώ έχει μήκος 141 cm και συγκρινόμενο με τo κρανίο της "Sue" έχει διαφορά 6.5%.
Εμφανίσεις στη μαζική κουλτούρα.
Από την πρώτη φορά που περιγράφηκε το 1905, ο "Tyrannosaurus rex" έχει γίνει το πλεον ευρέως αναγνωριζόμενο είδος στη μαζική κουλτούρα. Είναι ο μόνος δεινόσαυρος που είναι κοινώς γνωστός στο ευρύ κοινό με το πλήρες επιστημονικό του όνομα (διώνυμο) ("Tyrannosaurus rex"), ενώ η επιστημονική συντομογραφία "T. rex" τυγχάνει επίσης ευρείας χρήσης. Ο Ρόμπερτ Μπάκερ το αναφέρει αυτό στο έργο του "The Dinosaur Heresies" και εξηγεί ότι ένα όνομα όπως το «"Tyrannosaurus rex" είναι απλώς ακαταμάχητο για τη γλώσσα.»

</doc>
<doc id="56948" url="https://el.wikipedia.org/wiki?curid=56948" title="Βιλαέτι">
Βιλαέτι

Το βιλαέτι (τουρκικά: "Vilayet", αραβικά: ولاية, "βιλάγια"), ήταν μεγάλη διοικητική περιφέρεια της Οθωμανικής αυτοκρατορίας. Ορισμένες από τις μεγάλες διοικητικές περιφέρειες του βυζαντινού κράτους, γνωστές ως «θέματα», στο οθωμανικό διοικητικό σύστημα αποκαλούνταν "πασαλίκια" (pasalig). Κάθε βιλαέτι είχε διοικητή τον βαλή και υποδιαιρούνταν στα σαντζάκια (παρόμοια με τις γεωγραφικές περιοχές), τα οποία με τη σειρά τους υποδιαιρούνταν στους καζάδες (οι σημερινοί νομοί). Ο βαλής της περιοχής όριζε τους δημάρχους, δημοτικούς συμβούλους, κτλ. Η θητεία των συμβούλων ήταν αρχικά διετής και κατόπιν έγινε τετραετής.
Στην έδρα του κάθε βιλαετίου συνέρχονταν κάθε χρόνο το λεγόμενο «Συμβούλιο του Βιλαετίου», που ήταν εξαμελές. Πρόεδρος του συμβουλίου ήταν ο βαλής, αντιπρόεδρος υπάλληλος του βιλαετίου και μέλη τέσσερις εκλεγμένοι εκπρόσωποι των σατζακίων. Αν στα σατζάκια του βιλαετίου οι πληθυσμοί ήταν Χριστιανοί και Μουσουλμάνοι τότε ορίζονταν κατ' ανώτερο, δύο Χριστιανοί εκπρόσωποι και δύο Μουσουλμάνοι. Η διάρκεια της συνόδου του συμβουλίου αυτού ήταν 40 ημέρες κατά τον υφιστάμενο νόμο.
Διοικητική διαίρεση.
Η Οθωμανική Αυτοκρατορία είχε ήδη αρχίσει να εκσυγχρονίζει τη διοίκησή της και να τακτοποιεί τις επαρχίες της (εγιαλέτια) τη δεκαετία του 1840, αλλά ο Νόμος των Βιλαετίων το επέκτεινε σε ολόκληρη την οθωμανική επικράτεια, με τακτοποιημένη ιεραρχία διοικητικών μονάδων: ο νομός (βιλαέτι), με επικεφαλής "βαλή", υποδιαιρούνταν σε διοικήσεις ("σαντζάκια") υπό τον "μουτεσαρίφη", περαιτέρω σε υποδιοικήσεις ("καζάδες" ή "λιβάδες") υπό τον "καϊμακάμη" και σε καντόνια ("νεχαγιέ" ή "ναχιγιέ" ή "ναχιέδες") υπό τον "μουντίρη".

</doc>
<doc id="56949" url="https://el.wikipedia.org/wiki?curid=56949" title="Χότζας">
Χότζας

Ως Χότζας αναφέρεται συνήθως ο μουσουλμάνος Τούρκος ιεροδιδάσκαλος, (τουρκικά "Χότζα" Hoca). Σύμφωνα με τη μουσουλμανική θρησκεία, ο χότζας είναι γνώστης του ισλαμικού νόμου.
Το όνομα αυτό προέρχεται από την αραβική λέξη "χατζέ" ή "χοτζά" που αποδίδει την έννοια του αφέντη, αγά, δάσκαλου, σαρικοφόρου, εμπόρου και άλλα παρόμοια. Η κυριότερη σημασία της λ. στην τουρκική είναι "δάσκαλος". Ο πληθυντικός στην περσική "χοτζαγκιαάν" εχρησιμοποιείτο στην Οθωμανική Αυτοκρατορία (ως "χατζεγκιαάν") για να σημάνει τη συντεχνία των υπαλλήλων του αυτοκρατορικού διβανίου και ιδιαίτερα εκείνους που στελέχωναν τις δημοσιονομικές υπηρεσίες και γενικά την τάξη των "καλεμιγιέ", δηλαδή τους "καλαμαράδες". Οι χατζεγκιαάν δεν προέρχονταν από τους "ουλεμά", δηλαδή δεν ανήκαν στο ιεροδικαστικό/διδασκαλικό σώμα ή στο ισλαμικό ιερατείο αλλά συνήθως είχαν φοιτήσει σε "μεντρεσέ", το ισλαμικού τύπου σχολείο.
Στη λαογραφία των χωρών της Μέσης Ανατολής, αλλά και της Τουρκίας, περίφημος υπήρξε ο Νασρεντίν Χότζας και οι ιστορίες του.

</doc>
<doc id="56951" url="https://el.wikipedia.org/wiki?curid=56951" title="Ανατολή">
Ανατολή

Η Ανατολή (ή Απηλιώτης) είναι γεωγραφική κατεύθυνση. Αποτελεί ένα από τα τέσσερα κύρια σημεία ορίζοντος και κατ΄ επέκταση σημεία της πυξίδας. Είναι το αντίθετο της Δύσης, κατά σημείο και κατεύθυνση και βρίσκεται σε ορθή γωνία με τον βορρά και τον νότο, (αζιμούθιο 90° από Β. ή Ν.). Συμβολίζεται διεθνώς με το λατινικό κεφαλαίο γράμμα Ε (εκ του East), και στην ελληνική με το επίσης κεφαλαίο γράμμα Α (εκ του Ανατολή). 
Ειδικότερα ο άνεμος που πνέει από τη διεύθυνση αυτή (και όχι προς τη διεύθυνση αυτή) ονομάζεται Απηλιώτης ή Ανατολικός (άνεμος).
Κατά κανόνα, σε όλους τους χάρτες, εκτός των αστρονομικών και των πολικών, η Ανατολή καταφαίνεται στο δεξιό τμήμα από το μέσον αυτών.
Το ακριβές σημείο της Ανατολής είναι δυνατόν να εξακριβωθεί με τη χάραξη της μεσημβρινής γραμμής (μεσημβρινή διάβαση), η οποία και είναι η κατεύθυνση Βορρά - Νότου αν ληφθεί επ΄ αυτής και στο μέσον κάθετη γραμμή, αζιμούθιο 90°, ή με την παρατήρηση της ανατολής του Ηλίου κατά το χρόνο των ισημεριών, δηλαδή στις 21 Μαρτίου και 23 Σεπτεμβρίου κατ΄ έτος. 
Κατ΄ επέκταση ονομάζεται "ανατολή" και όλο το τμήμα (τόξο) του ορίζοντα από το οποίο παρατηρούνται να ανατέλουν οι αστέρες, ο Ήλιος και η Σελήνη, συνεπεία της φαινομένης περιστροφής της ουράνιας σφαίρας που και αυτή οφείλεται ως γνωστόν στη πραγματική περιστροφή της Γης περί τον άξονά της.

</doc>
<doc id="56952" url="https://el.wikipedia.org/wiki?curid=56952" title="Ευρυδίκη (τραγουδίστρια)">
Ευρυδίκη (τραγουδίστρια)

Η Ευρυδίκη Θεοκλέους (Λεμεσός, 25 Φεβρουαρίου 1968), γνωστή ως Ευρυδίκη, είναι Ελληνοκύπρια τραγουδίστρια της pop rock μουσικής. Είναι περισσότερο γνωστή στην Ευρώπη από την συμμετοχή της στον Διαγωνισμό Τραγουδιού της Eurovision όπου εκπροσώπησε την Κύπρο το 1992, 1994 και 2007 με τα τραγούδια "Ταιριάζουμε, Είμαι Άνθρωπος και Εγώ" και "Comme Ci, Comme Ça", αντίστοιχα.
Βιογραφία.
Γεννήθηκε στην Λεμεσό και μεγάλωσε στην Λευκωσία. Ως μαθήτρια, σπούδασε μουσική στο Εθνικό Ωδείο της Κύπρου. Όταν τελείωσε το σχολείο, πήγε στο Le Studio des Variétés στο Παρίσι όπου σπούδασε μουσική, θέατρο, χορό και Stage Performance (κινησιολογία και έκφραση προσώπου και σώματος). Ολοκλήρωσε τις μουσικές σπουδές στο Μουσικό Κολλέγιο Μπέρκλι της Βοστώνης όπου έλαβε μαθήματα αρμονίας και ενορχήστρωσης.
Το 1989 μετακόμισε στην Αθήνα όπου συνεργάστηκε με αρκετούς τραγουδιστές και τραγούδησε σε μουσικές σκηνές ενώ το 1991 κυκλοφόρησε τον πρώτο προσωπικό της δίσκο "Για Πρώτη Φορά".
Καριέρα.
Το 1990 κυκλοφόρησε την πρώτη της δισκογραφική συνεργασία, με τίτλο "Το πρώτο μας πάρτυ". Το 1991 κυκλοφόρησε τον πρώτο της προσωπικό δίσκο, με τίτλο "Για πρώτη φορά". Ακολούθησαν οι δίσκοι : "Πόσο λίγο με ξέρεις" (1992), "Μίσησέ με" (1993), "Φθινόπωρο γυναίκας" (1995), "Η επόμενη μέρα" (1996), "Πες το μου αυτό" (1997), "Δέσε μου τα μάτια" (1998)"," "Το κουμπί" (1999), "Όλα δικά σου" (2000). Οι δίσκοι ήταν όλοι σε μουσική και στίχους του Γιώργου Θεοφάνους.
Συνεργασία με τον Γιώργο Θεοφάνους.
Το 1993 η Ευρυδίκη κυκλοφόρησε τον δίσκο "Μίσησέ με", ο οποίος έλαβε θετικά σχόλια και έκανε την ίδια ως μια από τις πιο επιτυχημένες τραγουδίστριες στην Ελλάδα.
Το 1994, ενώ η Ευρυδίκη ήθελε να δοκιμάσει κάτι νέο, ξεκίνησε να εργάζεται στον επόμενο δίσκο της με τον τίτλο "Φθινόπωρο Γυναίκας". Εμπνευσμένη από την ιδέα ότι μεγαλώνεις με την πάροδο του χρόνου, ο δίσκος της ήταν ένα μίγμα από ποπ και ελληνική παραδοσιακή μουσική. Την ίδια χρονιά (1994) παντρεύτηκε με τον Γιώργο Θεοφάνους. Ο συνθέτης θεωρεί την Ευρυδίκη ως την μούσα του, παρόλο που πήραν διαζύγιο το 2000. Το ζευγάρι απέκτησε έναν γιο, τον Άγγελο, ο οποίος γεννήθηκε τον Νοέμβριο του 1996.
Ο Θεοφάνους ήταν ο κύριος συνθέτης και παραγωγός των πρώτων εννέα δίσκων της Ευρυδίκης ενώ το 1998 και το 1999 συνεργαζόταν με την Minos-Emi και τον Βαγγέλη Γιαννόπουλο. Δίσκοι όπως οι "Δέσε Μου τα Μάτια" (1998, ο πρώτος χρυσός δίσκος), "Το Κουμπί" (1999) και "Όλα Δικά Σου" (2000), με τον ποπ / λαϊκό ήχο τους, είναι χαρακτηριστικοί της περιόδου Θεοφάνους.
Συνεργασία με τον Δημήτρη Κοργιαλά.
Το 2002 αποτελεί μια σημαντική χρονιά στην καριέρα της Ευρυδίκης καθώς η τραγουδίστρια έκανε μια στροφή στην καριέρα της. Μετά το διαζύγιό της με τον Θεοφάνους, σταμάτησε την συνεργασία της μαζί του και στράφηκε από την ποπ μουσική στην ροκ / εναλλακτική. Στον δίσκο της "Live και αλλιώς" ερμήνευσε αρκετά γνωστά ροκ τραγούδια και αποκάλυψε μια άλλη πλευρά του εαυτού της. Επίσης, την ίδια χρονιά συμμετείχε ως "Taptim" στο μιούζικαλ "The King and I", σε παραγωγή της Μιμής Ντενίση, λαμβάνοντας θετικά σχόλια από το κοινό και τους κριτικούς.
Μετά από ένα μουσικό διάλειμμα παραγωγής studio τραγουδιών, το οποίο διήρκεσε τρία χρόνια, η Ευρυδίκη κυκλοφόρησε τον δίσκο "Όσο Φεύγω Γυρίζω" (2003), σε μουσική και στίχους της ίδιας αλλά και των Δημήτρη Κοργιαλά, Γιώργου Δημητριάδη, Δημήτρη Καρρά και Γιώργου Αλουπογιάννη. Ο δίσκος θεωρήθηκε στροφή στην μουσική καριέρα της Ευρυδίκης και σηματοδότησε μια νέα εποχή για αυτήν. Από τότε έχει αναγνωριστεί ως μία από τις πιο επιτυχημένες Ελληνίδες ροκ τραγουδίστριες.
Το καλοκαίρι του 2004 συνεργάστηκε με τον Βασίλη Παπακωνσταντίνου σε συναυλίες. Το 2005 κυκλοφόρησε τον δίσκο "Στο Ίδιο Βαγόνι," σε στίχους του Δημήτρη Κοργιαλά, που έλαβε και αυτός θετικά σχόλια. 
Το 2007 κυκλοφόρησε τον δέκατο τρίτο προσωπικό της δίσκο, με τίτλο "13 (Δεκατρία)". Το καλοκαίρι της ίδιας χρονιάς, η Ευρυδίκη άνοιξε μαζί με τον Κοργιαλά τη συναυλία των Evanescence στο Στάδιο Γεώργιος Καραϊσκάκης και έλαβε το βραβείο της Τραγουδίστριας της Χρονιάς στα Μουσικά Βραβεία της Κύπρου.
Το 2009 η Ευρυδίκη κυκλοφόρησε τον δίσκο "Έτσι Είναι η Αγάπη", σε μουσική του Δημήτρη Κοργιαλά και σε στίχους του ίδιου και της Βίκυς Γεροδόθωρου. Ακολούθησαν κοινές εμφανίσεις τους σε μουσικές σκηνές και σε συναυλίες στην Ελλάδα και στην Κύπρο. Το 2010 κυκλοφόρησε το cd-single "Έτσι Απλά."
Τον Νοέμβριο του 2011 κυκλοφόρησε το άλμπουμ "Ονειρεύομαι Ακόμα Μαμά", γιορτάζοντας τα 20 χρόνια παρουσίας της στην δισκογραφία. Της χάρισαν τραγούδια φίλοι και παλιοί συνεργάτες της, τους οποίους προσκάλεσε και στις παραστάσεις που παρουσίασε στον Σταυρό του Νότου Plus. Ανάμεσα σε αυτούς ήταν οι Αντώνης Βαρδής, Κώστας Τουρνάς, Γιώργος Θεοφάνους, Δημήτρης Κοργιαλάς και άλλοι.
Το 2012 ανέβασε στο Γυάλινο Μουσικό Θέατρο την παράσταση "Εγώ, η Edith και ο Εlvis ... Το Μπλε Ταξίδι," σε σκηνοθεσία του Κωνσταντίνου Ρήγου. Απέσπασε θετικές κριτικές και οι συναυλίες έγιναν sold out. 
Το 2014, συμμετείχε στην κριτική επιτροπή του μουσικού τηλεοπτικού show του Mega, "The Music School".
Το 2017 η Ευρυδίκη συνεργάστηκε με τους Λωποδύτες, ένα ροκ-ποπ συγκρότημα που δραστηριοποιείται στην Λευκωσία. Την ίδια χρονιά γιόρτασε τα 25 χρόνια παρουσίας της στην δισκογραφία με την κυκλοφορία του δίσκου "25 Για Πάντα", ο οποίος περιλαμβάνει διασκευές των τραγουδιών της, σε συνεργασία με άλλες τραγουδίστριες.
Σε γενικές γραμμές, η Ευρυδίκη θεωρείται μία από τις πιο δημοφιλείς και επιτυχημένες τραγουδίστριες στην Ελλάδα και στην Κύπρο, με τις περισσότερες πωλήσεις δίσκων. Πέρα από τον Γιώργο Θεοφάνους και τον Δημήτρη Κοργιαλά, έχει συνεργαστεί με καλλιτέχνες, μεταξύ των οποίων οι Βασίλης Παπακωνσταντίνου, Γιώργος Χατζηνάσιος, Γιάννης Σπανός, Μάριος Τόκας, Βαγγέλης Δημητριάδης, Χρήστος Δάντης, Ναταλία Γερμανού, Ελένη Πέτα, Στέλιος Ρόκκος, Αντώνης και Γιάννης Βαρδής, Σάκης Ρουβάς.
Eurovision.
Συμμετείχε τρεις φορές στην Eurovision ως τραγουδίστρια και τρεις φορές κάνοντας τα φωνητικά. Εκπροσώπησε για πρώτη φορά την Κύπρο στην Eurovision το 1992 στο Μάλμε με το τραγούδι "Ταιριάζουμε", όπου κατέλαβε την ενδέκατη θέση. Το 1994, εκπροσώπησε ξανά την Κύπρο στο Δουβλίνο με το τραγούδι "Είμαι Άνθρωπος Κι Εγώ", όπου κατέλαβε πάλι την ενδέκατη θέση. Αυτό το τραγούδι προκάλεσε αμφιλεγόμενες αντιδράσεις από τους κριτικούς και το κοινό εξαιτίας της πολιτικής νύξης του τραγουδιού στο Κυπριακό. Από την άλλη, έγινε το αγαπημένο τραγούδι για την νίκη χάρη στους έθνικ ήχους του και την συναισθηματική ερμηνεία και παρουσία της Ευρυδίκης.
Η Ευρυδίκη συμμετείχε επίσης κάνοντας τα φωνητικά σε τρεις διαφορετικές χρονιές: το 1983, το 1986 και το 1987.
Το 2007 επιλέχθηκε να εκπροσωπήσει για τρίτη φορά την Κύπρο, με το τραγούδι "Comme Ci Comme Ça", σε στίχους Ποσειδώνα Γιαννόπουλου και μουσική του Δημήτρη Κοργιαλά. Παρόλο που το τραγούδι απέσπασε θετικές εντυπώσεις, δεν κατάφερε να περάσει στον τελικό του διαγωνισμού.
Το 2008, εμφανίστηκε στον Παιδικό Διαγωνισμό Τραγουδιού της Eurovision στον οποίον ερμήνευσε το θεματικό τραγούδι του διαγωνισμού, Fun in the Sun, με τον τότε σύζυγό της Δημήτρη Κοργιαλά.
Προσωπική ζωή.
Από το 1993 μέχρι το 2000 η Ευρυδίκη ήταν παντρεμένη με τον στιχουργό και συνθέτη Γιώργο Θεοφάνους, με τον οποίο έχει αποκτήσει έναν γιο, τον Άγγελο. Από το 2003 μέχρι το 2015 ήταν ζευγάρι με τον στιχουργό και τραγουδιστή Δημήτρη Κοργιαλά, με τον οποίο είχε σχέση δώδεκα χρόνια και ήταν παντρεμένη τα έξι χρόνια. Από το 2016 έχει σχέση με τον κιθαρίστα Μπομπ Κατσιώνη, με τον οποίο παντρεύτηκε στις 31 Αυγούστου του 2019.
Δισκογραφία.
Compilations.
Ειδικές εκδόσεις
Promo
Συνεργασίες.
Συνεργασίες (φωνητικά)
Συνεργασίες (singles)
Συνεργασίες (ειδικές εκδόσεις)

</doc>
<doc id="56954" url="https://el.wikipedia.org/wiki?curid=56954" title="Μεροβίνγκοι">
Μεροβίνγκοι



</doc>
<doc id="56956" url="https://el.wikipedia.org/wiki?curid=56956" title="Ιμαλάια">
Ιμαλάια

Τα Ιμαλάια είναι η υψηλότερη οροσειρά της Γης. Βρίσκονται στην Ασία, όπου χωρίζουν την Ινδική υποήπειρο από το οροπέδιο του Θιβέτ. Ιμαλάια ονομάζεται πολλές φορές και ολόκληρο το ογκώδες ορεινό συγκρότημα που περιλαμβάνει τα κυρίως Ιμαλάια, το Καρακορούμ (Karakoram), την οροσειρά του Ινδοκούχου (Hindu Kush) και πολλές μικρότερες οροσειρές. Το όνομα Ιμαλάια προέρχεται από την σανσκριτική φράση himālaya, που σημαίνει «η κατοικία του χιονιού», "hima" (χιόνι) + "ālaya" (κατοικία). Το εκτεταμένο συγκρότημα των Ιμαλαΐων περιέχει όλες τις βουνοκορφές της Γης (πάνω από 140) που είναι υψηλότερες από 7.000 μέτρα (υψόμετρο από την επιφάνεια της θάλασσας) και βέβαια την υψηλότερη όλων, την κορυφή του όρους Έβερεστ (8.848 μ.). Ονομάστηκε έτσι προς τιμήν του Τζορτζ Έβερεστ, διευθυντή ενός τμήματος της Μεγάλης Τριγωνομετρικής Έρευνας της Ινδίας, που έλαβε χωρα όταν η Ινδία ήταν ακόμα βρετανική αποικία. Το υψηλότερο σημείο του πλανήτη έξω από τα Ιμαλάια είναι η κορυφή Ακονκάγκουα των Άνδεων (6.962 μ.).
Τα Ιμαλάια εκτείνονται σε επτά χώρες: την Ινδία, το Νεπάλ, το Μπουτάν, τη Λαϊκή Δημοκρατία της Κίνας, το Πακιστάν, την Μιανμάρ και το Αφγανιστάν με τις τρεις πρώτες να ασκούν κυριαρχία στο μεγαλύτερο τμήμα της οροσειράς. Από την οροσειρά πηγάζουν τρία από τα μεγαλύτερα ποτάμια συστήματα της Γης: του Ινδού, των Γάγγη-Βραχμαπούτρα και του Γιανγκτσέ. Περίπου 750 εκατομμύρια άνθρωποι ζουν από αυτό το ποτάμιο σύστημα, που εξαρτάται μερικώς από το λιώσιμο των χιονιών των Ιμαλαΐων, στις έξι ανωτέρω χώρες και στο Μπανγκλαντές. Οι παγετώνες και τα χιόνια των Ιμαλαΐων θα περιορισθούν στο μέλλον σημαντικά από το συνεχώς εντεινόμενο ανθρωπογενές φαινόμενο του θερμοκηπίου.
Λόγω του μεγέθους και της έκτασής τους, τα Ιμαλάια αποτέλεσαν φυσικό εμπόδιο στις μετακινήσεις των λαών για χιλιάδες χρόνια. Συγκεκριμένα, απετράπη η ανάμειξη φυλών από την Ινδική Χερσόνησο με λαούς της Κίνας και της Μογγολίας, με αποτέλεσμα να αναπτυχθούν αρκετά διαφορετικές συνήθειες, γλωσσικά ιδιώματα και ήθη μεταξύ αυτών των περιοχών. Η οροσειρά επίσης δυσχέραινε σε μεγάλο βαθμό το εμπόριο, αλλά και εμπόδιζε στρατιωτικές εκστρατείες πέρα από αυτή, όπως την περίοδο κυριαρχίας του Τζένγκις Χαν, ο οποίος δεν μπορούσε να επεκταθεί νότια των Ιμαλαΐων. 
Θρησκεία και μύθος.
Πολλές περιοχές των Ιμαλαΐων έχουν επίσης θρησκευτική σημασία για τους Ινδουϊστές και τους Βουδιστές. Στον Ινδουϊσμό, τα Ιμαλάια προσωποποιήθηκαν στον θεό Χιμαβάτ, τον πατέρα της Παρβάτι, συντρόφου του Σίβα. 
Ο θρύλος λέει ότι πέρα από τις χιονισμένες βουνοκορφές των Ιμαλαΐων βρίσκεται το μυθικό βασίλειο της Σαμπάλα. Στο θρύλο αυτό βασίζεται και η ουτοπική λογοτεχνική και κινηματογραφική πολιτεία της Σάνγκρι Λα.
Προέλευση και ανάπτυξη.
Τα Ιμαλάια ανήκουν στις νεότερες οροσειρές του πλανήτη και αποτελούνται κυρίως από ανορθωμένα ιζηματογενή και μεταμορφωμένα πετρώματα. Σύμφωνα με τη σύγχρονη θεωρία των τεκτονικών πλακών, ο σχηματισμός των Ιμαλαίων είναι αποτέλεσμα της ηπειρωτικής σύγκλισης ή ορογένεσης κατά μήκος της ζώνης σύγκλισης μεταξύ της Ινδοαυστραλιανής και της Ευρασιατικής πλάκας.
Η σύγκλιση αυτή ξεκίνησε κατά την Άνω Κρητιδική περίοδο πριν από περίπου 70 εκατομμύρια χρόνια, όταν η Ινδοαυστραλιανή πλάκα κινούμενη προς το βορρά με ταχύτητα 15 εκ. ανά έτος, συγκρούστηκε με την Ευρασιατική πλάκα. Περίπου πριν από 50 εκατομμύρια χρόνια η Ινδοαυστραλιανή πλάκα είχε πλήρως εξαφανίσει τoν ωκεανό της Τηθύος, την ύπαρξη του οποίου μαρτυρούν τα ιζηματογενή πετρώματα του ωκεάνιου πυθμένα και το ηφαιστειακό δαχτυλίδι στις περιφερειακές ακτές του. Επειδή αυτά τα ιζηματογενή πετρώματα είναι ελαφριά, ανορθώθηκαν σε οροσειρές αντί να βυθιστούν στον πυθμένα. Συχνά αναφέρεται προς υποστήριξη αυτής της άποψης ότι στην κορυφή του όρους Έβερεστ είναι ορατή η παρουσία θαλάσσιου ασβεστόλιθου από αυτόν τον αρχαίο ωκεανό. Η Ινδοαυστραλιανή πλάκα συνεχίζει τη βόρεια πορεία της κάτω από το οροπέδιο του Θιβέτ, προκαλώντας την ανύψωσή του. Τα υψίπεδα Αρακάν Γιόμα στη σημερινή Μιανμάρ και τα νησιά Ανταμάν και Νικομπάρ στον κόλπο της Βεγγάλης είναι επίσης αποτέλεσμα αυτής της σύγκλισης.
Η Ινδοαυστραλιανή πλάκα κινείται σήμερα με ταχύτητα 67 χιλιοστά ανά έτος και εκτιμάται ότι τα επόμενα 10 εκατομμύρια χρόνια θα διασχίσει περίπου 1.500 χιλιόμετρα μέσα στην Ασία. Περίπου 20 χιλιοστά της Ινδοασιατικής σύγκλισης απορροφούνται το χρόνο σε θραύσεις στο νότιο όριο της οροσειράς των Ιμαλαΐων. Αυτό προκαλεί την ανύψωση της οροσειράς κατά περίπου 5 χιλιοστά ανά έτος, καθιστώντας την γεωλογικά ενεργή. Η κίνηση σύγκλισης των δύο πλακών καθιστά την ευρύτερη περιοχή σεισμικά ενεργή προκαλώντας περιστασιακούς σεισμούς.
Παγετώνες και υδρογραφικά δίκτυα.
Τα Ιμαλάια κατέχουν το τρίτο μεγαλύτερο απόθεμα χιονιού και πάγου στον κόσμο, μετά την Ανταρκτική και την Αρκτική
Η οροσειρά των Ιμαλαΐων περιλαμβάνει συνολικά περίπου 15.000 παγετώνες, στους οποίους είναι αποθηκευμένα περίπου 12.000 κυβικά χιλιόμετρα νερού. Ο δεύτερος μεγαλύτερος παγετώνας στον κόσμο εκτός της πολικής ζώνης, και μεγαλύτερος της περιοχής, είναι ο παγετώνας Σιατσέν με μήκος 70 χιλιόμετρα που βρίσκεται στη συνοριακή περιοχή μεταξύ της Ινδίας και του Πακιστάν. Άλλοι γνωστοί παγετώνες είναι ο Γκανγκότρι και ο Γιαμουνότρι (ή Ουταρακάντ), ο Νούμπρα, ο Μπιάφο και ο Μπαλτόρο (στην περιοχή του Καρακόρουμ), ο Ζεμού στο Σικίμ και ο Κουμπού στην περιοχή του όρους Έβερεστ.
Οι υψηλότερες περιοχές των Ιμαλαΐων είναι χιονοσκεπείς όλο το χρόνο, παρά τη γειτνίασή τους με τα τροπικά κλίματα, ενώ αποτελούν την περιοχή πηγών για αρκετούς μεγάλους ποταμούς. Αυτοί διακρίνονται σε δύο κύρια υδρογραφικά συστήματα:
Ο ανατολικότερος ποταμός που τροφοδοτείται από τα Ιμαλάια είναι ο Αγιεγιαρουάντι, ο οποίος πηγάζει από το ανατολικό Θιβέτ και ρέει νότια στη Μιανμάρ εκβάλλοντας στη θάλασσα Ανταμάν.
Οι ποταμοί Σαλουέν, Μεκόνγκ, Γιανγκτσέ και ο Κίτρινος Ποταμός πηγάζουν από περιοχές του οροπεδίου του Θιβέτ, διακριτές από την οροσειρά των Ιμαλαΐων, οπότε και δεν συμπεριλαμβάνονται στα υδρογραφικά τους δίκτυα. Ορισμένοι γεωλόγοι αναφέρονται σε όλους αυτούς τους ποταμούς συνολικά ως οι ποταμοί των περι-Ιμαλαΐων. Πρόσφατα, έχει καταγραφεί μία σημαντική αύξηση στο ρυθμό υποχώρησης των παγετώνων σε όλη την περιοχή ως συνέπεια των κλιματικών αλλαγών.
Λίμνες.
Η περιοχή των Ιμαλαΐων περιλαμβάνει εκατοντάδες λίμνες. Οι περισσότερες βρίσκονται σε υψόμετρα μικρότερα από 5.000 μέτρα, ενώ το μέγεθός τους ελαττώνεται με το υψόμετρο. Η μεγαλύτερη λίμνη είναι η Πανγκόνγκ Τσο μεταξύ της Ινδίας και της Κίνας σε υψόμετρο 4.600 μ., με 8 χλμ. πλάτος και 134 χλμ. μήκος. Μία σημαντική λίμνη σε μεγάλο υψόμετρο είναι η Γκουρουντογκμάρ στο βόρειο Σικίμ σε ύψος 5.148 μ., ενώ άλλες σημαντικές λίμνες είναι η Τσόνγκμο κοντά στα σύνορα Ινδίας και Κίνας στο Σικίμ, και η Τιλιτσό στο Νεπάλ.
Οι ορεινές λίμνες είναι γνωστές στους γεωλόγους ως "ταρν" όταν δημιουργούνται από παγετωνική δραστηριότητα.Οι Ταρν βρίσκονται κυρίως πάνω από τα 5.500 μέτρα.

</doc>
<doc id="56957" url="https://el.wikipedia.org/wiki?curid=56957" title="Κοκκινοσκουφίτσα">
Κοκκινοσκουφίτσα

Η Κοκκινοσκουφίτσα είναι ένα από τα πιο δημοφιλή ευρωπαϊκά παραμύθια στον κόσμο και απαντά σε πολλές παραλλαγές. Οι πιο δημοφιλείς είναι η γαλλική του Σαρλ Περώ (με τίτλο ""Le Petit Chaperon Rouge") του 1697, και η γερμανική των αδελφών Γκριμ ("Rotkäppchen") του 1857.
Κοινή πλοκή.
Η Κοκκινοσκουφίτσα είναι ένα κορίτσι που πρέπει να μεταφέρει ένα καλάθι με τρόφιμα στην άρρωστη γιαγιά του. Στο δάσος συναντάει έναν λύκο ο οποίος με πονηριά μαθαίνει πού μένει η γιαγιά. Ο λύκος φτάνει πριν από την Κοκκινοσκουφίτσα στο σπίτι, εξαπατά και την γιαγιά ότι είναι δήθεν η εγγονή της και την καταβροχθίζει. Η Κοκκινοσκουφίτσα βρίσκει τον λύκο στο κρεβάτι μεταμφιεσμένο ως γιαγιά, και με τη σειρά της καταβροχθίζεται κι αυτή.
Προέλευση και παραλλαγές.
Η ιστορία της Κοκκινοσκουφίτσας μπορεί να αναχθεί στην ιστορική προφορική παράδοση των διάφορων ευρωπαϊκών περιοχών. Ξέρουμε ότι η ιστορία δημιουργήθηκε ήδη το 14ο αιώνα στη Γαλλία.
Η εκδοχή του Σαρλ Περώ.
Η παλαιότερη γραπτή εκδοχή του παραμυθιού είναι το ""Le Petit Chaperon Rouge", που εμφανίστηκε στη συλλογή των παραμυθιών "Τα παραμύθια της μητέρας χήνας"του Σαρλ Περώ στα 1697. Η εκδοχή του Περώ είναι πολύ πιο σύντομη από την μεταγενέστερη των αδελφών Γκριμ και δεν έχει ευτυχισμένο τέλος. Ο Περώ ολοκληρώνει την αφήγηση με μια σαφή ηθική εξήγηση:Η εκδοχή του παραμυθιού του Περώ, η οποία συμπεριλαμβάνει τα ηθικά συμπεράσματα, μεταφράστηκε στα ιταλικά από τον Κολόντι το 1875 και περιλαμβάνονται στη συλλογή του "I racconti delle fate".
Η εκδοχή των Αδελφών Γκριμ.
Τον 19ο αιώνα οι αδελφοί Γκριμ παρουσίασαν δύο γερμανικές εκδοχές του παραμυθιού όπως τους τις αφηγήθηκαν η Jeanette Hassenpflug (1791–1860) και η Marie Hassenpflug (1788–1856). Οι Γκριμ μετέτρεψαν μία από τις δύο εκδοχές στη κύρια ιστορία, και την δεύτερη σε συνέχειά της. Η πρώτη, με τον τίτλο "Rotkäppchen" είχε συμπεριληφθεί στην πρώτη έκδοση της συλλογής τους "Kinder - und Hausmärchen" (Παιδικά και σπιτικά παραμύθια, 1812). Σε αυτή την εκδοχή, το κορίτσι και η γιαγιά της σώθηκαν από έναν κυνηγό, που ενδιαφερόταν για το δέρμα του λύκου. Στη δεύτερη ιστορία, η Κοκκινοσκουφίτσα και η γιαγιά της, χάρη στην εμπειρία που αποκτήθηκε με τον πρώτο λύκο, κατάφεραν να εξαπατήσουν και να σκοτώσουν τον άλλον.
Οι Γκριμ συνέχισαν να επανεξετάζουν την ιστορία σε νεότερες εκδόσεις. Η πιο γνωστή είναι η τελική αναθεώρηση του 1857, με τον ξυλοκόπο που αντικατέστησε τον κυνηγό.
Η έκδοση του Ίταλο Καλβίνο.
"Η ψεύτικη γιαγιά" ("(La finta nonna)" είναι ο τίτλος μιας παλιάς ιταλικής εκδοχής του παραμυθιού και μεταγράφεται, μεταξύ άλλων, από τον Ίταλο Καλβίνο στη συλλογή του "Fiabe italiane" ("Ιταλικά παραμύθια"). Σε αυτή την εκδοχή, το κορίτσι πηγαίνει να βρει τη γιαγιά, αλλά στη θέση της στο κρεβάτι βρίσκει μία δράκαινα. Το κορίτσι αντιλαμβάνεται ότι αυτή δεν είναι η γιαγιά του, και με την πονηριά καταφέρνει να βγάλει από το σπίτι τη δράκαινα και να την ρίξει στο ποτάμι.
Ανάλυση και ερμηνείες.
Η "Κοκκινοσκουφίτσα ", στις παραλλαγές της, μπορεί να διαφοροποιείται σε σχέση με άλλα παραμύθια και παρόμοιους μύθους. Το θέμα των θυμάτων που βγαίνουν σώα από την κοιλιά του λύκου, ειδικότερα, βρίσκεται σχεδόν ίδιο στο ρωσικό παραμύθι "Ο Πέτρος και ο λύκος", ή "Ο λύκος και τα επτά κατσικάκια" και είναι παραλλαγή μίας ιδέας τόσο παλιάς όσο το "Βιβλίο του Ιωνά." Ένα παρόμοιο θέμα, προτείνεται στον Πινόκιο, όπου η ξύλινη μαριονέτα βρίσκει τον πατέρα Τζεπέτο στην κοιλιά ενός καρχαρία.
Σταδιακά εμφανίστηκαν αναλύσεις και ερμηνείες της ιστορίας. Ήδη ο Μπρούνο Μπετελχάιμ επισήμανε πως το παραμύθι προσφέρεται για φροϋδική ερμηνεία . Αν και είναι εμφανής η παρουσία των σεξουαλικών υπονοουμένων στην ιστορία (δείτε το "ηθικό δίδαγμα" του Περώ που αναφέρθηκε παραπάνω), οι ερμηνείες διαφωνούν ουσιαστικά για το τι μπορεί να γίνει κατανοητό ως κυρίαρχο σημείο (είναι προφανές ότι πολλές έννοιες προστίθενται κατά τη διάρκεια της ιστορικής εξέλιξης του παραμυθιού). Το μεγαλύτερο μέρος των προτάσεων τονίζει ένα από τα ακόλουθα θέματα:
Φιλοτελισμός.
Το 1975, αφιερώθηκε στην Κοκκινοσκουφίτσα ένα γραμματόσημο πολύχρωμο και με εγκοπές, από την την ιταλική Δημοκρατία με ονομαστική αξία L. 100.
Κατά το 2004, η εικόνα έχει αναπαραχθεί σε γραμματόσημο, πολύχρωμο, και με εσοχή, με ονομαστική αξία 0,60 €, που εκδόθηκε από τη Δημοκρατία του Αγίου Μαρίνου, στις 20 Αυγούστου του ίδιου έτους, αφιερωμένη στην "Παραμύθια".
Στην ίδια σειρά ανήκουν επίσης γραμματόσημα που απεικονίζουν τους Χαίνσελ και Γκρέτελ, τον ο Πινόκιο και τον Παπουτσωμένο Γάτο.

</doc>
<doc id="56958" url="https://el.wikipedia.org/wiki?curid=56958" title="Αλεξάντερ Γκράχαμ Μπελ">
Αλεξάντερ Γκράχαμ Μπελ

Ο Αλεξάντερ Γκρέιαμ Μπελ ("Alexander Graham Bell", 3 Μαρτίου 1847 – 2 Αυγούστου 1922) ήταν διαπρεπής Σκωτσέζος επιστήμονας, εφευρέτης και μηχανικός, ο οποίος θεωρείται ως εφευρέτης του πρώτου πρακτικού τηλεφώνου.
Γεννήθηκε στο Εδιμβούργο της Σκωτίας και ο πατέρας του ήταν ο Αλεξάντερ Μέλβιλ Μπελ, γνωστός ρήτορας με 200 εκδόσεις βιβλίων για τη βελτίωση της παιδείας των κωφαλάλων. Ο νεαρός τότε Γκράχαμ Μπελ και τα δύο του αδέλφια εκπαιδεύτηκαν από τον πατέρα τους για να συνεχίσουν το έργο του.
Σπουδές, τα πρώτα χρόνια.
Ο Αλεξάντερ Γκράχαμ παρακολούθησε μαθήματα στο βασιλικό γυμνάσιο του Εδιμβούργου και στη συνέχεια σπούδασε στο πανεπιστήμιο του Εδιμβούργου και στο πανεπιστημιακό κολέγιο του Λονδίνου.
Στα πρώτα χρόνια της καριέρας του δίδασκε στη σχολή Σκίννερς στην κομητεία , ασκώντας τους μαθητές στη μουσική και στην σωστή έκφραση στο λόγο. Παράλληλα σπούδασε ακουστική και ξεκίνησε την επαγγελματική του δραστηριότητα σαν δάσκαλος και επιστήμονας.
Μετάβαση στον Καναδά, έρευνες, κώδικας κωφαλάλων.
Το 1868 δούλευε δίπλα στον πατέρα του στο Λονδίνο έχοντας καθήκοντα επιμελητή στο πανεπιστήμιο, αλλά ο θάνατος των αδελφών του από φυματίωση κλόνισε την υγεία του και μαζί με τους γονείς του έφυγαν για την Αμερική και εγκαταστάθηκαν στο Μπράντφορντ του Οντάριο.
Δίδαξε στο πανεπιστήμιο της Βοστώνης σε θεματολογία σχετικά με τη διδασκαλία της ομιλίας των κωφαλάλων, δημιουργώντας τον κώδικα ομιλίας τους με κινήσεις των χεριών, των χειλιών και της γλώσσας.
Το 1872 άνοιξε δική του σχολή όπου εκπαίδευε καθηγητές για κωφάλαλους, εκδίδοντας παράλληλα σύγγραμμα με τίτλο «Πρωτοπόρος στην ομιλία μέσω της όρασης».
Ο Μπελ έδωσε γνώσεις και έμπνευση σε ένα νεαρό επιστήμονα, κατασκευαστή μοντέλων μηχανών, τον Τόμας Ουότσον, να πειραματιστεί στην κατασκευή μιας διάταξης που θα κατάφερνε να μεταδίδει ήχο με τη βοήθεια του ηλεκτρισμού. Οι επιστημονικές έρευνες του Μπελ σχετικά με τους κωφάλαλους εντυπωσίασαν αρκετούς και έτσι κάποιοι γονείς κωφαλάλων παιδιών αποφάσισαν να χρηματοδοτήσουν το έργο του.
Τηλέγραφος, τηλέφωνο.
Τον Απρίλιο του 1903 ο Μπελ ανακάλυψε τον πολλαπλό τηλέγραφο ενώ τις πρώτες του σημειώσεις σχετικά με το τηλέφωνο τις έγραψε τον Αύγουστο του ίδιου χρόνου και ένα μήνα αργότερα ξεκίνησε να γράφει σχετικά με τις προδιαγραφές του.
Στις 7 Μαρτίου του 1876 το Γραφείο Ευρεσιτεχνίας των Η.Π.Α έδωσε στον Μπελ το σχετικό δίπλωμα που κατοχύρωνε τη συσκευή που μεταδίδει τον ήχο και τη φωνή τηλεγραφικώς.
Η συσκευή που χρησιμοποιήθηκε περιελάμβανε μια ελαστική μεμβράνη από σίδηρο, που βρισκόταν μπροστά από ένα σιδηρομαγνητικό πυρήνα, περιτυλιγμένο με μονωμένο αγωγό. Μια γραμμή από δυο καλώδια συνέδεε τη συσκευή αυτή με μια άλλη παρόμοια. Στη συσκευή του Μπελ η φωνή έπεφτε πάνω στη μεμβράνη και την έκανε να πάλλεται. Αυτό τον καθιέρωσε σαν τον πρώτο που εφάρμοσε τις κυματοειδείς μορφές των ηλεκτρικών ρευμάτων.
Ακολούθησαν δικαστικές αγωγές που έθεταν σε αμφισβήτηση την εφεύρεση του Μπελ αλλά ο ίδιος έμεινε ανένδοτος και υποστήριζε με πάθος την ανακάλυψη του.
Άλλες εφευρέσεις, η καταξίωση, το τέλος.
Το 1877 νυμφεύθηκε την κωφάλαλη πρώην μαθήτριά του Μέημπελ Χιούμπαρντ.
Οι έρευνες και οι ανακαλύψεις για τον Μπελ δεν σταμάτησαν στο τηλέφωνο.
Συνέχισε τα πειράματά του σχετικά με τη μετάδοση του ήχου και έφτασε στην ανακάλυψη ενός ήχου που παράγεται με τη χρήση μίας φωτεινής δέσμης. Την εφεύρεση αυτή την ονόμασε "φωτόφωνο".
Το 1880 το έργο του και οι εφευρέσεις του γίνονται γνωστές στην Ευρώπη και η Γαλλία τον τιμά με το ειδικό βραβείο Βόλτα και μεγάλη οικονομική ενίσχυση.Την ίδια χρονιά προσέγγισε το πρόβλημα της εγγραφής του ήχου με την ανακάλυψη του γραμμόφωνου. Χρησιμοποίησε δίσκους από κερί και χαρακτηριστικά στελέχη με ελεγχόμενη ταχύτητα, κατορθώνοντας να γράψει στους δίσκους αυτούς κάποιους ήχους και να τους αναπαράγει.
Με τα κέρδη που έβγαλε από τις εφευρέσεις του κατάφερε να χρηματοδοτήσει το γραφείο ερευνών Βόλτα και την Αμερικάνικη εταιρεία για τη διδασκαλία και ομιλία των κωφαλάλων.
Το 1898 διαδεχόμενος τον πεθερό του σαν πρόεδρος της Εθνικής Γεωγραφικής Εταιρείας, προώθησε πρόγραμμα σχετικό με την καταγραφή του τρόπου ζωής των κατοίκων των άγνωστων και μακρινών πολιτισμών της γης.
Στη συνέχεια ίδρυσε εταιρεία αεροπορικών πειραμάτων με τη συμμετοχή της συζύγου του, πειραματιζόμενος και ο ίδιος για τη δυνατότητα πτήσης του ανθρώπου. Κατασκεύασε 2 τεράστιους χαρταετούς και κατάφερε να σηκώσει από τη γη έναν άνθρωπο.
Αργότερα ασχολήθηκε και με άλλα ερευνητικά θέματα όπως σχετικά με την ακτινοβολία του ήλιου, την ανίχνευση διαφόρων ήχων και κατασκεύασε το 1919 ένα θαλάσσιο σκάφος με πτερύγια (υδροπτέρυγο) καταφέρνοντας να το κινήσει, τοποθετώντας 2 τεράστιες μηχανές μεγάλης ισχύος, με την πρωτοφανή ταχύτητα για την εποχή των 70 μιλίων την ώρα.
Παρότι ο Μπελ σε όλη του τη ζωή ασχολήθηκε με την ομιλία και τα προβλήματα των κωφαλάλων, ήταν πολύ ανήσυχος και ποτέ δεν σταμάτησε να ερευνά, να εφευρίσκει και να προβληματίζεται. Οι έρευνες του πάντα επικεντρώνονταν στις βασικές αρχές και τις ιδέες παρά στις εφαρμογές.
Χειρόγραφα και εκατοντάδες σημειώσεις που βρέθηκαν μετά το θάνατο του αποκαλύπτουν ένα πλήθος παρατηρήσεων γραμμένων στα περιθώρια, πολλές από τις οποίες είναι άξιες μελέτης ακόμα και σήμερα.
Πέθανε στις 2 Αυγούστου του 1922 στο Κέηπ Μπρήτον Άιλαντ, στη Νέα Σκωτία του Καναδά.

</doc>
<doc id="56959" url="https://el.wikipedia.org/wiki?curid=56959" title="Λυκαυγές">
Λυκαυγές

Με τον όρο λυκαυγές χαρακτηρίζεται γενικά η χρονική περίοδος από την έναρξη της διάλυσης του σκότους μέχρι την ανατολή του Ηλίου. Αντίθετος όρος είναι το λυκόφως.
Είδη.
Η ποσότητα φωτός που εκπέμπεται κατά το λυκαυγές αυξάνεται με την μείωση του αρνητικού ύψους του Ηλίου (δηλαδή του ύψους του κάτω από τον ορίζοντα). Ανάλογα του αρνητικού ύψους του Ηλίου διακρίνουμε τρία είδη λυκαυγούς:
Οι ώρες έναρξης και λήξης του ναυτικού και πολιτικού λυκαυγούς φέρονται καταχωρημένες στις ημερήσιες σελίδες των αστρονομικών εφημερίδων.

</doc>
<doc id="56960" url="https://el.wikipedia.org/wiki?curid=56960" title="Τυραννόσαυρος ρεξ">
Τυραννόσαυρος ρεξ



</doc>
<doc id="56963" url="https://el.wikipedia.org/wiki?curid=56963" title="Πανελλήνιος Γυμναστικός Σύλλογος">
Πανελλήνιος Γυμναστικός Σύλλογος

Ο Πανελλήνιος Γυμναστικός Σύλλογος είναι ένας από τους παλαιότερους αθλητικούς συλλόγους της Ελλάδας. Ιδρύθηκε στις 20 Φεβρουαρίου του 1891. Στα 126 χρόνια ιστορίας του σπουδαίοι αθλητές έχουν διαπρέψει φορώντας τη φανέλα του σε πανελλήνιο επίπεδο, αλλά και στο εξωτερικό με τις εθνικές ομάδες. Θεωρείται ως ένας εκ των μεγαλύτερων και αρχαιότερων Ελληνικών συλλόγων. Από το έτος της ίδρυσης του έως σήμερα, έχει κατακτήσει πολυάριθμους πανελλήνιους τίτλους στα τμήματα που διατηρεί.
Διατηρεί τμήματα σε πλήθος αθλημάτων και έχει αναδειχθεί πρωταθλητής Ελλάδας στα περισσότερα. Από τα πλέον δημοφιλή πρόκειται για αυτά σε μπάσκετ, στίβο, βόλεϊ και χάντμπολ. Καλείται "ο σύλλογος των Ολυμπιονικών", καθώς 16 αθλητές του στέφθηκαν νικητές στους Ολυμπιακούς αγώνες από μία ή περισσότερες φορές. Σε κατακτήσεις πρωταθλημάτων είναι το πρώτο σωματείο στο στίβο, τρίτο στο βόλεϊ, τρίτο στο χάντμπολ και πέμπτο στο μπάσκετ ανδρών. Επίσης το χάντμπολ έχει στεφθεί τρεις (3) φορές Κυπελλούχος Ελλάδας (2000, 2001, 2002) και έπαιξε και το τελικό του Κυπέλλου το 2017. Το μπασκετ, έχει επίσης αγωνιστεί στον τελικό του κυπέλλου το 1987 και ανακηρυχθεί δύο φορές πρωταθλητής Α2 κατηγορίας (1987, 2004). Έδρα του αποτελεί το κλειστό γυμναστήριο του Πανελλήνιου με χωρητικότητα 1.500 θεατών.
Ευρωπαϊκές διακρίσεις.
Ο Πανελλήνιος ΓΣ πρόκειται για το μοναδικό ελληνικό σύλλογο που έφτασε τόσο ψηλά στην ευρωπαϊκή διασυλλογική διοργάνωση του στίβου, κατακτώντας τρεις φορές την τρίτη θέση και μία φορά τη δεύτερη.

</doc>
<doc id="56964" url="https://el.wikipedia.org/wiki?curid=56964" title="Ιδία κίνηση">
Ιδία κίνηση

Η ιδία κίνηση στην αστρονομία είναι η μεταβολή στη θέση ενός αστέρα με την πάροδο του χρόνου πάνω στην ουράνια σφαίρα, που οφείλεται μόνο στη μέση σχετική του ταχύτητα ως προς τον Ήλιο και το Ηλιακό Σύστημα και συμβολίζεται διεθνώς με το ελληνικό γράμμα μ.
Η ιδία κίνηση ενός αστέρα οφείλεται στις συνιστώσες της σχετικής ταχύτητάς του που είναι κάθετες στην συνιστώσα τη γνωστή ως ακτινική ταχύτητα. Η ακτινική ταχύτητα έχει ως αποτέλεσμα τη μεταβολή της μέσης αποστάσεώς μας από τον αστέρα, ενώ η ιδία κίνηση όχι.
Εξήγηση και χαρακτηριστικά.
Οι αστέρες φαίνεται να μένουν ακίνητοι στις θέσεις τους στον γήινο ουρανό, και για το λόγο αυτό αποκαλέσθηκαν από τους αρχαίους α-πλανείς (που δεν περι-πλανιούνται όπως οι πλανήτες). Οι απλανείς σχηματίζουν έτσι σχεδόν τα ίδια σχήματα, τους αστερισμούς που σχημάτιζαν και στην αρχαιότητα. Ωστόσο, υψηλής ακρίβειας παρατηρήσεις που γεφυρώνουν δεκαετίες αποδεικνύουν ότι πολύ αργά αλλά σταθερά οι σχετικές θέσεις μεταξύ των απλανών αλλάζουν, κι έτσι και οι αστερισμοί κάποτε θα φαίνονται διαφορετικοί. Το μέτρο αυτών των αλλαγών είναι η ιδία κίνηση, ξεχωριστή για τον κάθε αστέρα.
Η ιδία κίνηση χαρακτηρίζεται πλήρως από δύο αριθμούς: Την τιμή της γωνίας που σχηματίζει με τον βορρά (κατά τη φορά των δεικτών του ρολογιού) η κατεύθυνση της κινήσεως, και το μέτρο της κινήσεως, που συνήθως εκφράζεται σε δευτερόλεπτα του τόξου ανά έτος. Εναλλακτικά (και συνηθέστερα στις σύγχρονες βάσεις δεδομένων) δίνονται δύο άλλοι αριθμοί: οι δύο συνιστώσες της ιδίας κινήσεως στην απόκλιση και στην ορθή αναφορά. Στην πραγματικότητα λοιπόν, η τιμή της ιδίας κινήσεως είναι μία γωνιακή ταχύτητα.
Ο Αστέρας του Μπάρναρντ έχει τη μεγαλύτερη ιδία κίνηση από όλους τους (απλανείς) αστέρες: 10,3 δευτερόλεπτα του τόξου ανά έτος. Επειδή οι κινήσεις αυτές είναι γωνιακές, ενώ οι πιο πολλές πραγματικές ταχύτητες έχουν την ίδια τάξη μεγέθους για όλη την περιοχή μας του Γαλαξία, μία μεγάλη ιδία κίνηση αποτελεί συνήθως ισχυρή ένδειξη ότι ένας αστέρας βρίσκεται σχετικώς κοντά μας (κοντά δηλαδή στο Ηλιακό Σύστημα). Π.χ. ο Αστέρας του Μπάρναρντ απέχει μόλις 6 έτη φωτός.
Μια ιδία κίνηση ενός δευτερολέπτου του τόξου ανά έτος (1΄΄/έτος) σε απόσταση 1 έτους φωτός αντιστοιχεί σε γραμμική ταχύτητα 1,45 χιλιομέτρου ανά δευτερόλεπτο χρόνου. Για τον Αστέρα του Μπάρναρντ αυτό δίνει 90 χιλιόμετρα το δευτερόλεπτο. Προσθέτοντας διανυσματικά την κάθετη σε αυτή συνιστώσα, την ακτινική ταχύτητα, που ανέρχεται σε 111 χιλιόμετρα το δευτερόλεπτο, μας δίνει μία πραγματική κίνηση ως προς τον Ήλιο με ταχύτητα 142 χιλιόμετρα το δευτερόλεπτο. Ο αστέρας με τη μεγαλύτερη πραγματική σχετική ταχύτητα ως προς τον Ήλιο είναι ο Wolf 424, που κινείται με 555 χιλιόμετρα το δευτερόλεπτο.
Ιστορία.
Η ανακάλυψη της ιδίας κινήσεως έγινε μόλις το έτος 1718 από τον Έντμουντ Χάλεϊ. Ο Χάλεϊ πρόσεξε ότι οι αστέρες Σείριος, Αρκτούρος και Αλντεμπαράν βρίσκονταν πάνω από μισή μοίρα μακριά από τις θέσεις όπου είχαν χαρτογραφηθεί από τον αρχαίο Έλληνα αστρονόμο Ίππαρχο 1850 χρόνια νωρίτερα. Τη δεκαετία 1990-2000 ο δορυφόρος HIPPARCOS προσδιόρισε με πολύ μεγαλύτερη ακρίβεια τις ίδιες κινήσεις χιλιάδων αστέρων.

</doc>
<doc id="56966" url="https://el.wikipedia.org/wiki?curid=56966" title="Γρηγόριος Λαμπράκης">
Γρηγόριος Λαμπράκης



</doc>
<doc id="56967" url="https://el.wikipedia.org/wiki?curid=56967" title="Στάδιο Ειρήνης και Φιλίας">
Στάδιο Ειρήνης και Φιλίας

Το Στάδιο Ειρήνης και Φιλίας (Σ.Ε.Φ.) είναι κλειστό γήπεδο ιδιοκτησίας του Ελληνικού Δημοσίου. Βρίσκεται στο Νέο Φάληρο του Πειραιά, απέναντι από το Στάδιο Γεώργιος Καραϊσκάκης, έχει χωρητικότητα 14.500 θεατών και αποτελεί το δεύτερο μεγαλύτερο κλειστό γήπεδο της Ελλάδας. Απέχει 10 χλμ. από το κέντρο της Αθήνας και 3 χλμ. από το κέντρο του Πειραιά. Αποτελεί έδρα της ομάδας καλαθοσφαίρισης του Ολυμπιακού.
Ιστορικό.
Το Στάδιο Ειρήνης και Φιλίας κτίστηκε το 1985, και το κόστος κατασκευής ανήλθε στα 25.000.000 €. Σχεδιάστηκε το 1983 από την εταιρεία μηχανικών "«Θύμιος Παπαγιάννης και Σία»". Το στάδιο χτίστηκε στην αντίπερα πλευρά από το Στάδιο Καραϊσκάκη στον Πειραιά, στο δυτικό άκρο του Φαληρικού Όρμου. Εγκαινιάστηκε από τον πρωθυπουργό Ανδρέα Παπανδρέου, στις 16 Φεβρουαρίου 1985, στο πρώτο Πανελλήνιο Πρωτάθλημα Κλειστού Στίβου, και επίσης σε αυτό διοργανώθηκε το Ευρωπαϊκό Πρωτάθλημα Κλειστού Στίβου 1985 τον Μάρτιο.
Είναι το μοναδικό στάδιο της Ελλάδας που κατασκευάστηκε εξ αρχής ως παγοδρόμιο με μόνιμη παγολεκάνη ολυμπιακών διαστάσεων 30 x 60 m, η οποια καλύπτεται από δρύινο παρκέ ειδικού τύπου ώστε να μετατρέπεται ανά πασα στιγμή πάλι σε παγοδρόμιο. Λειτούργησε ως γήπεδο για αγώνες χόκεϊ επί πάγου του Πρωτάθληματως χόκεϊ επί πάγου Ελλάδας και φιλοξένησε και το Holiday on ice (1986), το Κίεβο on ice (1987) και το Λένινγκραντ οn ice (1989). Η λειτουργία του μοναδικού παγοδρομίου ολυμπιακών διαστάσεων στην Ελλάδα σταμάτησε προς όφελος άλλων αθλημάτων.
Το 1991 έλαβε το Χρυσό Βραβείο στον παγκόσμιο διαγωνισμό που διοργάνωσε το IAKS "(International Working Group for the Construction of Sports and Leisure Facilities)", για την λειτουργικότητα και την ποιότητά του.
Από τη περίοδο 1991-92, το Στάδιο Ειρήνης και Φιλίας είναι έδρα για την ομάδα καλαθοσφαίρισης του Ολυμπιακού. Το στάδιο έκλεισε από τον Απρίλιο του 2002 έως τις αρχές του 2004, λόγω εργασιών ανακαίνισης, συνολικού κόστους 7.300.000€ και σε αυτό διεξήχθη η διοργάνωση της πετοσφαίρισης σάλας κατά τους Ολυμπιακούς Αγώνες του 2004. Τη περίοδο 2001-02 η ομάδα του Ολυμπιακού μετακόμισε στο Κλειστό Γυμναστήριο Γλυφάδας.
Η χωρητικότητα του σταδίου μεταβάλλεται, και εξαρτάται από τις πτυσσόμενες κερκίδες που χρησιμοποιούνται στο χαμηλότερο επίπεδο, πέρα από τις 11.600 μόνιμες θέσεις στο μεσαίο και το υψηλό επίπεδο. Κατά τη διάρκεια αγώνων καλαθοσφαίρισης, η χωρητικότητα φτάνει στους 14.776 θεατές, με όλες τις κερκίδες σε λειτουργία.
Άλλες χρήσεις.
Το στάδιο χρησιμοποείται περιστασιακά για άλλες εκδηλώσεις, όπως συνέδρια, μουσικές συναυλίες και αγώνες μοτοσυκλετών εσωτερικού χώρου. Επίσης. Οι Scorpions, Φιλ Κόλινς, Dire Straits, Status Quo, UB40, Γκλόρια Εστέφαν, Deep Purple και Placebo, είναι μεταξύ των καλλιτεχνών οι οποίοι είχαν συναυλίες στο στάδιο Ειρήνης και Φιλίας.
Έξω από το κυρίως γήπεδο, στο ίδιο κτήριο του σταδίου, υπάρχει ένα αμφιθέατρο 942 θέσεων, και διάφορες άλλες αίθουσες συνολικού εμβαδού 16.048 τετραγωνικών μέτρων, όπου λαμβάνουν χώρα εκθέσεις και συνέδρια.
Διεθνείς διοργανώσεις.
Έχει φιλοξενήσει μεγάλο αριθμό διεθνών συναντήσεων σε διάφορα αθλήματα. 

</doc>
<doc id="56968" url="https://el.wikipedia.org/wiki?curid=56968" title="Γκόλντα Μεϊερ">
Γκόλντα Μεϊερ



</doc>
<doc id="56977" url="https://el.wikipedia.org/wiki?curid=56977" title="Μάταλα Ηρακλείου">
Μάταλα Ηρακλείου

Τα Μάταλα είναι παραθαλάσσιος οικισμός της Κοινότητος Πιτσιδίων του Δήμου Φαιστού στην Περιφερειακή Ενότητα Ηρακλείου της Κρήτης. Ανήκε στην Επαρχία Πυργιωτίσσης του νομού Ηρακλείου. 
Η παραλία των Ματάλων κατοικούνταν από την αρχαιότητα, ενώ έγινε διάσημη ως τόπος παραμονής χίπηδων τις δεκαετίες '60 και '70. Το χωριό προηγουμένως ήταν ένα ψαροχώρι ενώ σήμερα ζει κυρίως από τον τουρισμό. Υπάγεται στο Δημοτικό διαμέρισμα Πιτσιδίων του Δήμου Τυμπακίου. Η απόστασή του από το Ηράκλειο είναι 70,6 χιλιόμετρα.
Ιστορικά στοιχεία.
Τα Μάταλα ήταν επίνειο της Φαιστού κατά τη μινωική περίοδο και της Γόρτυνας κατά τη ρωμαϊκή. Από τη θάλασσα διακρίνονται ίχνη του αρχαίου οικισμού. Εδώ ναυάγησαν τα πλοία του Μενελάου ("Η λισσή αιπεία τε εις άλα πέτρη", Οδύσ. γ 293) και πιστεύεται ότι ήταν το ακρωτήριο Νύσος μεταξύ των όρμων Κομμού- Ματάλων. 
Στα βενετικά έγγραφα αναφέρεται ο ναός της Παναγίας (La Madonna di Matala), στην είσοδο του οποίου υπάρχει η επιγραφή "Πλύνετε την κεφαλήν και καθαρίσατε τους πόδας και έπειτα εισέλθητε εις τον ιερόν τούτον οίκον".
Στην απόκρημνη ακτή του χωριού υπάρχουν τεχνητοί σπηλαιώδεις χώροι (και υποβρύχια σπήλαια), λαξευμένοι στο βράχο. Λέγεται ότι ήσαν τάφοι. Μερικοί όμως έχουν δωμάτια, κλίμακες, παράθυρα και προστώα. Έτσι φαίνεται ότι κάποτε χρησιμοποιήθηκαν ως κατοικίες. Οι κλίνες μοιάζουν με τους τάφους των Ετρούσκων.
Οι σπηλιές παρέμειναν άδειες για χιλιάδες χρόνια μέχρι τη δεκαετία του '60 που περιπλανώμενοι χίπηδες τις ανακάλυψαν και τις κατοίκησαν για κάποια περίοδο. Ανάμεσα σε αυτούς που πέρασαν από εκεί ήταν η Καναδέζα δημιουργός Τζόνι Μίτσελ, η οποία απαθανάτισε την εμπειρία της στο τραγούδι «Carey» και ο Δημήτρης Πουλικάκος. Την περίοδο της χούντας με αίτημα του Μητροπολίτη Γορτύνης εκδιώχθηκαν προσωρινά οι τουρίστες από τα σπήλαια. Οι σπηλιές φαίνεται να έκλεισαν οριστικά γύρω στο 1977. 

</doc>
<doc id="56981" url="https://el.wikipedia.org/wiki?curid=56981" title="Πορθμός Κερτς">
Πορθμός Κερτς

Ο Πορθμός του Κερτς είναι το σημείο που ενώνει τον Εύξεινο Πόντο με την Θάλασσα του Αζόφ. Το πλάτος (εύρος) του πορθμού εκτείνεται από 4.5 σε 15 χλμ ή 8 μίλια, μήκος 27 μίλια και έχει βάθος μέχρι και 18 μέτρα.&lt;br&gt; 
Το σημαντικότερο λιμάνι είναι το Κερτς. Ο εν λόγω πορθμός συνεχώς προσχώνεται και εκβαθύνεται τακτικά. Εκτείνεται μεταξύ του ακρωτηρίου Παυλόφσκι και της γλώσσας (μορφολογία ακτής) της Τούζλας. Σ΄ αυτόν παρατηρείται θαλάσσιο ρεύμα ταχύτητας 2-5 κόμβων

</doc>
<doc id="56982" url="https://el.wikipedia.org/wiki?curid=56982" title="Κιβέριος Βόσπορος">
Κιβέριος Βόσπορος



</doc>
<doc id="56985" url="https://el.wikipedia.org/wiki?curid=56985" title="Ανδρομάχη (τραγωδία)">
Ανδρομάχη (τραγωδία)



</doc>
<doc id="56986" url="https://el.wikipedia.org/wiki?curid=56986" title="Δημοκρατία της Μπουργιατίας">
Δημοκρατία της Μπουργιατίας

Η Δημοκρατία της Μπουργιατίας (ρωσικά: Респу́блика Буря́тия) είναι ομοσπονδιακό υποκείμενο της Ρωσίας, υπαγόμενο στο Σιβηρικό Διαμέρισμα. Στα δυτικά βρέχεται από τη λίμνη Βαϊκάλη, ενώ στα Ν-ΝΑ συνορεύει με τη Μογγολία.
Πρωτεύουσα της Μπουργιατίας είναι το Ουλάν Ουντέ (404.426 κάτοικοι - απογρ. 2010). Από τις υπόλοιπες πόλεις, καμία δεν ξεπερνά σε πληθυσμό τους 30.000 κατοίκους.
Η πλειοψηφία των κατοίκων είναι ρωσικής καταγωγής (67,8%). Οι αυτόχθονες Μπουργιάτες αντιπροσωπεύουν το 28% του πληθυσμού και είναι η μεγαλύτερη εθνική μειονότητα της ασιατικής Ρωσίας. 

</doc>
<doc id="56987" url="https://el.wikipedia.org/wiki?curid=56987" title="Μπουργιατία">
Μπουργιατία



</doc>
<doc id="56988" url="https://el.wikipedia.org/wiki?curid=56988" title="Ανδρομάχη">
Ανδρομάχη

Το όνομα Ανδρομάχη μπορεί να αναφέρεται:

</doc>
<doc id="56989" url="https://el.wikipedia.org/wiki?curid=56989" title="Θάλασσα του Αζόφ">
Θάλασσα του Αζόφ



</doc>
<doc id="56990" url="https://el.wikipedia.org/wiki?curid=56990" title="Περιφέρεια Τσιτά">
Περιφέρεια Τσιτά

Περιφέρεια Τσιτά (Чити́нская о́бласть, τσιτίνσκαγια ομπλάστ) λεγόταν το ρωσικό Κράι Υπερβαϊκάλης μέχρι και το Φεβρουάριο του 2008, όταν ενσωματώθηκε σε αυτήν ο Αυτόνομος θύλακας της Άγκα - Μπουργιατίας.
Στα εδάφη της περιφέρειας βρισκόταν όλες οι σημαντικές πόλεις του νέου κράι, όπως η πρωτεύουσα Τσιτά (316.643 κάτοικοι - απογρ. 2002), το Κρασνοκάμενσκ (55.920) και η Μπόρζια (31.460).

</doc>
<doc id="56992" url="https://el.wikipedia.org/wiki?curid=56992" title="Άγκα - Μπουργιατία">
Άγκα - Μπουργιατία

Η Άγκα - Μπουργιατία είναι μία ρωσική περιοχή στη νότια Σιβηρία. Μέχρι πρόσφατα ήταν ξεχωριστό ομοσπονδιακό υποκείμενο με την ονομασία "Αυτόνομος θύλακας της Άγκα - Μπουργιατίας" (έκταση 19.312 χμ², πληθυσμός 72.213 - απογρ. 2002). Το Μάρτιο του 2008 συνενώθηκε διοικητικά με την πολύ μεγαλύτερη Περιφέρεια Τσιτά στο νέο Κράι Υπερβαϊκάλης.
Πρωτεύουσά της είναι η κωμόπολη Αγκίνσκογιε (11.717 κάτοικοι).
Στην απογραφή του 2002 οι κάτοικοι της Άγκα - Μπουργιατίας δήλωσαν μέλη 54 διαφορετικών εθνοτήτων, από τις οποίες οι περισσότερες δεν ξεπερνούν τις λίγες δεκάδες μέλη. Κυρίαρχα εθνικά στοιχεία είναι οι Μπουργιάτες (μογγολικό φύλο - 62,5%) και οι ρώσοι (35,1%).

</doc>
<doc id="56994" url="https://el.wikipedia.org/wiki?curid=56994" title="Πριγκηπόννησα">
Πριγκηπόννησα

Τα Πριγκηπονήσια (τουρκ.: "Prens Adaları" = Πριγκιποννήσια, "Adalar" = Νησιά (επίσημη ονομασία), "Kızıl Adalar" = Κόκκινα νησιά), είναι ένα σύμπλεγμα νησιών στη Θάλασσα του Μαρμαρά, νότια της Κωνσταντινούπολης, στο στόμιο του κόλπου της Νικομηδείας. Αποτελείται από 4 μεγάλα νησιά (Πρώτη, Αντιγόνη, Χάλκη, Πρίγκηπος) και 5 μικρότερα (Πίτα, Νέανδρος, Οξειά, Πλάτη, Αντιρόβυθος). 
Στο σύμπλεγμα ανήκουν επίσης οι ύφαλοι Βόρδωνες, που θεωρούνται το απομεινάρι ενός δέκατου νησιού, το οποίο καταποντίστηκε ύστερα από κάποιο σεισμό. Στους Βόρδωνες υπήρχε το βυζαντινό μοναστήρι του Γόρδωνος ή των Αρμενιακών, στο οποίο είχε ταφεί ο Πατριάρχης Φώτιος Α΄ σύμφωνα με μία εκδοχή.
Τα νησιά απέχουν 8 ως 11 μίλια από την Κωνσταντινούπολη. Τα τέσσερα μεγάλα κατοικούνταν ανέκαθεν, ενώ τον 20ο αιώνα κατοικήθηκε και η Αντιρόβυθος.
Ιστορικές αναφορές.
Τα Πριγκηπονήσια μνημονεύονται για πρώτη φορά τον 4ο αιώνα π.Χ. από τον Αριστοτέλη με το όνομα «Χαλκηδόνιοι νήσοι» ή «Δημόνησοι», από το όνομα κάποιου Δημόνησου, ο οποίος πρώτος κατεργάστηκε τον υποθαλάσσιο χαλκό, που ανέσκαπταν στον παρακείμενο βυθό είλωτες εργάτες. Τα νησιά αυτά αποτέλεσαν από ενωρίς τόπο εξόρυξης χαλκού, που ήταν πολύτιμο μετάλλευμα εκείνα τα χρόνια, από αποίκους Μεγαρείς, Αιολείς και Μιλησίους.
Η ονομασία «Δημόνησοι» επιβίωσε για πολλούς αιώνες, αφού έτσι τις αναφέρει ο Ησύχιος ο Μιλήσιος τον 6ο αιώνα μ.Χ. Ο Στέφανος Βυζάντιος αναφέρεται στην εξόρυξη του κυανού μεταλλεύματος (δηλαδή της γαλαζόπετρας ή θειικού χαλκού) από το βυθό της θάλασσας, κάτι που σημαίνει ότι το κοίτασμα δεν είχε ακόμα εξαντληθεί.
Η σημερινή ονομασία προήλθε από την εποχή που το μεγαλύτερο νησί υπήρξε ιδιοκτησία του βυζαντινού πρίγκηπα Ιουστίνου Κουροπαλάτη, στα 569 μ.Χ., ο οποίος έκτισε και ανάκτορο σε αυτό. Έκτοτε το νησί ονομάστηκε «"Νήσος του Πρίγκηπος"» και κατ' επέκταση τα γύρω νησιά «"Πριγκηπόνησα"». Πλήθος πριγκήπων και βυζαντινών αξιωματούχων κατέφευγαν στα ειδυλλιακά αυτά νησιά για ξεκούραση και συλλογισμό.
Οι Οθωμανοί τα αποκαλούσαν με διάφορα ονόματα κατά καιρούς, όπως:
"Kizil adalar" ("Ερυθρόνησα"), από τις κοκκινωπές ανταύγειες των οροσειρών τους. 
"Papaz adalari" ("Παπαδονήσια"), επειδή τα κατοικούσαν πολλοί καλόγηροι.
"Seytan adalari" ("Διαβολονήσια"), μεταφράζοντας κυριολεκτικά το «Δαιμονόνησα», που ήταν παραποίηση του αρχαίου «Δημόνησοι».
Στην καθημερινή ομιλία οι Έλληνες της Κωνσταντινούπολης τα αποκαλούσαν «"τα Νησιά"», ενώ η σημερινή επίσημη τουρκική ονομασία τους είναι: "Istanbul adalari" ("Τα νησιά της Πόλης").
Μετά την Άλωση.
Στη διάρκεια των γεγονότων της Άλωσης, τα Πρικηπόνησα αντιστάθηκαν μάταια στις επιθέσεις των Οθωμανών, με αποτέλεσμα μετά την κατάκτησή τους ο Μωάμεθ Β΄ ο Πορθητής να πουλήσει τους κατοίκους ως σκλάβους. Στα έρημα νησιά μετέφερε υποχρεωτικά οικογένειες από τις ακτές της Μαύρης Θάλασσας. 
Οι νέοι κάτοικοι επωφελήθηκαν από τις φορολογικές απαλλαγές που είχαν τα νησιά και αναπτύχθηκαν γρήγορα. Οι απαλλαγές αυτές προσέλκυσαν κι άλλους χριστιανούς από διάφορα μέρη της Οθωμανικής Αυτοκρατορίας, με αποτέλεσμα να πυκνώσει ο πληθυσμός τους. Οι περιηγητές τα θεωρούσαν αμιγώς ελληνικά νησιά ("Iles de Grece"), αφού τα κατοικούσαν κυρίως Έλληνες. 
Οι κάτοικοι ασχολούνταν κυρίως με την αλιεία και αργότερα με την εμπορική ναυτιλία συσσωρεύοντας αμύθητα πλούτη. Σταδιακά αποικίστηκαν κι από άλλους Ρωμιούς από τη Νάξο, την Άνδρο, την Κρήτη, τη Χίο κι από άλλα νησιά. Επίσης, από Έλληνες της Μικρασίας του Πόντου και της Θράκης. Αναφέρονται ακόμα Μανιάτες και Τσάκωνες της Πελοποννήσου. Όλοι αυτοί με τον καιρό συγχωνεύτηκαν και οι απόγονοί τους θεωρούσαν πια τον εαυτό τους αυτόχθονα πληθυσμό.
Τα Πριγκηπόνησα ήταν αυτοδιοικούμενα από εντόπιους προκρίτους και εκκλησιαστικά ανήκαν στη μητρόπολη Χαλκηδόνας. Στα χρόνια πριν από την Ελληνική Επανάσταση του 1821, αποτέλεσαν ασφαλές καταφύγιο για τα μέλη της Φιλικής Εταιρείας. Εκεί μπορούσαν χωρίς κίνδυνο να συζητούν για την προετοιμασία του αγώνα, αν και βρίσκονταν δυο βήματα από την έδρα του Σουλτάνου. Μάλιστα συχνά τηρούνταν πρακτικά από τις συζητήσεις αυτές, τα οποία φυλάσσονταν σε ένα σιναΐτικο μετόχι ως το 1940 που τα πέταξαν αδαείς επίτροποι της μονής.
Από το 1861 τα Νησιά απετέλεσαν δημαρχιακό τμήμα (καζά) με κέντρο την Πρίγκηπο. Ήδη είχαν εξελιχθεί σε παραθεριστικά θέρετρα για τις εύπορες οικογένειες των Ρωμιών και των Αρμενίων της Πόλης. Από τις οικογένειες αυτές εκλέγονταν κυρίως οι δήμαρχοι.
Το 1894 ταλαιπωρήθηκαν από έναν μεγάλο σεισμό, αλλά σύντομα ανέκαμψαν. Πολλές σημαντικές οικογένειες της Πόλης προέρχονταν από εδώ ή είχαν τα εξοχικά τους: Καραθεοδωρή, Υψηλάντη, Σκυλίτση, Μαυρογένη κλπ. Την εποχή αυτή αριθμούσαν 10.250 μόνιμους Έλληνες κατοίκους.
Ο 20ός αιώνας.
Ο 20ός αιώνας ξεκίνησε με πολλά δεινά για τους κατοίκους των Νησιών. Στη διάρκεια των βαλκανικών πολέμων και του Α΄ παγκοσμίου πολέμου, η υποχρεωτική στρατολόγηση των φτωχότερων κατοίκων, η κατάληψη των κοινοτικών κτιρίων (σχολών, ορφανοτροφείων κλπ) από Τούρκους στρατιωτικούς και η εγκατάσταση στρατευμάτων διαφόρων χωρών επέφερε μεγάλες καταστροφές και απώλειες σε έμψυχο και άψυχο υλικό.
Η κατάρρευση της Μεγάλης Ιδέας με την μικρασιατική καταστροφή του 1922 πάγωσε το ελληνικό στοιχείο που απέμεινε στην Τουρκία και φυσικά στα Πριγκηπόνησα. Ως το 1955 υπήρξε μια περίοδος ηρεμίας. Το πογκρόμ των ελληνικών περιουσιών της Πόλης που συνέβη τότε σήμανε την αρχή του τέλους, ενώ ακολούθησαν οι απελάσεις του 1964. Η αίσθηση ανασφάλειας των υπολοίπων κατοίκων, τους οδήγησε σε σταδιακή αναχώρηση, συχνά χωρίς τη διασφάλιση της ιδιοκτησίας της ακίνητης περιουσίας τους. Τη θέση τους πήραν μέτοικοι από τα βάθη της Μικρασίας, κυρίως Κούρδοι και Λαζοί. Σήμερα από τους 20.000 μόνιμους κατοίκους, ελάχιστοι είναι Έλληνες.
To 1924, επί πατριαρχείας Γρηγορίου Ζ' ιδρύθηκε η Ιερά Μητρόπολις Πριγκηποννήσων, που περιλαμβάνει τα νησιά Πρίγκηπο, Χάλκη, Αντιγόνη και Πρώτη.
Σημερινή εικόνα.
Κατά τη διάρκεια του καλοκαιριού, τα Πριγκηπονήσια είναι δημοφιλής εκδρομικός προορισμός από την Κωνσταντινούπολη. Μπορεί κανείς να πάει εκεί με τακτική ακτοπλοϊκή συγκοινωνία από τα βασικά πορθμεία της Πόλης (Bostancı, Kartal, Sirkeci/Eminönü, Kabataş και Yenikapı). Στα νησιά δεν υπάρχουν αυτοκίνητα και δρόμοι και οι συγκοινωνίες γίνονται με παραδοσιακές άμαξες και ποδήλατα. Το γεγονός αυτό δίνει έναν πρόσθετο τόνο παράδοσης και ηρεμίας στην περιοχή.
Κατά την περίοδο της Βυζαντινής Αυτοκρατορίας, τα Πριγκηπονήσια υπήρξαν τόπος εξορίας για Αυτοκράτορες και Πατριάρχες. Το ίδιο συνέβη αργότερα και με Οθωμανούς Σουλτάνους. Ο πληθυσμός των νησιών στο παρελθόν αποτελούνταν από σημαντικότατο αριθμό Ελλήνων, Αρμενίων και Εβραίων, οι οποίοι είτε έμεναν εκεί μονίμως ή είχαν παραθεριστικές κατοικίες. Σταδιακά, όπως και στην υπόλοιπη Κωνσταντινούπολη, η πληθυσμιακή αυτή σύνθεση αλλοιώθηκε, καθώς τα Πριγκηπονήσια επελέγησαν από πολλούς πλούσιους Τούρκους ως τόπος διαμονής. Έτσι χτίστηκαν ακριβές επαύλεις και τα νησιά απέκτησαν κοσμοπολίτικο χαρακτήρα.
Παρά ταύτα, το πέρασμα των μειονοτήτων είναι εμφανές ακόμη και σήμερα. Σημαντικού ελληνικού ενδιαφέροντος είναι η Μονή του Αγίου Γεωργίου στην Πρίγκηπο και η Μονή της Αγίας Τριάδας στη Χάλκη, στην οποία στεγαζόταν και η Θεολογική Σχολή της Χάλκης. Σημερα οι Έλληνες στα Πριγκηποννησα μετριουνται σε 980 άτομα αποτελώντας την τρίτη πολυπληθέστερη κοινότητα της Πόλης, που κατανέμονται:

</doc>
<doc id="56996" url="https://el.wikipedia.org/wiki?curid=56996" title="Όμπλαστ του Ιρκούτσκ">
Όμπλαστ του Ιρκούτσκ

Το Όμπλαστ του Ιρκούτσκ (ρωσικά: "Ирку́тская о́бласть") είναι ομοσπονδιακό υποκείμενο της Ρωσίας, υπαγόμενο στο Σιβηρικό Διαμέρισμα. Βρέχεται στα ΝΑ από τη λίμνη Βαϊκάλη.
Λόγω του υψηλού βαθμού εκβιομηχάνισής της, η περιφέρεια είναι έντονα αστικοποιημένη με το 70% του πληθυσμού της να ζει σε πόλεις. Από αυτές, πέντε πλησιάζουν ή ξεπερνούν τους 100.000 κατοίκους σύμφωνα με την απογραφή του 2002: η πρωτεύουσα Ιρκούτσκ (593.604), το Μπράτσκ (259.335), το Ανγκάρσκ (247.118), το Ουστ Ιλίμσκ (100.592) και το Ουζόλιε Σιμπίρσκογιε (90.161).
Στα νότια εδάφη της Περιφέρειας Ιρκούτσκ βρισκόταν μέχρι πρότινος ο Αυτόνομος θύλακας της Ουστ-Ορντά Μπουργιατίας (έδρα μιας μικρής νομαδικής μειονότητας μογγολικής καταγωγής), τον οποίο ενσωμάτωσε την Πρωτοχρονιά του 2008.

</doc>
<doc id="56997" url="https://el.wikipedia.org/wiki?curid=56997" title="Ουστ-Ορντά Μπουργιατία">
Ουστ-Ορντά Μπουργιατία

Η Ουστ-Ορντά Μπουργιατία είναι περιοχή της νότιας Σιβηρίας. Έως την Πρωτοχρονιά του 2008 αποτελούσε ξεχωριστό ομοσπονδιακό υποκείμενο της Ρωσίας, με την ονομασία "Αυτόνομος θύλακας της Ουστ-Ορντά Μπουργιατίας". Σήμερα είναι τμήμα της Περιφέρειας Ιρκούτσκ.
Η περιοχή δε διαθέτει πόλεις. Πρωτεύουσά της είναι ο αστικός οικισμός Ουστ-Ορντίνσκι με 14.335 κατοίκους κατά την απογραφή του 2002. Σύμφωνα με την ίδια απογραφή, οι αυτόχθονες Μπουργιάτες (μογγολικό φύλο) αντιπροσωπεύουν το 39,6% των κατοίκων και οι ρώσοι το 54,4%.

</doc>
<doc id="56998" url="https://el.wikipedia.org/wiki?curid=56998" title="Γιακουτία">
Γιακουτία



</doc>
<doc id="56999" url="https://el.wikipedia.org/wiki?curid=56999" title="Πριγκηπόνησα">
Πριγκηπόνησα



</doc>
<doc id="57002" url="https://el.wikipedia.org/wiki?curid=57002" title="Καλίνινγκραντ">
Καλίνινγκραντ

Το Καλίνινγκραντ (), παλαιότερα γνωστό ως Κένιγκσμπεργκ ή Καινιξβέργη (, , Παλαιά Πρωσικά: "Twangste, Kunnegsgarbs, Knigsberg", , ), είναι πόλη-λιμάνι και διοικητικό κέντρο της Περιφέρειας Καλίνινγκραντ, του ρωσικού θύλακα που βρίσκεται μεταξύ της Πολωνίας και της Λιθουανίας στην Βαλτική Θάλασσα. Η περιοχή αυτή συνορεύει με εδάφη μελών του NATO και της Ευρωπαϊκής Ένωσης, ενώ είναι γεωγραφικά αποκομμένη από την υπόλοιπη Ρωσία.
Στην περιοχή βρισκόταν το Παλαιό Πρωσικό φρούριο/οικισμός "Twangste". Το 1255, ένα νέο φρούριο χτίστηκε στην τοποθεσία αυτή από τους Τεύτονες Ιππότες στη διάρκεια των Βόρειων Σταυροφοριών, το οποίο και έλαβε την ονομασία «Κένιγκσμπεργκ» προς τιμήν του Βασιλέα Ότακαρ Β΄ της Βοημίας. Η πόλη ήταν μέρος διαδοχικά του Κράτους του Τευτονικού Τάγματος, της Πολωνο-Λιθουανικής Κοινοπολιτείας, της Ρωσικής Αυτοκρατορίας, της Πρωσίας και της Γερμανίας (έως το 1945). Έως το τέλος του Β΄ Παγκοσμίου Πολέμου, η περιοχή αποτελούσε το βόρειο τμήμα της πρώην Ανατολικής Πρωσίας. Η πόλη καταστράφηκε σε μεγάλο βαθμό στη διάρκεια του Β΄ Παγκοσμίου Πολέμου, κατελήφθη από τον Κόκκινο Στρατό το 1945 και ο γερμανικός πληθυσμός διέφυγε ή εκδιώχθηκε. Μετονομάστηκε σε Καλίνινγκραντ στις 4 Ιουλίου 1946 προς τιμήν του Μιχαήλ Καλίνιν. Το 2005, το Καλίνινγκραντ γιόρτασε τα 750 χρόνια ύπαρξής του.
Σύμφωνα με την Απογραφή του 2010, ο πληθυσμός του ήταν της τάξεως των 431.902 κατοίκων—μια αύξηση από τους 430.003 που είχαν καταγραφεί στην Απογραφή του 2002.
Γεωγραφία.
Το Καλίνινγκραντ βρίσκεται στις εκβολές του πλωτού ποταμού Πρεγκόλυα, ο οποίος εκβάλει στη λιμνοθάλασσα του Βιστούλα, στη Βαλτική Θάλασσα.
Θαλάσσια σκάφη μπορούν να έχουν πρόσβαση στον Κόλπο του Γκντανσκ/Κόλπο του Ντάντζιγκ και τη Βαλτική Θάλασσα μέσω της λιμνοθάλασσας του Βιστούλα και του Στενού του Μπάλτιγισκ.
Μέχρι περίπου το 1900, πλοία με βύθισμα μεγαλύτερο των δύο μέτρων δεν μπορούσαν να ανέβουν τον ποταμό και να έχουν πρόσβαση στην πόλη, ενώ τα μεγαλύτερα πλοία υποχρεώνονταν να αγκυροβολούν στο Πίλαου (σημερινό Μπάλτιγισκ), απ' όπου τα εμπορεύματα μεταφέρονταν σε μικρότερου βυθίσματος πλοιάρια. Το 1901, ένα πλωτό κανάλι μεταξύ του Κένιγκσμπεργκ και του Πίλαου, η κατασκευή του οποίου στοίχισε 13 εκατομμύρια γερμανικά μάρκα, έδωσε τη δυνατότητα σε πλοία βυθίσματος έως 6,5 μέτρων να φτάνουν να δένουν μέχρι την πόλη (δείτε επίσης λήμμα Λιμάνια της Βαλτικής Θάλασσας).
Το Αεροδρόμιο Χράμπροβο, σε απόσταση 24 χιλιομέτρων στα βόρεια του Καλίνινγκραντ, έχει έναν μικρό αριθμό σταθερών πτήσεων και τσάρτερ με διάφορους προορισμούς στην Ευρώπη. Υπάρχει, επίσης, το μικρότερου μεγέθους Αεροδρόμιο Ντέβαου Καλίνινγκραντ ανοιχτό για τη γενική αεροπορία. Το Καλίνινγκραντ αποτελεί, ακόμη, έδρα της αεροπορικής βάσης Καλίνινγκραντ Τσκάλοφσκ.
Ιστορία.
Σαμπιανοί.
Του Κένιγκσμπεργκ προηγήθηκε από ένα Σαμπιανικό (Παλαιό Πρωσικό) φρούριο γνωστό ως "Twangste" ("Tuwangste", "Tvankste"), το οποίο σημαίνει Βελανόδασος. Στη διάρκεια του πολέμου ενάντια των Σαμπιανών που ξεκίνησαν οι Τεύτονες Ιππότες το 1255, το "Twangste" καταστράφηκε και αντικαταστάθηκε από ένα νέο φρούριο γνωστό ως "Κένιγκσμπεργκ".
Κένιγκσμπεργκ.
Το Καλίνινγκραντ ήταν η παλαιά πόλη Κένιγκσμπεργκ της Ανατολικής Πρωσίας. Με έτος ίδρυσης το 1255, από τους Τεύτονες Ιππότες, η πόλη ονομάστηκε προς τιμήν του Βοημού βασιλιά Ότακαρ Β΄. Κατά την περίοδο της γερμανοποίησης και αποικισμού που έλαβε χώρα τους επόμενους αιώνες, ο γερμανικός πολιτισμός επικράτησε, με την παρουσία σημαντικών πολωνικών και λιθουανικών μειονοτήτων, ενώ οι Σαμπιανοί εξαφανίστηκαν ολοκληρωτικά κάποια στιγμή στη διάρκεια του 17ου αιώνα. Στη διάρκεια του Β΄ Παγκοσμίου Πολέμου, η πόλη του Κένιγκσμπεργκ καταστράφηκε σε μεγάλο βαθμό από έναν βρετανικό αεροπορικό βομβαρδισμό, σε συνδυασμό με την επίθεση των σοβιετικών δυνάμεων.
Σοβιετική Ένωση.
Με το πέρας του Β΄ Παγκοσμίου Πολέμου το 1945, η πόλη προσαρτήθηκε από την Σοβιετική Ένωση εν αναμονή της τελικής απόφασης για τα εδαφικά ζητήματα που θα λαμβανόταν στην ειρηνευτική συμφωνία (ως τμήμα της ΕΣΣΔ), όπως είχε συμφωνηθεί από τους Συμμάχους στη Διάσκεψη του Πότσδαμ:
6. ΠΟΛΗ ΤΟΥ ΚΕΝΙΓΚΣΜΠΕΡΓΚ ΚΑΙ ΠΕΡΙΧΩΡΑ
Η Σύνοδος εξέτασε μία πρόταση από την Σοβιετική Κυβέρνηση αναφορικά με εδαφικά ζητήματα που προκύπτουν ενόψει της υπογραφής ειρηνευτικής συμφωνίας, όσον αφορά τα δυτικά σύνορα της ΕΣΣΔ τα οποία γειτνιάζουν με την Βαλτική Θάλασσα τα οποία θα πρέπει να διασχίζουν κάποιο σημείο στις ανατολικές ακτές του Κόλπο του Ντάντζιγκ στα ανατολικά, στα βόρεια του Μπράουνσμπεργκ και του Γκόλνταπ, στο σημείο ένωσης των συνόρων της Λιθουανίας, της Πολωνικής Δημοκρατίας και της Ανατολικής Πρωσίας.
Η Σύνοδος έχει έρθει σε καταρχήν συμφωνία με αυτή την πρόταση της Σοβιετικής Κυβέρνησης σχετικά με την μεταβίβαση στην κατοχή της Σοβιετικής Ένωσης της πόλης του Κένιγκσμπεργκ και των περιχώρων αυτής όπως αναφέρεται αναλυτικά παραπάνω, κάτι που θα αποτελέσει αντικείμενο εξέτασης από εμπειρογνώμονες κατά την επανεξέταση των τωρινών συνόρων.
Ο Πρόεδρος των Ηνωμένων Πολιτειών και ο Βρετανός Πρωθυπουργός δήλωσαν ότι θα υποστηρίξουν την πρόταση της Συνόδου στις επερχόμενες διαπραγματεύσεις για την υπογραφή ειρηνευτικού συμφώνου.
Το Κένιγκσμπεργκ μετονομάστηκε σε Καλίνινγκραντ το 1946 μετά τον θάνατο του Προέδρου του Προεδρείου του Ανωτάτου Σοβιέτ της ΕΣΣΔ, Μιχαήλ Καλίνιν, ενός από τους πρώτους Μπολσεβίκους. Οι επιζήσαντες του γερμανικού πληθυσμού απελάθηκαν βίαια και η πόλη εποικίστηκε με Σοβιετικούς κατοίκους. Η γερμανική γλώσσα αντικαταστάθηκε με τη ρωσική γλώσσα.
Η πόλη ανοικοδομήθηκε, και, καθώς επρόκειτο για δυτικότερο τμήμα της ΕΣΣΔ, η Περιφέρεια Καλίνινγκραντ αποτέλεσε περιοχή μείζονος στρατηγικής σημασίας στη διάρκεια του Ψυχρού Πολέμου. Ο Σοβιετικός Βαλτικός Στόλος βρισκόταν σταθμευμένος στην πόλη στη διάρκεια της δεκαετίας του 1950. Λόγω της στρατηγικής του σημασίας, η πρόσβαση στο Καλίνινγκραντ απαγορευόταν σε ξένους επισκέπτες.
Το 1957 υπεγράφη συμφωνία η οποία οριοθετούσε την γραμμή των συνόρων μεταξύ της Πολωνίας και της Σοβιετικής Ένωσης.
Ρωσία.
Η πόλη του Μπάλτιγισκ, λίγο έξω από το Καλίνινγκραντ, είναι το μοναδικό ρωσικό λιμάνι επί της Βαλτικής Θάλασσας το οποίο λέγεται ότι παραμένει «ελεύθερο πάγων» για όλη την διάρκεια του χρόνου, με την περιοχή να παίζει, ως εκ τούτου, σημαντικό ρόλο στην συντήρηση του Βαλτικού Στόλου.
Λόγω της κατάρρευσης της Σοβιετικής Ένωσης το 1991, η Περιφέρεια Καλίνινγκραντ μετατράπηκε σε θύλακα, γεωγραφικά αποκομμένο από το υπόλοιπο τμήμα της Ρωσίας. Η απομόνωση αυτή από την υπόλοιπη Ρωσία έγινε ακόμη πιο αισθητή σε πολιτικό επίπεδο όταν η Πολωνία και η Λιθουανία έγιναν μέλη του NATO και, στην συνέχεια, της Ευρωπαϊκής Ένωσης το 2004. Κάθε στρατιωτικός και πολιτικός χερσαίος σύνδεσμος μεταξύ της περιοχής και της υπόλοιπης Ρωσίας θα πρέπει να διασχίζει εδάφη μελών του NATO και της ΕΕ. Ειδικές ταξιδιωτικές συμφωνίες για τους κατοίκους των εδαφών έχουν γίνει μέσω του "Εγγράφου Διευκόλυνσης Διελεύσεως (FTD)" και του "Εγγράφου Διευκόλυνσης Σιδηροδρομικής Διελεύσεως (FRTD)".
Τον Ιούλιο του 2005, τα 750 χρόνια από την ίδρυση της πόλεως εορτάστηκαν με λαμπρότητα.
Τον Ιούλιο του 2007, ο Ρώσος Πρώτος Αναπληρωτής Πρωθυπουργός Σεργκέι Ιβάνοφ δήλωσε ότι εφόσον ελεγχόμενα από τις ΗΠΑ συστήματα πυραυλικής άμυνας εγκαθίσταντο στην Πολωνία, τότε, πυρηνικά όπλα θα προωθούνταν στο Καλίνινγκραντ. Στις 5 Νοεμβρίου 2008, ο Ρώσος ηγέτης Ντμίτρι Μεντβέντεφ δήλωσε ότι η εγκατάσταση πυραύλων στο Καλίνινγκραντ θα έπρεπε να θεωρείται σχεδόν βέβαιη. Τα σχέδια αυτά ματαιώθηκαν, ωστόσο, τον Ιανουάριο του 2009.
Παρόλα αυτά, στα τέλη του 2011, ανατέθηκε σε ένα ευρείας κλίμακας ραντάρ Βόρονεζ να παρακολουθεί την εκτόξευση πυραύλων εντός ακτίνας 6.000 χμ. Βρίσκεται στον οικισμό του Πιονέρσκι (παλαιότερα γνωστό με την γερμανική ονομασία "Neukuhren") στην Περιφέρεια Καλίνινγκραντ.
Μετονομασία.
Συζητήσεις έχουν υπάρξει αναφορικά με το ζήτημα της μετονομασίας της πόλης στο αρχικό «Κένιγκσμπεργκ», όπως συνέβη και με την περίπτωση αρκετών άλλων ρωσικών πόλεων οι οποίες επέστρεψαν στις ονομασίες της προσοβιετικής περιόδου, π.χ. Αγία Πετρούπολη, Γιεκατερίνμπουργκ και Τβερ, οι οποίες ήταν γνωστές στη διάρκεια της σοβιετικής περιόδου ως "Λένινγκραντ", "Σφερντλόφσκ" και "Καλίνιν", αντίστοιχα. Το «"Κιόνιγκ"» (Кёниг, μια συντομευμένη μορφή του «Königsberg» στα ρώσικα) χρησιμοποιείται συχνά σε διαφημίσεις τουριστικών εταιρειών στην ευρύτερη περιοχή. Μία άλλη δυνατότητα θα ήταν να λάβει η πόλη μία ονομασία που θα βασιζόταν στον ιστορικό προσδιορισμό της σε άλλες σλαβικές γλώσσες, όπως το «Κορόλεβετς».
Άλλοι, πάλι, έχουν προτείνει την ελαφρά μετατροπή του ονόματος της πόλης σε «Καλίνογκραντ», ώστε με αυτό τον τρόπο να μειωθεί ο υπερβολικός σοβιετικός τόνος του. Το "Καλίνα", ή "viburnum opulus", είναι φυτό το οποίο έχει ιερό χαρακτήρα στην σλαβική παράδοση. Το Καλίνα είναι ένα κοινό μοτίβο που βρίσκεται σε δεκάδες δημοτικά τραγούδια, ιδίως εκείνα που συμβολίζουν την νιότη και την αθωότητα, καθώς και όσα σχετίζονται με τον γάμο ή την κηδεία.
Το "Κάντγκραντ" είναι ακόμη μια εναλλακτική ονομασία για την πόλη. Η ονομασία του Κάντγκραντ (η πόλη προς τιμήν του μεγάλου φιλοσόφου Ιμμάνουελ Καντ) έχει προωθηθεί από διανοούμενους και εκπροσώπους ΜΜΕ ανά τον κόσμο. Ο Καντ γεννήθηκε στο Κένιγκσμπεργκ το 1724 και παρέμεινε στην πόλη έως τον θάνατό του το 1804. Το 2008, ένας νέος κύκλος πανεπιστημιακών που κατοικούσαν στο Καλίνινγκραντ υπό τους Μ. Νταρ και Ν. Τζάντζουκ (και οι δυο τους ήταν πανεπιστημιακοί που εργάζονταν στο Ινστιτούτο Κλάους Μένερτ του Καλίνινγκραντ) ίδρυσε την "Kantgrad International Society", με απώτερο στόχο την αναγέννηση του καντιανού τρόπου σκέψης.
Διοικητικό και δημοτικό καταστατικό.
Το Καλίνινγκραντ αποτελεί το διοικητικό κέντρο μιας περιφέρειας. Εντός του πλαισίου των διοικητικών διαιρέσεων, έχει χαρακτηριστεί ως πόλη περιφερειακής σημασίας του Καλίνινγκραντ—μια διοικητική ενότητα με καταστατικό ισοδύναμο αυτού των περιφερειών. Ως δημοτική υποδιαίρεση, η πόλη περιφερειακής σημασίας του Καλίνινγκραντ έχει χαρακτηριστεί ως Αστική Περιοχή Καλίνινγκραντ.
Περιφέρειες πόλης.
Μέχρι το 2011, η πόλη ήταν χωρισμένη σε τρεις διοικητικές περιφέρειες:
Δύο διοικητικές περιφέρειες καταργήθηκαν τον Ιούνιο του 2009:
Κλίμα.
Το Καλίνινγκραντ διαθέτει εύκρατο κλίμα, με κρύους, συννεφιασμένους, σχετικά ήπιους χειμώνες και δροσερά καλοκαίρια με συχνές βροχοπτώσεις και καταιγίδες. Οι μέσες θερμοκρασίες κυμαίνονται από -1,5 μέχρι 18,1 °C και οι βροχοπτώσεις κυμαίνονται από 36 μέχρι 97 χιλιοστά τον μήνα. Γενικά, πρόκειται για ένα ωκεάνιο κλίμα και ως εκ τούτου υγρό, μεταβλητό και ήπιο.
Υπάρχει ξεκάθαρη διαφοροποίηση μεταξύ του καιρού των διαφορετικών εποχών. Η άνοιξη ξεκινά τον Μάρτιο και είναι αρχικά κρύα και θυελλώδης, ενώ στη συνέχεια γίνεται ζεστή και συχνά πολύ ηλιόλουστη. Το καλοκαίρι, το οποίο ξεκινά τον Ιούνιο, είναι κυρίως ζεστό με ενδεχόμενο καύσωνα σε ορισμένες περιπτώσεις (με θερμοκρασίες να φτάνουν έως 30-35 °C τουλάχιστον μία φορά τον χρόνο) με αρκετή ηλιοφάνεια και διάσπαρτες ισχυρές βροχοπτώσεις. Οι κατά ετήσιο μέσο όρο ώρες ηλιοφάνειας στο Καλίνινγκραντ είναι 1700, όπως συμβαίνει και με τις υπόλοιπες βόρειες πόλεις. Ο Ιούλιος και ο Αύγουστος είναι οι πλέον θερμοί μήνες. Το φθινόπωρο ξεκινά τον Σεπτέμβριο και είναι αρχικά ζεστό και ηλιόλουστο, προτού μετατραπεί σταδιακά, σε υγρό και ομιχλώδες προς τον Νοέμβριο. Ο χειμώνας διαρκεί από τον Δεκέμβριο ως τον Μάρτιο και περιλαμβάνει περιόδους χιονοπτώσεων. Ο Ιανουάριος και ο Φεβρουάριος είναι οι πλέον ψυχροί μήνες με την θερμοκρασία να φτάνει σε ορισμένες περιπτώσεις ως τους -15 °C.
Αστικό Τοπίο.
Μουσεία.
Το Καλίνινγκραντ διαθέτει αρκετά μουσεία. Μερικά παραδείγματα είναι το μουσείο του Ιμμάνουελ Καντ στη νήσο Νάιπ.χ.οφ, το Περιφερειακό Μουσείο Ιστορίας και Τεχνών, το οποίο διαθέτει τμήματα του Μουσείου της Πρωσίας του Κάστρου του Κένιγκσμπεργκ με ευρήματα τοπικών αρχαιολογικών ερευνών, καθώς και το Μουσείο Κεχριμπαριού Καλίνινγκραντ, το οποίο βρίσκεται εντός του Πύργου Ντόνα κοντά στην Πύλη Ρόσγκαρτεν. Η πόλη αποτελεί επίσης έδρα του Κρατικής Πινακοθήκης Καλίνινγκραντ, η οποία ιδρύθηκε το 1988, και η οποία εξελίσσεται σταδιακά σε μουσείο σύγχρονης τέχνης.
Το Μουσείο των Ωκεανών του Κόσμου βρίσκεται πάνω στο πρώην ερευνητικό πλοίο "Wityaz" στις ακτές του ποταμού Πρέγκελ. Το μουσείο παρουσιάζει τις πλέον σύγχρονες τεχνολογίες στον τομέα των θαλασσίων ερευνών, ενώ επίσης παρουσιάζει την ποικιλία της χλωρίδας και της πανίδας των ωκεανών. Ένα αγκυροβολημένο υποβρύχιο "Foxtrot--class" το οποίο βρίσκεται δίπλα στο μουσείο, το "B-413", φιλοξενεί έκθεση αναφορικά με τον ρωσικό στόλο υποβρυχίων.
Θέατρο.
Η Φιλαρμονική Ορχήστρα του Καλίνινγκραντ στεγάζεται στην πρώην Καθολική Εκκλησία της Αγίας Οικογένειας του Κένιγκσμπεργκ, η οποία ανεγέρθηκε το 1907. Η εκκλησία καταστράφηκε στη διάρκεια του Β΄ Παγκοσμίου Πολέμου, ωστόσο ανακατασκευάστηκε στη συνέχεια. Το κτίριο, το οποίο έχει εξαίρετη ακουστική, λειτουργεί ως χώρος συναυλιών μετά τα νέα του εγκαίνια το 1980.
Το Περιφερειακό Δραματικό Θέατρο Καλίνινγκραντ βρίσκεται στο παλαιό "Neues Schauspielhaus" του Κένιγκσμπεργκ, τα εγκαίνια του οποίου έγιναν το 1910. Το κτίριο ανακατασκευάστηκε μετά το πέρας του πολέμου βάσει παλαιοτέρων σχεδίων του και άνοιξε εκ νέου το 1960. Η κιονοστοιχία εμπρός στην είσοδο αποτελεί απομίμηση του Θεάτρου Μπολσόι στη Μόσχα.
Το ιδιαίτερα γνωστό σε τοπικό επίπεδο Κουκλοθέατρο Καλίνινγκραντ εδρεύει από το 1975 στην Εκκλησία Μνήμης Βασίλισσας Λουίζας. Η νεορομανικού ρυθμού αυτή εκκλησία, σχεδιασμένη από τον αρχιτέκτονα Φριτς Χάιτμαν, ανεγέρθηκε το 1901.
Αρχιτεκτονική.
Το προπολεμικό κέντρο της πόλης (Άλστατ και Νάιπ.χ.οφ) αποτελείται σήμερα από πάρκα, μεγάλες λεωφόρους, μία πλατεία στην θέση του παλαιού Κάστρου του Κένιγκσμπεργκ, ενώ διαθέτει μόλις δύο κτίρια: το Σπίτι των Σοβιέτ («Dom Sovyetov»), το οποίο βρίσκεται περίπου στην θέση του παλαιού κάστρου, καθώς και τον ανακαινισμένο Καθεδρικό του Κένιγκσμπεργκ επί της νήσου Νάιπ.χ.οφ (νυν «Νήσος Καντ»). Ο τάφος του Ιμμάνουελ Καντ βρίσκεται δίπλα στον Καθεδρικό. Το νέο κέντρο της πόλης βρίσκεται συγκεντρωμένο γύρω από την Πλατεία Νίκης. Ο Καθεδρικός Ναός του Σωτήρος Χριστού, ο οποίος αφιερώθηκε το 2005, βρίσκεται επί αυτής της πλατείας.
Το παλαιότερο κτίριο στο Καλίνινγκραντ είναι η Εκκλησία Γιουντίτεν (χτισμένη προ του 1288). Επίσης σημαντικό αξιοθέατο είναι το παλαιό Χρηματιστήριο, οι εναπομείνασες εκκλησίες, καθώς και οι εναπομείνασες πύλες της πόλης. Σε αριστερόστροφη διάταξη οι πύλες αυτές είναι: η Πύλη Σάκχαϊμ, η Πύλη του Βασιλέα, η Πύλη Ρόσγκαρτεν, η Πύλη Επίθεσης (), η Πύλη Σιδηροδρόμου ("Eisenbahntor"), η Πύλη του Βρανδεμβούργου, καθώς και η Πύλη Φρίντλαντ ("Friedländer Tor"). Πέραν του προαναφερθέντος Πύργου Ντόνα, ο οποίος φιλοξενεί το Μουσείο Κεχριμπαριού, υπάρχει επίσης ο Πύργος Βράνγκελ ο οποίος παραμένει ως κατάλοιπο των παλαιών τειχών της πόλης του Κένιγκσμπεργκ. Από το παλαιό Φρούριο Φρίντριχσμπουργκ μόνο η πύλη απομένει.
Μνημεία.
Στα σημαντικότερα μνημεία της πόλης περιλαμβάνεται το άγαλμα του Ιμμάνουελ Καντ το οποίο βρίσκεται εντός του Κρατικού Πανεπιστημίου Ιμμάνουελ Καντ της Ρωσίας. Το άγαλμα φιλοτεχνήθηκε από τον γνωστό γλύπτη Κρίστιαν Ντάνιελ Ράουχ και τα αποκαλυπτήρια του έγιναν το 1864. Το άγαλμα καταστράφηκε το 1945, ωστόσο ανακατασκευάστηκε το 1992 κατόπιν πρωτοβουλίας της Μάριον φον Ντόνχοφ. Επίσης άξιο αναφοράς είναι το Μνημείο των Κοσμοναυτών, το οποίο τιμά τους καταγόμενους από το Καλίνινγκραντ κοσμοναύτες Αλεξέι Λεόνοφ, Γιούρι Ρομανένκο και Αλεξάντρ Βικτορένκο. Άλλα αγάλματα και μνημεία είναι το άγαλμα του Δούκα Αλβέρτου, του άγαλμα του Φρίντριχ Σίλερ, το άγαλμα του Τσάρου Πέτρου του Μεγάλου, του Βλαντίμιρ Βισότσκι, το μνημείο της «Μάνας Ρωσίας», καθώς και το Μνημείο για τους 1.200 Φύλακες, εις ανάμνησιν της Μάχης του Κένιγκσμπεργκ.
Πάρκα.
Ο Ζωολογικός Κήπος Καλίνινγκραντ άνοιξε αρχικά ως Ζωολογικός Κήπος Κένιγκσμπεργκ το 1896. Η συλλογή του, η οποία εκτείνεται σε έκταση 16.5 εκταρίων, περιλαμβάνει 315 είδη επί συνόλου 2.264 ζώων (έως το 2005). Ο Ζωολογικός Κήπος του Καλίνινγκραντ λειτουργεί επίσης ως βοτανικός κήπος.
Λίμνες.
Ευρισκόμενη προς το κέντρο της πόλης είναι η Κάτω Λίμνη, μια τεχνητή λίμνη. Η Κάτω Λίμνη είναι περιτριγυρισμένη από έναν περίπατο και μια περιοχή αναψυχής που είναι ενεργή ιδιαιτέρως στη διάρκεια του καλοκαιριού. Στα βόρεια της Κάτω Λίμνης βρίσκεται η Άνω Λίμνη στο βόρειο Καλίνινγκραντ.
Γέφυρες.
Το έγγραφο του Λέοναρντ Όιλερ του 1736 αναφορικά με το πρόβλημα των Επτά Γεφυρών του Κένιγκσμπεργκ ήταν μια πρωτοποριακή εργασία στον τομέα της τοπολογίας. Μονάχα δύο από τις γέφυρες της περιόδου αυτής έχουν απομείνει σήμερα.
Πολιτισμός.
Εκπαίδευση.
Ένα σημαντικό εκπαιδευτικό κέντρο στο Καλίνινγκραντ είναι το Βαλτικό Ομοσπονδιακό Πανεπιστήμιο Ιμμάνουελ Καντ. Αποτελεί διάδοχη κατάσταση του "Albertina", το οποίο ήταν το παλαιό πανεπιστήμιο του Κένιγκσμπεργκ με έτος ίδρυσης το 1544, και μεταξύ των καθηγητών του οποίου περιλαμβάνονταν διακεκριμένοι διανοούμενοι όπως οι Αμπράομας Κουλβιέτις, Στανισλόβας Ραπαλιόνις, Ιμμάνουελ Καντ και Γιαν Μίκουλιτς-Ραντέτσκι.
Μουσική.
Η σύγχρονη πόλη του Καλίνινγκραντ αποτελεί έδρα της Περιφερειακής Φιλαρμονικής και Συμφωνικής Ορχήστρας Καλίνινγκραντ, του ανδρικού συνόλου χορωδίας δωματίου Lik και του συνόλου ρωσικής μουσικής Garmonika, καθώς και της Ορχήστρας Δωματίου Καλίνινγκραντ.
Γαστρονομία.
Το Καλίνινγκραντ έχει δικές του μάρκες βότκας και μπύρας, την "Stari Königsberg" και την "Ostmark" αντιστοίχως. Από τις αρχές της δεκαετίας του 1990, αρκετά νέα εστιατόρια έχουν ανοίξει στην πόλη. Τα εστιατόρια αυτά προσφέρουν γαστρονομικές σπεσιαλιτέ της πρώην Ανατολικής Πρωσίας, όπως το "Königsberger Klopse", αλλά και πολλά πιάτα με ψάρια και σαλάτες, ιταλική πίτσα και σούσι, το οποίο είναι τόσο δημοφιλές σαν πιάτο στο Καλίνινγκραντ όσο είναι και στην υπόλοιπη Ρωσία. Το "Königsberger Fleck", μια σούπα με μοσχαρίσια εντόσθια, είναι άλλη μία γαστρονομική σπεσιαλιτέ από το πρώην Κένιγκσμπεργκ, η οποία ωστόσο δεν ανήκει πλέον στις γαστρονομικές συνήθειες του σημερινού Καλίνινγκραντ.
Οι κάτοικοι του Καλίνινγκραντ γενικά εισήγαγαν τις ιδιαίτερες γαστρονομικές συνήθειες των πατρίδων τους στην περιοχή όταν εγκαταστάθηκαν εκεί μετά το 1945. Το "borshch" και το "okroshka" σερβίρονται ακριβώς όπως και στην υπόλοιπη Ρωσία. Αρκετά ιταλικά και ασιατικά εστιατόρια λειτουργούν σε όλη την πόλη. Η πίτσα και το σούσι συγκαταλέγονται μεταξύ των πλέον δημοφιλών πιάτων σήμερα στην πόλη. Το φαστ φουντ είναι πλέον ευρέως διαδεδομένο μέσω διάφορων αλυσίδων καταστημάτων, συμπεριλαμβανομένων αυτών που είναι ξενικής προέλευσης, όπως τα McDonald's και τα Subway τα οποία εγκαταστάθηκαν στο Καλίνινγκραντ το 2011. Το σαουαρμά είναι επίσης εξαιρετικά δημοφιλές ως πιάτο.
Μεταφορές.
Το Αεροδρόμιο Χράμποβο του Καλίνινγκραντ, το οποίο βρίσκεται κοντά στο Χράμποβο, συνδέει κυρίως το Καλίνινγκραντ με άλλες ρωσικές πόλεις, αλλά προσφέρει επίσης πτήσεις με προορισμό άλλες ευρωπαϊκές πόλεις. Στο Μπάλτιγισκ, είναι δυνατό να πάρει κανείς πλοίο με προορισμό την Αγία Πετρούπολη, την Κοπεγχάγη, την Ρίγα, καθώς και το Κίελο. Ο διεθνής σιδηροδρομικός σταθμός του Καλίνινγκραντ είναι το Πασαζίρσκι Καλίνινγκραντ, το οποίο κατά τη διάρκεια της γερμανικής περιόδου της ιστορίας της πόλης ήταν γνωστό ως "Königsberg Hauptbahnhof". Τρένα αναχωρούν από εκεί με προορισμό το Μάλμπορκ, το Βερολίνο, το Μπάλτιγισκ, την Μόσχα, την Αγία Πετρούπολη, το Μινσκ, το Χάρκιβ, την Ανάπα, καθώς και το Μπαγκρατιόνοφσκ. Ένα μοναδικό στοιχείο τους σιδηροδρόμους του Καλίνινγκραντ είναι ότι ορισμένες γραμμές με προορισμό την Πολωνία και το Βερολίνο έχουν σταθερό εύρος ραγών 1.435 χιλιοστών παράλληλα με άλλες μεγαλυτέρου εύρους (το κοινό ρωσικό εύρος των 1.520 χιλιοστών), που χρησιμοποιήθηκαν κυρίως για στρατιωτικούς λόγους στη διάρκεια του Ψυχρού Πολέμου, ενώ σήμερα χρησιμεύουν για την μεταφορά αγαθών. Μία αποβάθρα στον σιδηροδρομικό σταθμό Πασαζίρσκι είναι προσβάσιμη μέσω των κοινών διαστάσεων ραγών στην θέση της πρώην γραμμής του "Ostbahn" με σημείο εκκίνησης το Έλμπλινγκ (Έλμπλαγκ), καθιστώντας δυνατή την πρόσβαση από το Βερολίνο.
Τα τοπικά δρομολόγια των τραίνων ξεκινούν από το Σεβέρνι Καλίνινγκραντ, το πρώην "Königsberg Nordbahnhof", το οποίο βρίσκεται επί της Πλατείας Νίκης, του σημερινού κέντρου της πόλης. Τραίνα ξεκινούν από εκεί με προορισμό το Ζελένογκραντσκ και το Σβέτλογκορσκ, καθώς επίσης και μία φορά την ημέρα με προορισμό το Σοβέτσκ. Οι γραμμές στα βόρεια και τα βορειοδυτικά έχουν συνδεθεί με το δίκτυο ηλεκτρικού ρεύματος. Αρκετές γραμμές τοπικών δρομολογίων που χρονολογούνταν από την προπολεμική περίοδο έχουν καταστραφεί ή βρίσκονται σε καθεστώς αχρησίας, μεταξύ άλλων για τον λόγο ότι η νέα συνοριογραμμή με την Πολωνία κατάφερε καίριο πλήγμα στην προηγούμενη σιδηροδρομική κυκλοφορία μεταξύ των δύο χωρών.
Το 1881, το τραμ του Κένιγκσμπεργκ εγκαινιάστηκε, ενώ βρίσκεται σε λειτουργία έως σήμερα. Το 1975 εγκαινιάστηκε ένα σύστημα λεωφορείων τύπου τρόλεϊ.
Οικονομία.
Το 1996, το Καλίνινγκραντ έλαβε το καταστατικό Ειδικής Οικονομικής Ζώνης. Οι βιομήχανοι με έδρα την ευρύτερη περιοχή απολαμβάνουν μείωση φόρων και τελωνειακών δασμών για τα αγαθά που αποστέλλουν προς άλλα τμήματα της Ρωσίας. Παρά το γεγονός ότι τα φαινόμενα διαφθοράς που σημειώνονταν στην περιοχή λειτουργούσαν αποτρεπτικά για τυχόν επενδυτές, η πολιτική αυτή σημαίνει ότι, πλέον, η περιοχή αποτελεί κομβικό σημείο της ρωσικής βιομηχανίας. Μία στις τρεις τηλεοράσεις των ρωσικών νοικοκυριών φτιάχνεται στο Καλίνινγκραντ (η εταιρεία κατασκευής τηλεοράσεων «Telebalt» Ltd., η οποία κατασκευάζει τηλεοράσεις υπό την επωνυμία Erisson, είναι ιδιοκτήτρια επίσης της «Polar», η οποία με έδρα την πόλη του Τσερνιαχόφσκ κατασκευάζει τηλεοράσεις υπό την δική της επωνυμία Polar), ενώ η πόλη αποτελεί επίσης έδρα μονάδων παραγωγής των αυτοκινητιστικών βιομηχανιών Cadillac, Hummer και BMW (τα αυτοκίνητα παράγονται στα εργοστάσια της εταιρείας Avtotor). Σήμερα, οι σημαντικότεροι τομείς της οικονομίας του Καλίνινγκραντ είναι η βιομηχανία, η ναυτιλία, η αλιεία και η εξόρυξη κεχριμπαριού. Η Μόσχα έχει δηλώσει ότι απώτερος σκοπός της είναι η περιοχή να γίνει «το Ρωσικό Χονγκ Κονγκ».
Η Ευρωπαϊκή Επιτροπή παρέχει χρηματική ενίσχυση για επιχειρηματικά σχέδια στα πλαίσια ειδικού της προγράμματος για το Καλίνινγκραντ. Η περιοχή έχει αρχίσει να βλέπει μια αύξηση στο εμπόριό της με χώρες της ΕΕ, καθώς και οικονομική ανάπτυξη, σε συνδυασμό με αύξηση της βιομηχανικής της παραγωγής. Με μία μέση αύξηση του ΑΕΠ του τάξεως άνω του 10% ανά χρόνο για διάστημα τριών ετών έως το 2007, το Καλίνινγκραντ παρουσιάζει ταχύτερη οικονομική ανάπτυξη από οποιαδήποτε άλλη περιοχή της Ρωσίας, φτάνοντας σε σημείο, μάλιστα, να ξεπερνά τις επιδόσεις γειτονικών κρατών-μελών της ΕΕ.
Στρατός.
Η Περιφέρεια Καλίνινγκραντ ήταν η πλέον στρατιωτικοποιημένη περιοχή αυτού που σήμερα είναι η Ρωσική Ομοσπονδία, ενώ η πυκνότητα των στρατιωτικών εγκαταστάσεων ήταν η υψηλότερη στην Ευρώπη. Αποτελούσε κέντρο επιχειρήσεων της πρώην σοβιετικής Βαλτικής Στρατιωτικής Περιφέρειας. Το Καλίνινγκραντ χρησιμεύει επίσης ως έδρα του ρωσικού Βαλτικού Στόλου, τον οποίο πλαισιώνουν το Τσερνιαχόφσκ (αεροπορική βάση), το Ντονσκόγιε (αεροπορική βάση) και το Καλίνινγκραντ Τσκάλοφσκ (ναυτική αεροπορική βάση).
Σοβιετική περίοδος.
Η πρόσβαση και ο έλεγχος της Βαλτικής Θάλασσας ήσαν επιτακτικής ανάγκης λόγω της αντίληψης των Σοβιετικών ότι αυτό θα σήμαινε ότι η ηγεμονική δύναμη θα είχε «επιρροή στις ευρωπαϊκές και παγκόσμιες υποθέσεις». Η Ρωσία πήρε την θέση της Σουηδίας ως ηγετική δύναμη στην ευρύτερη περιοχή από τον 18ο αιώνα και μετά, ωστόσο στα τέλη του 19ου και στις αρχές του 20ού αιώνα ξεπεράστηκε σε μεγάλο βαθμό από την ολοένα αυξανόμενη ναυτική δύναμη της Γερμανίας. Σε οποιαδήποτε χρονική στιγμή στη διάρκεια της σοβιετικής περιόδου στρατιωτική δύναμη αποτελούμενη το λιγότερο από 100.000 άνδρες παρέμενε σταθμευμένη στο Καλίνινγκραντ (αν και υπάρχουν ορισμένες εκτιμήσεις που ανεβάζουν τον αριθμό τους στις 300.000). Εκείνη την περίοδο, ο πληθυσμός της πόλης δεν ήταν σταθερός και συνεχώς μεταβαλλόταν. Πολλοί στρατιωτικοί διοικητές και οι οικογένειές τους αναφέρονταν στην Περιφέρεια Καλίνινγκραντ ως «η Δύση». Η Σοβιετική Ένωση, επίσης, είχε αποθηκευμένα στην περιοχή πυρηνικά όπλα τα οποία θα έθετε σε χρήση στην περίπτωση που ξέσπαγε κάποιος πόλεμος.
Πολωνοί στο Καλίνινγκραντ.
Στη διάρκεια των δεκαετιών του 1940 και του 1950, οι Σοβιετικοί μετεγκατέστησαν Πολωνούς από την Λευκορωσία, τα Βαλτικά Κράτη, την Ουκρανία, καθώς και την Ρωσία στο Καλίνινγκραντ. Σύμφωνα με τον Βάτσλαβ Ποντμπερέσκι, μετά τον Β΄ Παγκόσμιο Πόλεμο και την ανάληψη του ελέγχου στην περιοχή από τους Σοβιετικούς, η ανάπτυξη της πολωνικής μειονότητας στην περιοχή έπαυσε πρόωρα. Η παλαιότερη εκκλησία στο Κένιγκσμπεργκ ήταν η πολωνική εκκλησία του Αγίου Νικολάου, η οποία ανεγέρθηκε μαζί με την ταυτόχρονη ίδρυση της πόλης το 1255 στην ιστορική συνοικία του Στάινταμ και κατεδαφίστηκε το 1950. Αλλαγή επήλθε με την κατάρρευση της Σοβιετικής Ένωσης, οφειλόμενη κυρίως στην δράση ιερέων που ξεκίνησαν την επαναπολωνοποίηση των Πολωνών της Ρωσίας. Τα πρώτα βήματα σε αυτό το τομέα δράσης έγιναν από έναν Πολωνό ιερέα από το Γκρόντνο (Χρόντνα), τον Αδελφό Γιέρζι Στέκιεβιτς.
Η «"Πολωνική Πολιτισμική Κοινότητα του Καλίνινγκραντ"» δραστηριοποιείται ως η κυριότερη οργάνωση εντός της πολωνικής κοινότητας του Καλίνινγκραντ, μία από τις έξι συνολικά τέτοιου είδους οργανώσεις εντός της Περιφέρειας Καλίνινγκραντ. Το Wspolnota Polska εκτιμά ότι ένας αριθμός μεταξύ 15.000 και 20.000 Πολωνών κατοικούν στο σύνολο της περιφέρειας. Η «Πολωνική Πολιτισμική Κοινότητα του Καλίνινγκραντ» οργανώνει διαγωνισμούς ποίησης και είναι εκδότης της τοπικής πολωνικής εφημερίδας «Głos znad Pregoły». Το σύνολο της Περιφέρειας Καλίνινγκραντ γνωρίζει αύξηση της πολωνικής πολιτισμικής δραστηριότητας μετά την κατάρρευση της Σοβιετικής Ένωσης, εν μέρει λόγω της μετανάστευσης πολωνικών οικογενειών από το Καζακστάν, οι οποίες είχαν απελαθεί από τον Στάλιν στη διάρκεια της Σοβιετικής εισβολής στην Πολωνία το 1939.
Αθλητισμός.
Το Καλίνινγκραντ αποτελεί έδρα της ποδοσφαιρικής ομάδας της ΦΚ Μπάλτικα Καλίνινγκραντ, η οποία αγωνίζεται στο Πρωτάθλημα ΦΝΛ (παλαιότερα γνωστό ως Α΄ Κατηγορία Ρωσίας). Αγωνίστηκε στο Πρωτάθλημα Ρωσίας το διάστημα μεταξύ 1996-1998 (3 σεζόν).
Το Καλίνινγκραντ θα φιλοξενήσει ορισμένες αναμετρήσεις που θα διεξαχθούν στα πλαίσια του Παγκοσμίου Κυπέλλου του 2018.
Διεθνείς σχέσεις.
Ειδικός Συνοριακός Κυκλοφοριακός Νόμος.
Η Πολωνία και η Ρωσία έχουν υπογράψει μεταξύ τους συμφωνία για το κατά πόσο είναι δυνατό οι κάτοικοι του Καλίνινγκραντ και των παραμεθόριων πολωνικών πόλεων Ολστίν, Έλμπλαγκ και Γκντανσκ να λαμβάνουν ειδικές κάρτες που θα τους επιτρέπουν επαναλαμβανόμενες διελεύσεις μεταξύ των δύο χωρών, διασχίζοντας τα Πολωνικά-Ρωσικά σύνορα. Μέχρι τον Ιούλιο του 2013, η Πολωνία είχε εκδώσει 100.000 τέτοιες κάρτες.
Αδελφοποιημένες πόλεις.
Το Καλίνινγκραντ είναι αδελφοποιημένο με τις παρακάτω πόλεις:
Συνεργαζόμενες πόλεις.
Το Καλίνινγκραντ συνεργάζεται επίσης με τις παρακάτω πόλεις:

</doc>
<doc id="57003" url="https://el.wikipedia.org/wiki?curid=57003" title="Καλίνινγκρατ">
Καλίνινγκρατ



</doc>
