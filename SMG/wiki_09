<doc id="45977" url="https://el.wikipedia.org/wiki?curid=45977" title="Γεώργιος Χατζανέστης">
Γεώργιος Χατζανέστης

Ο Γεώργιος Χατζανέστης ή Χατζηανέστης (3 Δεκεμβρίου 1863 - 28 Νοεμβρίου 1922) ήταν Έλληνας αξιωματικός του πυροβολικού που διετέλεσε διοικητής της Στρατιάς της Μικράς Ασίας από τον Μάϊο του 1922 μέχρι και τις 24 Αυγούστου 1922. Κατά τη διάρκεια της ηγεσίας του εκδηλώθηκε η τουρκική αντεπίθεση που οδήγησε στην Μικρασιατική Καταστροφή. Με την επιστροφή του στην Ελλάδα συνελήφθη από την επαναστατική κυβέρνηση και εν συνεχεία οδηγήθηκε ενώπιον έκτακτου στρατοδικείου με την κατηγορία της εσχάτης προδοσίας. Στη δίκη που ακολούθησε, που έμεινε γνωστή ώς «δίκη των έξι», κρίθηκε ένοχος και καταδικάστηκε σε θάνατο. Εκτελέστηκε στις 28 Νοεμβρίου 1922.
Βιογραφικά στοιχεία.
Γεννήθηκε στην Αθήνα και ήταν γιος του Νικόλαου Χατσόπουλου - Χατζανέστη, νομάρχη Αττικής και της Μαρίας Πιτσιπίου, θυγατέρας του Χιώτη λόγιου Ιακώβου Πιτσιπίου και χήρας του σπουδαίου τυπογράφου και εκδότη Ανδρέα Κορομηλά. Αδελφή του ήταν η Αικατερίνη που είχε παντρευτεί τον Βρετανό διπλωμάτη λόρδο Εδουάρδο Λω ενώ ετεροθαλή αδέλφια του ήταν οι Λάμπρος και Δημήτριος Κορομηλάς. Υπήρξε περίφημη για την ομορφιά και την εκκεντρικότητά της και έμεινε γνωστή ως Λαίδη Λω. 
Υπήρξε παντρεμένος και είχε μια κόρη, την Μαρία, σύζυγο του Βλαδίμηρου Λεβίδη, αξιωματικού του στρατού και μέλους της οικογένειας Λεβίδη.
Στρατιωτική σταδιοδρομία.
Φοίτησε στη Στρατιωτική Σχολή Ευελπίδων, από την οποία αποφοίτησε το 1884, και εν συνεχεία συμπλήρωσε τις σπουδές του στη Γαλλία, την Αγγλία και τη Γερμανία.
Κατά τον Ελληνοτουρκικό πόλεμο του 1897 ως λοχαγός διετέλεσε για μικρό χρονικό διάστημα επιτελάρχης της 3ης (ΙΙΙ) Ταξιαρχίας αναλαμβάνοντας αργότερα τη διοίκηση της 2ης (ΙΙ) ορειβατικής πυροβολαρχίας. 
Το 1904 μετατάχθηκε στο νεοσύστατο τότε Σώμα των Γενικών Επιτελείων. Κατά την επανάσταση του 1909 παραιτήθηκε από το στράτευμα. Κατά τους Βαλκανικούς πολέμους επανήλθε ως έφεδρος ταγματάρχης και υπηρέτησε ως επιτελάρχης της 6ης (VI) Μεραρχίας στην αρχή και αργότερα της 5ης (V). 
Μετά τους Βαλκανικούς πολέμους, με ειδικό νόμο, επανέκτησε την πρότερη αρχαιότητα λαμβάνοντας το βαθμό των συγχρόνων του, του συνταγματάρχη του πυροβολικού. Με τον βαθμό αυτό και διορίσθηκε Διοικητής της Σχολής Ευελπίδων. Κατά την επιστράτευση του 1915 ανέλαβε τη διοίκηση της 5ης Μεραρχίας. Καθ΄ όλη την εκεί υπηρεσία του τον διέκρινε πνεύμα εξαιρετικής αυστηρότητας που υπερέβαινε κατά πολύ τα όρια του πρέποντος και της αντοχής. 
Αποτέλεσμα αυτής της πολύ αυστηρής συμπεριφοράς του ήταν η εναντίον του εκδήλωση στάσης στη Μεραρχία του, με κίνδυνο διάλυσής της. Συνέπεια αυτού του γεγονότος ήταν η έκδοση σχετικής διαταγής μετάθεσης και η τοποθέτησή του στην θέση του διοικητή της 15ης μεραρχίας. Μη αποδεχόμενος όμως τη θέση αυτή, ζήτησε να τεθεί σε διαθεσιμότητα προκειμένου να μεταβεί στην Ελβετία, αίτημα που έγινε αποδεκτό.
Ανάκληση &amp; ανάληψη της αρχηγίας στη Μικρά Ασία.
Επιστρέφοντας από την Ελβετία και αφού ανακλήθηκε στην ενεργό υπηρεσία το 1921, τον Απρίλιο του 1922 ανέλαβε Διοικητής της Στρατιάς Θράκης και τον Μάιο του 1922 Διοικητής της Στρατιάς της Μικράς Ασίας, ύστερα από την οικειοθελή αποχώρηση του αρχιστράτηγου Αναστασίου Παπούλα, στις 25 Μαΐου του 1922. Μάλιστα για τη θέση αυτή προτάθηκε από τον ίδιο τον Παπούλα, ο οποίος, στην επιστολή παραίτησης που απέστειλε τον πρότεινε ως αντικαταστάτη του, καθώς ο δεύτερος προταθείς, Βίκτωρ Δούσμανης δεν έχαιρε της έγκρισης της κυβέρνησης του Δημητρίου Γούναρη. Η τοποθέτησή του στην αρχηγία του μικρασιατικού μετώπου προκάλεσε τις αντιδράσεις μερίδας των αξιωματικών. Ο Χατζανέστης ανέλαβε επίσημα τα καθήκοντά του στη Σμύρνη στις 5 Ιουνίου 1922, ορίζοντας σαν επικεφαλής του επιτελείου του τον υποστράτηγο Γεώργιο Βαλέτα και υπαρχηγό το διευθυντή του ΙΙΙ Γραφείου της Στρατιάς, συνταγματάρχη πεζικού, Μιχαήλ Πάσσαρη.
Ο Χατζανέστης υπήρξε υπέρμαχος της σύμπτυξης του μετώπου σε μικρότερο μήκος θεωρώντας σημαντικό μειονέκτημα την πολύ εκτεταμένη διάταξη του στρατυεύματος. Γι'αυτό λόγο μετά την εγκατάστασή του στη Σμύρνη διέταξε την εκπόνηση σχετικού σχεδίου, το οποίο ολοκληρώθηκε στις αρχές Αυγούστου δίχως, όμως, να προλάβει να εφαρμοστεί λόγω της τουρκικής επίθεσης. Παράλληλα, όμως, υποστηρίζεται ότι, όπως και άλλοι αξιωματούχοι, σχημάτισε εσφαλμένη εικόνα σχετικά με τις επιθετικές και οργανωτικές δυνατότητες του τουρκικού στρατού. Βασικό μέλημά του κατά τη διάρκεια της θητείας του υπήρξε η οργάνωση της εκστρατείας της Κωνσταντινούπολης, η οποία αντιμετωπίστηκε αρνητικά στο εσωτερικό και το εξωτερικό της χώρας με χαρακτηριστικότερο παράδειγμα την διακοίνωση των Μεγάλων Δυνάμεων. Για τον σκοπό αυτό πραγματοποίησε δύο επισκέψεις στην Αθήνα και μία στη Θράκη ενώ απέσπασε στρατιωτικές δυνάμεις από το μέτωπο και τα μετόπισθεν της Μικράς Ασίας. Μόλις έφθασε στην Μικρά Ασία διέταξε αξιωματικό του Επιτελείου του να συγκεντρώση τις χιλιάδες των άσκοπα περιφερομένων στην Σμύρη στρατιωτών και να τους στείλη στην ΘράκηΥποστηρίχθηκε ότι με την απόσπαση αυτή (11 ταγμάτων πεζικού και 5πυροβολαρχιών) συνέβαλε στην ήττα του μικρασιατικού μετώπου. Σημαντικές ευθύνες, επίσης, του προσάπτονται για την διαχείριση της τουρκικής επίθεσης που εκδηλώθηκε τον Αύγουστο του 1922, την σημασία της οποίας άργησε να αντιληφθεί. Απόρροια όλων αυτών υπήρξε η αντικατάστασή του στην ηγεσία της Στρατιάς της Μικράς Ασίας στις 21 Αυγούστου 1922.
Κατά τον καθηγητή νεότερης ελληνικής ιστορίας του ΕΚΠΑ, Σπυρίδωνα Πλουμίδη, ο Χατζανέστης δεν ήταν το κατάλληλο πρόσωπο για την ηγεσία του στρατεύματος καθώς ο ίδιος δεν θεωρούσε επιτακτική την ανάγκη τόνωσης της ψυχολογίας του στρατεύματος. Σύμφωνα με την "Ιστορία του Ελληνικού Έθνους" ο Χατζανέστης, αν και μορφωμένος αξιωματικός, υπήρξε ιδιόρρυθμος και πειθαρχιομανής χωρίς ιδιαίτερες συμπάθειες εντός του στρατεύματος με αποτέλεσμα η τοποθέτησή του "να μην συμβάλει στη ενίσχυση της εμπιστοσύνης του στρατεύματος απέναντι στην ηγεσία του".
Δίκη των Έξι &amp; Εκτέλεση.
Μετά την κατάρρευση του μετώπου συνελήφθη και στις 26 Οκτωβρίου 1922 παραπέμφθηκε σε έκτακτο στρατοδικείο με την κατηγορία της εσχάτης προδοσίας. Κατά την απολογία του στο δικαστήριο που ακολούθησε, και που έμεινε στην ιστορία ως Δίκη των έξι, απέδωσε την ήττα του στρατεύματος σε ψυχολογικά αίτια λόγω παράτασης της εκστρατείας. Σήμερα γίνεται αποδεκτό ότι η κατηγορία περί εσχάτης προδοσίας δεν είχε βασιμότητα ούτε ως προς το ουσιαστικό ούτε ως προς το νομικό της μέρος. Στις 15 Νοεμβρίου 1922 το δικαστήριο ανακοίνωσε την ενοχή των έξι από τους οκτώ κατηγορουμένους για το αδίκημα της εσχάτης προδοσίας και τους καταδίκασε στην ποινή του θανάτου, η οποία και εκτελέστηκε το επόμενο πρωί στο Γουδή, όπου και ενταφιάστηκαν. Κατά τη διάρκεια της εκτέλεσης αρνήθηκε να του δέσουν τα μάτια ενώ αναφώνησε "Η μόνη μου εντροπή είναι ότι υπήρξα αρχιστράτηγος φυγάδων".
Το 2010, μετά από αίτηση του Μιχάλη Πρωτοπαπαδάκη από το 2008, εγγονού του πρώην πρωθυπουργού Πέτρου Πρωτοπαπαδάκη, παύθηκε οριστικά από τον Άρειο Πάγο η δίωξη των έξι (ανάμεσά τους και του Γεωργίου Χατζανέστη) λόγω παραγραφής.

</doc>
<doc id="45978" url="https://el.wikipedia.org/wiki?curid=45978" title="Τζορτζ Ουάσινγκτον">
Τζορτζ Ουάσινγκτον

Ο Τζορτζ Ουάσινγκτον ή Γεώργιος Ουάσιγκτον (αγγλικά: "George Washington", , 22 Φεβρουαρίου 1732 – 14 Δεκεμβρίου 1799) ήταν ο πρώτος πρόεδρος των Ηνωμένων Πολιτειών Αμερικής (1789-1797), διοικητής του Γενικού Επιτελείου του Ηπειρωτικού Στρατού κατά τη διάρκεια της Αμερικανικής Επανάστασης και ένας από τους ιδρυτές των Ηνωμένων Πολιτειών της Αμερικής. Προήδρευσε της συνέλευσης που συνέταξε το Σύνταγμα, το οποίο αντικατέστησε τα άρθρα της Συνομοσπονδίας και καθόρισε τη θέση του Προέδρου.
Ο Ουάσιγκτον εξελέγη Πρόεδρος με ομόφωνη επιλογή των 69 εκλογέων το 1788, και υπηρέτησε δύο θητείες. Φρόντισε για τη δημιουργία μιας ισχυρής, καλά χρηματοδοτούμενης εθνικής κυβέρνησης που θα διατηρούσε την ουδετερότητα στους πολέμους που θα μαίνονταν στην Ευρώπη, θα κατέστειλε εξεγέρσεις, και θα κέρδιζε την αποδοχή μεταξύ των Αμερικανών όλων των τύπων. Το στυλ ηγεσίας του εγκαθίδρυσε πολλές μορφές και τελετουργικά της κυβέρνησης που έχουν χρησιμοποιηθεί, όπως η χρήση ενός συστήματος υπουργικού συμβουλίου και την παροχή ομιλίας κατά την ορκωμοσία. Ακόμα, η ειρηνική μετάβαση από την προεδρία του στην προεδρία του Τζον Άνταμς δημιούργησε μια παράδοση που συνεχίζεται στον 21ο αιώνα. Ο Ουάσιγκτον χαρακτηρίστηκε ως εθνοπατέρας, ακόμη και κατά τη διάρκεια της ζωής του. 
Ο Τζορτζ Ουάσινγκτον γεννήθηκε από αγροτική αριστοκρατική οικογένεια της Βιρτζίνια. Η οικογένειά του είχε στην κατοχή της καπνοκαλλιέργειες και δούλους. Αφότου πέθαναν ο πατέρας και ο μεγαλύτερος αδερφός του, όταν ήταν νέος, συνδέθηκε προσωπικά με τον ισχυρό Ουίλιαμ Φαίρφαξ, ο οποίος τον προώθησε ως τοπογράφο και στρατιώτη. Έγινε γρήγορα ανώτερος αξιωματικός των αποικιακών δυνάμεων κατά την διάρκεια των πρώτων σταδίων του Πολέμου Γάλλων και Ινδιάνων. Επιλέχθηκε από το Δεύτερο Ηπειρωτικό Κογκρέσο το 1775 να γίνει διοικητής του Γενικού Επιτελείου του Ηπειρωτικού Στρατού στην Αμερικανική Επανάσταση. Ο Ουάσινγκτον κατάφερε να εκδιώξει τους Βρετανούς από τη Βοστώνη το 1776, όμως ηττήθηκε και παρ΄ολίγο αιχμαλωτίσθηκε το ίδιο έτος, όταν έχασε την Νέα Υόρκη. Μετά την διάσχιση του ποταμού Ντελάγουερ κατά τη διάρκεια ενός βαρύ χειμώνα, νίκησε τους Βρετανούς σε δύο μάχες και ανακατέλαβε το Νιου Τζέρσεϊ.
Πρώτα χρόνια.
Ως πρώτο παιδί του Αυγουστίνου Ουάσινγκτον και της δεύτερης συζύγου του, Μαίρη Μπωλ Ουάσινγκτον, ο Τζορτζ Ουάσινγκτον γεννήθηκε στα κτήματα της οικογενείας του, στο Πόουπς Κρικ της επαρχίας Ουεστμόρλαντ της Αποικιακής Βιρτζίνια. Σύμφωνα με το Ιουλιανό Ημερολόγιο, τότε σε χρήση στην Βρετανική Αυτοκρατορία, ο Ουάσινγκτον γεννήθηκε στις 11 Φεβρουαρίου 1731. όταν το Γρηγοριανό Ημερολόγιο τέθηκε σε ισχύ στην Βρετανική Αυτοκρατορία το 1752, η ημερομηνία γέννησής του μεταφέρθηκε στις 22 Φεβρουαρίου 1732.
Ο Ουάσινγκτον πέρασε το μεγαλύτερο μέρος της παιδικής στου ηλικίας στο Φέρρυ Φαρμ, κοντά στο Φρέντερικσμπουργκ της Βιρτζίνια. Ο Λόρενς Ουάσινγκτον, ο μεγαλύτερος αδερφός του Τζορτζ, κληρονόμησε από τον πατέρα του μια φυτεία στον Ποταμό Ποτόμακ, την οποία ονόμασε Μάουντ Βέρνον, προς τιμή του διοικητή του, Ναυάρχου Έντουαρντ Βέρνον. Ο Τζορτζ Ουάσινγκτον, αντίθετα, κληρονόμησε το Φέρρυ Φαρμ μετά από το θάνατο του πατέρα του, καθώς και το Μάουντ Βέρνον μετά από το θάνατο του αδερφού του.
Ο θάνατος του πατέρα του, τον εμπόδισε να διασχίσει τον Ατλαντικό, και να λάβει το υπόλοιπο της εκπαίδευσής του στην Σχολή Άπλμπαϊ, στη Μεγάλη Βρετανία, όπως έκαναν τα μεγαλύτερα αδέρφια του. Έλαβε τη στοιχειώδη εκπαίδευση σε ένα σχολείο που διοικούνταν από Αγγλικανούς κληρικούς, κοντά στο Φρέντερικσμουργκ της Βιρτζίνια. 
Σε ηλικία 14 ετών θέλησε να αφοσιωθεί στο ναυτικό στάδιο, για το οποίο είχε πραγματικό πάθος. Η μητέρα του δεν συμφωνούσε με τα σχέδια του γιου της. Αλλά κι ο Ουάσινγκτον επέμενε. Αφού συμφώνησε με κάποιον πλοίαρχο να τον πάρει στο καράβι του, που ήταν έτοιμο να σαλπάρει, παρουσιάστηκε στη μητέρα του να την αποχαιρετίσει και να πάρει την ευχή της. Η μητέρα του άκουγε χωρίς να του απαντάει, ενώ τα μάτια της βούρκωσαν από δάκρυα. Τα σιωπηλά αυτά δάκρυα της μάνας έκαναν τέτοια εντύπωση στην ευαίσθητη ψυχή του νεαρού Ουάσινγκτον, ώστε αμέσως έτρεξε στο καράβι, πήρε πάλι το μπαούλο με τα πράγματά του, που το είχε κιόλας φορτώσει και θυσίασε την αγάπη του για το ναυτικό στην αγάπη της μητέρας του.
Χάρη στη σύνδεση του αδερφού του, Λόρενς, με την ισχυρή οικογένεια Φέρφααξ, σε ηλικία 17 ετών, το 1749, ο Ουάσιγκτον διορίστηκε επίσημος τοπογράφος της Επαρχίας Κάλπερερ, μια καλοπληρωμένη θέση που του επέτρεψε να αγοράσει γη στην Κοιλάδα Σενάντοα, μια από τις πρώτες αγορές γης της Δυτικής Βιρτζίνιας. Χάρη, επίσης, στη συμμετοχή του Λόρενς στην Εταιρία Οχάιο, μια εταιρία επενδύσεων γης που χρηματοδοτούνταν από επενδυτές της Βιρτζίνια και τη θέση του αδερφού του ως διοικητής της Πολιτοφυλακής της Βιρτζίνια, ο Ουάσινγκτον ήρθε σε επαφή με τον νέο Υποδιοικητή της Βιρτζίνια, Ρόμπερτ Ντίνγουιντι.
Το 1751, ο Ουάσινγκτον ταξίδεψε στα Μπαρμπάντος με τον Λόρενς, ο οποίος έπασχε από φυματίωση, με την ελπίδα ότι το κλίμα θα βελτίωνε την υγεία του. Κατά τη διάρκεια του ταξιδιού, κόλλησε ευλογιά, η οποία του άφησε μερικά σημάδια στο πρόσωπο, αλλά τον προστάτευσε από από το να εκτεθεί στο μέλλον σε αυτή την ασθένεια. Ωστόσο, η υγεία του Λόρενς δεν βελτιώθηκε. Επέστρεψε στο Μάουντ Βέρνον, όπου και πέθανε το 1752. Η θέση του Λώρενς, ως Αρχηγός Πολιτοφυλακής της Βιρτζίνια χωρίστηκε σε τέσσερα γραφεία, μετά από το θάνατό του. Ο Ουάσινγκτον διορίστηκε από τον Κυβερνήτη Ντίνγουιντι σε ένα από αυτά τα γραφεία τον Φεβρουάριο του 1753, με τον βαθμό του Ταγματάρχη της Πολιτοφυλακής της Βιρτζίνια. Το έτος εκείνο, επίσης, προσχώρησε στην αδελφική ένωση ελευθεροτεκτονισμού του Φρέντερικσμπουργκ.
Πόλεμος Γάλλων και Ινδιάνων (Επταετής Πόλεμος, 1754-1758).
"Κυρίως Θέμα:Ο Τζορτζ Ουάσινγκτον στον Πόλεμο Γάλλων και Ινδιάνων"
"Περαιτέρω πληροφορίες:Στρατιωτική καριέρα του Τζορτζ Ουάσινγκτον, Μάχη του Ζάμονβιλ Γκλεν, Μάχη του Οχυρού Νεσέσιτυ, Εκστρατεία Φορμπς"
Η Εταιρία Οχάιο ήταν σημαντική για τους Βρετανούς επενδυτές ώστε να επεκταθούν στην κοιλάδα του Οχάιο, δημιουργώντας νέους οικισμούς και εμπορικούς σταθμούς για το εμπόριο με τους Ινδιάνους. Το 1753, οι Γάλλοι άρχισαν να επεκτείνονται στρατιωτικά στο Οχάιο, περιοχή που είχε ήδη διεκδικηθεί από τις βρετανικές αποικίες της Βιρτζίνια και της Πενσιλβάνια. Αυτές οι ανταγωνιστικές απαιτήσεις οδήγησαν σε έναν πόλεμο στις αποικίες, που ονομάζεται Πόλεμος Γάλλων και Ινδιάνων (1754-1758), και συνέβαλαν στην έναρξη του Επταετούς Πολέμου. Και ο Ουάσινγκτον αναμίχθηκε από το ξεκίνημά του.
Ο Ρόμπερτ Ντίνγουιντι, Υποδιοικητής της Αποικιακής Βιρτζίνια, διατάχθηκε από τη βρετανική κυβέρνηση για τη φύλαξη των βρετανικών εδαφικών διεκδικήσεων, όπως το Οχάιο. Στα τέλη του 1753, έστειλε τον Τζορτζ Ουάσινγκτον, ο οποίος τον προηγούμενο χρόνο έλαβε τη θέση του νεκρού, ετεροθαλή αδερφού του, ως Γενικός Υπασπιστής της Πολιτοφυλακής της Βιρτζίνια. Ήταν αποφασισμένος να αποδείξει τον εαυτό του, παραδίδοντας στους Γάλλους μια επιστολή, ζητώντας τους την εκκένωση της κοιλάδας του Οχάιο. Ταξίδεψε και συνάντησε τον Τανασάρισον και άλλους Ιροκέζους αρχηγούς, συμμάχους της Μεγάλης Βρετανίας, για να εξασφαλίσει την υποστήριξή τους στο ενδεχόμενο γαλλικής επίθεσης, ο Ουάσινγκτον και ο Τανασάρισον έγιναν φίλοι. Ο Ουάσινγκτον παρέδωσε την επιστολή στον Γάλλο Διοικητή Jacques Legardeur de Saint-Pierre, ο οποίος αρνήθηκε ευγενικά να φύγει. Κράτησε ημερολόγιο κατά τη διάρκεια της αποστολής του, που τυπώθηκε με εντολή του Ντίνγουιντι και έκανε το όνομά του διάσημο σε όλη τη Βιρτζίνια. Αυτό τον βοήθησε να αρχίσει την στρατιωτική του καριέρα.
Ο Ντίνγουιντι έστειλε τον Ουάσινγκτον πίσω στο Οχάιο για την προστασία των εργατών της Εταιρίας Οχάιο, που κατασκεύασαν ένα οχυρό στο σημερινό Πίτσμπεργκ της Πενσιλβάνια. Ωστόσο, πριν φτάσει στην περιοχή, ένα γαλλικό στρατιωτικό σώμα εκδίωξε τους εργάτες κι άρχισε την κατασκευή του Οχυρού Ντουκέσν. Ένα μικρό απόσπασμα των Γάλλων, με επικεφαλής τον Ζοζέφ ντε Κουλόν Ζάμονβιλ, ανακαλύφθηκε από τον Τανασάρισον και τους πολεμιστές του. Μαζί με τον Ουάσινγκτον και ορισμένα μέλη από την Πολιτοφυλακή του, έστησαν ενέδρα στους Γάλλους. Το τι ακριβώς σημαίνει κατά τη διάρκεια της μάχης αποτελεί αμφιλεγόμενο θέμα. Το άμεσο αποτέλεσμα είναι ότι ο Ζάμονβιλ τραυματίστηκε στην αρχική επίθεση και στην συνέχεια σκοτώθηκε. Ο Ζάμοβιλ είτε σκοτώθηκε εν ψυχρώ από τον Τανασάρισον είτε από κάποιον άλλον θεατή με το μουσκέτο του.
Ο Γάλλοι απάντησαν αιχμαλωτίζοντας τον Ουάσινγκτον στο Οχυρό Νεσέσιτυ τον Ιούλιο του 1754. Ωστόσο, του επιτράπηκε να επιστρέψει με τα στρατεύματά του στη Βιρτζίνια. Ο ιστορικός Τζόζεφ Έλλις καταλήγει στο συμπέρασμα ότι το επεισόδιο αυτό ανέδειξε την ανδρεία, την πρωτοβουλία, την απειρία και την ορμητικότητα του Ουάσινγκτον. Τα γεγονότα αυτά είχαν διεθνείς συνέπειες: οι Γάλλοι κατηγόρησαν τον Ουάσινγκτον για τη δολοφονία του Ζάμονβιλ, οι οποίοι ισχυρίστηκαν πως βρισκόταν σε διπλωματική αποστολή. Τόσο η Γαλλία όσο και η Μεγάλη Βρετανία ήταν έτοιμες να πολεμήσουν για τον έλεγχο της περιοχής. Και οι δύο έστειλαν στρατεύματα στη Βόρεια Αμερική ενώ ο πόλεμος κηρύχθηκε το 1756.
Καταστροφή Μπράντοκ του 1755.
"Κύριο άρθρο:Αποστολή Μπράντοκ"
Το 1755, ο Ουάσινγκτον ήταν ο ανώτερος συνεργάτης του Βρετανού στρατηγού Έντουαρντ Μπράντοκ, ο σχετικός με την Αποστολή Μπράντοκ. Ήταν η μεγαλύτερη βρετανική αποστολή στις αποικίες και είχε ως στόχο την εκδίωξη των Γάλλων από την περιοχή του Οχάιο. Οι Γάλλοι και οι Ινδιάνοι σύμμαχοί τους έστησαν ενέδρα στον Μπράντοκ, ο οποίος τραυματίστηκε θανάσιμα στη Μάχη της Μονονγκαέλα. Μετά από καταστροφικές απώλειες, οι Βρετανοί υποχώρησαν άτακτα. Ωστόσο, ο Ουάσινγκτον κατάφερε να περιμαζέψει τα απομεινάρια των βρετανικών δυνάμεων για μια οργανωμένη υποχώρηση.
Διοικητής του Συντάγματος της Βιρτζίνια.
Ο Κυβερνήτης Ντίνγουιντι αντάμειψε τον Ουάσινγκτον το 1755 δίνοντάς του τον τίτλο "Συνταγματάρχης του Συντάγματος της Βιρτζίνια και Αρχηγός όλων των δυνάμεων που υπόκεινται στην άμυνα της αποικίας της Αυτού Μεγαλειότατος" και το καθήκον υπεράσπισης των συνόρων της Βιρτζίνια. Το Σύνταγμα της Βιρτζίνια ήταν η πρώτη πλήρους απασχόλησης αμερικανική στρατιωτική μονάδα (σε αντίθεση με τη μερική απασχόληση των Πολιτοφυλακών άλλων πολιτειών και των βρετανικών τακτικών μονάδων).
Έχοντας στη διάθεσή του χίλιους άνδρες, ο Ουάσινγκτον ήταν υπέρμαχος της πειθαρχίας, δίνοντας έμφαση στην εκπαίδευση. Οδήγησε τους άνδρες του σε βίαιες εκστρατείες εναντίον των Ινδιάνων προς δυσμάς. Μέσα σε 10 μήνες, το σύνταγμα πήρε μέρος σε 20 μάχες, χάνοντας το ένα τρίτο των ανδρών του. Οι επίπονες προσπάθειες του Ουάσινγκτον έκαναν τον συνοριακό πληθυσμό της Βιρτζίνια να έχει τις λιγότερες απώλειες από τις άλλες αποικίες. Ο Έλλις καταλήγει: «"ήταν η μόνη αδιαμφισβήτητη επιτυχία του".»
Το 1758, συμμετείχε στην Εκστρατεία Φορμπς για να καταλάβει το Οχυρό Ντουκέσν. Βρέθηκε σε δύσκολη θέση από ένα επεισόδιο, όταν το τάγμα του περνώντας μια βρετανική μονάδα για τους Γάλλους, άνοιξε πυρ, με αποτέλεσμα να υπάρξουν 14 νεκροί και 26 τραυματίες. Ο Ουάσινγκτον δεν συμμετείχε σε καμία σημαντική μάχη κατά τη διάρκεια της αποστολής, ενώ οι Βρετανοί σημείωσαν μια σημαντική στρατηγική νίκη, κερδίζοντας τον έλεγχο της κοιλάδας του Οχάιο, όταν οι Γάλλοι εγκατέλειψαν το οχυρό. Μετά την αποστολή, το Δεκέμβριο του 1758, αποσύρθηκε και δεν επέστρεψε στην στρατιωτική ζωή μέχρι το ξέσπασμα της επανάστασης το 1775.
Η Αμερικανική Επανάσταση.
Ο Ουάσινγκτον είχε μεγαλώσει την περιουσία του μετά το γάμο του με την πλούσια χήρα, Μάρθα Κάστις. Είχε στην κατοχή του πάνω από 50 τ.χλμ. εκτάσεις, ενώ μόνο στο Μάουντ Βέρνον απασχολούσε περισσότερους από 100 σκλάβους. Από το 1759 έως το 1774 εκλεγόταν βουλευτής της Βιρτζίνια. Αρχικά, δεν είχε μεγάλο ρόλο στις διαμαρτυρίες των Αμερικανών εναντία στους Άγγλους και δεν ήταν υπέρ της ανεξαρτησίας. Με τη συνεχή καταπίεση των Άγγλων άρχισε να δραστηριοποιείται στους ηγετικούς κύκλους των αποίκων. 
Έτσι, όταν η επανάσταση ξεκίνησε ο Ουάσινγκτον εμφανίστηκε στο Κογκρέσο με πολεμικά δείχνοντας ότι ήταν έτοιμος για πόλεμο. Το 1775 ανέλαβε την αρχιστρατηγία του αμερικάνικου στρατού. Το 1776 κατέλαβε τη Βοστώνη μετά από πολιορκία. Οι Βρετανοί κατάφεραν να καταλάβουν τη Νέα Υόρκη ο Ουάσινγκτον αναγκάστηκε να υποχωρήσει. Στις 25 Δεκεμβρίου 1776 πέρασε τον ποταμό Ντέλαγουερ και πέτυχε σημαντική νίκη στο Τρέντον και αργότερα στο Πρίνστον. Η τακτική του Ουάσινγκτον ήταν να κερδίζει χρόνο για να κουράσει τους Άγγλους και για να πετύχει την υποστήριξη από τους Ευρωπαίους. Το 1777 συνέβαλε στην αποφασιστική νίκη στη Σαρατόγκα που οδήγησε τους Γάλλους να συμμετέχουν ανοιχτά στον πόλεμο. Με τη συμμετοχή των Γάλλων στον πόλεμο η κατάσταση άλλαξε εις βάρος της Βρετανίας. Τελικά, το 1781 ο Βρετανός στρατηγός Τσαρλς Κορνουάλις παρέδωσε το Γιορκτάουν στους Αμερικανούς σηματοδοτώντας έτσι το τέλος του πολέμου. Η συνθήκη του Παρισιού το 1783 αναγνώρισε τις Η.Π.Α. ως ανεξάρτητο κράτος.
Οι πρώτες επιτυχίες.
Λόγω της στρατηγικής του, οι επαναστατικές δυνάμεις αιχμαλώτισαν δυο κύριες βρετανικές στρατιές στη Σαρατόγκα το 1777 και στο Γιόρκταουν το 1781. Οι ιστορικοί επαινούν τον Ουάσινγκτον για την επιλογή και την εποπτεία των στρατηγών του, την αύξηση του ηθικού των στρατιωτών του και την ικανότητα να ενώνει τον στρατό, τη συνεργασία με τους κυβερνήτες και τους διοικητές των μονάδων της, τη σχέση του με το Κογκρέσο και την προσοχή του στις προμήθειες, στα οικονομικά και την εκπαίδευση. Αφού η νίκη επιτεύχθηκε το 1783, ο Ουάσινγκτον παραιτήθηκε από τη διοίκηση του Γενικού Επιτελείου.
Δυσαρεστημένος από τις αδυναμίες των Άρθρων της Συνομοσπονδίας, το 1787, ο Ουάσινγκτον προήδρευσε της Συντακτικής Συνέλευσης που συνέταξε το Σύνταγμα των Ηνωμένων Πολιτειών. Εκλέχθηκε ομόφωνα ως πρώτος Πρόεδρος των Ηνωμένων Πολιτειών το 1789, προσπάθησε να φέρει τις αντίπαλες παρατάξεις για να ενοποιήσει το έθνος. Υποστήριξε τα προγράμματα του Αλεξάντερ Χάμιλτον για την εξόφληση του συνόλου του εθνικού χρέους, την εφαρμογή ενός αποτελεσματικού φορολογικού συστήματος και τη δημιουργία μιας εθνικής τράπεζας (παρά τη διαφωνία του Τόμας Τζέφερσον).
Ο Ουάσινγκτον ανακήρυξε τις Ηνωμένες Πολιτείες ουδέτερες στους πολέμους που μαίνονταν στην Ευρώπη μετά το 1783. Απέφυγε τον πόλεμο με τη Μεγάλη Βρετανία και πέτυχε μια δεκαετία ειρήνης και κερδοφόρου εμπορίου μέσω συμφωνιών με τη Μεγάλη Βρετανία, παρά την έντονη αντίθεση από το Δημοκρατικό-Ρεπουμπλικανικό Κόμμα. Αν και δεν εντάχθηκε ποτέ στο Φεντεραλιστικό Κόμμα, υποστήριξε τα προγράμματά του. Αποσύρθηκε από την Προεδρία το 1797 και επέστρεψε στο σπίτι του, όπου απελευθέρωσε όλους τους σκλάβους του.
Ο Ουάσινγκτον είχε ένα όραμα ενός μεγάλου και ισχυρού κράτους που θα βασίζεται σε δημοκρατικές γραμμές χρησιμοποιώντας ομοσπονδιακή εξουσία. Επεδίωξε η κεντρική κυβέρνηση να χρησιμοποιηθεί με σκοπό τη διατήρηση της ελευθερίας, τη βελτίωση των υποδομών, την προσάρτηση των δυτικών περιοχών, την προώθηση του εμπορίου, την εύρεση ενός μονίμου κεφαλαίου, την μείωση των περιφερειακών εντάσεων και την προώθηση του πνεύματος του εθνικισμού.
Οι Φεντεραλιστές τον έκαναν σύμβολο του κόμματός τους, όμως το Δημοκρατικό-Ρεπουμπλικανικό Κόμμα συνέχισε να δυσπιστεί για την επιρροή του και να καθυστερεί το Μνημείο Ουάσινγκτον. Ως ηγέτης της πρώτης επιτυχημένης επανάστασης εναντίον μιας αποικιακής αυτοκρατορίας στην παγκόσμια ιστορία, ο Ουάσινγκτον έγινε ένα διεθνές σύμβολο για την απελευθέρωση και τον εθνικισμό, ιδίως στη Γαλλία και την Λατινική Αμερική. Κατατάσσεται σταθερά μεταξύ των κορυφαίων τριών Προέδρων των Ηνωμένων Πολιτειών.
Μετά την Επανάσταση.
Μετά το τέλος του πολέμου το 1783 αποσύρθηκε στις καλλιέργειές του, αλλά επέστρεψε στη δημόσια ζωή στο τέλος της δεκαετίας του 1780, ανήσυχος για την πορεία της ένωσης, για να παρακινήσει και να επιβλέψει την σύνταξη του συντάγματος, το οποίο ισχυροποίησε τους δεσμούς μεταξύ των Πολιτειών δίνοντας στη χώρα ουσιαστικά τη μορφή που έχει σήμερα. Μετά την ψήφιση του συντάγματος εξελέγη δύο φορές στην Προεδρία, λαμβάνοντας το 100% των ψήφων από το εκλεκτορικό σώμα. Αυτός ξεκίνησε την παράδοση που ήθελε τους προέδρους των Η.Π.Α. να μην επιδιώκουν την εκλογή τους για τρίτη θητεία στο αξίωμα, η οποία εντάχθηκε ως η 22η Τροπολογία στο Σύνταγμα των ΗΠΑ μετά το Δεύτερο Παγκόσμιο Πόλεμο (21 Μαρτίου 1947).
Δεν ανήκε σε κόμμα, καθώς οι Εθνοπατέρες των Η.Π.Α. ήλπιζαν πως δεν θα εξελίσσονταν κομματικές παρατάξεις στη χώρα τους, ελπίδες που τελικά αποδείχθηκαν απατηλές, καθώς από τις πρώτες κιόλας εκλογές μετά τον Ουάσινγκτον εμφανίστηκαν κόμματα. Πέθανε το 1799 σε ηλικία 67 ετών.;

</doc>
<doc id="45980" url="https://el.wikipedia.org/wiki?curid=45980" title="Heroes">
Heroes

Το Heroes είναι αμερικανική τηλεοπτική σειρά δημιουργημένη από τον Τιμ Κρινγκ. Η σειρά που ξεκίνησε να προβάλλεται στις (Η.Π.Α) στις 25 Σεπτεμβρίου του 2006 στο τηλεοπτικό δίκτυο NBC παρακολουθεί τη ζωή έντεκα κοινών κατά τα άλλα ανθρώπων από τη στιγμή που ανακαλύπτουν ότι διαθέτουν υπερφυσικές ικανότητες όπως τηλεπάθεια, ταξίδια στο χρόνο κ.α. Τα πρώτα τέσσερα επεισόδια αποτέλεσαν την πρώτη θεματική ενότητα με τίτλο "Συνηθισμένοι άνθρωποι ανακαλύπτουν ασυνήθιστες ικανότητες", στο τέλος δε του 4ου επεισοδίου συμβαίνει ένα γεγονός που σηματοδοτεί την έναρξη της δεύτερης θεματικής ενότητας με τίτλο "Σώσε τη μαζορέτα, σώσε τον κόσμο" και που αναφέρεται στους χαρακτήρες μιας μαζορέτας (Κλερ Μπένετ) με την ικανότητα να θεραπεύεται αστραπιαία από κάθε είδους τραύματα και ενός ζωγράφου (Ισαάκ Μέντεζ) που αποτυπώνει στον καμβά τα οράματα του για την καταστροφή του κόσμου. Όσο οι χαρακτήρες ανακαλύπτουν τις ικανότητες του και συναντιούνται μεταξύ τους συνειδητοποιούν ότι θα πρέπει να ενωθούν για να προλάβουν την επερχόμενη καταστροφή.
Πλοκή.
Η σειρά αφηγείται την ιστορία διαφόρων ανθρώπων, που, ενώ νόμιζαν ότι είναι σαν όλους τους άλλους, κάποια στιγμή ανακαλύπτουν ότι διαθέτουν υπερφυσικές ικανότητες. Το σκεπτικό είναι ότι όλοι τους έχουν να παίξουν κάποιο σημαντικό ρόλο στη σωτηρία της ανθρωπότητας από μια μεγάλη επερχόμενη καταστροφή. Σύμφωνα με την επίσημη ιστοσελίδα της σειράς, οι πρωταγωνιστές δεν ανακαλύπτουν απλώς το τι σημαίνει να έχει κανείς υπερδυνάμεις, αλλά αποκαλύπτουν και το γενικότερο σχέδιο πίσω από την προέλευση αυτών των δυνάμεων. Οι ζωές τους διασταυρώνονται καθώς προσπαθούν να αποφύγουν έναν κοινό εχθρό που έχει σαν σκοπό να εκμεταλλευθεί τις δυνάμεις τους για δικό του όφελος.
Δεύτερος κύκλος.
Όπως ο πρώτος κύκλος, ο δεύτερος κύκλος επεισοδίων της σειράς σημείωσε τεράστια επιτυχία όπου και αν προβλήθηκε, ενώ έχει προβληθεί και ο τρίτος κύκλος.
Ο δεύτερος κύκλος ξεκινά τέσσερις μήνες μετά τα γεγονότα στη Νέα Υόρκη, όπου οι αδερφοί Πετρέλι κατάφεραν να σώσουν τον κόσμο από τον όλεθρο που είχε σκοπό να σκορπίσει ο Σάιλαρ. Οι περισσότεροι από τους γνωστούς ήρωες είναι διασκορπισμένοι, προσπαθώντας να φτιάξουν μια νέα ζωή. Παράλληλα, νέοι ήρωες με καινούργιες δυνατότητες κάνουν την εμφάνισή τους σε όλο τον πλανήτη.Όμως, τα πράγματα δεν είναι όπως δείχνουν. Μια νέα συνωμοσία εξυφαίνεται, στο επίκεντρο της οποίας βρίσκεται μια ομάδα ηρώων, που έχουν βάλει στο στόχαστρό τους όλους τους υπόλοιπους. Την ίδια ώρα, ένας μυστηριώδης ιός, που πλήττει όσους έχουν ιδιαίτερες ικανότητες, αρχίζει να παίρνει διαστάσεις επιδημίας, αναγκάζοντας τον Δρ Σουρέζ να προσχωρήσει στο στρατόπεδο των συνωμοτών, προκειμένου να την αντιμετωπίσει.
Και σαν να μην έφταναν όλα αυτά, μια νέα σατανική μορφή βγαίνει στο προσκήνιο, με σκοπό να καταστρέψει όλη την ανθρωπότητα. Εμφανίζοντας το προσωπείο του Μεσσία, που θα σώσει τους ήρωες από τους συνωμότες, καταφέρνει να βρει πανίσχυρους συμμάχους. Οι ήρωες έχουν χωριστεί πλέον σε δύο στρατόπεδα. Όλοι είναι αναγκασμένοι να πάρουν θέση, με το μέλλον όλων των ανθρώπων να διακυβεύεται.

</doc>
<doc id="45982" url="https://el.wikipedia.org/wiki?curid=45982" title="Τζωρτζ Ουάσινγκτον">
Τζωρτζ Ουάσινγκτον



</doc>
<doc id="45983" url="https://el.wikipedia.org/wiki?curid=45983" title="Άντριου Μπόναρ Λω">
Άντριου Μπόναρ Λω

Ο Άντριου Μπόναρ Λω (αγγλ. "Andrew Bonar Law") ήταν Βρετανός πολιτικός, ο οποίος διετέλεσε Πρωθυπουργός της Μεγάλης Βρετανίας από τις 23 Οκτωβρίου 1922 ως τις 22 Μαΐου 1923.
Γεννήθηκε στις 16 Σεπτεμβρίου 1858 στον Καναδά και πέθανε στις 30 Οκτωβρίου 1923 στο Λονδίνο.

</doc>
<doc id="45985" url="https://el.wikipedia.org/wiki?curid=45985" title="Τζον Άνταμς">
Τζον Άνταμς

Ο Τζον Άνταμς ("John Adams, Jr.", 30 Οκτωβρίου 1735 – 4 Ιουλίου 1826) ήταν ο πρώτος αντιπρόεδρος των Ηνωμένων Πολιτειών Αμερικής και 2ος Πρόεδρος της χώρας μετά τον Τζορτζ Ουάσινγκτον. Ήταν σύζυγος της πολιτικού Άμπιγκεϊλ Άνταμς.
Γεννήθηκε στις 30 Οκτωβρίου 1735 και πέθανε στις 4 Ιουλίου 1826, την ίδια ημέρα με τον Τόμας Τζέφερσον.
Ο Άνταμς ήρθε στο προσκήνιο κατά τα πρώτα στάδια της Αμερικανικής Επανάστασης. Ως εκπρόσωπος της Μασσαχουσέττης στο Ηπειρωτικό Κονγκρέσσο, έπαιξε πρωταγωνιστικό ρόλο στο να πείσει το Κογκρέσο να εγκρίνει τη Διακήρυξη Ανεξαρτησίας των Πολιτειών της Αμερικής το 1776. Ως εκπρόσωπος του Κογκρέσου στην Ευρώπη, ήταν ένας μεγάλος διαπραγματευτής για την ενδεχόμενη ειρηνευτική συνθήκη με την Μεγάλη Βρετανία, και φέρει την κύρια ευθύνη για τη χορήγηση σημαντικών δανείων από τους Ολλανδούς.

</doc>
<doc id="45986" url="https://el.wikipedia.org/wiki?curid=45986" title="Τζορτζ Ουάσινγκτων">
Τζορτζ Ουάσινγκτων



</doc>
<doc id="45987" url="https://el.wikipedia.org/wiki?curid=45987" title="Γεώργιος Ουάσινγκτων">
Γεώργιος Ουάσινγκτων



</doc>
<doc id="45988" url="https://el.wikipedia.org/wiki?curid=45988" title="Σχολή Ευελπίδων">
Σχολή Ευελπίδων



</doc>
<doc id="45990" url="https://el.wikipedia.org/wiki?curid=45990" title="Προκρούστης">
Προκρούστης

Στην ελληνική μυθολογία, ο Προκρούστης (ή Πολυπήμων) ήταν μυθικός ληστής της Αθήνας. Το λημέρι του ήταν στην περιοχή Δαφνί στο Χαϊδάρι. Προσκαλούσε κάθε διαβάτη να ξαπλώσει σε ένα σιδερένιο κρεβάτι, γνωστό ως "Προκρούστειος κλίνη". Αν το θύμα ήταν ψηλό κι εξείχε από το κρεβάτι, ο Προκρούστης έκοβε το περίσσιο τμήμα του σώματός του. Αντιθέτως, αν το θύμα ήταν πιο κοντό, τότε τραβούσε τα άκρα του μέχρι να φτάσουν στο μήκος του κρεβατιού.
Ο Προκρούστης συνέχιζε την αιματηρή δράση του, μέχρι που τον συνάντησε ο Θησέας στο δρόμο του από την Τροιζήνα για την Αθήνα. Όντας πολύ δυνατός, κατάφερε να εξουδετερώσει τον Προκρούστη και να τον τοποθετήσει στο ίδιο του το κρεβάτι. Επειδή αποδείχθηκε μεγαλύτερος, ο Θησέας του έκοψε το κεφάλι και τα πόδια, που περίσσευαν.

</doc>
<doc id="45991" url="https://el.wikipedia.org/wiki?curid=45991" title="Πολυπήμων">
Πολυπήμων



</doc>
<doc id="45994" url="https://el.wikipedia.org/wiki?curid=45994" title="Ιερά Μητρόπολις Ηλείας και Ωλένης">
Ιερά Μητρόπολις Ηλείας και Ωλένης

Η Ιερά Μητρόπολις Ηλείας και Ωλένης είναι μητρόπολη της Εκκλησίας της Ελλάδος και έχει έδρα τον Πύργο Ηλείας.
Ιστορία.
Τα προεπαναστατικά χρόνια η έδρα της Επισκοπής Ωλένης βρισκόταν στον Πύργο. Τελευταίος Μητροπολίτης ήταν ο εθνομάρτυρας Φιλάρετος, ο οποίος πέθανε στις 13 Σεπτεμβρίου 1821 στις φυλακές της Τρίπολης. Η επισκοπή έμεινε για λίγα χρόνια ακέφαλη, μέχρι να οριστεί ο διάδοχος του Φιλάρετου, ως τοποτηρητής, ο πρώην Λαρίσης Κύριλλος Βογάσαρης. Στη συνέχεια ακολούθησε ο Δαμαλών Ιωνάς. Τελικά με Βασιλικό διάταγμα η Επισκοπή Ωλένης συγχωνεύθηκε με την Μητρόπολη Πατρών και την Μητρόπολη Ηλείας.
Το έτος 1899, η επισκοπή Ηλείας διαχωρίζεται, ενώ το 1922 παίρνει την τελική της μορφή ως Ιερά Μητρόπολη Ηλείας και Ωλένης με έδρα τον Πύργο.
Σημαντική μορφή που διετέλεσε επίσκοπος ήταν ο Μητροπολίτης Ηλείας Αντώνιος. Χειροτονήθηκε τον Δεκέμβριο του 1922 και ασχολήθηκε με την οργάνωση της Μητροπόλεως, και μάλιστα λόγω της καλλιέργειάς του και της γνώσης ξένων γλωσσών συνέγραψε πολλές ιστορικές, κοινωνικές και άλλες μελέτες. Μάλιστα το 1943 στη διάρκεια της κατοχής έφυγε από την έδρα του αρνούμενος να συνεργαστεί με τις κατοχικές αρχές και κατέφυγε στα βουνά συντασσόμενος με την παράταξη του ΕΑΜ. Οι αντιστασιακές οργανώσεις ανακήρυξαν τον Αντώνιο, Αρχηγό του ΕΑΜ Πελοποννήσου. 
Μητροπολίτες.
Οι επίσκοποι που διετέλεσαν Μητροπολίτες Ηλείας από τις αρχές του 20ού αιώνα είναι οι εξής:
Κοινωνικό έργο.
Η Μητρόπολη προσφέρει σημαντικό κοινωνικό έργο. Επί Μητροπολίτη Αντωνίου θεμελιώθηκε και λειτούργησε η αίθουσα ομιλιών της Ιεράς Μητροπόλεως Ηλείας, η οποία βοήθησε στην πνευματική ανάπτυξη του τόπου. Επίσης σημαντικό έργο θεωρείται ότι έχει προσφέρει το μαθητικό οικοτροφείο-ορφανοτροφείο «Η Αγία Φιλοθέη», το οποίο στεγάζεται σε τετραώροφο κτίριο στον Πύργο.
Μητροπολιτικό μέγαρο.
Στα πρώτα χρόνια της ίδρυσης της Επισκοπής Ηλείας το Μητροπολιτικό μέγαρο βρισκόταν επί της οδού Γερμανού, στο σπίτι του γιατρού Ιωάννου Σταθόπουλου. Αργότερα το Μητροπολιτικό Μέγαρο μετακόμισε δύο φορές μέχρι να βρει το οριστικό μέρος να εγκατασταθεί στο οποίο είναι ακόμα και σήμερα. Το σημερινό κτήριο αγοράστηκε το 1939 από την Εθνική Τράπεζα της Ελλάδος.
Μητροπολιτικός ναός.
Ο Μητροπολιτικός ναός είναι αφιερωμένος στον Άγιο Νικόλαο. Η προτομή του εθνομάρτυρα Φιλάρετου τοποθετήθηκε μπροστά από τον Μητροπολιτικό ναό, ύστερα από πρωτοβουλία του Μητροπολίτη Αθανασίου.
Ιερές Μονές.
Στην Ιερά Μητρόπολη υπάγονται και οι παρακάτω Ιερές Μονές (Μοναστήρια):

</doc>
<doc id="45995" url="https://el.wikipedia.org/wiki?curid=45995" title="Εθνική Τράπεζα">
Εθνική Τράπεζα



</doc>
<doc id="46010" url="https://el.wikipedia.org/wiki?curid=46010" title="Κωνσταντίνος Δαβάκης">
Κωνσταντίνος Δαβάκης

Ο Κωνσταντίνος Δαβάκης (1897 - 21 Ιανουαρίου 1943) ήταν Έλληνας στρατιωτικός, συνταγματάρχης πεζικού και ήρωας του ελληνοϊταλικού πολέμου του 1940. Γεννήθηκε στα Κεχριάνικα Λακωνίας το 1897 και πέθανε στην Αδριατική θάλασσα τον Ιανουάριο του 1943. 
Σπουδές και δράση μέχρι το 1940.
Γιος δασκάλου, γεννήθηκε το 1897 στα Κεχριάνικα Λακωνίας και σπούδασε στη Σχολή Ευελπίδων (από την οποία αποφοίτησε ως ανθυπολοχαγός πεζικού, την 1η Οκτωβρίου του 1916) αλλά και στην Ανωτάτη Σχολή Πολέμου της Αθήνας, και στο Παρίσι (γαλλική Σχολή Αρμάτων). Έλαβε μέρος στο Α΄ Παγκόσμιο Πόλεμο όπου διακρίθηκε για την τόλμη και την ανδρεία του στο μακεδονικό μέτωπο (μάχες Σκρα και Δοϊράνης), όμως παράλληλα η υγεία του υπέστη σοβαρή επιδείνωση εξαιτίας της επίδρασης των ασφυξιογόνων αερίων. Το 1918 προβιβάστηκε σε λοχαγό επ' ανδραγαθία. Έλαβε μέρος και στη Μικρασιατική Εκστρατεία όπου το 1921 διακρίθηκε στη μάχη των υψωμάτων του Αλπανός, και τιμήθηκε με το Χρυσούν Αριστείο Ανδρείας. Στο διάστημα μεταξύ 1922 και 1937 υπηρέτησε ως επιτελάρχης της 2ης Μεραρχίας και του 1ου Σώματος Στρατού, φοίτησε και δίδαξε σε στρατιωτικές σχολές και συνέγραψε διατριβές για τη στρατιωτική ιστορία και την τακτική των τεθωρακισμένων. Το 1931 πήρε το βαθμό του αντισυνταγματάρχη. Στις 30 Δεκεμβρίου του 1937 και μετά από μεγάλες αναρρωτικές άδειες, αποστρατεύθηκε για λόγους υγείας και τέθηκε σε πολεμική διαθεσιμότητα.
Ο Συν/χης Δαβάκης ήταν παντρεμένος με την Καλλιόπη Σταρόγιαννη που καταγόταν από τη Μαγούλα Σπάρτης.
Η δράση του στην Πίνδο.
Όταν, τον Αύγουστο του 1940, συντελέστηκε η μερική επιστράτευση, ο Δαβάκης ανακλήθηκε στην ενεργό υπηρεσία και τοποθετήθηκε διοικητής του 51ου Συντάγματος Πεζικού και στη συνέχεια του Αποσπάσματος Πίνδου (αποτελούμενου από το 51ο ΣΠ υπό άλλον διοικητή και διάφορες μικρομονάδες) το οποίο είχε ως έδρα το Επταχώριο Πίνδου. Η διοίκηση των ελληνικών δυνάμεων ανατέθηκε στον Βασίλειο Βραχνό. Το πρωί της 28ης Οκτωβρίου του 1940, οπότε εκδηλώθηκε η ιταλική εισβολή, ο Δαβάκης αντιμετώπισε την 3η Ιταλική Μεραρχία Αλπινιστών ΤΖΟΥΛΙΑ με ένα απόσπασμα 2.000 ανδρών, υπό τις εντολές και τις οδηγίες του Τμήματος Στρατιάς Δυτικής Μακεδονίας. Η τακτική του σε ολόκληρη την έκταση της ζώνης ευθύνης του (35 χιλιόμετρα) ήταν αμυντική, και μάλιστα έκανε υποχωρητικό ελιγμό, αναμένοντας ενισχύσεις. Την 1η Νοεμβρίου 1940, οπότε έφτασαν οι ενισχύσεις που περίμενε ο Δαβάκης, οι ελληνικές δυνάμεις έκαναν αντεπίθεση και κύκλωσαν τις ιταλικές, που αναγκάστηκαν να υποχωρήσουν. Κατά την αντεπίθεση αυτή, και συγκεκριμένα την 6η ημέρα από την έναρξη των επιχειρήσεων, στον Προφήτη Ηλία Φούρκας ο Δαβάκης τραυματίστηκε στο στήθος.
. "Στον αξιωματικό που τον πλησίασε για να τον περιποιηθεί πρόσταξε, μαζεύοντας όσες δυνάμεις τού 'μεναν ακόμα: "Άσε με εμένα, πες με πεθαμένο! Και κοίτα να μη σου πάρουν τις θέσεις! Τράβα!" Στη συνέχεια τον μετέφεραν αναίσθητο με το φορείο στο Επταχώρι. Ο τραυματισμός του τού προκάλεσε προβλήματα σε συσχετισμό με την παλαιά στηθική του νόσο. Έτσι χρειάστηκε να αποχωρήσει από το μέτωπο, όπου τον αντικατέστησε ο τότε ταγματάρχης Ιωάννης Καραβίας. 
Η νίκη του αποσπάσματος του Δαβάκη είχε αποφασιστική σημασία στην έκβαση του πολέμου. Μάλιστα θεωρήθηκε η πρώτη ήττα του άξονα. Η επιτυχία του Δαβάκη συνίσταται "στην άμεση διάγνωση ενός τακτικού λάθους που έκανε ο Ιταλός μέραρχος να προχωρήσει γοργά προς τη Σαμαρίνα χωρίς να καλύψει το πλευρό της φάλαγγάς του". Ο Δαβάκης το είδε αμέσως και από τη δεύτερη μέρα του σκληρού αγώνα ήταν σίγουρος ότι χάρη σ' αυτό το λάθος "θα μάντρωνε τους Ιταλούς".
Σύλληψη και θάνατος.
Κατά τη διάρκεια της μακρόχρονης νοσηλείας του Δαβάκη, οι πολεμικές επιχειρήσεις έληξαν και η χώρα βρέθηκε υπό κατοχή. Τον Δεκέμβριο του 1942, και ενώ ακόμα νοσηλευόταν στην Αθήνα, ο Δαβάκης συνελήφθη ως όμηρος από τις ιταλικές αρχές κατοχής, μαζί με πολλούς διακεκριμένους αξιωματικούς, γιατί θεωρήθηκαν ύποπτοι αντιστασιακής δράσης. Οι συλληφθέντες επιβιβάστηκαν στην Πάτρα στο ατμόπλοιο "Τσιττά ντι Τζένοβα" (Πόλη της Γένοβα) για να μεταφερθούν σε στρατόπεδο συγκέντρωσης στην Ιταλία. Το πλοίο αυτό τορπιλίστηκε από συμμαχικό υποβρύχιο και βυθίστηκε στα ανοιχτά των νότιων αλβανικών ακτών, με αποτέλεσμα οι επιβαίνοντες να πνιγούν στα νερά της Αδριατικής. (Ιανουάριος 1943). Το πτώμα του Δαβάκη περισυνελέγη, αναγνωρίστηκε και ετάφη στον Αυλώνα. Με βάση τις δηλώσεις του αδερφού του σε εκπομπή ραδιοσταθμού της Αθήνας μετά τον πόλεμο, ο ίδιος θεωρούσε την εγχώρια αντιστασιακή δράση σημαντικότερη από τον πόλεμο στην Βόρεια Αφρική, και ότι θα έπαιρνε μέρος σε αυτή εάν δεν είχε συλληφθεί, δηλώνοντας: "Εδώ είναι η θέση μας, γιατί εδώ είναι οι κατακτητές, κι εδώ πρέπει να μείνουμε και εμείς οι αξιωματικοί, που πρέπει να πάρουμε μέρος στον αγώνα αντίστασης εναντίον τους." Μεταπολεμικά τα οστά του διακομίστηκαν και ενταφιάστηκαν στην Αθήνα.
Ιδέες και ευρύτερο έργο.
Ο Κωνσταντίνος Δαβάκης υπήρξε από τους πρωτοπόρους της ιδέας της μηχανοκίνησης του πεζικού και της χρησιμοποίησης αρμάτων ως κύριου όπλου για τη διάσπαση και καταδίωξη του εχθρού, καθώς πρόκρινε την ευελιξία των μηχανοκίνητων μονάδων έναντι της γραμμής οχυρών. Για τον Δαβάκη ήταν απαραίτητη όχι μόνο η μηχανοκίνηση του στρατού, αλλά και η συνεργασία των στοιχείων του, δηλαδή των διαφόρων όπλων και της Αεροπορίας. 
Στο συγγραφικό έργο του Δαβάκη περιλαμβάνονται βεβαιωμένα τα εξής έργα:
«Τα Αρματα Μάχης» [1928],
«Ο Στρατός του Μέλλοντος» [1934] για πολλούς το σημαντικότερο έργο του,
«Χημικός και Αεροχημικός Πόλεμος» [1935],
«Εγχειρίδιον Τακτικής Πεζικού» [1937],
«Εγκόλπιον Ομαδάρχου Πεζικού» [1938],
«Εγκόλπιον Αξιωματικού Πεζικού» [1938],
«Νυκτεριναί Επιχειρήσεις» [1939],
«Εγκόλπιον Διοικητού Τάγματος Πεζικού» [1940].
Επίσης συνέγραψε άρθρα και μελέτες σε διάφορα στρατιωτικά περιοδικά μερικά απ' τα οποία είναι:
«Η ισχύς του πυρός του Πεζικού» στη Γενική Στρατιωτική Επιθεώρησις [Φεβρ.-Μαρτ. 1926],
«Η Αμυνα του Εδάφους» ΓΣΕ [Νοεμ. 1926],
«Τα εν Ισπανία πολεμικά γεγονότα» ΓΣΕ [Απρ.1937],
«Τα μηχανοκίνητα μέσα» ΓΣΕ [Ιουν. 1937],
«Μάχη των αρμάτων πεζικού» ΓΣΕ [Αυγ. 1937],
«Το πεζικόν του αέρος» ΓΣΕ [Νοεμ. 1937],
«Η δράσις της Ιταλικής αεροπορίας κατά τον Ιταλοαιθιοπικόν πόλεμον» ΓΣΕ [Δεκ. 1937],
«Το ορεινόν έδαφος» ΓΣΕ [Ιαν. 1938],
«Μια γνώμη επί της συνοδείας Διμοιρίας και Λόχου» στην Επιθεώρηση Πεζικού [Μάιος-Ιούνιος 1929],
«Παράδειγμα τακτικού θέματος εφαρμογής» ΕΠ [Ιουλ.-Αυγ. 1929],
«Τακτικό θέμα: Επίθεση τάγματος πεζικού υποστηριζόμενου από διμοιρία αρμάτων» ΕΠ [Μαρ.-Απρ. 1930],
«Σκέψεις για τη σύνταξη προγραμμάτων εκπαιδεύσεως πεζικού» ΕΠ [Ιουλ-Αυγ.-Σεπ.-Οκτ. 1930],
«Ενέργεια αποβατικού αγήματος καταστροφής» ΕΠ [Νοεμ.-Δεκ. 1930],
«Ενέργεια αποβατικού αγήματος καταστροφής» ΕΠ [Ιαν.-Φεβρ. 1931],
«Το Πεζικόν και τα άλλα Όπλα» Στρατιωτική Επιθεώρηση [Φεβρ. 1938],
«Ο Ηγήτωρ» ΣΕ [ Μάιος 1938],
«Η Αξία των Ηθικών Δυνάμεων» ΣΕ [Οκτ. 1938],
«Παρατηρήσεις επί του οπλισμού του πεζικού» ΣΕ [Φεβρ. 1939],
«Τα Πρώτα Διδάγματα του Γερμανοπολωνικού Πολέμου» ΣΕ [Αυγ. 1939],
«Η νεωτέρα τακτική» Μεγάλη Στρατιωτική και Ναυτική Εγκυκλοπαίδεια [1937],
«Η δράσις της Αεροπορίας εν συνδυασμώ με το Πεζικόν» ΜΣΝΕ [1937],
«Ο χημικός πόλεμος παρά τοις αρχαίοις» ΜΣΝΕ [1937],
«Συμπεράσματα εκ της συγκρίσεως της κατά τον πόλεμον 1914-1918 αποδόσεως των αγγλικών και γαλλικών αρμάτων» ΜΣΝΕ [1937],
«Ο βακτηριολογικός πόλεμος» ΜΣΝΕ [1938],
«Επίδρασις του εδάφους επί των στρατιωτικών επιχειρήσεων» ΜΣΝΕ [1938],
«Τα άλματα του Πεζικού» ΜΣΝΕ [1938],
«Το Πεζικόν εν αμύνη επί σταθεροποιηθέντων μετώπων» ΜΣΝΕ [1940],
«Πώς διοικείται ο Έλλην στρατιώτης» ΜΣΝΕ [1940],
«Ο πεζός και η μάχη» ΜΣΝΕ [1940].
Και τέλος τη 19η Μαρτίου 1935 κατέθεσε το βαρυσήμαντο προφητικό «Υπόμνημα Επί Της Αμύνης Των Συνόρων»
Χαρακτηρισμοί.
Ο Σ. Μελάς έχει χαρακτηρίσει τον Κωνσταντίνο Δαβάκη ως «μοναδική σύνθεση προσόντων που σπάνια πάνε μαζί: Σπουδαίος 'τρουπιέ', όπως λένε οι Γάλλοι, πολέμαρχος, καπετάνιος με καρδιά βουνό, αισιοδοξία τρελή, θάρρος απροσπέλαστο, διοικητής ασύγκριτος, χέρι δυνατό, θέληση αλύγιστη, αλλά και ιδιοφυία στρατηγική, κάτοχος του εδάφους όσο λίγοι διοικητές στρατευμάτων. Ακούραστος μελετητής και γνώστης βαθύτατος της τέχνης του πολέμου, πρωτεύων στις ξένες πολεμικές Ακαδημίες, δάσκαλος αξιωματικών σπάνιος, συγγραφεύς στρατιωτικός πρωτότυπος και πρωτοπόρος - ολόκληρη βιβλιοθήκη τα έργα του - μοναδικός ιχνηλάτης των 'τακτικών καταστάσεων', ξάστερος στην κρίση, ευφάνταστος και γοργότατος στη σύλληψη του σχεδίου κι εκτελεστής άμεσος, μεγάλος μαέστρος του ελιγμού, επίμονος και παράφορος στον αγώνα». (Η δόξα του '40, σελ. 21).
Ο Τζων Φρήμαν πίστευε πως ήταν ο θεωρητικός προφήτης της μηχανοκίνησης του στρατού, ένας "τροβαδούρος" των Τανκς.
Απόδοση τιμών.
Μετά τον θάνατό του η Ακαδημία Αθηνών τού απένειμε το αργυρό μετάλλιο της αυτοθυσίας, ενώ στους δήμους Καλλιθέας Αιγάλεω και Νικαίας υπάρχουν πλατείες με το όνομά του και μια προτομή του. Οδοί, προτομές και ανδριάντες του ήρωα υπάρχουν και στην Ήπειρο, αλλά και στην ιδιαίτερη πατρίδα του την Λακωνία αφού υπάρχει προτομή του στα Κεχριάνικα και το ΚΕΕΜ Σπάρτης ονομάζεται προς τιμήν του Συνταγματάρχου Κωνσταντίνου Δαβάκη.

</doc>
<doc id="46012" url="https://el.wikipedia.org/wiki?curid=46012" title="Μπιλ Κλίντον">
Μπιλ Κλίντον

Ο Ουίλλιαμ Τζέφερσον "Μπιλ" Κλίντον ("William Jefferson "Bill" Clinton", πραγματικό όνομα: "William Jefferson Blythe III", 19 Αυγούστου 1946), είναι Αμερικανός πολιτικός και δικηγόρος, ο οποίος υπηρέτησε ως ο 42ος Πρόεδρος των Ηνωμένων Πολιτειών από το 1993 έως το 2001. Είναι μέλος του Δημοκρατικού Κόμματος. 
Επίσης, υπηρέτησε ως ο 40ος και 42ος Κυβερνήτης του Αρκάνσας (1979-1981 και 1983-1992), και ως 50ος Γενικός Εισαγγελέας του Αρκάνσας (1977-1979). 
Αναλαμβάνοντας καθήκοντα Προέδρου σε ηλικία 46 ετών, ήταν ο τρίτος νεότερος πρόεδρος των ΗΠΑ. Ανήλθε στο αξίωμα στο τέλος του Ψυχρού Πολέμου, και ήταν ο πρώτος πρόεδρος από τη γενεά των baby boomers. Ο Κλίντον έχει περιγραφεί ως Νέος Δημοκρατικός. Πολλές από τις πολιτικές του αποδίδονται στην κεντρώα φιλοσοφία διακυβέρνησης του Τρίτου Δρόμου. 
Βιογραφία.
Ο Μπιλ Κλίντον, γεννήθηκε στις 19 Αυγούστου 1946 στο Χόουπ του Αρκάνσας. και μεγάλωσε στο Χοτ Σπρίνγκς του Αρκάνσας, με το όνομα Ουίλλιαμ Τζέφερσον Μπλάιθ ο τρίτος. Είναι γιός του πλανόδιου πωλητή Ουίλλιαμ Τζέφερσον Μπλάιθ τζιούνιορ (ο οποίος σκοτώθηκε σε αυτοκινητικό δυστύχημα λίγο πριν την γέννησή του) και της Βιρτζίνια Ντελ Κάσιντι. Ο Μπιλ, έλαβε το επώνυμο του πατριού του, Ρότζερ Κλίντον. 
Η οικογένεια μετακόμισε στο Hot Springs του Αρκάνσας το 1950.
Μαθητικά χρόνια.
Ο Κλίντον, κατά τα μαθητικά του χρόνια στο Αρκάνσας, έγινε μαθητικός ηγέτης και δεξιοτέχνης μουσικός. Πήγε στο Λύκειο του Χοτ Σπρίνγκς, στο οποίο δραστηριοποιήθηκε ενεργά με την μουσική και το σαξόφωνο, λαμβάνοντας τίτλους επιβράβευσης. 
Ο Κλίντον, επηρεάστηκε έντονα για την μετέπειτα πολιτική του ενεργοποίηση, από τον Πρόεδρο Τζον Φ. Κέννεντι και τον Μάρτιν Λούθερ Κίνγκ. 
Σπουδές.
Είναι πτυχιούχος της Σχολής Εξωτερικών Υπηρεσιών και Διεθνών Σχέσεων από το Πανεπιστήμιο Τζώρτζταουν (1964-1968), όπου ήταν μέλος των αδελφοτήτων Phi Beta Kappa και Kappa Kappa Psi. 
Ύστερα από την αποφοίτησή του από το Τζώρτζταουν το 1968, ο Μπιλ, κέρδισε Υποτροφία Ρόουντς για σπουδές Φιλοσοφίας και Πολιτικής Επιστήμης στο Πανεπιστήμιο της Οξφόρδης, τις οποίες όμως άφησε στο δεύτερο έτος, για να επιστρέψει στις ΗΠΑ, και να σπουδάσει στη Νομική Σχολή του Πανεπιστημίου Γέιλ, όπου και θα γνωρίσει το 1971 την μετέπειτα σύζυγό του Χίλαρι, και θα λάβει πτυχίο Νομικής το 1973. 
Πολιτική σταδιοδρομία 1978–1992.
Πρώιμη πολιτική σταδιοδρομία.
Αφότου αποφοίτησε από την Νομική Σχολή του Γέιλ στο Κονέκτικατ, ο Μπιλ Κλίντον, επέστρεψε στο Αρκάνσας και έγινε καθηγητής δικαίου στο Πανεπιστήμιο του Αρκάνσας. 
Ένα έτος μετά, κατέβηκε υποψήφιος για την Βουλή των Αντιπροσώπων το 1974. Ο κάτοχος της έδρας όμως, ο Ρεπουμπλικανός Τζον Πολ Χάμμερσμιτ, νίκησε οριακά, τον Κλίντον στην γενική εκλογή με 52% έναντι 48%. 
Γενικός Εισαγγελέας του Αρκάνσας.
Με μικρή αντιπαλότητα στον προκριματικό (56%) και χωρις αντίπαλο, στην γενική εκλογή για την θέση του Γενικού Εισαγγελέα του Αρκάνσας, ο Κλίντον εκλέχθηκε 50ος Γενικός Εισαγγελέας του Αρκάνσας το 1976. 
Ανέλαβε το αξίωμα στις 3 Ιανουαρίου 1977 και παρέμεινε έως τις 9 Ιανουαρίου 1979. 
Κυβερνήτης του Αρκάνσας.
Πρώτη θητεία (1979-1981).
Στις Κυβερνητικές εκλογές του 1978 στο Αρκάνσας, ο Κλίντον, κερδίζει τον Ρεπουμπλικανό ανθυποψήφιό του Λιν Λόου, έναν αγρότη από την Τεξαρκάνα, με ποσοστό 63,4%, έναντι 36,6% του Λιν Λόου. 
Έτσι, ο Κλίντον, καταφέρνει να γίνει ο νεώτερος Κυβερνήτης Πολιτείας, σε ολόκληρη την χώρα, σε ηλικία μόλις 32 ετών. Λόγω της νεανικής του εμφάνισης, ο Κλίντον συχνά αποκαλείτο "Boy Governor" ("Αγόρι Κυβερνήτης"), ένα προσωνύμιο που συνεχίζει να χρησιμοποιείται για την αναφορά σε αυτόν κατά την περίοδο που ήταν κυβερνήτης περιστασιακά. 
Έργο ως Κυβερνήτης (1979-1981).
Εργάσθηκε πάνω στην εκπαιδευτική μεταρρύθμιση και τους δρόμους του Αρκάνσας, με την σύζυγό του Χίλαρι να προεδρεύει μιας επιτυχούς επιτροπής για την μεταρρύθμιση της αστικής υγειονομικής περίθαλψης. Όμως, η θητεία το περιελάμβανε έναν αντιδημοφιλή φόρο στα μηχανοκίνητα οχήματα και την οργή των πολιτών για την απόδραση Κουβανών προσφύγων από το Mariel boatlift όπου εκρατούντο το 1980. 
Ήττα στις εκλογές του 1980.
Ο Μονρόε Σβάρτσλοζ του Κίνγκσλαντ στην Κομητεία Κλίβελαντ, έλαβε 31 % των ψήφων έναντι του Κλίντον στον Δημοκρατικό προκριματικό για κυβερνήτη του 1980. Μερικοί ισχυρίσθηκαν ότι η ανέλπιστη απόδοση του Σβάρτσλοζ στην ψηφοφορία επισκίασε την ήττα του Κλίντον στην γενική εκλογή εκείνο το έτος από τον Ρεπουμπλικανικό αντίπαλο του Φρανκ Ντ. Ουάιτ. Όπως αστειεύτηκε κάποτε ο Κλίντον, ήταν ο νεότερος πρώην κυβερνήτης στην ιστορία της χώρας.
Ο Κλίντον εντάχθηκε στην νομική εταιρεία του φίλου του Μπρους Λίντσεϋ, την Wright, Lindsey and Jennings. 
Επανεκλογή ως Κυβερνήτης (1982).
Το 1982, εκλέχθηκε πάλι Κυβερνήτης του Αρκάνσας με ποσοστό 54,7% έναντι του Φρανκ Ντ. Ουάιτ. Έτσι ο Μπιλ, επανεκλέχθηκε στο αξίωμα του Κυβερνήτη με ευρεία πλειοψηφία, το 1984, το 1986 και το 1990, και συνολικά διατήρησε το αξίωμά του, για δέκα συνεχόμενα χρόνια ακόμα (1983-1993). 
Έργο ως Κυβερνήτης (1983-1993).
Ο Κλίντον, βοήθησε την πολιτεία του Αρκάνσας, να μετασχηματίσει την οικονομία της και παράλληλα να βελτιωθεί σημαντικά το πολιτειακό εκπαιδευτικό σύστημα. 
Έγινε μια ηγετική μορφή μεταξύ της πτέρυγας των Νέων Δημοκρατικών. Οι Νέοι Δημοκρατικοί, οργανωμένοι ως Συμβούλιο Δημοκρατικής Ηγεσίας (DLC), ήταν ένας κλάδος του Δημοκρατικού Κόμματος που ζητούσε μεταρρύθμιση ευημερίας ("welfare reform") και μικρότερη κυβέρνηση, μια πολιτική που υποστηριζόταν από τους Δημοκρατικούς και τους Ρεπουμπλικανούς. 
Επιπλέον, αφαίρεσε τον φόρο επί των πωλήσεων από τους ηλικιωμένους κατοίκους της Πολιτείας στα φάρμακα και πραγματοποίησε απαλλαγή από τον φόρο ιδιοκτησίας για οικίες. 
Επικεφαλής της Εθνικής Ένωσης Κυβερνητών.
Ο Κλίντον, διατέλεσε από το 1986 έως το 1987, Πρόεδρος της Εθνικής Ένωσης Κυβερνητών των ΗΠΑ, αφού είχε διατελέσει Αντιπρόεδρος της Ένωσης, το 1985-1986. Η θέση αυτή, έκανε τον Κλίντον, ευρέως γνωστό στις Ηνωμένες Πολιτείες. 
Πρόεδρος των ΗΠΑ.
Προεδρική Εκστρατία 1992.
Ο Μπιλ Κλίντον, στις 16 Ιουλίου 1992, έλαβε επισήμως το χρίσμα του Προεδρικού υποψηφίου του Δημοκρατικού Κόμματος από το Εθνικό Συνέδριο των Δημοκρατικών. Προηγουμένως, στις 9 Ιουλίου 1992, ο Κλίντον, ανακοίνωσε συνυποψήφιο και υποψήφιο Αντιπρόεδρό του, τον Γερουσιαστή των ΗΠΑ από το Τενεσί, Αλ Γκορ. 
Η συνυποψηφιότητα του Αλ Γκορ, θεωρήθηκε εύστοχη και συνέβαλε στην νίκη του Κλίντον, καθώς ο Γκορ λειτούργησε εξισορροπητικά, λόγω ότι χαρακτηρίστηκε ικανός για τις οικογενειακές αξίες, τα περιβαλλοντικά θέματα, καθώς και τη νομοθετική εμπειρία ως Γερουσιαστής, κάτι που ο Κλίντον, δεν διέθετε. 
Εκλογή ως Πρόεδρος των ΗΠΑ, 1992.
Ο συνδυασμός Κλίντον/Γκορ, κατάφερε να κερδίσει τις προεδρικές εκλογές της 3ης Νοεμβρίου 1992, νικώντας τον εν ενεργεία Πρόεδρο Τζορτζ Χ.Ο. Μπους, με αρκετά ευρεία πλειοψηφία, 370 εκλεκτόρων έναντι 168 εκλεκτόρων του Μπους, λήγοντας έτσι την δωδαετή παραμονή των Ρεπουμπλικανών στον Λευκό Οίκο (1981-1993). 
Πρώτη θητεία (1993-1997).
Ο Κλίντον, ορκίστηκε 42ος Πρόεδρος των Ηνωμένων Πολιτειών, στις 20 Ιανουαρίου 1993. 
Σε λιγότερο από ένα μήνα μετά την ανάληψη της εξουσίας του, υπέγραψε τον νόμο περί οικογενειακής και ιατρικής άδειας του 1993, ο οποίος απαιτούσε από τους μεγάλους εργοδότες να επιτρέπουν στους υπαλλήλους να λαμβάνουν άδεια άνευ αποδοχών για εγκυμοσύνη ή μια σοβαρή ιατρική κατάσταση. Αυτή η δράση είχε δικομματική υποστήριξη, και ήταν δημοφιλής από το κοινό. 
Στις 22 Σεπτεμβρίου 1993, η Κλίντον έκανε μια σημαντική ομιλία στο Κογκρέσο σχετικά με ένα σχέδιο μεταρρύθμισης της υγειονομικής περίθαλψης . το πρόγραμμα στοχεύει στην επίτευξη καθολικής κάλυψης μέσω ενός εθνικού σχεδίου υγειονομικής περίθαλψης. Αυτό ήταν ένα από τα πιο εξέχοντα θέματα της νομοθετικής ατζέντας του Κλίντον και προέκυψε από μια ειδική ομάδα με επικεφαλής τη Χίλαρι Κλίντον. Το σχέδιο έγινε δεκτό σε πολιτικούς κύκλους, αλλά τελικά καταστράφηκε από την καλά οργανωμένη αντιπολίτευση του λόμπι από τους συντηρητικούς, την Αμερικανική Ιατρική Ένωση και τη βιομηχανία ασφάλισης υγείας. 
Επιπλέον, την 1η Ιανουαρίου 1994, υπέγραψε σε μορφή νόμου την Συμφωνία Ελεύθερου Εμπορίου της Βόρειας Αμερικής 
Εφάρμοσε την πολιτική Don't ask, don't tell, ένα αμφιλεγόμενο ενδιάμεσο βήμα για την πλήρη συμμετοχή των ομοφυλόφιλων στις ένοπλες δυνάμεις. Παρόλα αυτά, ο Κλίντον ήταν ο πρώτος πρόεδρος που επέλεξε ανοιχτά ομοφυλόφιλους για διοικητικές θέσεις και γενικά θεωρείται ότι είναι ο πρώτος πρόεδρος που υπερασπίστηκε δημόσια τα δικαιώματα των ομοφυλόφιλων. 
Στις 21 Οκτωβρίου 1994, η κυβέρνηση Κλίντον ξεκίνησε την πρώτη επίσημη ιστοσελίδα του Λευκού Οίκου, το whitehouse.gov . 
Μετά από μια αποτυχημένη προσπάθεια μεταρρύθμισης της υγειονομικής περίθαλψης, οι Ρεπουμπλικανοί κέρδισαν την πλειοψηφία στα σώματα του Κογκρέσου (Βουλή και Γερουσία), το 1994, για πρώτη φορά μέσα σε τέσσερις δεκαετίες. 
Προεδρική εκστρατεία 1996 και επανεκλογή.
Στις προεδρικές εκλογές της 5ης Νοεμβρίου 1996, ο Κλίντον και Γκορ, κατάφεραν να επανεκλεγούν, με ακόμη μεγαλύτερη πλειοψηφία από το 1992, λαμβάνοντας 379 εκλέκτορες, έναντι 159 εκλέκτορες των Ρεπουμπλικανών ανθυποψήφιών τους, Μπομπ Ντόουλ και Τζακ Κεμπ, και έτσι ο Κλίντον έγινε ο πρώτος Δημοκρατικός Πρόεδρος, μετά τον Φράνκλιν Ρούζβελτ που κέρδισε μια δεύτερη πλήρη θητεία στην προεδρία των ΗΠΑ. 
Δεύτερη θητεία (1997-2001).
Στις 20 Ιανουαρίου 1997, ο Κλίντον, ορκίστηκε για την δεύτερη θητεία του ως Πρόεδρος των ΗΠΑ. 
Το 1997, πέρασε επιτυχώς μια μεταρρύθμιση ευημερίας και ένα Κρατικό Πρόγραμμα Ασφάλισης Παιδικής Υγείας (State Children's Health Insurance Program), παρέχοντας υγειονομική περίθαλψη σε εκατομμύρια παιδιά. Αργότερα το 1998, υπέστη διαδικασία μομφής (Impeachment), από την Βουλή των Αντιπροσώπων, για ψευδορκία και παρακώλυση δικαιοσύνης για ένα σεξουαλικό σκάνδαλο με μια εσωτερική υπάλληλο του Λευκού Οίκου (Μόνικα Λεβίνσκι), αλλά όμως, αθωώθηκε από την Γερουσία των ΗΠΑ και έτσι συνέχισε κανονικά την θητεία του. Το Γραφείο Προϋπολογισμού του Κογκρέσου ανέφερε πλεόνασμα στον προϋπολογισμό μεταξύ των ετών 1998 και 2000, των τελευταίων τριών ετών της προεδρίας του Κλίντον. 
Ο Μπιλ Κλίντον, απήλθε από το αξίωμά του, στις 20 Ιανουαρίου 2001, με την υψηλότερη δημοτικότητα και δημοφιλία, από κάθε Πρόεδρο των ΗΠΑ μετά τον Β' Παγκόσμιο Πόλεμο. 
Ύστερα από την Προεδρία.
Ως πρόεδρος, ο Κλίντον προέδρευσε κατά την διάρκεια της μακρύτερης περιόδου οικονομικής ανάπτυξης σε καιρό ειρήνης στην Αμερικανική ιστορία. Από τότε, έχει αναμειχθεί σε δραστηριότητας δημόσιου λόγου και ανθρωπιστικού έργου. Βασισμένος στην φιλανθρωπική του κοσμοθεωρία, ο Κλίντον δημιούργησε το William J. Clinton Foundation για να προωθήσει και να ασχοληθεί με διεθνή ζητήματα όπως η αποτροπή του AIDS και την παγκόσμια θέρμανση. 
Το 2004, κυκλοφόρησε η αυτοβιογραφία του "My Life". Έχει παραμείνει ενεργός στην πολιτική κάνοντας εκστρατείες για τους Δημοκρατικούς υποψηφίους, με πιο αξιοσημείωτη αυτή για την προσπάθεια της συζύγου του να λάβει το χρίσμα των Δημοκρατικών για την προεδρία, και αργότερα τις προεδρικές εκστρατείες του Μπάρακ Ομπάμα το 2008 και το 2012. 
Το 2009, χρίστηκε Ειδικός Απεσταλμένος των Ηνωμένων Πολιτειών στην Αϊτή, και μετά τον σεισμό του 2010 ενώθηκε με τον Τζορτζ Ο. Μπους για να δημιουργήσουν το Clinton Bush Haiti Fund. Αφότου άφησε το αξίωμά του, ο Κλίντον κατατάσσεται ψηλά στις δημοσκοπήσεις της κοινής γνώμης για τους Προέδρους των ΗΠΑ. 
Προσωπική ζωή.
Είναι νυμφευμένος από το 1975 με την Χίλαρι Ρόνταμ Κλίντον, η οποία διατέλεσε Υπουργός Εξωτερικών των ΗΠΑ (2009-2013), Γερουσιαστής από την Νέα Υόρκη (2001-2009), καθώς και Υποψήφια του Δημοκρατικού Κόμματος για την Προεδρία των ΗΠΑ (2016). Έχουν μια κόρη, την Τσέλσι Κλίντον, η οποία γεννήθηκε στις 27 Φεβρουαρίου 1980. 
Εξωτερικοί σύνδεσμοι.
__ΕΥΡΕΤΗΡΙΟ__

</doc>
<doc id="46015" url="https://el.wikipedia.org/wiki?curid=46015" title="Δήμος Νεάπολης">
Δήμος Νεάπολης

Με την ονομασία Δήμος Νεάπολης υπήρξαν 4 δήμοι της Ελλάδας:

</doc>
<doc id="46016" url="https://el.wikipedia.org/wiki?curid=46016" title="Άνω Λεχώνια">
Άνω Λεχώνια



</doc>
<doc id="46019" url="https://el.wikipedia.org/wiki?curid=46019" title="Γαστούνη">
Γαστούνη

Η Γαστούνη είναι κωμόπολη της δυτικής Ηλείας (η τρίτη σε πληθυσμό στην Ηλεία), σημαντικό αγροτικό και εμπορικό κέντρο της περιοχής. Παλιός τόπος διαμονής των Φράγκων πριγκίπων της Αχαΐας με το όνομα "La Gastogne". Όλη η γύρω περιοχή, καλούμενη Κάμπος Γαστούνης, καλύπτεται με πλούσιες καλλιέργειες αμπελιών, ελαιόδενδρων, οπωροφόρων και λαχανικών.
Επί Φραγκοκρατίας αποτελούσε μέρος του Πριγκιπάτου Αχαΐας, ενώ επί Οθωμανοκρατίας ήταν πρωτεύουσα της Ηλείας και κατέστη κέντρο ανεφοδιασμού κατά την Ελληνική επανάσταση του 1821 με προτωστάτη το ΣΙσίνη. Στη συνοικία «Καθολική» σώζεται η βυζαντινού ρυθμού εκκλησία της Κοίμησης της Θεοτόκου που σε επιγραφή που υπάρχει αναφέρεται ως χρονολογία ανακαίνισης το 1702. Η Γαστούνη αποτελεί την έδρα του Δήμου Πηνειού, ενώ παλαιότερα αποτελούσε την έδρα του Καποδιστριακού Δήμου Γαστούνης
Γεωγραφία.
Βρίσκεται επί της εθνικής οδού Πατρών - Πύργου, απέχοντας 27 χλμ. βορειοδυτικά από τον Πύργο και 67 χλμ. νοτιοδυτικά από την Πάτρα και σε υψόμετρο 15 μέτρα. Βόρεια και δυτικά της κωμόπολης ρέει ο Πηνειός. Συνορεύει με τα χωριά Βαρθολομιό, Καβάσιλα, Καρδιοκαύτι, Κόροιβος και Σαβάλια.
Ιστορία.
Η Γαστούνη άγνωστο πότε ιδρύθηκε , τον 6ο με 8ο αιώνα μ.Χ αναφέρεται ότι η περιοχή ήταν σημαντικό κέντρο παραγωγής μεταξιού και ευδοκιμούσαν γι' αυτό το σκοπό πολλές μουριές. Μετά την κατάκτηση της Πελοποννήσου από τους Φράγκους έγινε εγκατάσταση τους και στην Γαστούνη, ένας από αυτούς ο "Γκαστόν" "(Gaston)" έδωσε και το σημερινό όνομα της πόλης.
Επί Ενετοκρατίας αποτέλεσε έδρα επαρχίας (territorii) της Γαστούνης που ανήκε με τη σειρά της στη διοίκηση Αχαΐας μία από τις τέσσερις της Πελοποννήσου.
Μέχρι την Τουρκοκρατία έγινε το σημαντικότερο κέντρο και αργότερα η πρωτεύουσα της Ηλείας. Στην Α' Τουρκοκρατία αποτέλεσε έδρα καζά (επαρχίας) με το όνομα Καζάς της Γαστούνης" και στην Β΄τουρκοκρατία Βιλαέτι με το όνομα "Βιλαέτι της Γαστούνης" και ήταν η πρωτεύουσα όλης της Ηλείας. Ήταν το μεγαλύτερο σε έκταση Βιλαέτι καταλάμβανε όλον τον σημερινό νομό Ηλείας κι επιπλέον εδάφη έξω από αυτού, μετέπειτα αποσπάστηκε ο Πύργος και ακόμα εννέα χωριά και αποτέλεσαν ξεχωριστό βιλαέτι αυτό του Πύργου. Την περίοδο αυτή είχαν εγκατασταθεί πολλοί Οθωμανοί στην πόλη , προύχοντες της Γαστουνης ήταν η Οικογένεια Σισίνη.
Στη επανάσταση του 1770, γνωστή σαν Ορλωφικά, και τον Μάρτιο επαναστάτες κυρίως από την Ζάκυνθο που ήρθαν με πλοία γι' αυτό τον σκοπό και μερικοί ντόπιοι πολιόρκησαν την Γαστούνη. Η πόλη καταλήφθηκε αναίμακτα αφού η Οθωμανική φρουρά της την παρέδωσε με την συμφωνία να τους αφήσουν να φύγουν στην Πάτρα όπως κι έγινε. Οι Ζακύνθιοι όρισαν διοικητή "Κυβερνήτης και Πρεβεδούρος Πύργου και Γαστούνης" τον Ν. Φορτούνα .
Κατά την επανάσταση του 1821 σημαντικό ρόλο έπαιξε η Οικογένεια Σισίνη, το σπίτι της οικογένειας διασώζεται και σήμερα, όπου με δικό τους στρατιωτικό σώμα πήραν μέρος στον απελευθερωτικό αγώνα. Στις 27 Μαρτίου 1821 ο Σισίνης με τον Βιλαέτη και 1000 αγωνιστές πολιόρκησαν τη Γαστούνη και 20.000 Οθωμανούς και Αρβανίτες Λαλαίους που ήταν μέσα χωρίς να καταφέρουν να την καταλάβουν.
Το 1922 έγινε εγκατάσταση προσφύγων από την Μικρά Ασία από διάφορες περιοχές, σήμερα είναι οργανωμένοι στον "Σύλλογο Μικρασιατών Γαστούνης «Οι Ίωνες»".
Στις 20 Αυγούστου 1941 ο Γερμανικός στρατός εισήλθε και κατέλαβε τη Γαστούνη, για τις ανάγκες των κατακτητών επιτάχτηκε το κτίριο του γυμνασίου μέχρι τον Σεπτέμβριο του 1944 που οι Γερμανοί αποχώρησαν. Κατά την διάρκεια του εμφυλίου πολέμου οι αντάρτες προσπάθησαν ανεπιτυχώς να καταλάβουν την Γαστούνη.
Διοικητική ιστορία.
Η Γαστούνη το 1835 γίνεται η έδρα του νεοσύστατου δήμου Ηλειαίων και το 1841 έδρα του νέου δήμου Ήλιδος έως το 1891 που αλλάζει η έδρα για να επανέλθει το 1906. Το 1912 γίνεται ή έδρα της κοινότητας Γαστούνης έως το 1997 που αυτή καταργείται και προσαρτάται στον δήμο Γαστούνης και γίνεται έδρα του, το 2010 προσαρτάται στον δήμου Πηνειού του οποίου αποτελεί έδρα.
Αναφέρεται πριν το 1835 ότι ήταν έδρα ειρηνοδικείου . Το 1906 υπήρξε αντιδικία των κατοίκων της Γαστούνης και της Αμαλιάδος για το ποια θα είναι η έδρα του δήμου. Οι της Αμαλιάδος ξεκίνησαν με τρένο να πάνε στην Αθήνα να διαμαρτυρηθούν και οι της Γαστούνης έστησαν κανόνι στις γραμμές του τρένου όταν αυτό έρθει να του ρίξουν. Τελικώς οι Αμαλιαδαίοι πήγαν στην Αθήνα με πλοίο από την Κυλλήνη, αφού δεν τους έδιναν αμαξοστοιχία και αποφεύχθηκε η σύγκρουση.
Αξιοθέατα της Γαστούνης.
Οικία Σισίνη.
Το σπίτι της οικογένειας Σισίνη αναπαλαιωμένο σήμερα. Ένα διάστημα ήταν δημαρχιακό μέγαρο του Δήμου Ήλιδας. Σήμερα στο κτίριο Σισίνη βρίσκεται το γραφείο του Δημάρχου Πηνειού και κάποιες από τις υπηρεσίες του Δήμου.
Ναός Παναγίας Καθολικής.
Ναός κατασκευασμένος κατά την Φραγκοκρατία τον 12ο αιώνα μ.Χ που χρησιμοποιείται ακόμα και σήμερα. Κτισμένη σε βυζαντινό ρυθμό με μικρή Φράγκικη προσθήκη του 14ου αιώνα, επιγραφή που έχει βρεθεί αναφέρει έτος κτίσης το 1279. Κατά καιρούς γίνονται ανασκαφές στον ναό και βρίσκονται πολλές παλιές τοιχογραφίες πίσω από νεότερες.
Λύκειο Γαστούνης
Αθλητισμός.
Στο ποδόσφαιρο σύλλογος της Γαστούνης είναι ο Α.Σ. Αίας με χρώματα κόκκινο-άσπρο και με παρουσίες σε εθνικές κατηγορίες. Άλλοι σύλλογοι είναι οι Γ.Σ. Γαστούνης και ο Α.Σ. Απόλλων.
Πολιτισμός.
Στη περιοχή δραστηριοποιούνται διάφοροι πολιτιστικοί φορείς και σύλλογοι.Μεταξύ αυτών, ο "Σύλλογος Μικρασιατών Γαστούνης «Οι Ίωνες»" και ο μουσικοχορευτικός όμιλος "Οι Ρίζες μας".Η χορευτική ομάδα του ομίλου "οι Ρίζες μας" έχει εκπροσωπήσει το Δήμο Πηνειού σε πολλές Πολιτιστικές εκδηλώσεις στην Ελλάδα και το εξωτερικό. Ξεχωρίζει επίσης η θεατρική ομάδα του Δήμου(θεατρικό εργαστήρι) που συστάθηκε τη δεκαετία του ΄70 και εχει αποσπάσει πλήθος τιμητικών διακρίσεων. Μεγάλο κεφάλαιο επίσης αποτελεί και η φιλαρμονική του Δήμου που συμμετέχει στα δρώμενα του Δήμου καθώς και σε φεστιβάλ επί σειρά ετών.

</doc>
<doc id="46020" url="https://el.wikipedia.org/wiki?curid=46020" title="Ανδραβίδα">
Ανδραβίδα

Η Ανδραβίδα είναι αγροτική κωμόπολη της Ηλείας σε υψόμετρο 14 μέτρα και αποτελεί την έδρα της Δημοτικής Ενότητας Ανδραβίδας του καλλικρατικού δήμου Ανδραβίδας - Κυλλήνης. Βρίσκεται 36 χλμ. ΒΔ του Πύργου και 64 χλμ. ΝΔ της Πάτρας. Σύμφωνα με την απογραφή του 2011 έχει 3.981 μόνιμους κατοίκους.
Ιστορία - Αξιοθέατα.
Κατά την περίοδο της Φραγκοκρατίας (1205 - 1460) υπήρξε πρωτεύουσα του πριγκιπάτου της Αχαΐας (Μορέως) και έδρα του επισκόπου Ωλένης. Υπήρξε η μεγαλύτερη και λαμπρότερη πόλη της Ηλείας καθώς ήταν η έδρα των Φράγκων πριγκήπων Βιλλεαρδουίνων. Από το ένδοξο παρελθόν της το μόνο που σώζεται σήμερα είναι το γοτθικό μέρος του χώρου του Ναού της Αγίας Σοφίας και δύο παρεκλήσια. Η εκκλησία κτίστηκε περίπου το 1230 από το μοναχικό τάγμα των Δομινικανών. Εκεί γινόταν οι στέψεις των διαδόχων του πριγκιπάτου. Την περίοδο αυτή στην Ανδραβίδα εκδόθηκε το "Χρονικόν του Μορέως", το οποίο διαιρούσε την Πελοπόννησο σε 12 βαρονίες. Το 1433 ολόκληρη η περιοχή περιήλθε στους Παλαιολόγους και το 1460 κατακτήθηκε από τους Τούρκους.
Αξιόλογο και καλά διατηρημένο μνημείο της περιοχής είναι το κάστρο Χλεμούτσι που κτίστηκε από τον Γοδεφρείδο Β΄ Βιλλεαρδουίνο την περίοδο 1220 - 1223 και προστάτευε την πρωτεύουσα του πριγκιπάτου της Αχαΐας, Ανδραβίδα, και το σημαντικό λιμάνι της Γλαρέντζας.
Δημογραφικά στοιχεία.
Η εξέλιξη του μόνιμου πληθυσμού του οικισμού τον 21ο αιώνα είναι η εξής:
Λοιπά στοιχεία.
Κοντά στην Ανδραβίδα υπάρχει το στρατιωτικό αεροδρόμιο της 117 Πτέρυγας Μάχης.
Διοικητική ιστορία.
Η κοινότητα Ανδραβίδας Αχαΐας και Ήλιδος συστάθηκε στις 28 Αυγούστου 1912 με την απόσπαση του οικισμού Ανδραβίδα από το δήμο Μυρτουντίων και τον ορισμό του ως έδρα της κοινότητας. Η κοινότητα αποσπάσθηκε στο νομό Ηλείας από το νομό Αχαΐας και Ήλιδος το 1930. Προήχθη σε δήμο στις 2 Μαΐου 1948 και λειτούργησε ως δήμος μέχρι την κατάργησή του το 2010 και την προσάρτησή του στο δήμο Ανδραβίδας-Κυλλήνης.

</doc>
<doc id="46022" url="https://el.wikipedia.org/wiki?curid=46022" title="Δήμος Ανδραβίδας">
Δήμος Ανδραβίδας

Ο Δήμος Ανδραβίδας ήταν δήμος του νομού Ηλείας που συστάθηκε με το πρόγραμμα Καποδίστριας από τη συνένωση παλαιότερων κοινοτήτων της περιοχής, που αποτέλεσαν στη συνέχεια τα δημοτικά διαμερίσματα του δήμου. Λειτούργησε την περίοδο 1997-2010 οπότε και καταργήθηκε με την εφαρμογή του προγράμματος Καλλικράτης και εντάχθηκε στον νέο δήμο Ανδραβίδας - Κυλλήνης.
Βρισκόταν στο βορειοδυτικό τμήμα του νομού. Ο δήμος είχε μόνιμο πληθυσμό 4.269 κατοίκους (απογραφή 2001) και καταλάμβανε έκταση 40.728 στρεμμάτων. Έδρα του ήταν η Ανδραβίδα, από την οποία πήρε και την ονομασία του.
Δημοτικά διαμερίσματα.
Στον δήμο περιλαμβάνονταν τα παρακάτω δημοτικά διαμερίσματα και οικισμοί:

</doc>
<doc id="46024" url="https://el.wikipedia.org/wiki?curid=46024" title="Ασφυξιογόνα αέρια">
Ασφυξιογόνα αέρια

Τα ασφυξιογόνα αέρια είναι ουσίες σε αέρια κατάσταση, που προκαλούν ερεθισµό και προβλήματα δυσλειτουργίας στο αναπνευστικό σύστηµα. Τέτοια αέρια όπως το φωσγένιο και το χλώριο, χρησιμοποιήθηκαν ευρέως στον Πρώτο Παγκόσµιο Πόλεµο, χρησιµοποιούνται όμως ευρέως και στη βιομηχανία μέχρι σήμερα. 
Συμπτώματα εισπνοής.
Η βραχεία έκθεση προκαλεί συνήθως ερεθισµό στα µάτια, τη µύτη και
το λαιµό. Η παρατεταµένη έκθεση µπορεί να προκαλέσει
καταστροφικά συµπτώµατα όπως οίδηµα λάρυγγα και ασφυξία, 
βρογχόσπασµο και οξεία αναπνευστική δυσχέρεια, πνευµονική βλάβη
και θάνατο. Τα σοβαρά αναπνευστικά προβλήµατα µπορεί να
αναπτυχθούν µέχρι και 48 ώρες µετά την έκθεση, ανάλογα µε τη διάρκειά της. 
Αντιμετώπιση.
Αυτοί που εκτέθηκαν σε ασφυξιογόνα αέρια συνήθως
παραµένουν τουλάχιστον 24ώρες στο νοσοκοµείο σε απόλυτη
ξεκούραση και υπό παρακολούθηση για την εµφάνιση συµπτωµάτων
δυσκολίας στην αναπνοή. Σε κάποιες περιπτώσεις χορηγείται οξυγόνο.
Πρώτες βοήθειες.
α)Το βασικό είναι η απομάκρυνση από τον χώρο της μόλυνσης. 
β)Στη συνέχεια πρέπει να απομακρυνθούν τα μολυσμένα ρούχα και άλλα αξεσουάρ, χωρίς το μολυσμένο εξωτερικό τους να έρθει σε επαφή με το δέρμα. Τα ρούχα και αξεσουάρ πρέπει να απομονωθούν σε ειδικές συσκευασίες.
γ)Πρέπει να γίνει απομάκρυνση των ιχνών των αερίων από τα μαλλιά και το δέρμα με σχολαστικό πλύσιμο.
Αντίδοτο.
Σε γενικές γραμμές δεν υπάρχει κάτι συγκεκριμένο, και είναι καλό οι παθόντες να επικοινωνούν με γιατρό και να μην πειραματίζονται σχετικά με τρόπους αντιμετώπισης.
Επικίνδυνα συμπτώματα.
Τα παρακάτω συμπτώματα θεωρούνται επικίνδυνα και πρέπει να αντιμετωπίζονται εγκαίρως από γιατρό.
Μακροχρόνιες επιπτώσεις στην υγεία.
Αυτές μπορούν να υπάρξουν μόνο μετά από σοβαρή έκθεση σε ασφυξιογόνα αέρια. Συνήθως περιλαμβάνουν µόνιµες
αναπνευστικές δυσκολίες και την τάση για εύκολη ανάπτυξη λοιμώξεων των πνευµόνων. Ασθενείς µε χρόνια προβλήµατα στο αναπνευστικό µπορεί
να είναι πιο ευαίσθητοι στις επιδράσεις των ασφυξιογόνων αερίων.

</doc>
<doc id="46030" url="https://el.wikipedia.org/wiki?curid=46030" title="Ελληνικό Κέντρο Θαλασσίων Ερευνών">
Ελληνικό Κέντρο Θαλασσίων Ερευνών

Το Ελληνικό Κέντρο Θαλασσίων Ερευνών (ΕΛ.ΚΕ.Θ.Ε.) / Hellenic Centre for Marine Research (HCMR), είναι δημόσιος ερευνητικός οργανισμός που λειτουργεί υπό την εποπτεία της Γενικής Γραμματείας Έρευνας και Τεχνολογίας (ΓΓΕΤ) του Υπουργείου Ανάπτυξης και Επενδύσεων.
Ιστορία.
Το 1912 η ελληνική κυβέρνηση αποφάσισε να προχωρήσει στη διερεύνηση της δημιουργίας ενός ινστιτούτου, προσκαλώντας ως σύμβουλο τον Ιταλό καθηγητή D. Vinciguerra, και πρότεινε τη δημιουργία ενός Θαλάσσιου Υδροβιολογικού Σταθμού. Ο πρώτος Θαλάσσιος Υδροβιολογικός Σταθμός ιδρύθηκε το 1914. Είχε έδρα το Παλαιό Φάληρο, ξεκίνησε το 1915 μελέτες αλιείας και θαλάσσιας βιολογίας. Ο σταθμός αυτός μετονομάστηκε σε Εργαστήριο Αλιευτικών Ερευνών το 1948 και τέθηκε υπό την Εποπτεία του Υπουργείου Γεωργίας.
Μετά τον Β΄ παγκόσμιο πόλεμο, και συγκεκριμένα το 1945, ιδρύθηκε το Ελληνικό Υδροβιολογικό Ινστιτούτο της Ακαδημίας Αθηνών, με έδρα τον Πειραιά, στο οποίο ενσωματώθηκε το 1947 ο Υδροβιολογικός Σταθμός της Ρόδου που είχε ιδρυθεί από τους Ιταλούς κατά τη διάρκεια της κατοχής των Δωδεκανήσων (Reale Istituto di Ricerche Biologiche). Συγχρόνως ένα μικρό σκάφος με το όνομα «ΓΛΑΥΚΗ» μετασκευάστηκε σε ερευνητικό και πραγματοποίησε το 1946 τους τρεις πρώτους ελληνικούς ωκεανογραφικούς πλόες. Το «ΓΛΑΥΚΗ» αντικαταστάθηκε το 1948 από το ερευνητικό σκάφος «ΑΛΚΥΟΝΗ».
Το 1965 το Υδροβιολογικό Ινστιτούτο της Ακαδημίας Αθηνών μαζί με το Εργαστήριο Αλιευτικών Ερευνών ενώθηκαν στο νεοσυσταθέν Ινστιτούτο Ωκεανογραφικών και Αλιευτικών Ερευνών (Ι.ΩΚ.Α.Ε.), που άρχισε να λειτουργεί από το 1970.
Το 1985 με το νόμο 1514 της Έρευνας ιδρύθηκε το Εθνικό Κέντρο Θαλάσσιων Ερευνών (Ε.Κ.Θ.Ε.), που αποτέλεσε τη μετεξέλιξη του ΙΩΚΑΕ, και ήταν ΝΠΔΔ εποπτευόμενο από τη Γενική Γραμματεία Έρευνας και Τεχνολογίας του Υπουργείου Βιομηχανίας Ενέργειας και Τεχνολογίας, του μετέπειτα Υπουργείου Ανάπτυξης. Το 1985 ναυπηγήθηκε στα ναυπηγεία Χαλκίδας και το Ωκεανογραφικό σκάφος «ΑΙΓΑΙΟ». Το ΕΚΘΕ αποτέλεσε τον κύριο ερευνητικό φορέα θαλάσσιων επιστημών στην Ελλάδα.
Το 1987 ιδρύθηκε το Ινστιτούτο Θαλάσσιας Βιολογίας Κρήτης (Ι.ΘΑ.ΒΙ.Κ.) με έδρα το Ηράκλειο. Το Ι.ΘΑ.ΒΙ.Κ. αναπτύχθηκε με γρήγορους ρυθμούς και με το ερευνητικό σκάφος «ΦΙΛΙΑ» είχε τα τελευταία χρόνια σημαντικό ρόλο στους τομείς της θαλάσσιας βιολογίας, της αλιείας και των υδατοκαλλιεργειών.
Το 1990 αποκτήθηκε το τηλεκατευθυνόμενο υποβρύχιο ROV Mini Rover. Το 1997 το «ΑΙΓΑΙΟ» Ω/Κ ανακατασκευάστηκε και αποτέλεσε ένα μοντέρνο εν πλω εργαστήριο. Το 1999 αποκτήθηκε το τηλεκατευθυνόμενο υποβρύχιο ROV βαθιάς θάλασσας Max Rover και το σύγχρονο επανδρωμένο υποβρύχιο «ΘΕΤΙΣ».
Το 2003 με το νόμο 2919/25.6.2001 «Σύνδεση Έρευνας και Τεχνολογίας με την παραγωγή» αποφασίστηκε η ίδρυση ΝΠΔΔ με την επωνυμία Ελληνικό Κέντρο Θαλάσσιων Ερευνών (ΕΛ.ΚΕ.Θ.Ε.), με την ενοποίηση του Εθνικού Κέντρου Θαλάσσιων Ερευνών (ΕΚΘΕ) και του Ινστιτούτου Θαλάσσιας Βιολογίας Κρήτης (Ι.ΘΑ.ΒΙ.Κ). Το ΕΛ.ΚΕ.Θ.Ε. διέπεται από τις διατάξεις του νόμου 1514/85 και του Προεδρικού Διατάγματος 164 (ΦΕΚ 131/3.6.03) και έχει έδρα την Ανάβυσσο Αττικής.
Το Δεκέμβριο του 2005 άνοιξε το «Cretaquarium-Θαλασσόκοσμος» στο Ηράκλειο Κρήτης, αποτελώντας ένα από τα μεγαλύτερα ενυδρεία στην Ευρώπη και προσφέροντας μια καταπληκτική θέα στον υποθαλάσσιο κόσμο της Μεσογείου θάλασσας.
Οργάνωση.
Σήμερα, το ΕΛ.ΚΕ.Θ.Ε. αποτελείται από τρία Ερευνητικά Ινστιτούτα:
Αποστολή.
i) Διατήρηση της υγείας της υδρόσφαιρας έτσι ώστε τα υδάτινα οικοσυστήματα να εξακολουθήσουν να παρέχουν τις υπηρεσίες τους (ρυθμιστικές, αισθητικές, πολιτιστικές) στις μελλοντικές γενιές,
ii) Προαγωγή της βιώσιμης εκμετάλλευσης των θαλάσσιων βιολογικών και άλλων πόρων, συμπεριλαμβανομένης της θαλάσσιας ενέργειας στα πλαίσια της Γαλάζιας Ανάπτυξης (πρόγραμμα «HORIZON 2020»),
iii) Υποστήριξη της περιφερειακής ανάπτυξης,
iv) Προαγωγή της βιώσιμης υδατοκαλλιέργειας,
v) Ευαισθητοποίηση του κοινού σε θέματα που σχετίζονται με την υδρόσφαιρα και την προστασία της, και
vi) Παροχή συμβουλών σε εθνικά, μεσογειακά και ευρωπαϊκά θεσμικά όργανα σε θέματα περιβαλλοντικής βιωσιμότητας και διαχείρισης.
Εκδόσεις.
Το ΕΛ.ΚΕ.Θ.Ε., με την τεχνική υποστήριξη του Εθνικού Κέντρου Τεκμηρίωσης εκδίδει το επιστημονικό περιοδικό Mediterranean Marine Science. 
Ωκεανογραφικός Στόλος.
Στη τεχνολογική υποστήριξη των ερευνητικών προγραμμάτων του ΕΛ.ΚΕ.Θ.Ε. περιλαμβάνονται:

</doc>
<doc id="46033" url="https://el.wikipedia.org/wiki?curid=46033" title="Τζορτζ Μπους (πρεσβύτερος)">
Τζορτζ Μπους (πρεσβύτερος)

Ο Τζορτζ Χέρμπερτ Ουόκερ Μπους (αγγλ. "George Herbert Walker Bush", 12 Ιουνίου 1924 – 30 Νοεμβρίου 2018), ήταν Αμερικανός πολιτικός και επιχειρηματίας που υπηρέτησε ως 41ος Πρόεδρος των Ηνωμένων Πολιτειών (1989-1993) και ως 43ος Αντιπρόεδρος των Ηνωμένων Πολιτειών επί Προέδρου Ρήγκαν (1981-1989). Ήταν μέλος του Ρεπουμπλικανικού Κόμματος. 
Ορκίστηκε Πρόεδρος, τον Ιανουάριο του 1989, ενώ ηττήθηκε στις εκλογές του 1992 από τον Μπιλ Κλίντον. 
Προηγουμένως, υπηρέτησε ως 11ος Διευθυντής της Κεντρικής Υπηρεσίας Πληροφοριών (CIA) (1976-1977), ως Πρέσβης των ΗΠΑ στην Κίνα (1973-1974), ως Πρόεδρος της Εθνικής Ρεπουμπλικανικής Επιτροπής, ως 10ος Πρεσβευτής των Ηνωμένων Πολιτειών στον ΟΗΕ (1971-1973), καθώς και ως Μέλος της Βουλής των Αντιπροσώπων των ΗΠΑ για την 7η περιφέρεια του Τέξας (1967-1971). 
Βιογραφία.
Γεννήθηκε στις 12 Ιουνίου του 1924 στο Μίλτον, μια μικρή πόλη της Πολιτείας της Μασσαχουσέτης. Μεγάλωσε στο Γκρίνουϊτς του Κονέκτικατ. Φοίτησε στην Ναυτική Ακαδημία Phillips Academy και πολέμησε στον Β' Παγκόσμιο Πόλεμο. Σπούδασε Οικονομικά και Κοινωνιολογία στο Πανεπιστήμιο του Γέιλ, και όταν αποφοίτησε μετακόμισε οικογενειακώς στο Δυτικό Τέξας, όπου ίδρυσε μια πετρελαϊκή εταιρεία. 
Προσωπική Ζωή.
Το 1945 παντρεύτηκε την Μπάρμπαρα Πιρς. Έκαναν 6 παιδιά. Παιδιά του, είναι ο 43ος Πρόεδρος των ΗΠΑ Τζορτζ Μπους και ο πρώην Κυβερνήτης της Φλόριντα Τζεμπ Μπους. 
Θάνατος.
Απεβίωσε την Παρασκευή 30 Νοεμβρίου του 2018 από φυσικά αίτια σε ηλικία 94 ετών. 
Πολιτική.
Στις εκλογές του Νοεμβρίου του 1966, εξελέγη Μέλος της Βουλής της Αντιπροσώπων των ΗΠΑ για την 7η εκλογική περιφέρεια του Τέξας, όπου επανεξελέγη το 1968. Το 1970, αποφάσισε να μην θέση ξανά υποψηφιότητα για το βουλευτικό του αξίωμα, με σκοπό να θέσει υποψηφιότητα για τη Γερουσία, στην οποία όμως τελικά ηττήθηκε. 
Το Μάρτιο του 1971, ο τότε Πρόεδρος Νίξον, τον διόρισε Πρέσβη των ΗΠΑ στον ΟΗΕ, θέση στην οποία παρέμεινε έως το 1973, όπου ανέλαβε Πρόεδρος της Εθνικής Επιτροπής του Ρεπουμπλικανικού Κόμματος έως το 1974. 
Το 1974, ο Πρόεδρος Φορντ, τον διόρισε Πρέσβη των ΗΠΑ στην Κίνα. Το 1976, ανέλαβε Διευθυντής της Κεντρικής Υπηρεσίας Πληροφοριών των ΗΠΑ (CIA), θέση στην οποία παρέμεινε έως την λήξη της θητείας του Φορντ. 
Αντιπρόεδρος των ΗΠΑ (1981-1989).
Ύστερα από την εκλογική νίκη του Ρεπουμπλικανού Ρόναλντ Ρήγκαν στις εκλογές του 1980, ο Μπους ως συνυποψήφιός του, εξελέγη 43ος Αντιπρόεδρος των Ηνωμένων Πολιτειών, και ορκίστηκε στις 20 Ιανουαρίου 1981. Επανεξελέγη στις εκλογές του 1984 και παρέμεινε στο αξίωμα έως τις 20 Ιανουαρίου 1989. 
Πρόεδρος των ΗΠΑ (1989-1993).
Ο Μπους, στις εκλογές του 1988, κατάφερε να εκλεγεί 41ος Πρόεδρος των Ηνωμένων Πολιτειών, έναντι του Δημοκρατικού ανθυποψήφιού του Μάικλ Δουκάκη. Παρέμεινε στο αξίωμα έως τις 20 Ιανουαρίου 1993, αφού δεν κατάφερε να επανεκλεγεί πρόεδρος στις εκλογές του 1992, χάνοντας από τον Δημοκρατικό Μπιλ Κλίντον.

</doc>
<doc id="46035" url="https://el.wikipedia.org/wiki?curid=46035" title="ΕΛΚΕΘΕ">
ΕΛΚΕΘΕ



</doc>
<doc id="46036" url="https://el.wikipedia.org/wiki?curid=46036" title="Γενική Γραμματεία Έρευνας και Τεχνολογίας">
Γενική Γραμματεία Έρευνας και Τεχνολογίας

 class="infobox" width=282 style="font-size: 100%;"
style="background: #FFFBFF; text-align: center; color:black" colspan="2" | Γενική Γραμματεία Έρευνας και Τεχνολογίας
 colspan="3" style="text-align:center;"|
style="background: #EFEFEF; text-align: center; color:black" colspan="2" Πληροφορίες 
Σύσταση
1964
Δικαιοδοσία
Έδρα
Λ. Μεσογείων 14 – 18, Τ.Κ. 11510, Αθήνα, Ελλάδα
Υπουργός
Αρμόδιος Υφυπουργός Έρευνας και Τεχνολογίας
Γενικός Γραμματέας
style="background: #EFEFEF; text-align: center; color:black" colspan="2" Ιστοσελίδα
 colspan="2" style="background: #FFFBFF; text-align: center; color:black" gsrt.gr/
Η Γενική Γραμματεία Έρευνας και Τεχνολογίας (ΓΓΕΤ) - Γενική Γραμματεία Έρευνας και Καινοτομίας (ΓΓΕΚ) από 06.01.2021 - αποτελεί αυτοτελή υπηρεσία του Υπουργείου Ανάπτυξης και Επενδύσεων. Μέχρι το 2009, ανήκε στο Υπουργείου Ανάπτυξης. Από το 2009 έως το 2019 άνηκε στο Υπουργείο Παιδείας, Έρευνας και Θρησκευμάτων και ειδικότερα ήταν αρμοδιότητα του Αναπληρωτή Υπουργού Έρευνας και Καινοτομίας.
Δομή.
Η ΓΓΕΤ διαρθρώνεται σε επτά Διευθύνσεις, μία Τεχνική Υπηρεσία και σε τρία αυτοτελή τμήματα:
Αρμόδιοι Υπουργοί.
Από τις 28 Ιανουαρίου 2015 η ΓΓΕΤ αποτέλεσε ξεχωριστό χαρτοφυλάκιο, υπαγόμενο στο Υπουργείο Παιδείας, Έρευνας και Θρησκευμάτων. Αρμόδιος Αναπληρωτής Υπουργός Έρευνας και Καινοτομίας ήταν από το 2015 έως το 2019 ο Κώστας Φωτάκης. Από τις 8 Ιουλίου 2019, οπότε η Γενική Γραμματεία μεταφέρθηκε στο Υπουργείο Ανάπτυξης &amp; Επενδύσεων, Αρμόδιος Υφυπουργός Έρευνας και Τεχνολογίας είναι ο Χρίστος Δήμας.
Γενικός Γραμματέας.
Γενικός Γραμματέας Έρευνας και Τεχνολογίας είναι ο Αθανάσιος Κυριαζής, καθηγητής του Πανεπιστημίου Πειραιώς στο Τμήμα Στατιστικής και Ασφαλιστικής Επιστήμης με γνωστικό αντικείμενο Εφαρμοσμένα Μαθηματικά και Νέες Τεχνολογίες. Προκάτοχοι του είναι η Ματρώνα (Πατρίτσια) Κυπριανίδου, ο Θωμάς Μαλούτας, ο Χρήστος Βασιλάκος, ο Βασίλης Μάγκλαρης, ο Κώστας Κοκκινοπλίτης, ο Αχιλλέας Μητσός και ο Φίλιππος Τσαλίδης.

</doc>
<doc id="46037" url="https://el.wikipedia.org/wiki?curid=46037" title="ΓΓΕΤ">
ΓΓΕΤ



</doc>
<doc id="46038" url="https://el.wikipedia.org/wiki?curid=46038" title="Αγαμέμνονας">
Αγαμέμνονας

Ο Αγαμέμνονας ("Αγαμέμνων)" είναι ένας από τους επιφανέστερους ήρωες της ελληνικής μυθολογίας. Βασιλιάς των Μυκηνών και του Άργους, ίσως και επικυρίαρχος των ηγεμόνων της μυκηναϊκής επικράτειας. Πάντως, θεωρείται ο πιο σημαντικός μεταξύ τους και αρχιστράτηγος σε πανελλήνια κλίμακα της εκστρατείας κατά της Τροίας. Ήταν γιος του βασιλιά Ατρέα των Μυκηνών και της Αερόπης, αδελφός του Μενελάου και της Αναξίβιας, σύζυγος της Κλυταιμνήστρας, από την οποία απέκτησε τρεις κόρες (Ιφιγένεια, Ηλέκτρα και Χρυσόθεμις) και έναν γιο, τον Ορέστη. Με αφορμή την απαγωγή από τον Πάρη της συζύγου του αδελφού του Μενελάου, Ελένης, ο Αγαμέμνων κατόρθωσε να συγκροτήσει μια μεγάλη στρατιά και στόλο από όλες τις ελληνικές πόλεις και να εκστρατεύσει κατά της Τροίας.
Το όνομα Αγαμέμνων προέρχεται από τις λέξεις «άγαν» και «μέμνων» που σημαίνει πολύ επίμονος, σταθερός, καρτερικός. Μετά την άλωση και την επιστροφή του από την Τροία δολοφονήθηκε από τη γυναίκα του και τον Αίγισθο, εραστή της Κλυταιμνήστρας, που εν τω μεταξύ είχε πάρει την εξουσία των Μυκηνών.
Το βασίλειο των Μυκηνών.
Ο πατέρας του Αγαμέμνονα, Ατρέας δολοφονήθηκε από τον Αίγισθο, ο οποίος κατέλαβε το θρόνο και βασίλευε από κοινού με τον πατέρα του, Θυέστη, αδελφό του Ατρέα. Εν τω μεταξύ, ο Μενέλαος κι ο Αγαμέμνονας κατέφυγαν στον Τυνδάρεω, βασιλιά της Σπάρτης, όπου παντρεύτηκαν τις κόρες του: ο Μενέλαος παντρεύτηκε την Ωραία Ελένη κι ο Αγαμέμνονας την Κλυταιμνήστρα. Ο Αγαμέμνονας και η Κλυταιμνήστρα έκαναν τέσσερα παιδιά: έναν γιο, τον Ορέστη, και τρεις κόρες, την Ιφιγένεια, την Ηλέκτρα και τη Χρυσοθέμιδα. Ο Μενέλαος διαδέχτηκε τον Τυνδάρεω ως βασιλιάς της Σπάρτης, ενώ ο Αγαμέμνονας, με τη βοήθεια του αδελφού του, κατάφερε να ανατρέψει το Θυέστη και τον Αίγισθο και να επανακτήσει το βασίλειο των Μυκηνών. Κατάφερε μάλιστα να επεκτείνει το βασίλειό του κι έτσι έγινε ο ισχυρότερος αρχηγός της Ελλάδος.
Το οικογενειακό ιστορικό του Αγαμέμνονα είχε αμαυρωθεί από βιασμούς, φόνους, αιμομιξίες, και προδοσία, συνέπειες του αποτρόπαιου εγκλήματος που διαπράχθηκε από τον πρόγονό του, Τάνταλο, και έπειτα εξ αιτίας μιας κατάρας που επιβλήθηκε στον Πέλοπα, γιο του Ταντάλου, από τον Μύρτιλο, τον οποίο είχε δολοφονηθεί. Έτσι ατυχία κυνηγούσε διαδοχικές γενιές του Οίκου των Ατρειδών, μέχρι να εξιλεωθούν από τον Ορέστη σε ένα δικαστήριο που πραγματοποιήθηκε από κοινού από ανθρώπους και θεούς.
Η θυσία της Ιφιγένειας.
Όταν οι Αχαιοί ξεκίνησαν για την Τροία, ο στόλος τους παρέμενε αγκυροβολημένος στο λιμάνι της Αυλίδας, καθώς δεν υπήρχαν ούριοι άνεμοι για το ταξίδι. Ο μάντης Κάλχας αποκάλυψε ότι αιτία για την κακοτυχία αυτή ήταν ο ίδιος ο Αγαμέμνονας, που σ' ένα δάσος της Αυλίδας σκότωσε το ελάφι της Αρτέμιδος, της θεάς του κυνηγιού. Οι άνεμοι θα ξαναφυσούσαν μόνο αν ο Αγαμέμνονας πρόσφερε θυσία στη θεά την ίδια του την κόρη, την Ιφιγένεια. Ο Αγαμέμνονας διστακτικός συμφώνησε για τη θυσία, αλλά την τελευταία στιγμή η Άρτεμις απομάκρυνε το σώμα της Ιφιγένειας από το θυσιαστήριο, αντικαθιστώντας το με ένα ελάφι.
Ο θυμός του Αχιλλέα.
Κατά τη διάρκεια του Τρωικού πολέμου, ο Αγαμέμνονας προσέβαλε τον Αχιλλέα, το μεγαλύτερο ήρωα των Αχαιών, καθώς διεκδίκησε τη Βρισηίδα, σκλάβα του Αχιλλέα, για να αντικαταστήσει τη δική του σκλάβα, Χρυσηίδα, την οποία αναγκάστηκε να επιστρέψει στον πατέρα της τον Χρύση, τον ιερέα του Απόλλωνα για να εξευμενίσει τον θεό. Ο θυμός του Αχιλλέα για τον Αγαμέμνονα αποτέλεσε το θέμα για το έπος της Ιλιάδας του Ομήρου. Με την άλωση της Τροίας, ο Αγαμέμνονας πήρε μαζί του σαν σκλάβα την Κασσάνδρα, κόρη του βασιλιά Πρίαμου. Μαζί επέστρεψαν στις Μυκήνες, αλλά δολοφονήθηκαν από την Κλυταιμνήστρα και τον εραστή της, Αίγισθο, οι οποίοι ανέβηκαν έπειτα στο θρόνο. Ο γιος του Αγαμέμνονα, Ορέστης, αργότερα εκδικήθηκε τη δολοφονία του πατέρα του, σκοτώνοντας τη μητέρα του και τον Αίγισθο.

</doc>
<doc id="46039" url="https://el.wikipedia.org/wiki?curid=46039" title="Αγαμέμνων">
Αγαμέμνων



</doc>
<doc id="46043" url="https://el.wikipedia.org/wiki?curid=46043" title="Ευάγγελος Βενιζέλος">
Ευάγγελος Βενιζέλος

Ο Ευάγγελος Βενιζέλος (Θεσσαλονίκη, 1 Ιανουαρίου 1957) είναι Έλληνας πολιτικός του χώρου της κεντροαριστεράς, ο οποίος χρημάτισε Αντιπρόεδρος της Κυβέρνησης της Ελλάδας σε τρεις κυβερνήσεις, πολλές φορές Υπουργός καθώς και Πρόεδρος του ΠΑΣΟΚ. Ήταν από τα ηγετικά πολιτικά πρόσωπα που κλήθηκαν να κυβερνήσουν τη χώρα στα δύσκολα χρόνια της ελληνικής κρίσης χρέους. Σήμερα, απέχει από την ενεργό πολιτική προτιμώντας την διδασκαλία, επιστρέφοντας στην έδρα του Συνταγματικού Δικαίου στο Τμήμα Νομικής του Αριστοτελείου Πανεπιστημίου Θεσσαλονίκης
Πανεπιστημιακή σταδιοδρομία.
To 1974 εισήχθη στη Νομική Σχολή του Αριστοτελείου Πανεπιστημίου Θεσσαλονίκης. Κατά τη διάρκεια των σπουδών του διετέλεσε μέλος του Συλλόγου Φοιτητών Νομικής και των Συμβουλίων της Φοιτητικής Ένωσης του Πανεπιστημίου Θεσσαλονίκης και της Εθνικής Φοιτητικής Ένωσης Ελλάδος. Αποφοίτησε από τη Νομική το 1978 και πραγματοποίησε τις μεταπτυχιακές σπουδές στο Πανεπιστήμιο του Παρισιού ΙΙ.
Το 1980 αναγορεύθηκε διδάκτωρ Νομικής στη Νομική Σχολή του Αριστοτελείου Πανεπιστημίου Θεσσαλονίκης, όπου το 1984 εκλέχθηκε υφηγητής και στη συνέχεια καθηγητής του Συνταγματικού Δικαίου.
Είναι επίτιμος διδάκτορας νομικής του Πανεπιστημίου La Trobe της Μελβούρνης. Το συγγραφικό του έργο περιλαμβάνει βιβλία και μελέτες στο πεδίο του συνταγματικού δικαίου, της πολιτικής θεωρίας, της πολιτιστικής πολιτικής κ.ά. Πιο πρόσφατα, παράλληλα με την πολιτική του δραστηριότητα, το συγγραφικό του έργο αφορά την αναθεώρηση του Συντάγματος, την προοπτική του Ευρωπαϊκού Συντάγματος, τις σχέσεις Κράτους και Εκκλησίας, το «ανοιχτό κόμμα» ως μορφή συλλογικού πολιτικού υποκειμένου της μεταβιομηχανικής εποχής, τον «Πολιτισμό των Πολιτισμών» ως απάντηση στη θεωρία της «σύγκρουσης των πολιτισμών», τη σχέση «ελληνικότητας» και «δυτικότητας» κ.α.
Πολιτική σταδιοδρομία.
Το 1990 εξελέγη μέλος της Κεντρικής Επιτροπής του ΠΑ.ΣΟ.Κ. και εκλέγεται συνεχώς βουλευτής Α' Θεσσαλονίκης από το 1993.
Το 1998 ως Υπουργός Πολιτισμού υπέγραψε την αναγνώριση της Γενοκτονίας των Ελλήνων της Μικράς Ασίας από το Τουρκικό Κράτος με την καθιέρωση της 14ης Σεπτεμβρίου ως ημέρας εθνικής μνήμης.
Διετέλεσε μέλος του Εκτελεστικού Γραφείου του ΠΑΣΟΚ. Ακόμη, ήταν ο εισηγητής της Αναθεώρησης του Ελληνικού Συντάγματος που άρχισε το 1996 και ολοκληρώθηκε τον Απρίλιο του 2001. Εισηγήθηκε νομοθετικό έργο στους τομείς των μέσων ενημέρωσης, της δικαιοσύνης, της ενέργειας, του πολιτισμού κ.ά.
Με εισήγησή του ψηφίστηκαν μεταξύ άλλων νόμοι για τα μέσα ενημέρωσης, για την απελευθέρωση της αγοράς ηλεκτρικής ενέργειας, για την προστασία των αρχαιοτήτων και της πολιτιστικής κληρονομιάς. Κατά τη θητεία του στο Υπουργείο Πολιτισμού οργανώθηκε η αμφιλεγόμενη Πολιτιστική Ολυμπιάδα ενόψει των Ολυμπιακών Αγώνων της Αθήνας του 2004.
Ως Υπουργός Πολιτισμού επικρίθηκε για την απόφασή του τον Δεκέμβριο του 2003 να επιβάλει την απομάκρυνση του έργου “Asperges Me”, που επιδείκνυε ένα σταυρό και ένα πέος σε στύση, μετά από αντιδράσεις που ξεκίνησαν από τον Γιώργο Καρατζαφέρη. Το έργο αυτό είχε φιλοτεχνήσει ο Thierry de Cordier με το οποίο και συμμετείχε στη διεθνή έκθεση OUTLOOK, που πραγματοποιήθηκε υπό την αιγίδα του Υπουργείου Πολιτισμού στο πλαίσιο της Πολιτιστικής Ολυμπιάδας. Για αυτή την παρέμβασή του δήλωσε ότι «η ελευθερία στην τέχνη περιορίζεται από τον νόμο και το κοινό γούστο». Σε σημείωμά του στον κατάλογο της έκθεσης ανέφερε «Οι καλλιτέχνες που έχουν κληθεί να παρουσιάσουν τη δουλειά τους σε όλο το φάσμα των εικαστικών τεχνών, "δρουν" ελεύθερα, με μοναδικό όριο την έμπνευση, το ταλέντο και τις επιλογές τους».
Διεκδίκηση της Προεδρίας του ΠΑΣΟΚ.
Μετά την ήττα του ΠΑΣΟΚ στις εκλογές της 16ης Σεπτεμβρίου 2007 (όπου εξελέγη πρώτος σε σταυρούς στην Περιφέρεια της Α' Θεσσαλονίκης) δήλωσε εμμέσως πλην σαφώς ότι θα διεκδικήσει την αρχηγία του κινήματος. Την εν λόγω δήλωση έκανε αιφνιδιαστικά στο Ζάππειο Μέγαρο και ζωντανά σε όλα τα μεγάλα τηλεοπτικά κανάλια της Ελλάδας τις πρώτες πρωινές ώρες της 17ης Σεπτεμβρίου. Μαζί του τάχθηκαν αμέσως στελέχη του ΠΑΣΟΚ, όπως ο Ανδρέας Λοβέρδος, ο Κίμων Κουλούρης και ο Χρίστος Βερελής. Ωστόσο, μετά τις εσωκομματικές εκλογές που διεξήχθησαν στις 11 Νοεμβρίου 2007, δεν κατάφερε να πάρει την αρχηγία του κινήματος. Οι εκλογές ανέδειξαν αρχηγό (για 2η συνεχή τετραετία) τον Γιώργο Παπανδρέου, στη δεύτερη θέση τον Ε. Βενιζέλο και τρίτο τον Κώστα Σκανδαλίδη.
Κυβερνητική θητεία μετά το 2009.
Στις εκλογές της 4ης Οκτωβρίου 2009 επανεκλέχθηκε βουλευτής της Α' περιφέρειας Θεσσαλονίκης, πρώτος σε σταυρούς προτίμησης. Στις 7 Οκτωβρίου 2009 και μετά τη νίκη του ΠΑΣΟΚ στις εκλογές ορκίστηκε Υπουργός Εθνικής Άμυνας στην Κυβέρνηση Γεωργίου Παπανδρέου 2009. Η ανάθεση του Υπουργείου συνοδεύτηκε όμως και από μείωση των αρμοδιοτήτων του, καθώς αφενός ο νευραλγικός τομέας των εξοπλισμών ανατέθηκε στον Αναπληρωτή Υπουργό Πάνο Μπεγλίτη, άνθρωπο εμπιστοσύνης του Γιώργου Παπανδρέου, και αφετέρου οι εισηγήσεις άμυνας προς το Κυβερνητικό Συμβούλιο Εξωτερικών και Άμυνας (ΚΥΣΕΑ) ανατέθηκαν στον Αντιπρόεδρο της Κυβέρνησης Θεόδωρο Πάγκαλο.
Τον Ιούνιο του 2011 η επικείμενη ψήφιση του μεσοπρόθεσμου προγράμματος δημοσιονομικής προσαρμογής 2012-2015 προκάλεσε έντονες κοινωνικές αντιδράσεις που εκφράστηκαν με μεγάλες πολυήμερες διαδηλώσεις και κυβερνητική κρίση που συνοδεύτηκε με παραιτήσεις και ανεξαρτητοποιήσεις βουλευτών. Η κατάσταση αυτή οδήγησε στον κυβερνητικό ανασχηματισμό της 17ης Ιουνίου, με τον οποίο ο Ευάγγελος Βενιζέλος ανέλαβε το Υπουργείο Οικονομικών, σε μία πολύ κρίσιμη περίοδο της ελληνικής κρίσης χρέους. Παράλληλα ανέλαβε και Αντιπρόεδρος της Κυβέρνησης.
Επί των ημερών του ψηφίστηκε το μεσοπρόθεσμο πρόγραμμα δημοσιονομικής προσαρμογής και υπήρξε η συμφωνία της συνόδου κορυφής της Ευρωπαϊκής Ένωσης της 21ης Ιουλίου για τη μείωση του ελληνικού χρέους. Στο επόμενο διάστημα ο Ευάγγελος Βενιζέλος δέχτηκε έντονη κριτική για τη διμερή συμφωνία με τη Φινλανδία, με την οποία της εξασφαλίζονταν εγγυήσεις για συμμετοχή της στο νέο πακέτο διάσωσης της Ελλάδας. Η συμφωνία μεταξύ των δύο χωρών προκάλεσε άμεσα αντιδράσεις άλλων χωρών της Ευρωζώνης, όπως η Αυστρία, η Ολλανδία και η Σλοβακία, που απαίτησαν αντίστοιχες συμφωνίες, άλλα και της Γερμανίας, που παρενέβη για να θέσει άκυρη τη συμφωνία Ελλάδας-Φινλανδίας.
Στα τέλη Αυγούστου ανακοινώθηκαν μεγάλες αποκλίσεις της ελληνικής οικονομίας από τους στόχους. Στο ίδιο διάστημα οι διαπραγματεύσεις του υπουργού με το κλιμάκιο της τρόικα των δανειστών της Ελλάδας κατέληξε σε αδιέξοδο. Με την αποχώρησή της η τρόικα έστειλε μήνυμα για λήψη νέων μέτρων Αμέσως μετά ο υπουργός ανακοίνωσε νέα έκτακτα συμπληρωματικά μέτρα οικονομικού χαρακτήρα. Λίγο αργότερα ανακοίνωσε την θέσπιση ενός νέου φόρου στα ακίνητα που η είσπραξή του θα γίνει μέσω του λογαριασμού της ΔΕΗ. Η απόφαση αυτή ερχόταν σε πλήρη αντίθεση με τις προ δύο μηνών δηλώσεις του όπου ανέφερε: «δεν είναι ο λογαριασμός της ΔΕΗ ο μοχλός για να εισπράττεις τέλη ή φόρους»
Ακολούθησε η ψήφιση του πολυνομοσχεδίου για το νέο βαθμολόγιο-μισθολόγιο του δημοσίου, τις μειώσεις σε κύριες και επικουρικές συντάξεις, τις μειώσεις στο εφάπαξ, τη νέα φορολογική κλίμακα και τις αλλαγές στα εργασιακά. Στις 27 Οκτωβρίου 2011 υπήρξε συμφωνία της συνόδου κορυφής της ΕΕ για «κούρεμα» του ελληνικού χρέους έως 50%, που χαιρετίστηκε θετικά από την Κυβέρνηση. Λίγες μέρες μετά και ενώ η χώρα βρισκόταν σε κλίμα κοινωνικής έντασης ο πρωθυπουργός ανακοίνωσε την απόφασή του για διεξαγωγή δημοψηφίσματος. Ο Βενιζέλος δε διαφώνησε με αυτή την πρόταση και την υπερασπίστηκε σε τηλεοπτική του εμφάνιση. Τρεις μέρες μετά και αφού είχε προηγηθεί η από κοινού ανακοίνωση της Άνγκελα Μέρκελ και του Νικολά Σαρκοζί πως από το αποτέλεσμα του δημοψηφίσματος θα κριθεί στην ουσία η παραμονή της Ελλάδας στην Ευρωζώνη αλλά και πως παγώνει η εκταμίευση της έκτης δόσης του παλαιότερου πακέτου διάσωσης μέχρι τη διενέργεια του δημοψηφίσματος, τάχθηκε κατά του δημοψηφίσματος.
Στη νέα Κυβέρνηση συνεργασίας ΠΑΣΟΚ-ΝΔ-ΛΑΟΣ του Λουκά Παπαδήμου διατήρησε τη θέση του Αντιπροέδρου της Κυβέρνησης και του Υπουργού Οικονομικών. Στα τέλη Νοεμβρίου στην ετήσια αξιολόγηση της βρετανικής εφημερίδας Financial Times, ο Ευάγγελος Βενιζέλος κατέλαβε την τελευταία θέση μεταξύ των υπουργών οικονομικών της ΕΕ.
Πρόεδρος του ΠΑΣΟΚ και κυβερνητικός εταίρος.
Στην εθνική συνδιάσκεψη του ΠΑΣΟΚ στις 12 Μαρτίου του 2012 ανακηρύχθηκε ο μοναδικός υποψήφιος για το αξίωμα του προέδρου του κόμματος, καθώς ήταν ο μοναδικός ο οποίος κατάφερε να συγκεντρώσει τον απαραίτητο αριθμό υπογραφών βάσει καταστατικού.
Μετά τις Εθνικές Εκλογές του 2012, υπήρξε συμφωνία μεταξύ του ΠΑΣΟΚ, της ΝΔ και της ΔΗΜΑΡ, για συγκρότηση Κυβέρνησης Συνασπισμού, με Πρωθυπουργό τον Πρόεδρο της ΝΔ Αντώνη Σαμαρά. Τα μέλη της τρικομματικής αυτής Κυβέρνησης επιλέχθηκαν από τους τρεις πολιτικούς αρχηγούς. Ο Ευάγγελος Βενιζέλος, επέλεξε να μην προτείνει κοινοβουλευτικά στελέχη του κόμματός του, αλλά πρότεινε προσωπικότητες οι οποίες δεν είναι "καθαρά" στελέχη του κόμματος.
Μετά την αποχώρηση της ΔΗΜΑΡ από την Κυβέρνηση, ξεκαθάρισε ότι στηρίζει τη Κυβέρνηση. Μαζί με τον Πρωθυπουργό Αντώνη Σαμαρά, προχώρησαν σε Ανασχηματισμό της Κυβέρνησης, με τον ίδιο να αναλαμβάνει Αντιπρόεδρος της Κυβέρνησης και Υπουργός Εξωτερικών της χώρας.
Στον ανασχηματισμό, επέλεξε να τοποθετήσει κοινοβουλευτικά στελέχη του ΠΑΣΟΚ. Τις δύο αυτές θέσεις κράτησε και μετά τον δεύτερο ανασχηματισμό της κυβέρνησης, στις 9 Ιουνίου του 2014.
Εκλογές Ιανουαρίου 2015 και παραίτηση.
Στις 9 Δεκεμβρίου 2014, δήλωσε ότι το ΠΑΣΟΚ θα ψηφίσει υπέρ της εκλογής του Σταύρου Δήμα στην Προεδρία της Δημοκρατίας, κάτι το οποίο έπραξε και στις τρεις άκαρπες ψηφοφορίες. Οδήγησε το κόμμα στις βουλευτικές εκλογές του Γενάρη του 2015, στις οποίες πήρε πολύ χαμηλό ποσοστό και εξελέγη έβδομο, με μόλις 4,68% των ψήφων και 13 βουλευτές. Μετά από αυτήν την εξέλιξη, ανακοίνωσε τη διεξαγωγή συνεδρίου τον Ιούνιο.
Στην τέταρτη ψηφοφορία για την Προεδρία της Δημοκρατίας δήλωσε ότι θα στηρίξει την υποψηφιότητα του Νίκου Αλιβιζάτου. Τελικώς, έπειτα από εσωκομματικές πιέσεις, παραιτήθηκε από τη θέση του προέδρου στις 5 Ιουνίου 2015.
Αποχώρηση από το Κίνημα Αλλαγής.
Την 1η Ιουνίου 2019, αποχώρησε από το ΚΙΝΑΛ λόγω διαφωνίας με τους χειρισμούς της προέδρου Φώφης Γεννηματά. Αφορμή αποτέλεσε η τοποθέτηση του Γιώργου Καμίνη ως επικεφαλής του ψηφοδελτίου επικρατείας ενόψει των βουλευτικών εκλογών του 2019, με τον ίδιο να τοποθετείται στην τελευταία θέση.
 Η δήλωση αποχώρησής του έχει ως εξής : "«Η κυρία Φώφη Γεννηματά ζήτησε να συναντηθούμε σήμερα. Στη συνάντηση μας μου είπε πως θεωρεί ότι έχουμε διαφορές ως προς τη γραμμή του ΚΙΝΑΛ, ότι είχε υποθέσει πως επιθυμώ να διαδραματίζω ένα ευρύτερο ρόλο και ότι σε κάθε περίπτωση έχει δεσμευθεί να τοποθετήσει στη θέση του επικεφαλής του ψηφοδελτίου επικρατείας του ΚΙΝΑΛ άλλο πρόσωπο. Μου είπε επίσης ότι δεν θα ήθελε να φανεί ότι δεν στηρίζω εκλογικά το ΚΙΝΑΛ και ως εκ τούτου η τελευταία θέση στο ψηφοδέλτιο επικρατείας θα μπορούσε να καλυφθεί από εμένα."
"Ευχαρίστησα την κυρία Γεννηματά γιατί αντιλαμβάνεται το ρόλο μου ως ευρύτερο, αυτό όμως αντιφάσκει με την πρόταση της για τη συμμετοχή μου στην τελευταία θέση του ψηφοδελτίου επικρατείας. Εξέφρασα τη βεβαιότητα μου ότι αντιλαμβάνεται πλήρως τις πολιτικές συνέπειες της επιλογής της. Δεν της ευχήθηκα καλή επιτυχία σε ένα σχέδιο που καθιστά το ΚΙΝΑΛ ουρά του ΣΥΡΙΖΑ, αλλά την ευχαρίστησα γιατί θα έχω πλέον τη δυνατότητα, χωρίς κομματικές δεσμεύσεις, να υπερασπιστώ δυναμικά τις θέσεις μου για το μέλλον της Πατρίδας»".
Μερικές μέρες αργότερα, ο Ευάγγελος Βενιζέλος πραγματοποίησε την αποχαιρετιστήρια ομιλία του στη Βουλή, δηλώνοντας ταυτόχρονα "μάχιμος και ενεργός πολίτης".

</doc>
<doc id="46047" url="https://el.wikipedia.org/wiki?curid=46047" title="Ρόναλντ Ρήγκαν">
Ρόναλντ Ρήγκαν

Ο Ρόναλντ Ουίλσον Ρήγκαν (αγγλ. "Ronald Wilson Reagan", 6 Φεβρουαρίου 1911 - 5 Ιουνίου 2004), ήταν Αμερικανός πολιτικός και ηθοποιός που διατέλεσε 40ος Πρόεδρος των Ηνωμένων Πολιτειών (1981-1989) και 33ος Κυβερνήτης της Καλιφόρνιας (1967-1975). 
Ήταν ο γηραιότερος που εξελέγη ποτέ (69 και 73 ετών αντίστοιχα για τις δύο του θητείες) μέχρι την εκλογή του Ντόναλντ Τραμπ το 2016, ο οποίος ήταν 70 ετών, και μέχρι την εκλογή του Τζο Μπάιντεν το 2020, ο οποίος ήταν 77 ετών. 
Βιογραφία.
Γεννήθηκε στις 6 Φεβρουαρίου 1911 στο Ταμπίκο του Ιλινόις. Παντρεύτηκε την ηθοποιό Τζέιν Γουάιμαν το 1940 και χώρισαν το 1948. Το 1952 παντρεύτηκε τη Νάνσυ Ντέιβις, με την οποία παρέμεινε για το υπόλοιπο της ζωής του. 
Πέντε χρόνια μετά την αποχώρηση του από τον Λευκό Οίκο, ο 40ος Πρόεδρος των Ηνωμένων Πολιτειών ανακοινώθηκε ότι έπασχε από την νόσο Αλτσχάιμερ. Τότε είχε δηλώσει ότι ξεκίνησε «το ταξίδι που θα με οδηγήσει στο βασίλεμα της ζωής μου». Ο Ρήγκαν που έζησε περισσότερο από κάθε άλλον Αμερικανό πρόεδρο πέρασε τα τελευταία χρόνια της ζωής του απομονωμένος με συντροφιά την σύζυγο του, Νάνσι. Ο Ρήγκαν ανέλαβε τον Λευκό Οίκο σε ηλικία 69 ετών μετά από μια μέτρια καριέρα στον κινηματογράφο και στην τηλεόραση. 
Πολιτική Καριέρα.
Κυβερνήτης της Καλιφόρνιας (1967-1975).
Ο Ρόναλντ Ρήγκαν, ξεκίνησε την πολιτική του σταδιοδρομία όταν εξελέγη τον Νοέμβριο του 1966, 33ος Κυβερνήτης της Πολιτείας της Καλιφόρνιας. Υπηρέτησε στο αξίωμα από το 1967, για δύο συνεχόμενες θητείες έως τον Ιανουάριο του 1975. 
Πρόεδρος των Ηνωμένων Πολιτειών (1981-1989).
Στις εκλογές του 1980, εξελέγη 40ος Πρόεδρος των Ηνωμένων Πολιτειών, με πολύ μεγάλη πλειοψηφία εκλεκτόρων (489 εκλέκτορες έναντι 49 του Κάρτερ), έναντι του εν ενεργεία Προέδρου και υποψηφίου του Δημοκρατικού Κόμματος Τζίμι Κάρτερ. 
Στις εκλογές του 1984, επανεξελέγη Πρόεδρος, με συντριπτική πλειοψηφία εκλεκτόρων -την μεγαλύτερη στην ιστορία των Ηνωμένων Πολιτειών- (525 εκλέκτορες έναντι 13 του Μοντέιλ), έναντι του πρώην Αντιπροέδρου (1977-1981) Ουόλτερ Μοντέιλ. 
Οικονομικό έργο.
Αρχικά ο Reagan πήρε μια οικονομία μετά τη κρίση της δεκαετίας του 70' και κατάφερε να αυξήσεις το πραγματικό ΑΕΠ από το 3,166δις στο 3,966δις και το ονομαστικό ΑΕΠ από το 3,166δις σε 4,864δις και ο ρυθμός αύξησης για αυτά ήταν από το 1975-1989 8,9% για το ονομαστικό ΑΕΠ και 3,1% για το πραγματικό ΑΕΠ. Το κατακεφαλην εισόδημα το 1982 ήταν 13,617$ και το 1989 16,244$. Παρόλο όμως που ο ρυθμός αύξησης του ονομαστικού ΑΕΠ ήταν μεγαλύτερος από του πραγματικού ο πληθωρισμός από 6,1% που ήταν το 1982 να το πάει σε 3,6% το 1989. Η ανεργία ενώ τη παρέλαβε σε ποσοστό 9,7% που για τα δεδομένα των ΗΠΑ τότε ήταν υψηλή, το 1988 ήταν σε ποσοστό 5%. Η φορολογική πολιτική του Reagan μείωσε τον ανώτατο συντελεστή φόρου εισοδήματος από 70% το 1980 σε 28% το 1986. Επιπροσθέτως επι Reagan δεν αυξήθηκαν  καθόλου τα έξοδα για πυρηνικά, ενώ για στρατιωτικές δαπάνες αυξήθηκαν από 176 δις το 1981 μετά από τη κρίση του 70' σε 321 δις, κάτι που για εποχή ψυχρού πολέμου θεωρείται λίγο.
Συντηρητικός αντικομμουνιστής.
Ήταν βαθιά συντηρητικός και πολέμιος του κομμουνισμού. Με την ανάληψη της προεδρίας είχε δηλώσει ότι «η κυβέρνηση δεν είναι η λύση, αλλά το πρόβλημα». Ανέλαβε μια εκστρατεία για τον περιορισμό του κράτους και προώθησε μια οικονομική πολιτική που είχε σαν άξονες την μείωση των φόρων και τον δραστικό περιορισμό των κρατικών δαπανών. 
Κατά την διάρκεια της προεδρίας του ο ψυχρός πόλεμος έφτασε στο απόγειο του, ενώ είχε αρχίσει να διαγράφεται η αρχή του τέλους για την Σοβιετική Ένωση. Ο Ρήγκαν αντιτάχθηκε στην Σοβιετική Ένωση μετά την εισβολή της στο Αφγανιστάν και υποστήριξε το συνδικάτο «Αλληλεγγύη» στην Πολωνία.
Ο Ρήγκαν προώθησε ένα τεράστιο εξοπλιστικό πρόγραμμα για τις αμερικανικές ένοπλες δυνάμεις με αιχμή του δόρατος το αμφιλεγόμενο πυρηνικό πρόγραμμα που έγινε γνωστό ως «πόλεμος των άστρων» που θεωρείται εμπνευστής του. Ταυτόχρονα όμως, υπέγραψε μια σειρά συμφωνιών για τον έλεγχο των εξοπλισμών με την Σοβιετική Ένωση, επί προεδρίας του Μ. Γκορμπατσόφ. Είχε ακόμα δημιουργήσει μια ισχυρή πολιτική και προσωπική συμμαχία με την πρωθυπουργό της Βρετανίας, Μάργκαρετ Θάτσερ, με την οποία είχε συγγενείς ιδεολογικές απόψεις. Η κοινή νεοφιλελεύθερη/νεοσυντηρητική πολιτική Ρήγκαν-Θάτσερ έμεινε στην ιστορία ως "ΡηγκανοΘατσερισμός".
Θάνατος.
Ήταν Πρόεδρος για δύο συνεχόμενες τετραετείς θητείες (1981-1989). Στα τελευταία χρόνια της ζωής του προσβλήθηκε από τη νόσο του Αλτσχάιμερ και πέθανε στις 5 Ιουνίου 2004. 
Εξωτερικοί σύνδεσμοι.
Μακροοικονομική του Rudiger Dornbusch και Stanley Fischer

</doc>
<doc id="46048" url="https://el.wikipedia.org/wiki?curid=46048" title="Τζίμι Κάρτερ">
Τζίμι Κάρτερ

Ο Τζέιμς Ερλ «Τζίμυ» Κάρτερ (αγγλικά: "James Earl "Jimmy" Carter Jr", 1 Οκτωβρίου 1924) είναι Αμερικανός πολιτικός, ο οποίος χρημάτισε 39ος Πρόεδρος των Ηνωμένων Πολιτειών (1977–1981) και ήταν ο παραλήπτης του βραβείου Νόμπελ Ειρήνης το 2002, ο μόνος Πρόεδρος των ΗΠΑ που έλαβε αυτό το βραβείο αφότου άφησε το αξίωμα του. 
Προτού γίνει Πρόεδρος, ο Κάρτερ υπηρέτησε ως αξιωματούχος του Ναυτικού των ΗΠΑ, ήταν αγρότης, υπηρέτησε δύο θητείες ως Πολιτιειακός Γερουσιαστής στην Τζόρτζια (1963-1967) και μία ως Κυβερνήτης της Τζόρτζια (1971–1975).
Ως Πρόεδρος, ο Κάρτερ δημιούργησε δύο νέα κυβερνητικού επιπέδου υπουργεία (στα αγγλικά των ΗΠΑ ονομάζoνται "departments", δηλαδή "τμήματα"): το Υπουργείο Ενέργειας και το Υπουργείο Εκπαίδευσης. Εγκαθίδρυσε μια εθνική ενεργειακή πολιτική που περιελάμβανε την διατήρηση, τον έλεγχο των τιμών, και τις νέες τεχνολογίες. Στα εξωτερικά ζητήματα, ο Κάρτερ επεδίωξε τις Συμφωνίες του Καμπ Ντέιβιντ, τις Συνθήκες του Καναλιού του Παναμά, τον δεύτερο γύρο των Συνομιλιών Περιορισμού Στρατηγικών Όπλων (SALT II), και επέστρεψε την Ζώνη του Καναλιού του Παναμά στον Παναμά.
Σε όλη την καριέρα του, ο Κάρτερ επίμονα έδινε έμφαση στα ανθρώπινα δικαιώματα. Ανέλαβε το αξίωμα του σε περίοδο διεθνούς στασιμοπληθωρισμού, ο οποίος παρέμεινε σε όλη τη θητεία του. Το τέλος της προεδρικής του θητείας σημαδεύτηκε από την Ιρανική κρίση ομηρίας του 1979-1981, την ενεργειακή κρίση του 1979, το πυρηνικό ατύχημα του Νησιού των Τριών Μιλίων, την Σοβιετική εισβολή στο Αφγανιστάν (στο τέλος του 1979), το μποϋκοτάζ των Θερινών Ολυμπιακών Αγώνων της Μόσχας του 1980 από την πλευρά των Ηνωμένων Πολιτειών και την έκρηξη του όρους "Αγία Ελένη" του 1980.
Μέχρι το 1980, η δημοτικότητα του Κάρτερ είχε διαβρωθεί. Επιβίωσε από μια προκριματική αναμέτρηση ενάντια στον Τεντ Κέννεντι για το χρίσμα του Δημοκρατικού Κόμματος στις εκλογές του 1980, αλλά έχασε στις εκλογές από τον Ρεπουμπλικανό υποψήφιο Ρόναλντ Ρέιγκαν. Στις 20 Ιανουαρίου 1981, λεπτά μετά τη λήξη της θητείας του Κάρτερ, οι 52 Αμερικανοί αιχμάλωτοι στην πρεσβεία των ΗΠΑ στην Τεχεράνη ελευθερώθηκαν, τερματίζοντας την 444ήμερη κρίση ομηρίας στο Ιράν.
Αφότου άφησε το αξίωμα του, ο Κάρτερ και η σύζυγος του Ρόζαλιν ίδρυσαν το κέντρο Κάρτερ το 1982, μία μη κυβερνητική, μη κερδοσκοπική οργάνωση που λειτουργεί για την προαγωγή των ανθρώπινων δικαιωμάτων. Έχει ταξιδέψει εκτεταμένα για να διεξάγει ειρηνευτικές διαπραγματεύσεις, να είναι παρατηρητής εκλογών, και να προάγει την πρόληψη ασθενειών και την εκρίζωση τους στις αναπτυσσόμενες χώρες. Ο Κάρτερ είναι πρόσωπο κλειδί στην επιχείρηση Καταφύγιο για την Ανθρωπότητα (Habitat for Humanity), και επίσης παραμένει ιδιαίτερα ενεργός στην Παλαιστιανική Διένεξη. Τον Μάρτιο 2012, δύο μήνες πριν ο πρόεδρος Μπάρακ Ομπάμα ανακοινώσει ότι είναι υπέρ του γάμου των ομοφυλοφίλων, ο Κάρτερ δήλωσε πως είναι υπέρ του να επιτρέπεται να παντρεύονται τα ομοφυλόφιλα ζευγάρια. 
Πρώιμος βίος.
Ο Τζέημς Ερλ Κάρτερ ο Νεότερος, γεννήθηκε στο Wise Sanitarium στις 1 Οκτωβρίου 1924, στην μικρή πόλη της νοτιοδυτικής Τζόρτζια Πλέινς, κοντά στο Αμέρικους. Πρώτος πρόεδρος που γεννήθηκε σε νοσοκομείο, είναι ο μεγαλύτερος από τέσσερα παιδιά του Τζέιμς Ερλ Κάρτερ και της Μπέσσι Λίλιαν Γκόρντυ. Ο πατέρας του ήταν ένας επιφανής επιχειρηματίας στην κοινότητα και η μητέρα του ήταν μια εγγεγραμμένη νοσοκόμα.
Ο Κάρτερ κατάγεται από μετανάστες από την νότια Αγγλία (ο πρόγονος από την πλευρά του πατέρα του έφθασε στις Αμερικανικές Αποικίες το 1635), και η οικογένεια του έχει ζήσει στην πολιτεία της Τζόρτζια αρκετές γενεές. Ο Κάρτερ έχει καταγεγραμμένους προγόνους που πολέμησαν στην Αμερικανική Επανάσταση, και είναι μέλος της Γιοι της Αμερικανικής Επανάστασης. Ο προπάππος του Κάρτερ, στρατιώτης Λ.Μπ. Ουόκερ Κάρτερ (1832–1874), υπηρέτησε στον Στρατό των Συνομόσπονδων Πολιτειών.
Ο Κάρτερ ήταν προικισμένος μαθητής ο οποίος πάντα είχε ευαρέσκεια στο διάβασμα. Την περίοδο που παρακολουθούσε το Σχολείο Μέσης Εκπαίδευσης του Πλέινς (Plains High School), ήταν επίσης αστέρας στην καλαθοσφαίριση. Επηρεάστηκε αρκετά από μια δασκάλα του στο γυμνάσιο, την Τζούλια Κόλμαν (1889–1973). Ενώ ήταν στη μέση εκπαίδευση ήταν στην Future Farmers of America, η οποία αργότερα άλλαξε το όνομά της σε National FFA Organization, υπηρετώντας ως Γραμματέας του Τμήματος FFA του Πλέινς.
Ο Κάρτερ είχε τρία νεότερα αδέλφια: τις αδελφές του Γκλόρια Κάρτερ Σπαν (1926–1990) και Ρουθ Κάρτερ Στάπλετον (1929–1983), και τον αδελφό του Ουίλλιαμ Άλτον "Μπιλ" Κάρτερ (1937–1988). Κατά την Προεδρία του Κάρτερ, ο Μπίλυ ήταν συχνά στην επικαιρότητα, συνήθως σε όχι κολακευτικές ειδήσεις.
Νυμφεύθηκε τη Ρόζαλιν Σμιθ το 1946· έχουν τέσσερα παιδιά.
Είναι πρώτος εξάδελφος του πολιτικού Χιου Κάρτερ και μακρινός εξάδελφος του ιδρυτή της Motown Μπέρρυ Γκόρντυ (νεότερου) από την πλευρά της μητέρας του, και εξάδελφος του Τζουν Κάρτερ Κας.
Κυβερνήτης της Τζόρτζια.
Ο Κάρτερ ορκίσθηκε 76ος Κυβερνήτης της Τζόρτζια στις 12 Ιανουαρίου 1971 και διατήρησε αυτή τη θέση για μια θητεία, μέχρι τις 14 Ιανουαρίου 1975. Οι Κυβερνήτες της Τζόρτζια δεν επιτρεπόταν να διαδεχθούν τον εαυτό τους εκείνη την εποχή. Ο προκάτοχος του ως Κυβερνήτη, ο Λέστερ Μάντοξ, έγινε Αναπληρωτής Κυβερνήτης. Ο Κάρτερ και ο Μάντοξ βρήκαν λίγο κοινό τόπο κατά τα τέσσερα έτη υπηρεσίας τους, φιλονικώντας συχνά δημοσίως μεταξύ τους.
Πολιτικά των πολιτικών δικαιωμάτων.
Ο Κάρτερ διακήρυξε στον εναρκτήριο λόγο του ότι ο φυλετικός διαχωρισμός είχε λήξει, και ότι δεν είχε πλέον θέση στο μέλλον της πολιτείας, όντας ο πρώτος εκλεγμένος αξιωματούχος στον Βαθύ Νότο που είπε κάτι τέτοιο δημοσίως. Μετά, ο Κάρτερ διόρισε πολλούς Αφροαμερικανούς σε πολιτειακά συμβούλια και αξιώματα. Συχνά απεκαλείτο ένας από τους "Νέους Νότιους Κυβερνήτες"- οι οποίοι ήταν πολύ μετριοπαθέστεροι από τους προκατόχους τους, και υποστηρικτές της φυλετικής ισοτιμίας και της επέκτασης των πολιτικών δικαιωμάτων των Αφροαμερικανών.
Έκτρωση.
Παρότι "προσωπικά αντίθετος" με την έκτρωση, μετά την σημαδιακή απόφαση του Ανώτατου Δικαστηρίου των ΗΠΑ Ρόι εναντίον Ουέιντ του 1973 (με αριθμό 410 US 113) ο Κάρτερ υποστήριξε την νομιμοποιημένη έκτρωση. Δεν υποστήριξε αυξημένη ομοσπονδιακή χρηματοδότηση για τις υπηρεσίες έκτρωσης ως πρόεδρος και δέχθηκε κριτική από την Αμερικανική Ένωση Πολιτικών Ελευθεριών για το ότι δεν έκανε αρκετά για να βρει εναλλακτικές.
Μεταρρυθμίσεις της πολιτειακής κυβέρνησης.
Ο Κάρτερ βελτίωσε την αποδοτικότητα της κυβέρνησης συγχωνεύοντας περίπου 300 πολιτειακές υπηρεσίες σε 30 υπηρεσίες. Ένας από τους βοηθούς του αργότερα ανέφερε ότι ο Κυβερνήτης Κάρτερ "ήταν ακριβώς εκεί με εμάς, εργαζόμενος πολύ σκληρά, ερευνώντας πολύ βαθιά σε κάθε μικρό πρόβλημα. Ήταν το πρόγραμμα του και εργάσθηκε σε αυτό τόσο σκληρά όσο κανείς, και το τελικό προϊόν ήταν επιφανώς δικό του." Επεδίωξε επίσης μεταρρυθμίσεις μέσω του νομοθετικού σώματος, παρέχοντας ίση πολιτειακή βοήθεια σε σχολεία στις πλούσιες και τις φτωχές περιοχές της Τζόρτζια, ίδρυσε κοινοτικά κέντρα για τα διανοητικά ανάπηρα παιδιά, και αύξησε τα εκπαιδευτικά προγράμματα για τους κατάδικους. Ο Κάρτερ υπερηφανευόταν για ένα πρόγραμμα που παρουσίασε για τον διορισμό των δικαστών και των πολιτειακών κυβερνητικών αξιωματούχων. Υπό αυτό το πρόγραμμα, όλοι αυτοί οι διορισμοί βασίζονταν στην αξία, παρά στην πολιτική επιρροή.
Αντιπροεδρικές φιλοδοξίες το 1972.
Το 1972, καθώς ο Γερουσιαστής των ΗΠΑ Τζορτζ ΜακΓκόβερν της Νότια Ντακότα έκανε εκστρατεία για το Δημοκρατικό χρίσμα για Πρόεδρος, ο Κάρτερ σγκάλεσε μια συνέντευξη επικαιρότητας στηνΑτλάντας για να προειδοποιήσει ότι ο ΜακΓκόβερν ήταν μη εκλέξιμος. Ο Κάρτερ έκρινε τον ΜακΓκόβερν ως πολύ φιλελεύθερο στην εξωτερική και εσωτερική πολιτική, αλλάόταν το χρίσμα δόθηκε τελικά στον ΜακΓκόβερν, ο Κάρτερ προσπάθησε να γίνει ο υποψήφιος αντιπρόεδρος του.
Κατά το Δημοκρατικό Εθνικό Συνέδριο 1972 υποστήριξε την υποψηφιότητα του Γερουσιαστή Χένρι Μ. Τζάκσον της Ουάσινγκτον. Ο Κάρτερ έλαβε 30 ψήφους στο Δημοκρατικό Εθνικό Συνέδριο στην χαοτική ψηφοφορία για τον Αντιπρόεδρο. Ο Μακ Γκόβερν πρόσφερε το χρίσμα στον Ριούμπιν Άσκιου, από την γειτονική Φλόριντα και έναν από τους "νέους νότιους κυβερνήτες", αλλά εκείνος αρνήθηκε.
Θανατική ποινή και εγκληματικότητα.
Αφότου το Ανώτατο Δικαστήριο των ΗΠΑ ανέτρεψε τον νόμο περί θανατικής ποινής της Τζόρτζα το 1972, ο Κάρτερ γρήγορα πρότεινε η πολιτειακή νομοθεσία να αντικαταστήσει την θανατική ποινή με ισόβια φυλάκιση (μια επιλογή που προηγουμένως δεν υπήρχε).
Όταν το νομοθετικό σώμα της Τζόρτζια πέρασε ένα νόμο για τη θανατική ποινή, ο Κάρτερ, αν και εξέφρασε επιφυλάξεις για την συνταγματικότητα του, υπέγραψε νέα νομοθεσία στις 28 Μαρτίου 1973 που επέτρεπε την θανατική ποινή για τον φόνο, τον βιασμό και άλλα αδικήματα, και να εφαρμοσθούν δικαστικές διαδικασίες που συμμορφώνονταν με τις μόλις ανακοινωθείσες συνταγματικές απαιτήσεις. Το 1976, το Ανώτατο Δικαστήριο υποστήριξε την νέα εφαρμογή της θανατικής ποινής στη Τζόρτζια για το αδίκημα του φόνου. Στην υπόθεση "Κόκερ εναντίον Τζώρτζια", το Ανώτατο Δικαστήριο αποφάνθηκε ότι η θανατική ποινή ήταν αντισυνταγματική στο να εφαρμοσθεί για το βιασμό.
Πολλοί στην Αμερική εξοργίσθηκαν από την καταδίκη σε ισόβια του Ουίλλιαμ Κάλλεϋ στο Φορτ Μπέννινγκ για τον ρόλο του στη Σφαγή του Μι Λάι· ο Κάρτερ θέσπισε την Ημέρα του Αμερικανού Μαχόμενου Άνδρα ("American Fighting Man's Day") και ζήτησε από τους πολίτες της Τζόρτζια να οδηγούν επί μια εβδομάδα με αναμμένα τα φώτα προς υποστήριξη του Κάλλεϋ. Ο κυβερνήτης της Ιντιάνα ζήτησε όλες οι πολιτειακές σημαίες να κυματίζουν μεσίστιες για τον Κάλλεϋ, και οι κυβερνήτες της Γιούτα και του Μισισίπι επίσης διαφώνησαν με την ετυμηγορία.
Παρά την πρότερη υποστήριξη του, ο Κάρτερ σύντομα έγινε πολέμιος της θανατικής ποινής, και κατά τη διάρκεια Προεδρικών εκστρατειών (όπως του προηγούμενου υποψηφίου Τζορτζ ΜακΓκόβερν και των δύο επόμενων υποψηφίων, του Ουόλτερ Μοντέιλ και του Μάικλ Δουκάκης), αυτό φάνηκε. Ο Κάρτερ είναι γνωστός για την δημόσια αντίθεση του στη θανατική ποινή σε όλες τις μορφές της· στη διάλεξη του κατά την παραλαβή του Βραβείου Νόμπελ, ζήτησε την απαγόρευση της θανατικής ποινής.
Διορισμός στην αμερικανική γερουσία.
Ο Ρίτσαρντ Ράσσελ, νεότερος, τότε Αναπληρωτής πρόεδρος της Γερουσίας των Ηνωμένων Πολιτειών, πέθανε εν ενεργεία στις 21 Ιανουαρίου 1971. Ο Κάρτερ, μόλις εννέα ημέρες μετά την έναρξη της θητείας του ως κυβερνήτη, διόρισε τον πρόεδρο του πολιτειακού Δημοκρατικού Κόμματος Ντέιβιντ Χ. Γκάμπρελ για να αναπληρώσει την ημιτελή θητεία του Ράσσελ στη Γερουσία την 1η Φεβρουαρίου. Ο Γκάμπρελ ηττήθηκε στον επόμενο Δημοκρατικό προκριματικό από τον πιο συντηρητικό Σαμ Ναν.
Άλλες δραστηριότητες.
Το 1973, ενώ ήταν Κυβερνήτης της Τζόρτζια, ο Κάρτερ αρχειοθέτησε μια αναφορά για το περιστατικό με ΑΤΙΑ που του έτυχε το 1969 στο Διεθνές Γραφείο ΑΤΙΑ (International UFO Bureau) στην Οκλαχόμα Σίτι. Το 2007 ο Κάρτερ δήλωσε ότι δεν θυμόταν γιατί κατέθεσε αυτή την αναφορά και ότι πιστεύει ότι το έκανε μόνο επειδή του το ζήτησε ένα από τα παιδιά του. Επίσης δήλωσε ότι δεν πιστεύει ότι ήταν εξωγήινο διαστημικό σκάφος, αλλά μάλλον ήταν πιθανώς ένα είδος στρατιωτικού πειράματος που διεξαγόταν από μια παρακείμενη στρατιωτική βάση.
Ο Κάρτερ εμφανίσθηκε ως πρώτος καλεσμένος του απογεύματος σε ένα επεισόδιο του σόου παιχνιδιών "What's My Line" in 1974, υπογράφοντας ως "X", από φόβο μήπως το όνομα του προδώσει το επάγγελμά του. Αφότου το επάγγελμά του προσδιορίσθηκε στην έβδομη από δέκα ερωτήσεις από τον Τζιν Σάλιτ, μίλησε σχετικά με την εισαγωγή παραγωγής ταινιών στην πολιτεία της Τζόρτζια, αναφέροντας το "Deliverance", και το τότε ακόμη ακυκλοφόρητο "The Longest Yard".
Το 1974, ο Κάρτερ ήταν πρόεδρος των κογκρεσιακών εκστρατειών και των κυβερνητικών εκστρατειών της Εθνικής Δημοκρατικής Επιτροπής.
Προεδρική εκστρατεία του 1976.
Όταν ο Κάρτερ εισήλθε στους προεδρικούς προκριματικούς του Δημοκρατικού Κόμματος το 1976, θεωρείτο ότι είχε μικρή πιθανότητα εναντίον εθνικά πιο διάσημων πολιτικών. Είχε αναγνώριση ονόματος μόνο 2%. Όταν είπε στην οικογένεια του την πρόθεσή του να διαγωνιστεί για Πρόεδρος, η μητέρα του ρώτησε, "Πρόεδρος τίνος;" Το σκάνδαλο Γουότεργκεϊτ ήταν ακόμη φρέσκο στο μυαλό των ψηφοφόρων, και έτσι η θέση του ως αουτσάιντερ, μακριά από την Ουάσινγκτον, Π.Κ., έγινε ένα προσόν. Το κεντρικό σημείο της πλατφόρμας της εκστρατείας του ήταν η κυβερνητική αναδιοργάνωση.
Ο Κάρτερ έγινε το φαβορί νωρίς με την νίκη του στους προκριματικούς της Αϊόβα και του προκριματικοί του Νιου Χάμσαϊρ. Χρησιμοποίησε μια στρατηγική δύο σκελών: Στον Νότο, ο οποίος σιωπηρά είχε συνταχθεί με τον Τζορτζ Ουάλλας της Αλαμπάμα, ο Κάρτερ διαγωνίσθηκε ως μετριοπαθής ντόπιος. Όταν η δύναμη του Ουάλλας εξαντλήθηκε, ο Κάρτερ σάρωσε την περιοχή. Στον Βορρά, ο Κάρτερ απευθύνθηκε κυρίως σε συντηρητικούς Χριστιανούς και αγροτικούς ψηφοφόρους και είχε μικρή πιθανότητα να κερδίσει την πλειοψηφία στις περισσότερες πολιτείες. Κέρδισε αρκετές Βόρειες πολιτείες κτίζοντας το μεγαλύτερο ενιαίο μπλοκ. Η στρατηγική του Κάρτερ επικεντρωνόταν στο να φτάσει σε μια περιοχή προτού ένας άλλος υποψήφιος επεκτείνει την επιρροή του εκεί. Ταξίδεψε πάνω από 50.000 μίλια, επισκέφθηκε 37 πολιτείες, και εκφώνησε πάνω από 200 λόγους προτού οποιοιδήποτε άλλοι υποψήφιοι καν ανακοινώσουν ότι ήταν στην κούρσα. Αρχικά εξοστρακισμένος ως περιφερειακός υποψήφιος, ο Κάρτερ αποδείχθηκε ο μόνος Δημοκρατικός με μια αληθινά εθνική στρατηγική, και τελικά κέρδισε το χρίσμα.
Τα εθνικά μέσα ενημέρωσης ανακάλυψαν και προώθησαν τον Κάρτερ, όπως επισημαίνει ο Λώρενς Σόουπ στο βιβλίο του "The Carter Presidency and Beyond" (1980).
Ο Κάρτερ έδωσε συνέντευξη στον Ρόμπερτ Σέερ του "Playboy" για την έκδοση του Νοεμβρίου 1976, η οποία κυκλοφόρησε στα καταστήματα δύο εβδομάδες πριν την εκλογή. Παραμένει ο μόνος Αμερικανός πρόεδρος που έδωσε συνέντευξη σε αυτό το περιοδικό.
Μέχρι και τις 26 Ιανουαρίου 1976 ο Κάρτερ ήταν η πρώτη επιλογή μόνο του 4% των Δημοκρατικών υποψηφίων, σύμφωνα με μια δημοσκόπηση της Γκάλοπ. Ωστόσο, στα μέσα Μαρτίου 1976 είχε αναδειχθεί ως πρώτη επιλογή για τους Δημοκρατικούς, ενώ προηγούταν του προέδρου Φορντ για λίγες ποσοστιαίες μονάδες, σύμφωνα με τον Σόουπ. 
Επέλεξε τον Γερουσιαστή Ουόλτερ Φ. Μοντέιλ ως συνυποψήφιο. Προέβη σε επιθέσεις προς τον Ουάσινγκτον στις ομιλίες του και προσέφερε μια θρησκευτική αλοιφή για τα τραύματα του έθνους.
Ο Κάρτερ άρχισε τον αγώνα με μια ευμεγέθη διαφορά επί του Φορντ, ο οποίος μπόρεσε να μικρύνει τη διαφορά κατά την πορεία της εκστρατείας, αλλά ήταν ανίκανος να αποτρέψει τον Κάρτερ από το να τον νικήσει οριακά στις 2 Νοεμβρίου 1976. Ο Κάρτερ κέρδισε τη λαϊκή ψήφο με 50,1 % έναντι 48% του Φορντ ενώ έλαβε 297 εκλεκτορικές ψήφους έναντι 240 του Φορντ. Η εκλεκτορική ψήφος ήταν τόσο εγγύς που αν ο Φορντ είχε κερδίσει το Τέξας και το Αρκάνσας (αντί για τον Κάρτερ), ο Φορντ θα είχε κερδίσει την εκλογή. Ο Κάρτερ έγινε ο πρώτος υποψήφιος από τον Βαθύ Νότο που εκλέχθηκε Πρόεδρος μετά την εκλογή του 1848. Ο Κάρτερ κέρδισε λιγότερες πολιτείες από τον Φορντ—23 πολιτείες έναντι 27 για τον ηττημένο Φορντ—αλλά κέρδισε το μεγαλύτερο ποσοστό λαϊκής ψήφου (50,1 %) από κάθε μη εν ενεργεία πρόεδρο μετά τον Ντουάιτ Αϊζενχάουερ, και μόνο μισή εκατοστιαία μονάδα λιγότερο από αυτό με το οποίο θα τον νικούσε ο Ρόναλντ Ρέιγκαν το 1980.
Προεδρία.
Ο Κάρτερ, εκλέχθηκε και επικράτησε επί του εν ενεργεία Προέδρου Τζέραλντ Φορντ το 1976. Η θητεία του ήταν περίοδος συνεχιζόμενου πληθωρισμού και ύφεσης, καθώς και ενεργειακής κρίσης. Στις 7 Ιανουαρίου 1980, ο Κάρτερ υπέγραψε το Law H.R. 5860 aka Public Law 96-185 γνωστό ως "The Chrysler Corporation Loan Guarantee Act of 1979" διασώζοντας την Chrysler Corporation και ακύρωσε αυξήσεις των στρατιωτικών πληρωμών κατά τη διάρκεια μιας περιόδου υψηλού πληθωρισμού και κυβερνητικών ελλειμμάτων.
Ενώ προσπάθησε να διευθετήσει τις διάφορες συγκρούσεις στο κόσμο, πιο ορατά στην Μέση Ανατολή καταλήγοντας στην υπογραφή των Συμφωνιών του Καμπ Ντέιβιντ, δίνοντας πίσω το Κανάλ του Παναμά και υπογράφοντας την συνθήκη μείωσης των πυρηνικών όπλων SALT II με τον Σοβιετικό ηγέτη Λεονίντ Μπρέζνιεφ, το τελευταίο έτος της προεδρίας του αμαυρώθηκε από την Ιρανική κρίση των ομήρων, η οποία συνεισέφερε στην ήττα του στην εκστρατεία επανεκλογής του το 1980 ενάντια στον Ρόναλντ Ρήγκαν.
Ενεργειακή Κρίση των Η.Π.Α..
Στις 18 Απριλίου 1977 ο Κάρτερ εκφώνησε τηλεοπτική ομιλία όπου διακήρυξε ότι η ενεργειακή κρίση στις ΗΠΑ κατά τη διάρκεια της δεκαετίας του 1970 ήταν το ηθικό ισοδύναμο του πολέμου. 
Προεδρική εκστρατεία 1980.
Ο Κάρτερ έγραψε ότι η πιο έντονη και κλιμακούμενη αντιπολίτευση στις πολιτικές του προήλθε από τη φιλελεύθερη πτέρυγα του Δημοκρατικού Κόμματος, την οποία απέδιδε στη φιλοδοξία του Τεντ Κέννεντι να τον αντικαταστήσει ως πρόεδρος. Ο Κέννεντι, αρχικά υπέρ του σχεδίου υγείας του Κάρτερ, απέσυρε την υποστήριξη του από το νομοθέτημα στα τελευταία επίπεδα· Ο Κάρτερ ισχυρίζεται ότι αυτό έγινε εν αναμονή της υποψηφιότητας του ίδιου του Κέννεντι, και όταν δεν κέρδισε, αυτή η τακτική ανέβαλε την καθολική υγειονομική περίθαλψη για δεκαετίες.
Η εκστρατεία του Κάρτερ για επανεκλογή το 1980 ήταν μία από τις δυσκολότερες, και λιγότερο επιτυχείς, στην ιστορία. Αντιμετώπισε ισχυρές προκλήσεις από τον δεξιό (Ρόναλντ Ρέιγκαν), τον κεντρώο (Τζον Μπ. Άντερσον), και τον αριστερό (Τεντ Κέννεντι). Έπρεπε να διαγωνιστεί ενάντια στην ίδια του την πληγείσα από στασιμοπληθωρισμό οικονομία. Αποξένωσε τους φιλελεύθερους σπουδαστές κολεγίων, οι οποίοι αναμενόταν να είναι η βάση του, επαναφέροντας την υποχρεωτική στρατιωτική θητεία. Ηττήθηκε από τον Ρόναλντ Ρέιγκαν.
Περαιτέρω ανάγνωση.
Βασικές πηγές.
"Περαιτέρω πληροφορίες:Βιβλιογραφία του Τζίμμυ Κάρτερ"
Εξωτερικοί σύνδεσμοι.
Άλλοι σύνδεσμοι.
__ΕΥΡΕΤΗΡΙΟ__

</doc>
<doc id="46050" url="https://el.wikipedia.org/wiki?curid=46050" title="Λύντον Τζόνσον">
Λύντον Τζόνσον

Ο Λίντον Μπέινς Τζόνσον ("Lyndon Baines Johnson", 27 Αυγούστου 1908 - 22 Ιανουαρίου 1973) ήταν ο 36ος πρόεδρος των Ηνωμένων Πολιτειών Αμερικής. Επίσης ήταν ο 37ος αντιπρόεδρος των Η.Π.Α. επί προεδρίας Τζον Φιτζέραλντ Κένεντι. 
Στις εκλογές του 1968 αποσύρθηκε και δεν έθεσε υποψηφιότητα. Πέθανε στις 22 Ιανουαρίου του 1973.

</doc>
<doc id="46051" url="https://el.wikipedia.org/wiki?curid=46051" title="Ρίτσαρντ Νίξον">
Ρίτσαρντ Νίξον

Ο Ρίτσαρντ Μίλχους Νίξον ("Richard Milhous Nixon", 9 Ιανουαρίου 1913 – 22 Απριλίου 1994) ήταν Αμερικανός πολιτικός, ο οποίος υπηρέτησε ως ο 37ος πρόεδρος των Ηνωμένων Πολιτειών από το 1969 έως το 1974, όταν και έγινε ο πρώτος Αμερικανός πρόεδρος που παραιτήθηκε από το αξίωμά του. Επίσης διετέλεσε αντιπρόεδρος των Η.Π.Α. κατά τη διάρκεια της προεδρίας του Αϊζενχάουερ (1953-1961). Είναι μέχρι στιγμής ο μοναδικός που έχει εκλεγεί ως πρόεδρος και αντιπρόεδρος σε δύο διαφορετικές περιόδους, αλλά και ο μόνος Πρόεδρος που παραιτήθηκε από τη θέση του. Η παραίτησή του ήρθε ως συνέχεια του σκανδάλου Γουότεργκεϊτ σε μια απόπειρα να αποφύγει την καθαίρεσή του από το αξίωμα του Προέδρου. Η θητεία του συνδέθηκε τόσο με την κλιμάκωση του πολέμου στο Βιετνάμ, όσο και με την αποχώρηση των αμερικανικών στρατιωτικών δυνάμεων από εκεί το 1973. Τον αντικατέστησε ο δεύτερος αντιπρόεδρός του, Τζέραλντ Φορντ, ο οποίος και του απέδωσε χάρη για οποιοδήποτε αδίκημα διέπραξε επί θητείας του, από τις 20 Ιανουαρίου 1969 έως τις 9 Αυγούστου 1974.
Η εκλογή του.
Ανταποδίδοντας στο Δημοκρατικό Κόμμα (ΗΠΑ) την ήττα του, το 1960 από τον Τζον Φιτζέραλντ Κένεντι με μία από τις μικρότερες διαφορές στην αμερικανική ιστορία, ο Ρίτσαρντ Μίλχους Νίξον εκλέχθηκε πρόεδρος των Η.Π.Α. στις 5 Νοεμβρίου του 1968 ""μετά δραματικόν εις διακυμάνσεις και στήθος προς στήθος μέχρι της τελευταίας σχεδόν στιγμής αγώνα", όπως σημείωσε ο Τύπος της εποχής, με διαφορά μόλις 335 χιλιάδων ψήφων από τον αντίπαλό του, Χιούμπερτ Χάμφρι. Αντιπρόεδρος εκλέχθηκε για πρώτη φορά ένας Ελληνοαμερικανός, ο κυβερνήτης του Μέριλαντ Σπύρο Άγκνιου (Αναγνωστόπουλος), ο οποίος καταγόταν από τους Γαργαλιάνους της Μεσσηνίας. Η προεκλογική εκστρατεία του 1968 καθορίστηκε από δύο, κυρίως, γεγονότα: την απόφαση του Λίντον Τζόνσον να μη διεκδικήσει την προεδρία και τη δολοφονία του Ρόμπερτ Κένεντι την ημέρα που είχε κατακτήσει ουσιαστικά το χρίσμα των Δημοκρατικών. Ωστόσο, ο υποψήφιος του κόμματος, ο αντιπρόεδρος Χιούμπερτ Χάμφρι, αποδείχθηκε ιδιαίτερα σκληρός αντίπαλος, ενώ σε αστάθμητο παράγοντα, ως τρίτος υποψήφιος, αναδείχθηκε ο ρατσιστής κυβερνήτης της Αλαμπάμα, Τζορτζ Ουάλας. Το τελικό αποτέλεσμα ήταν Νίξον 43,6%, Χάμφρι 43%, Ουάλας 13%. Για πολλούς στις Η.Π.Α. ο Νίξον, ακόμα και την ημέρα του θριάμβου του, παρέμενε ένα ερωτηματικό. Ωστόσο, σε ανύποπτο χρόνο ο Λίντον Τζόνσον είχε εξηγήσει: "Θα δείτε, στο τέλος θα κάνει κάποιο τρομερό σφάλμα. Πάντοτε κάνει"". 
Στις 20 Ιανουαρίου του 1969, ο Ρίτσαρντ Νίξον έδωσε τον νενομισμένο όρκο προ του αρχιδικαστού Ερλ Ουόρεν και ανέλαβε τα καθήκοντά του ως 37ος πρόεδρος των Ηνωμένων Πολιτειών, ενώ η Ουάσινγκτον συγκλονιζόταν από τεράστιες αντιπολεμικές διαδηλώσεις. Παρόντες στην τελετή η σύζυγός του Πατ Νίξον, ο δημοκρατικός υποψήφιος Χιούμπερτ Χάμφρι και ο απερχόμενος πρόεδρος Λίντον Τζόνσον. Αντιπρόεδρος ορκίστηκε στην ίδια τελετή ο ελληνικής καταγωγής Σπύρο Άγκνιου.
Η προεδρία.
Ένα μήνα αργότερα, στις 23 Φεβρουαρίου, ο Νίξον αναχώρησε για τη Δυτική Ευρώπη, όπου πραγματοποίησε περιοδεία-αστραπή επισκεπτόμενος πέντε χώρες σε οκτώ ημέρες, αρχής γενομένης από τις Βρυξέλλες, όπου είχε επαφές με τη βελγική κυβέρνηση και, κυρίως, την ηγεσία του ΝΑΤΟ.
Τις πολιτικά μάλλον εύκολες μονοήμερες επισκέψεις στο Λονδίνο, τη Βόννη και το Δυτικό Βερολίνο για την καθιερωμένη επίσκεψη στο Τείχος του Βερολίνου διαδέχτηκε, στις 27 Φεβρουαρίου, η Ρώμη. Οι επαφές με την ιταλική πολιτική ηγεσία δεν έκρυβαν καμία έκπληξη, ωστόσο στους δρόμους δεν υπήρξε το θερμό κλίμα των προηγούμενων επισκέψεων. Χιλιάδες αριστεροί υποδέχτηκαν τον πρόεδρο των Η.Π.Α. με βίαιες αντιαμερικανικές διαδηλώσεις όπου κυριάρχησαν γιγαντιαίες αφίσες του Μάο Τσετούνγκ και του Χο Τσι Μιν και σημειώθηκαν αιματηρότατες συγκρούσεις με την αστυνομία. Από τη Ρώμη, ο Νίξον έφτασε την 1η Μαρτίου στο Παρίσι όπου το πολιτικό κλίμα προμηνυόταν εξαιρετικά ψυχρό. Η συνάντησή του με τον Σαρλ ντε Γκωλ αποδείχθηκε κατά κοινή ομολογία απρόσμενα εγκάρδια, ίσως γιατί ο Αμερικανός πρόεδρος φρόντισε να κολακέψει ιδιαίτερα τον στρατηγό λέγοντας ότι αποτελεί γι' αυτόν "μεγάλη τιμή να πατά σε γαλλικό έδαφος" και αποκαλώντας τον ίδιο "σοφό και διορατικό γίγαντα και επικό ηγέτη, όμοιο του οποίου σπανίως γνωρίζει ο κόσμος". Επί της ουσίας, ωστόσο, όπως σημείωσε ο προεδρικός σύμβουλος επί θεμάτων εθνικής ασφαλείας, Χένρυ Κίσινγκερ, ο στρατηγός παρέμεινε αμετακίνητος στις απόψεις του για το ρόλο της Γαλλίας και των Η.Π.Α. στην Ευρώπη. Τελευταίος σταθμός της περιοδείας ήταν το Βατικανό, στο οποίο ο Νίξον έφτασε με ελικόπτερο απ' ευθείας από το αεροδρόμιο της Ρώμης για να αποφύγει νέες διαδηλώσεις εναντίον του. Το ίδιο βράδυ αναχώρησε για την Ουάσινγκτον. 

</doc>
<doc id="46052" url="https://el.wikipedia.org/wiki?curid=46052" title="Τζέραλντ Φορντ">
Τζέραλντ Φορντ

Ο Τζέραλντ Ράντολφ Φορντ τζούνιορ ("Gerald Rudolph Ford Jr.", Ομάχα, 14 Ιουλίου 1913 - Ρίβερσαϊντ, 26 Δεκεμβρίου 2006), ήταν Αμερικανός πολιτικός που υπηρέτησε ως ο 38ος Πρόεδρος των Ηνωμένων Πολιτειών (1974-1977) και ως 40ος Αντιπρόεδρος των Ηνωμένων Πολιτειών (1973-1974). Ήταν ο μοναδικός Πρόεδρος και Αντιπρόεδρος των ΗΠΑ, που ανέλαβε στα αξιώματα, χωρις να εκλεχθεί από το εκλεκτορικό κολλέγιο. 
Βιογραφία.
Ο Τζέραλντ Φορντ, γεννήθηκε ως Λέσλι Λιντς Κινγκ τζούνιορ, στην Ομάχα της Νεμπράσκα στις 14 Ιουλίου 1913. Μεγάλωσε στο Γκραντ Ράπιντς του Μίσιγκαν. Σπούδασε Οικονομικά στο Πανεπιστήμιο του Μίσιγκαν (1935) και Νομική στο Πανεπιστήμιο του Γέιλ (1941). Στα νεανικά του χρόνια, ασχολήθηκε με το ποδόσφαιρο και γενικότερα με τον αθλητισμό. 
Πολιτική.
Το 1946, ο Τζέραλντ Φορντ, εντάχθηκε στο Ρεπουμπλικανικό Κόμμα. 
Βουλή των Αντιπροσώπων (1949-1973).
Στις εκλογές του Νοεμβρίου 1948, εξελέγη Μέλος της Βουλής των Αντιπροσώπων των ΗΠΑ, για την 5η εκλογική περιφέρεια του Μίσιγκαν. Επανεκλεγόταν συνεχώς για 25 χρόνια (13 συνεχόμενες φορές) έως την ανάληψη των καθηκόντων του ως Αντιπρόεδρος έως το 1973. Κατά τη διάρκεια της θητείας του ως Βουλευτής, χαρακτηρίστηκε για την σεμνότητά του και την ικανότητά του να συμφιλιώνει. Ο ίδιος είχε στόχο, να γίνει Πρόεδρος της Βουλής, κάτι το οποίο ποτέ δεν κατάφερε. 
Ηγέτης της Μειοψηφίας της Βουλής των Αντιπροσώπων των ΗΠΑ (1965-1973).
Από το 1965 έως το 1973, διατέλεσε Ηγέτης του Ρεπουμπλικανικού Κόμματος, στη Βουλή των Αντιπροσώπων (ως Ηγέτης της Μειοψηφίας). Ο ίδιος, όταν ανέλαβε Πρόεδρος ο Ρίτσαρντ Νίξον, ο Φορντ, μετατράπηκε σε υποστηρικτή της ατζέντας του, και προωθούσε τα νομοσχέδιά του. 
Αντιπρόεδρος των Ηνωμένων Πολιτειών (1973-1974).
Ύστερα από την παραίτηση του τότε Αντιπροέδρου του Νίξον, Σπύρο Άγκνιου, στις 10 Οκτωβρίου 1973, η θέση του Αντιπροέδρου των ΗΠΑ έμεινε κενή. Έτσι, ο Νίξον, αφού συμβουλεύτηκε ανώτερα μέλη του Κογκρέσου, κατέληξε στο να επιλέξει Αντιπρόεδρό του, τον Ηγέτη της Μειοψηφίας της Βουλής, Τζέραλντ Φορντ, κάτι που ο ίδιος ο Φορντ, αποδέχθηκε. Η Γερουσία των ΗΠΑ, επικύρωσε την θέση του στις 27 Νοεμβρίου, και η Βουλή των Αντιπροσώπων στις 6 Δεκεμβρίου του 1973 την επιβεβαίωσε, έτσι ο Τζέραλντ Φορντ, ορκίστηκε την ίδια μέρα, ως ο 40ος Αντιπρόεδρος των Ηνωμένων Πολιτειών. 
Πρόεδρος των Ηνωμένων Πολιτειών (1974-1977).
Λόγω της εμπλοκής του στο Σκάνδαλο του Γουότεργκεϊτ, ο Ρίτσαρντ Νίξον, αναγκάστηκε να παραιτηθεί από το αξίωμα του Προέδρου των ΗΠΑ την 9η Αυγούστου 1974. Αυτόματα, σύμφωνα με το σύνταγμα, ο Τζέραλντ Φορντ, ανέλαβε 38ος Πρόεδρος των ΗΠΑ και ορκίστηκε την ίδια μέρα. Ήταν ο μοναδικός Πρόεδρος στην ιστορία των Ηνωμένων Πολιτειών, που δεν εξελέγη από τον λαό και το εκλεκτορικό κολλέγιο. Παρέμεινε στο αξίωμα, έως τη λήξη της θητείας του Νίξον, δηλαδή έως τις 20 Ιανουαρίου 1977. 
Προεδρικός Υποψήφιος του Ρεπουμπλικανικού Κόμματος (1976).
Ο Φορντ, δέχθηκε (σχετικά απρόθυμα βέβαια), να κάνει προεκλογική εκστρατεία για την προεδρική εκλογή του 1976. Ο ίδιος, κατάφερε να κερδίσει το χρίσμα του Ρεπουμπλικανικού Κόμματος για την προεδρία από τον τότε Κυβερνήτη της Καλιφόρνιας, Ρόναλντ Ρήγκαν. 
Τελικά, ο Τζέραλντ Φορντ, δεν κατάφερε να κερδίσει τις προεδρικές εκλογές από τον υποψήφιο του Δημοκρατικού Κόμματος, Τζίμι Κάρτερ, από τον οποίο έχασε με μέτρια διαφορά λαϊκής ψήφου (48,0% έναντι 50,1%) και σχετικά αυξημένη διαφορά, από το εκλεκτορικό κολλέγιο (240 εκλεκτορικές ψήφους έναντι 297 όπου έλαβε και νίκησε ο Κάρτερ). 
Σημειώσεις.
Μέχρι τον θάνατο του Τζωρτζ Μπους του πρεσβύτερου τον Νοέμβριο του 2018, αποτελούσε τον μακροβιότερο (πρώην) πρόεδρο των ΗΠΑ. Είναι ο μοναδικός πρόεδρος των Ηνωμένων Πολιτειών που υπηρέτησε σε αυτή τη θέση χωρίς να έχει εκλεγεί απευθείας είτε στη θέση του προέδρου είτε του αντιπροέδρου, αλλά κατά τις διατάξεις της 25ης τροποποίησης του Αμερικανικού Συντάγματος περί αναπλήρωσης του προέδρου και του αντιπροέδρου. Το Δεκέμβριο του 1973 εξελέγη κατόπιν προτάσεως του Προέδρου Ρίτσαρντ Νίξον από το Κογκρέσο στο αξίωμα Αντιπροέδρου, το οποίο είχε μείνει κενό λόγω της παραίτησης του ελληνικής καταγωγής Αντιπροέδρου Σπίρο Άγκνιου υπό το βάρος κατηγοριών για φοροδιαφυγή και ξέπλυμα χρήματος. Στη συνέχεια τον Αύγουστο του 1974 ορκίστηκε Πρόεδρος μετά από την παραίτηση του Νίξον κάτω από το βάρος του σκανδάλου Γουότεργκεϊτ. Ήταν πρόεδρος από τις 9 Αυγούστου 1974 έως τις 20 Ιανουαρίου 1977. Η θητεία του χαρακτηρίστηκε, όπως και του διαδόχου του Τζίμμυ Κάρτερ, από την προσπάθεια προσέγγισης Ανατολής-Δύσης. Ηττήθηκε στις εκλογές του Νοεμβρίου του 1976 από τον υποψήφιο του Δημοκρατικού κόμματος Κάρτερ.
Προσωπική Ζωή.
Ο Φορντ, παντρεύτηκε στο Γκραντ Ράπιντς του Μίσιγκαν, το 1948, την Μπέτι Μπλούμερ, με την οποία απέκτησαν τέσσερα παιδιά. Ήταν αριστερόχειρας. 
Θάνατος.
Απεβίωσε στο Ρίβερσαϊντ της Καλιφόρνια, στις 26 Δεκεμβρίου 2006, σε ηλικία 93 ετών. 

</doc>
<doc id="46057" url="https://el.wikipedia.org/wiki?curid=46057" title="Σέλμα Λάγκερλεφ">
Σέλμα Λάγκερλεφ

Η Σέλμα Λάγκερλεφ ("Selma Ottilia Lovisa Lagerlöf", 20 Νοεμβρίου 1858 – 16 Μαρτίου 1940) ήταν Σουηδή συγγραφέας. Αυτό που την έκανε πρωτίστως γνωστή ήταν το συγκινητικό παραμύθι της "Το θαυμαστό ταξίδι του Νιλς Χόλγκερσον", το οποίο και της χάρισε το Βραβείο Νόμπελ Λογοτεχνίας το 1909. Ήταν η πρώτη γυναίκα που έλαβε αυτή τη διάκριση. Η ίδια έζησε τα πρώτα της χρόνια στην επαρχία της Σουηδίας, και από μικρή συνήθιζε να γράφει ποιήματα. Σπούδασε παιδαγωγός στη Στοκχόλμη και διορίστηκε δασκάλα το 1885. Εκείνη την περίοδο έγραψε το πρώτο της μυθιστόρημα "Το τραγούδι της ζωής—Γιέστα Μπιέρλινγκ," έργο που έπαιξε σημαντικό ρόλο στην αναβίωση του ρομαντισμού στη Σουηδία. Το 1895 έκανε το μεγάλο βήμα να παραιτηθεί από τη διδασκαλία, ώστε να αφοσιωθεί πληρέστερα στη λογοτεχνία. Τα επόμενα χρόνια επισκέφθηκε διάφορες χώρες, όπως την Ιταλία, την Αίγυπτο και την Παλαιστίνη, που συμπλήρωσαν την ήδη πλούσια έμπνευσή της. Το 1914 εξελέγη μέλος της Σουηδικής Ακαδημίας, αλλά ο ψυχολογικός αντίκτυπος που της προκάλεσε ο Α΄ Παγκόσμιος Πόλεμος την έκανε να σταματήσει να γράφει για μερικά χρόνια. Τα έργα της, τα οποία είναι βαθύτατα επηρεασμένα από τις παραδοσιακές σουηδικές ιστορίες, χαρακτηρίζονται γενικά από τη μεγάλη αγάπη της για τη φύση και τον άνθρωπο, καθώς και από την πίστη της ότι το καλό θα θριαμβεύσει επί του κακού.
Έργα.
Στα έργα της, συγκαταλέγονται τα εξής:

</doc>
<doc id="46059" url="https://el.wikipedia.org/wiki?curid=46059" title="Ανδραβίδα Ηλείας">
Ανδραβίδα Ηλείας



</doc>
<doc id="46060" url="https://el.wikipedia.org/wiki?curid=46060" title="Δημητσάνα Αρκαδίας">
Δημητσάνα Αρκαδίας

Η Δημητσάνα είναι ιστορικό χωριό της Πελοποννήσου, πρωτεύουσα της επαρχίας Γορτυνίας του Νομού Αρκαδίας. Με την εφαρμογή του σχεδίου Καλλικράτης αποτελεί έδρα του Δήμου Γορτυνίας. Ο πληθυσμός της σύμφωνα με την απογραφή του 2011 είναι 342 κάτοικοι, ενώ το 2001 είχε 611 κατοίκους. Έχει χαρακτηριστεί παραδοσιακός οικισμός.
Τοποθεσία.
Η Δημητσάνα είναι χτισμένη σε μια ορεινή τοποθεσία, πάνω σε λoφοράχη και σε υψόμετρο 946 μέτρων, από τη μεσημβρινή πλευρά της οποίας παρέχεται θαυμάσια θέα της πεδιάδας της Μεγαλόπολης και του Ταΰγετου. Αποτελεί έδρα του διευρυμένου δήμου Γορτυνίας, ενώ μέχρι πρόσφατα ήταν έδρα του Δήμου Δημητσάνας. Η ιστορία της αρχίζει κατά τους Ομηρικούς χρόνους, όταν στη θέση της βρισκόταν η μικρή αρκαδική πόλη Τεύθις.
Αποτελεί κοινότητα μαζί με τα χωριά Παλαιοχώρι, Καρκαλού και τις μονές Αιμυαλών - Φιλοσόφου, με συνολικό πληθυσμό 740 κατ. Προπολεμικά η Δημητσάνα είχε διπλάσιο πληθυσμό,το 1960 είχε 2.000, αλλά πολλοί Δημητσανίτες μετανάστευσαν κι εγκαταστάθηκαν στην Αμερική, την Αυστραλία και αλλού.
Η Δημητσάνα στα χρόνια της Οθωμανοκρατίας διαδραμάτισε σημαντικό ρόλο με το «κρυφό σχολειό» και το 1821 με το «Δημητσανίτικο μπαρούτι» που παρασκεύαζε. Είναι πατρίδα του Εθνομάρτυρα Πατριάρχη Γρηγορίου του Ε΄, του οποίου το άγαλμα δεσπόζει στην κεντρική πλατεία του χωριού, που υπήρξε δωρεά του Μαρασλή, και του Μητροπολίτη Παλαιών Πατρών Γερμανού, όπου αμφοτέρων οι οικίες διασώζονται.&lt;br&gt; 
Στο μουσείο της Δημητσάνας που στεγάζεται στη Βιβλιοθήκη, εκτίθενται υφαντά, αργαλειοί, είδη λαϊκής τέχνης και αρχαιολογική συλλογή. Λίγο έξω από τη Δημητσάνα βρίσκεται και το Υπαίθριο Μουσείο Υδροκίνησης, που στόχο έχει την ανάδειξη των παραδοσιακών υδροκίνητων εγκαταστάσεων που παλιότερα ήταν ιδιαίτερα διαδεδομένες στην περιοχή.
Ιστορία.
Στην θέση της σημερινής Δημητσάνας υπήρχε η αρχαία Αρκαδική πόλη Τεύθις η οποία είχε συμμετάσχει στον Τρωικό πόλεμο αλλά και στον εποικισμό της Μεγαλόπολης. Η χρονική περίοδος που μετονομάστηκε η Τεύθις σε Δημητσάνα δεν είναι γνωστή. Ωστόσο, η ονομασία Δημητσάνα θεωρείται ότι έχει σλαβική προέλευση. Πολλοί ερευνητές διαφωνούν, ενώ άλλοι είναι υπέρμαχοι αυτής της άποψης δεδομένου ότι σλαβική ρίζα έχουν οι ονομασίες  και άλλων κοντινών χωριών όπως το Ζιγοβίστι, η Ζάτουνα, η Στεμνίτσα κ.ά.
Το 963 μ.Χ. ιδρύεται η Μονή Φιλοσόφου 2,5 χιλιόμετρα έξω από τη Δημητσάνα. Το όνομα Δημητσάνα αναφέρεται για πρώτη φορά το 967 μ.Χ. σε πατριαρχικό έγγραφο σχετικό με την Μονή Φιλοσόφου. Το 1764 ένας σοφός καλόγερος, ο Αγάπιος, έχτισε βιβλιοθήκη και μετέφερε τα βιβλία από το μοναστήρι. Η βιβλιοθήκη μεγάλωνε συνεχώς μέχρι το 1821, γιατί το Πατριαρχείο έδινε νέα βιβλία καθώς στη Δημητσάνα λειτουργούσε ιερατική σχολή που έγινε γνωστή με τ' όνομα «Φροντιστήριο Ελληνικών Γραμμάτων». Η σχολή της Δημητσάνας λειτούργησε από το 1764 και από αυτή αποφοίτησαν πολλοί μητροπολίτες και λόγιοι, ανάμεσά τους ο Γρηγόριος ο Ε' και ο Παλαιών Πατρών Γερμανός. Κατά τη διάρκεια του αγώνα του 1821, μεγάλο μέρος της βιβλιοθήκης καταστράφηκε, γιατί οι Έλληνες χρειάζονταν το χαρτί για να φτιάχνουν φυσέκια.
Επανάσταση 1821.
Η Δημητσάνα έπαιξε σημαντικό ρόλο στην Επανάσταση τόσο λόγω των μπαρουτόμυλων όσο και λόγω των σημαντικών Δημητσανιτών που σχετίστηκαν με αυτήν. 
Ήδη από τα χρόνια πριν την Επανάσταση η Φιλική Εταιρεία είχε καταφέρει να δημιουργήσει μια επιτυχή επικοινωνία μεταξύ του πυρήνα της Τριπολιτσάς και της ευρύτερης περιοχής Γορτυνίας όπου υπήρχαν αρκετοί μυημένοι. Στις παραμονές της Επανάστασης ο Παπαφλέσσας, μετά τη διαφωνία του με τον Παλαιών Πατρών Γερμανό και καθ’οδόν προς τη Μεσσηνία, κατέλυσε στη Δημητσάνα στο αρχοντικό Αντωνόπουλου ο οποίος ήταν γαμβρός από αδελφή του Κανέλου Δεληγιάννη. Εκεί σύμφωνα με την προφορική παράδοση έγινε ειδική τελετή ορκωμοσίας στο Ευαγγέλιο και συνεστίαση που έμεινε γνωστή ως «"Μυστικός Δείπνος"». Υπογράφηκε «συνωμοτικό» μετά το οποίο ο Παπαφλέσσας περιβληθείς την φουστανέλλα έφυγε για τα Καλάβρυτα. Το ιστορικό αυτό κτίριο σώζεται μέχρι σήμερα ενώ παλαιότερα είχε αποτελέσει τόπο προσκυνήματος διαφόρων στρατηγών. Ο Γενναίος Κολοκοτρώνης στις εκλογές του 1859 επισκέφθηκε τον πολιτικό του αντίπαλο Αντ. Αντωνόπουλο και γονατίζοντας ασπάσθηκε το έδαφος της ιστορικής αίθουσας λέγοντας «"ευλαβής σιγή αρμόζει εν τη αιθούση εκείνη, ήτις πρώτη ήκουσε το μέγα μήνυμα, όπερ εκείθεν σκορπισθέν και θριαμβεύσαν, κατέστησε την Ελλάδα ελεύθερον βασίλειον" …»
Στους Δημητσανίτες αδελφούς εμπόρους Νικόλαο και Σπυρίδωνα Σπυλιωτόπουλους (ή Σπηλιωτόπουλους) οφείλεται η επαναλειτουργία των μπαρουτόμυλων και σε μεγάλο βαθμό ο εφοδιασμός του αγώνα σε πυρομαχικά. Πριν την Επανάσταση ανακαίνισαν 11 παλαιότερους μπαρουτόμυλους και τους εφοδίαζαν με τις πρώτες ύλες. Το παραγόμενο μπαρούτι και τα υλικά κρύβονταν σε ασφαλή μέρη και στο σπίτι των ιδίων. Κάποτε λόγω τοπικών διχονοιών το μυστικό προδόθηκε στους Τούρκους και τον Φεβρουάριο του 1821 διατάχθηκε έρευνα στο σπίτι των Σπυλιωτόπουλων, γκρέμισμα πέντε μύλων και σφράγισμα των σπιτιών μερικών εργατών. Με εξαγορά και παραπλάνηση των Οθωμανών παραγόντων τελικά δεν βρέθηκε κάτι ύποπτο και οι Σπυλιωτόπουλοι αφέθηκαν ανενόχλητοι.
Τον Φεβρουάριο του 1821 οι Τούρκοι είχαν πλέον βάσιμες υπόνοιες για την επερχόμενη επανάσταση, έτσι κάλεσαν στην Τρίπολη και συνέλαβαν αρκετούς τοπικούς παράγοντες της Πελοποννήσου. Μεταξύ αυτών ήταν ο αρχιεπίσκοπος Δημητσάνας Θεόφιλος ο οποίος πέθανε φυλακισμένος λίγες μέρες πρίν την απελευθέρωση της Τριπολιτσάς. Είχε επίσης φυλακιστεί και ο Δημητσανίτης μητροπολίτης Αμυκλών και Τριπολιτσάς Δανιήλ. 
Από τη Δημητσάνα κατάγονταν οι εθνομάρτυρες Πατριάρχης Γρηγόριος Ε’ και ο Θεσσαλονίκης Ιωσήφ Αντωνόπουλος που απαγχονίστηκε στο Νεοχώρι στις 3 Ιουνίου 1821. Πάνω από 10 Δημητσανιώτες της διασποράς υπήρξαν μυημένοι στη Φιλική Εταιρεία:
Ο έμπορος Βελισσάριος Διογενείδης στην Κωνσταντινούπολη, οι Φώτιος Ηλιάδης (στενός συγγενής του Μιχ. Οικονόμου), Ζαχαρίας και Αθανάσιος Λεονάρδοι και Παναγιώτης Διογενείδης (αδελφός του Βελισσάριου) στο Ιάσιο, ο Κων. Κόκκινος στο Ισμαήλι, ο Ηλίας Μάνεσης στην Οδησσό, ο έμπορος Σταμάτης Ψαρούλης στην Ύδρα ο οποίος με τη σειρά του κατήχησε τον συμπατριώτη του έμπορο Ανδρέα Παναγιώτη Σπυλιόπουλο επίσης στην Ύδρα. Φιλικός ήταν και ο Π.Π. Γερμανός που είχε κατηχηθεί από τον Αντώνιο Πελοπίδα την 1 Νοεμ. 1818 προσφέροντας 5.000 γρόσια. Μυημένοι ήταν και ο ηγούμενος της μονής Αιμυαλών Παρθένιος και ο ιερέας Βαρθολομαίος, αγνώστου επωνύμου, στην Κωνσταντινούπολη. Οι αδελφοί Νικόλαος και Σπυρίδων Γεωργίου Σπυλιωτόπουλοι κατηχήθηκαν από τον Χριστόφορο Περραιβό στην Ύδρα τον Απρίλιο του 1820 με εκπρόσωπό τους στην Οδησσό τον Δημητσανίτη Αντώνιο Γαβριήλ. Ο μητροπολίτης Δανιήλ κατηχήθηκε την Πρωτομαγιά του 1820 από τον Κανέλο Δεληγιάννη και όρισε εκπρόσωπό του τον αδελφό του Μιχαήλ, μοναχό στο Άγιον Όρος. Από την οικογένεια των Ανδρονίκων που είχε μεταναστεύσει στη Βεσσαραβία, υπήρξε Φιλικός ο καπετάνιος Παύλος Ανδρόνικος. Θερμοί πατριώτες και μαχητές υπήρξαν οι Παναγιώτης Ανδρόνικος, αξιωματικός του ρωσικού στρατού, και ο αδελφό τους Ιωάννης. Ο πρώτος, που πέθανε το 1820, είχε συνθέσει ποίημα που έγινε επαναστατικό εμβατήριο της διασποράς, με στίχους σε τροχαϊκό μέτρο όπως:
Ο Ιωάννης Ανδρόνικος μετείχε στη μάχη του Δραγατσανίου ως εκατόνταρχος.
Στη Δημητσάνα παρασκευαζόταν μπαρούτι από την εποχή της πρώτης τουρκοκρατίας (πριν το 1684). Μαρτυρείται η λειτουργία μπαρουτόμυλων από την Βενετική κατάκτηση στα τέλη του 17ου αιώνα και αρχές του 18ου. Αρχικά, πριν φιαχτούν οι μπαρουτόμυλοι, η παραγωγή γινόταν με πρωτόγονα μέσα σε οικιακές συνθήκες. Τον 18ο αιώνα ιδρύθηκαν μπαρουτόμυλοι με πρωτοβουλία του μητροπολίτη Ανανία. Αυτοί καταστράφηκαν από τους Τούρκους το 1767 και αναστηλώθηκαν και πάλι λίγο πριν την Επανάσταση από τους Νικόλαο και Σπυρίδωνα Σπυλιωτόπουλους οι οποίοι, όπως λέει ο Μιχ. Οικονόμου, «μετέτρεψαν την περιουσία τους σε νίτρο και θειάφι». Με έξοδα των ιδίων και άλλων Φιλικών, πιθανώς και με χρήματα που έφερε ο Παπαφλέσσας, επαναλειτούργησαν οι μπαρουτόμυλοι αποθηκεύοντας πυρίτιδα για τον αγώνα σε μοναστήρια, σπήλαια και υπόγεια. Μετά την έκρηξη της επανάστασης οι μύλοι αυξήθηκαν σε 14. Η καθημερινή παραγωγή υπολογίστηκε σε 150 οκάδες ή και 300-500. Μέσα στο έτος 1821 οι Σπηλιωτόπουλοι προσέφεραν δωρεά μόνο στην Πελοπόννησο 13.106 οκάδες μπαρούτι, 3.510 οκάδες σφαίρες και 804.320 φυσίγγια. Εκτός από τους μπαρουτόμυλους παραγωγή πυρίτιδας γινόταν και στα σπίτια. Οι περισσότεροι Δημητσανίτες γνώριζαν αυτή την τέχνη και ήταν γνωστοί ως «μπαρουξήδες» ενώ η Δημητσάνα ονομάστηκε «μπαρουταποθήκη του Έθνους».
Αξιοθέατα.
Η Δημητσάνα είναι πετρόχτιστος οικισμός με αξιόλογα αρχοντικά, τα περισσότερα από τα οποία είναι αναστηλωμένα σήμερα. Ο οικισμός είναι χαρακτηριστικό δείγμα αρχιτεκτονικής της Γορτυνίας και είναι χαρακτηρισμένος παραδοσιακός.
Αξιοθέατα στο εσωτερικό του οικισμού αποτελούν: 
Λίγο έξω από τον οικισμό βρίσκεται το Υπαίθριο Μουσείο Υδροκίνησης που δημιουργήθηκε το 1997 με αναστήλωση εγκαταλελειμμένων προβιομηχανικών εγκαταστάσεων, που στηρίζονταν στη υδροκίνηση.
Στην ευρύτερη περιοχή σημαντικά αξιοθέατα είναι η παλαιά και νέα Μονή Φιλοσόφου καθώς και η Μονή Προδρόμου που βρίσκονται στο εσωτερικό του φαραγγιού του Λούσιου.
Ενδιαφέρον επίσης παρουσιάζουν το Ζυγοβίστι, η μονή Κερνίτσας και η Μονή Αιμυαλών, με πολύ μεγάλη σχέση με την περιοχή Αλαγονίας Μεσσηνίας από όπου προήλθε μεγάλο μέρος του πληθυσμού κατά την περίοδο της τουρκοκρατίας, όπως αναφέρει στο βιβλίο του ο Αγησίλαος Καλαμαράς.
Διοικητική ιστορία.
Η Δημητσάνα ήταν αρχικά έδρα του Δήμου Θεισόας, ο οποίος συστάθηκε στις 24 Μαΐου 1835. Το 1876 ο δήμος μετονομάστηκε σε Δήμο Δημητσάνης και λειτούργησε ως την κατάργησή του το 1912. Το 1912 συστάθηκε η Κοινότητα Δημητσάνης, η οποία αναγνωρίστηκε σε Δήμο στις 28 Αυγούστου 1992. Λειτούργησε ως δήμος μέχρι την κατάργησή του, το 2010 και σήμερα υπάγεται στον Δήμο Γορτυνίας.

</doc>
<doc id="46064" url="https://el.wikipedia.org/wiki?curid=46064" title="Βαστίλη">
Βαστίλη

Η Βαστίλη (γαλλικά: "Bastille" ή επίσημα "Bastille Saint-Antoine") ήταν ένα φρούριο στο Παρίσι, γνωστό επίσημα ως Βαστίλη Σεν-Αντουάν. Πρόκειται για οκτώ πύργους που έχτισε το 1370, κατά τη διάρκεια του Εκατονταετούς πολέμου, ο Ούγος Ομπριό κοντά στο προάστιο Σεν-Αντουάν. Έπαιξε έναν σημαντικό ρόλο στις διαμάχες στο εσωτερικό της Γαλλίας και κατά το μεγαλύτερο μέρος της ιστορίας της χρησιμοποιήθηκε ως κρατική φυλακή από τους βασιλείς της Γαλλίας. Πυρολύθηκε από τον γαλλικό λαό στις 14 Ιουλίου 1789, γεγονός που αποτέλεσε την απαρχή της Γαλλικής Επανάστασης και έκανε την Βαστίλη ένα σημαντικό σύμβολο του κινήματος της Γαλλικής Δημοκρατίας. Αργότερα κατεδαφίστηκε και αντικαταστάθηκε από την Πλατεία της Βαστίλης. 
Η Βαστίλη χτίστηκε για να προστατεύεται η ανατολική πλευρά της πόλης του Παρισιού από την αγγλική απειλή στον Εκατονταετή Πόλεμο. Οι εργασίες ξεκίνησαν το 1357 αλλά η βασική κατασκευή πραγματοποιήθηκε από το 1370 και έπειτα, δημιουργώντας ένα ισχυρό φρούριο με οκτώ πύργους που προστάτευαν την στρατηγική πύλη του λιμανιού Σεν Αντουάν στην ανατολική πλευρά του Παρισιού. Το καινοτόμο σχέδιο άσκησε επιρροή τόσο στην Γαλλία όσο και στην Αγγλία και αντιγράφηκε ευρέως. Η Βαστίλη έπαιξε πρωταγωνιστικό ρόλο στις διαμάχες στο εσωτερικό της Γαλλίας, συμπεριλαμβανομένης της διαμάχης μεταξύ των αντίπαλων παρατάξεων των Βουργουνδών και των Αρμανιάκ (εμφύλιος πόλεμος Βουργουνδών και Αρμανιάκ) τον 15ο αιώνα αλλά και των θρησκευτικών πολέμων τον 16ο αιώνα. Το φρούριο έγινε κρατική φυλακή το 1417: ο ρόλος του επεκτάθηκε αρχικά από τους Άγγλους κατακτητές της δεκαετίας του 1420 και του 1430 και έπειτα από τον Λουδοβίκο XI την δεκαετία του 1460. Οι άμυνες στην Βαστίλη ενισχύθηκαν μπροστά στην αγγλική και την αυτοκρατορική απειλή κατά την διάρκεια της δεκαετίας του 1550, με ένα προπύργιο να χτίζεται στα ανατολικά του φρουρίου. Η Βαστίλη έπαιξε έναν ρόλο κλειδί στην εξέγερση της Σφενδόνης και στην μάχη στο προάστιο Σεν Αντουάν το 1652. 
Ο Λουδοβίκος ΙΔ΄ χρησιμοποίησε την Βαστίλη ως φυλακή για τα μέλη της ανώτερης κοινωνικής τάξης της Γαλλίας, τα οποία αντιτάσσονταν στις διαταγές του ή τον εξόργιζαν, συμπεριλαμβανομένων των Γάλλων προτεσταντών, μετά την ανάκληση του διατάγματος της Νάντης. Από το 1659 και μετά, η Βαστίλη λειτουργούσε αρχικά ως κρατικό σωφρονιστικό ίδρυμα: από το 1789, 5.279 φυλακισμένοι πέρασαν από τις πύλες της. Υπό την βασιλεία του Λουδοβίκου IE΄ και του Λουδοβίκου ΙΣΤ΄, η Βαστίλη χρησιμοποιούνταν για να αποτρέπει τους φυλακισμένους να διαπράττουν εγκλήματα και για να υποστηρίζει την δουλειά της παρισινής αστυνομίας, κυρίως στο να ενδυναμώνει την λογοκρισία της κυβέρνησης απέναντι στα μέσα ενημέρωσης. Παρόλο που οι τρόφιμοι ζούσαν σε σχετικά καλές συνθήκες, η κριτική για την Βαστίλη άρχισε να αυξάνεται κατά την διάρκεια του 18ου αιώνα και ενισχύθηκε από αυτοβιογραφίες πρώην φυλακισμένων. Εφαρμόστηκαν μεταρρυθμίσεις κι μειώθηκε σημαντικά ο αριθμός των φυλακισμένων. Το 1789 η οικονομική κρίση της βασιλικής κυβέρνησης και η δημιουργία της Εθνοσυνέλευσης ανέπτυξαν τα δημοκρατικά αισθήματα στους κατοίκους της πόλης. Στις 14 Ιουλίου, η Βαστίλη πυρπολήθηκε από ένα επαναστατημένο πλήθος, κυρίως από κατοίκους του προαστίου Σεν Αντουάν, οι οποίοι προσπάθησαν να φτάσουν στην πολύτιμη πυρίτιδα που φυλασσόταν μέσα στο φρούριο. Οι επτά εναπομείναντες φυλακισμένοι βρέθηκαν και απελευθερώθηκαν ενώ ο κυβερνήτης της Βαστίλης, Bernard-René de Launay, σκοτώθηκε από το πλήθος. Η Βαστίλη κατεδαφίστηκε μετά από εντολή μιας επιτροπής του δημαρχείου του Παρισιού. Τα αναμνηστικά του φρουρίου μεταφέρθηκαν σε όλη την Γαλλία και εκτέθηκαν ως εικόνες της ανατροπής του δεσποτισμού. Κατά την διάρκεια του επόμενου αιώνα, ο χώρος και η ιστορική κληρονομιά της Βαστίλης εμφανιζόταν κυρίως στις αναφορές για την Γαλλική Επανάσταση, τις πολιτικές διαμαρτυρίες και την λογοτεχνική παραγωγή με θέμα την λαϊκή φαντασία ενώ παρέμεινε ένα σημαντικό σύμβολο για το γαλλικό δημοκρατικό κίνημα. 
Σχεδόν τίποτα δεν απέμεινε από τη Βαστίλη, εκτός από μερικά υπολείμματα των πέτρινων θεμελίων, που μεταφέρθηκαν στην λεωφόρο Henri IV. Στις αρχές του 19ου αιώνα οι ιστορικοί μελετητές άσκησαν κριτική στην Βαστίλη και πίστευαν ότι το φρούριο ήταν ένα σχετικά καλά διοικούμενο ίδρυμα αλλά ενεπλάκη έντονα στο σύστημα της γαλλικής αστυνόμευσης και του πολιτικού ελέγχου κατά τον 18ο αιώνα. 
Στην περίοδο της βασιλείας του Καρόλου Στ΄ (1380-1422) χρησιμοποιήθηκε τμήμα της ως τόπος κράτησης. Σε πραγματική κρατική φυλακή τη μετέτρεψε ο Ρισελιέ, και από τότε είχε διατηρήσει κάποιον αριστοκρατικό χαρακτήρα. Μπορούσε να στεγάσει μόνο 42 φυλακισμένους, οι οποίοι έμεναν σε ξεχωριστά κελιά ο καθένας και ήταν κατά κανόνα μόνο ευγενείς και μεγάλοι συνωμότες κατά της κρατικής ή θρησκευτικής εξουσίας. Τους φυλάκιζαν εκεί με μυστικές διαταγές.Εκεί φυλακίστηκαν κατά καιρούς οι Καλιόστρο, Μαρκήσιος ντε Σαντ, ο Βολταίρος κ.ά.
Η κατάληψη.
Σύμβολο της αυθαιρεσίας και της καταπίεσης, κατελήφθη από τον επαναστατημένο λαό του Παρισιού στις 14 Ιουλίου 1789. Ο διοικητής της, Λονέ, είχε διατάξει να πυροβολήσουν κατά του πλήθους που την πολιορκούσε. Στη μάχη που επακολούθησε, σκοτώθηκαν περίπου εκατό άτομα. Μετά την κατάληψή της, το πλήθος έκοψε το κεφάλι του Λονέ και κάποιων ανδρών του και τα περιφέρανε πάνω σε κοντάρια στους δρόμους του Παρισιού. Οι φυλακισμένοι ελευθερώθηκαν και το κτήριο κατεδαφίστηκε. Η ημερομηνία της πτώσης της Βαστίλης, που σήμαινε για τη Γαλλία το τέλος της βασιλικής αυθαιρεσίας, καθιερώθηκε από το 1880 ως εθνική γιορτή της Γαλλίας.
Η Βαστίλη σήμερα.
Στην τοποθεσία όπου βρισκόταν κάποτε το φρούριο είναι σήμερα η Πλατεία της Βαστίλης, όπου υπάρχει και η ομώνυμη Όπερα. Η τάφρος πίσω από τη φυλακή προς Νότο έχει μετατραπεί σε λιμανάκι για μικρά σκάφη (Bassin de l'Arsenal), και προς Βορρά σε καλυμμένο κανάλι (Canal Saint Martin).

</doc>
<doc id="46065" url="https://el.wikipedia.org/wiki?curid=46065" title="Ισαάκ Νεύτωνας">
Ισαάκ Νεύτωνας



</doc>
<doc id="46067" url="https://el.wikipedia.org/wiki?curid=46067" title="Λωρραίνη (περιοχή)">
Λωρραίνη (περιοχή)

Η Λωρραίνη (γαλλικά "Lorraine", γερμανικά "Lothringen") είναι πρώην διοικητική περιοχή της ανατολικής Γαλλίας, που περιλάμβανε τέσσερις νομούς, τους Μοζέλ, Μερτ-ε-Μοζέλ, Μεζ και Βοζ, με συνολικό πληθυσμό 2.310.376 (2000) και έκταση 23.547 τ. χλμ., ενώ πρωτεύουσά της είναι το Μετς. Συνορεύει με το Λουξεμβούργο, το Βέλγιο και τη Γερμανία στα Βόρεια, με την Αλσατία στα ανατολικά. και την Καμπανία νότια και δυτικά.
Τη διαρρέουν οι πλωτοί ποταμοί Μόζας και Μοζέλας. Είναι η πιο δασώδης περιοχή της Γαλλίας και έχει ανεπτυγμένη κτηνοτροφία και γεωργία. Επίσης διαθέτει πλούσια σιδηρομεταλλεύματα, που με τη σειρά τους έχουν οδηγήσει στην ανάπτυξη χαλυβουργικής και μεταλλουργικής βιομηχανίας.
Κυριότερες πόλεις είναι το Μετς, το Νανσί, (με 713.779 κατοίκους), το Μπαρ-λε-Ντυκ, το Επινάλ και το Βερντέν, που υπήρξε θέατρο σκληρών μαχών στη διάρκεια του Α’ Παγκοσμίου Πολέμου.
Από την 1 Ιανουαρίου 2016, η Λωρραίνη μαζί με τις πρώην περιοχές Καμπανία-Αρδέννες και Αλσατία συγκροτούν τη νέα περιοχή Γκραντ Εστ, ως αποτέλεσμα του νόμου σχετικά με την τροποποίηση των περιοχών που ψηφίστηκε το 2014.
Η Λωρραίνη στις αρχές του Μεσαίωνα.
Η Λωρραίνη αποτελεί τμήμα της άλλοτε ιστορικής κεντρικής Φραγκίας, που είχε παραχωρηθεί στον Λοθάριο τον Α΄ με τη συνθήκη του Βερντέν το 843. Την εποχή εκείνη ο Λοθάριος έφερε τον τίτλο του αυτοκράτορα και οι υπ' αυτόν περιοχές ήταν η Ιταλία, η Προβηγκία, η Βουργουνδία, η Αλσατία, η Δυτική Ρηνανία και οι Κάτω Χώρες. Οι δε αδελφοί του Λουδοβίκος ο Γερμανικός και Κάρολος ο Φαλακρός ήταν βασιλείς, ο μεν πρώτος της Ανατολικής, ο δε δεύτερος της Δυτικής Φραγκίας.
Μετά τον θάνατο του Λοθαρίου του Α΄ το βασίλειό του διανεμήθηκε μεταξύ των τριών γιων του. Ο Λοθάριος Β΄ έλαβε τη βόρεια της Βουργουνδίας περιοχή της Ρηνανίας, που πήρε από αυτόν το όνομά της (Λοθαριγγία). Η Λοθαριγγία αποτέλεσε πεδίο συγκρούσεων μεταξύ Γάλλων και Γερμανών για την κατοχή της ήδη από τον 9ο αιώνα, ειδικότερα μετά το θάνατο και του Λοθάριου του Β΄ το 869, όταν διανεμήθηκε μεταξύ του Καρόλου του Φαλακρού και του Λουδοβίκου του Γερμανικού, με τη συνθήκη του Μέρσεν. Το 900 μετατράπηκε σε δουκάτο υπό την ηγεμονία του Λουδοβίκου Δ΄ του Παιδός, παραχωρήθηκε δώρο από τον αυτοκράτορα Όθωνα Α΄ (944) στον κουνιάδο του Κορράδο τον Ερυθρό. Όταν αργότερα ο Κορράδος στασίασε εναντίον του αυτοκράτορα (954), ο Όθων το παραχώρησε στον μικρότερο αδελφό του Μπρούνο.
Υπο την διοίκηση του Μπρούνο (954-965) η περιοχή γνώρισε περίοδο μεγάλης ακμής. Ο ίδιος για την καλύτερη διοίκησή της τη χώρισε σε δύο μαργραβίες: την Άνω Λωρραίνη, υπό τον Φρειδερίκο και την Κάτω Λωρραίνη υπό τον Γοδεφρείδο. Μετά τον θάνατο του Μπρούνο οι δύο μαργράβοι έγιναν ανεξάρτητοι δούκες.
Η Κάτω Λωρραίνη μετά τον Γοδεφρείδο άλλαξε πολλά χέρια, περνώντας από Φράγκους πρίγκιπες όπως ο Κάρολος, ο Όθων, και κατέληξε τελικά στον Γοδεφρείδο Β΄ του Βερντέν που όταν πέθανε άτεκνος (1023) τον διαδέχθηκε ο αδελφός του Γκοθέλο. Η Άνω Λωρραίνη εξακολουθούσε να διοικείται από τους κόμητες του Μπαρ, τους απογόνους του Φρειδερίκου Α΄, έως τον δισέγγονό του Φρειδερίκο Γ΄, που πέθανε (1033) άτεκνος σε παιδική ηλικία. Η Άνω Λωρραίνη πέρασε τότε στον Γκοθέλο της Κάτω Λωρραίνης, που ένωσε τα δύο δουκάτα. Τον Γκοθέλο διαδέχθηκε ο γιος του Γοδεφρείδος Γ΄, αλλά ο αυτοκράτορας παραχώρησε το δουκάτο στον Αδαλβέρτο κόμη του Μετς. Ακολούθησε σκληρή αντίδραση του Γοδεφρείδου με πολλές συγκρούσεις. Ο Αδαλβέρτος σκοτώθηκε (1048) στη μάχη του Τουίν από τον Γοδεφρείδο (11 Νοεμβρίου/1048) και ο αυτοκράτορας παραχώρησε τελικά το δουκάτο της Λωρραίνης στον μικρότερο αδελφό του Αδαλβέρτου Γεράρδο.
Η Λωρραίνη τον Μεσαίωνα.
Η δυναστεία του Γεράρδου κυβέρνησε στη συνέχεια για επτά περίπου αιώνες τη Λωρραίνη. Το 1420 ο Γάλλος πρίγκιπας του Ανζού Ρενέ (ήδη δούκας του γειτονικού Μπαρ και αργότερα βασιλιάς της Νάπολης) παντρεύτηκε την κόρη του δούκα Κάρολου Β΄ της Λωρραίνης Ισαβέλλα της Λωρραίνης, η οποία μαζί με τον σύζυγο της Ρενέ διαδέχθηκε τον πατέρα της στο δουκάτο μετά τον θάνατό του (1431). Το δουκάτο της Λωρραίνης πέρασε στον οίκο του Βωντεμόν με τον γάμο της κόρης του δούκα Ρενέ Α΄ και της Ισαβέλλας Γιολάντας με τον Φρειδερίκο Βωντεμόν, γιο του Αντώνιου κόμη του Βωντεμόν, που είχε κάνει μεγάλους αγώνες κατά του αυτοκράτορα Σιγισμόνδου για να το ανακτήσει, αφού καταγόταν από παρακλάδι της δουκικής οικογένειας. Πρώτος δούκας από τον οίκο ήταν ο γιος του Φρειδερίκου και της Γιολάντας, ο Ρενέ Β΄. Περνώντας στη συνέχεια υπό γαλλική επικυριαρχία, η Λωρραίνη έμεινε για λίγο χρονικό διάστημα σχετικά ανεξάρτητη. Δούκες της παρέμειναν επί δυόμιση περίπου αιώνες οι καταγόμενοι από τη δυναστεία Λωρραίνης-Βωντεμόν.
Η γαλλική κατοχή έγινε εντονότερη μετά την εισβολή στο δουκάτο του καρδινάλιου Ρισελιέ (1634) εναντίον του δούκα Καρόλου Δ΄ που τον εξανάγκασε σε παραίτηση υπέρ του μικρότερου αδελφού του Νικολάου-Φραγκίσκου, γιατί ο Κάρολος επενέβη σε εσωτερική διαμάχη στην Γαλλία εναντίον του καρδινάλιου. Ανεξαρτητοποιήθηκαν οριστικά από τον δούκα Λεοπόλδο (1697-1729) εγγονό του Νικολάου Φραγκίσκου. Κατά τον 16ο αιώνα η Λωρραίνη υπό τους Δούκες Γκιζ διαδραμάτισε σημαντικό ρόλο στους θρησκευτικούς πολέμους της Γαλλίας.
Περί το τέλος του 17ου αιώνα ο βασιλιάς της Γαλλίας υποχρέωσε σε παραίτηση τον δούκα Φραγκίσκο Γ΄, μελλοντικό αυτοκράτορα, γιο του Λεοπόλδου μετά το γάμο του που τέλεσε με την Μαρία Θηρεσία, προς αποφυγή της πιθανής τότε ένωσης του δουκάτου με την Αυστρία. Έτσι η Λωρραίνη το (1736) παραχωρήθηκε στον Στανισλάβ Λετσίνκσι, διάδοχο του θρόνου της Πολωνίας. Ο δούκας Φραγκίσκος, μετά από πιέσεις του πεθερού του αυτοκράτορα Καρόλου ΣΤ΄, αναγκάστηκε να ανταλλάξει το δουκάτο της Λωρραίνης με το δουκάτο της Τοσκάνης. Τελικά θα επιστραφεί οριστικά στη Γαλλία τριάντα χρόνια αργότερα.
Νεότερη ιστορία.
Μετά την πτώση του Ναπολέοντα η περιοχή πέρασε στη δικαιοδοσία της Πρωσίας και το 1871, μετά την ήττα της Γαλλίας στον Γαλλοπρωσικό πόλεμο συνενώθηκε με την Αλσατία, αποτελώντας τo κρατίδιο της Αλσατίας-Λωρραίνης, που διοικούνταν, αντίθετα με τα άλλα γερμανικά κρατίδια που διέθεταν κοινοβούλιο, από διορισμένο κυβερνήτη. Το 1911 της παραχωρήθηκε καθεστώς σχετικής αυτονομίας.
Το κρατίδιο κήρυξε την ανεξαρτησία του λίγο μετά το τέλος του Α΄ Παγκοσμίου Πολέμου, για να κατακτηθεί όμως λίγες μέρες αργότερα από τους Γάλλους. Κατά τη διάρκεια του Β΄ Παγκοσμίου Πόλεμου πέρασε ξανά υπό γερμανική κυριαρχία το 1940, για να απελευθερωθεί τελικά από τον αμερικανικό στρατό το 1944, οπότε και έγινε οριστικά μέρος της Γαλλίας. Οι μάχες για την απελευθέρωσή της ήταν πολύ σφοδρές (καθώς η Λωρραίνη αποτελούσε πέρασμα για τη γερμανική ενδοχώρα) και έτσι στη Λωρραίνη βρίσκεται σήμερα το μεγαλύτερο αμερικανικό στρατιωτικό νεκροταφείο της Γαλλίας.

</doc>
<doc id="46069" url="https://el.wikipedia.org/wiki?curid=46069" title="Λοζάνη">
Λοζάνη



</doc>
<doc id="46071" url="https://el.wikipedia.org/wiki?curid=46071" title="ΟΦΚ Βελιγραδίου">
ΟΦΚ Βελιγραδίου

Η ΟΦΚ Βελιγραδίου (σερβικά: Омладински фудбалски клуб Београд - ОФК Београд), γνωστή και ως "ΟΦΚ Μπέογκραντ", είναι η ποδοσφαιρική ομάδα του αθλητικού συλλόγου ΟΣΔ Βελιγραδίου (ОСД Београд) της Σερβίας με έδρα το Βελιγράδι και συγκεκριμένα τη συνοικία Καράμπουρμα. 
Ιστορία.
Ιδρύθηκε το 1911 και είναι από τους πιο παλιούς συλλόγους στη Σερβία. Έχει κατακτήσει 5 πρωταθλήματα όλα προπολεμικά και 4 κύπελλα Γιουγκοσλαβίας τις δεκαετίες '50 και '60. Χρώματα έχει το μπλε και άσπρο.
Στην αθλητική της πορεία έχει αλλάξει πολλές ονομασίες. Ξεκίνησε σαν Μπεογκράτσκι Σπόρτ Κλουμπ ("БСК - Београдски Спорт Клуб"). Το 1945 άλλαξε σε Μετάλατς ("Металац") μέχρι το 1950 που ξαναπήρε το παλιό της όνομα. Το 1957 άλλαξε πάλι σε ΟΣΔ Βελιγραδίου ("Омладинско спортско друштво Београд") μέχρι το 1959 που πήρε το σημερινό της όνομα.
Η ΟΦΚ Μπέογκραντ βρισκόταν κατά κανόνα στη σκιά των δύο μεγάλων συλλόγων του Βελιγραδίου, της Παρτιζάν και του Ερυθρού Αστέρα. Έδινε βάση κυρίως στις ακαδημίες νεαρών αθλητών. Άλλωστε τα αρχικά "ΟΦΚ: Омладински фудбалски клуб" σημαίνουν: "Νεανικός Ποδοσφαιρικός Όμιλος". Το παρατσούκλι των οπαδών της είναι "Οι ρομαντικοί". Το συνηθισμένο σλόγκαν που δείχνει το προφίλ της ομάδας είναι: "Ποτέ στην κορυφή, μα πάντα εκεί κοντά". 
Ως τη δεκαετία του '70 βρισκόταν στη μεγάλη κατηγορία και είχε κάποιες ευρωπαϊκές παρουσίες. Σε μία από αυτές, το 1973-74, απέκλεισε τον Παναθηναϊκό στον α΄ γύρο του Κυπέλλου ΟΥΕΦΑ νικώντας με 2-1 στο Γήπεδο Λεωφόρου Αλεξάνδρας αν και έχασε με 0-1 στο Βελιγράδι.
Τη δεκαετία του '80 αγωνιζόταν άλλοτε στην Α΄ και άλλοτε στη Β΄ κατηγορία. Μετά τη διάλυση της Γιουγκοσλαβίας αγωνίζεται στην ανώτερη κατηγορία του πρωταθλήματος Σερβίας-Μαυροβουνίου (από το 2007 του πρωταθλήματος Σερβίας) και το 2003 ξανάβγηκε στην Ευρώπη. 
Το 2008 αν και τερμάτισε στην ένατη θέση, αγωνίστηκε στο Κύπελλο Ιντερτότο με αντίπαλο τον Πανιώνιο, στη θέση της Μπόρατς Τσάσακ.

</doc>
<doc id="46072" url="https://el.wikipedia.org/wiki?curid=46072" title="Λαγκάδια Αρκαδίας">
Λαγκάδια Αρκαδίας

Τα Λαγκάδια Αρκαδίας είναι ένα χωριό στη Γορτυνία, κτισμένο σε απότομη πλαγιά βουνού. Είναι η πατρίδα των Δεληγιανναίων, αλλά και άλλων αγωνιστών του 1821. Ονομαστοί σε όλη την Ελλάδα υπήρξαν οι Λαγκαδινοί κτίστες, με πλούσια αρχιτεκτονική παράδοση, η οποία είναι εμφανής και στο ίδιο το χωριό. Κατά την αρχαιότητα, από την περιοχή περνούσε η οδός που οδηγούσε στην Ολυμπία, όπου διεξάγονταν οι Ολυμπιακοί Αγώνες. Έχει χαρακτηριστεί παραδοσιακός οικισμός.
Γεωγραφία.
Το χωριό βρίσκεται 65 χλμ. ΒΔ. της Τρίπολης και 80 χλμ Α. του Πύργου. Είναι κτισμένο σε πλαγιά κλίσης 70 μοιρών, σε υψόμετρο 966 μέτρων και διατρέχεται από τρία ρέματα. Το χωριό ορίζεται από τον εθνικό δρόμο στον Πάνω και στον Κάτω Μαχαλά. Ο Κάτω Μαχαλάς είναι μία ρεματιά, στην οποία κυλά το Λαγκαδιανό ποτάμι, ή Τουθόα κατά τον Παυσανία, που αποτελεί παραπόταμο του Λάδωνα.
Ιστορία.
Υπάρχουν διάφοροι θρύλοι για την ίδρυση των Λαγκαδίων. Ένας από αυτούς αναφέρει ότι κατά την περίοδο της Φραγκοκρατίας (αρχές 13ου αι.) οι τεχνίτες που ανέλαβαν το χτίσιμο του κάστρου της Άκοβας, κατοίκησαν τη σημερινή περιοχή των Λαγκαδίων, όπου συνέχισαν να ασκούν από γενιά σε γενιά την τέχνη του χτίστη. Η θεωρία αυτή δεν είναι γενικά αποδεκτή λόγω της σχετικά μεγάλης απόστασης των δύο τοποθεσιών.
Άλλη εκδοχή προέρχεται από τους Δεληγιανναίους, γνωστούς κοτζαμπάσηδες της περιοχής. Σύμφωνα με αυτήν, ένας πρόγονός τους ονόματι Πέτρος Λίτινος, υπήρξε γραμματέας του Αϊδίν Αγά κατά την κατάληψη της Πελοποννήσου από τον Μωάμεθ Β΄ τον Πορθητή. Για τις υπηρεσίες του έλαβε γαίες στην περιοχή της Γορτυνίας, όπου και κατοίκησε. Ο απόγονός του, ιερέας Ιωάννης Λίτινος θεωρείται συνοικιστής της Άνω Γειτονιάς των Λαγκαδίων. 
Άλλη άποψη είναι ότι το χωριό δημιουργήθηκε πιθανότατα γύρω στο 1500 από τη συνένωση μικρών οικισμών της περιοχής με βασικότερους τους οικισμούς Κρέσπη και Δραΐνα, που βρίσκονται σήμερα εντός των ορίων του χωριού. Το χωριό (ή ένα μέρος αυτού) αναφέρεται για πρώτη ίσως φορά με το όνομα «Λαγκάδια» σε Οθωμανικό κατάστιχο του 1570, όπου φαίνεται να έχει 46 σπίτια. Στο ίδιο κατάστιχο σημειώνεται και η Δραΐνα ως ανεξάρτητος οικισμός με 44 σπίτια. Στα 1698-1699 προστίθενται οι 8 οικογένειες του γειτονικού οικισμού Αρβίτσα που ανεβάζουν τον πληθυσμό των Λαγκαδίων στα 207 άτομα κατά την απογραφή του 1700.
Επανάσταση 1821.
Στα Λαγκάδια η επανάσταση κηρύχτηκε στις 23 Μαρτίου 1821. Την 1η Απριλίου 1821 ο κοτζαμπάσης Κανέλλος Δεληγιάννης διατάσσει τη σφαγή όλων των Τούρκων Λαγκαδινών (40 οικογένειες) και την πυρπόληση του τζαμιού. Συνολικά σφαγιάστηκαν περίπου 300 άοπλοι άντρες (λίγες ημέρες νωρίτερα είχαν αφοπλιστεί), γυναίκες και παιδιά. Αυτό είχε ως αποτέλεσμα να τρομοκρατηθούν οι κάτοικοι της γύρω περιοχής που, φοβούμενοι αντίποινα, εντάχθηκαν στο πλευρό των Δεληγιανναίων, οι οποίοι είχαν πλέον πέσει στη δυσμένεια των Τούρκων και χρειάζονταν υποστήριξη. 
Το 1825 ο Ιμπραήμ έχοντας ανακαταλάβει το μεγαλύτερο μέρος της Πελοποννήσου εισέρχεται στα άδεια από κατοίκους Λαγκάδια και στήνει για μερικές μέρες το αρχηγείο του στο σπίτι των Δεληγιανναίων.
Η προσφορά των Λαγκαδινών στον αγώνα του 1821 ήταν μεγάλη. Εκτός από την προσωπική τους συμμετοχή (Γιάννης Θεοφιλόπουλος «Καραβογιάννης», Παπασταθούλης, Θανάσης Κίντζιος, Μιχάλης Κίντζιος, Ιωάννης Χριστοδουλόπουλος), βοήθησαν και με το χτίσιμο πολλών και σημαντικών οχυρωματικών έργων.
19ος – 20ος αιώνας.
Μετά την απελευθέρωση, οι Λαγκαδινοί επιδίδονται σχεδόν αποκλειστικά στο επάγγελμα του χτίστη, οργώνοντας όλη την Πελοπόννησο σε ομάδες (μπουλούκια) κατασκευάζοντας σπίτια, γεφύρια, σχολεία, βρύσες και εκκλησίες. Η φήμη τους εξαπλώνεται γρήγορα και γίνονται πλέον περιζήτητοι. Αυτό έχει ως αποτέλεσμα μια περίοδο μεγάλης ευημερίας. Τα Λαγκάδια γίνονται η μεγαλύτερη πόλη της Αρκαδίας μετά την Τρίπολη με πληθυσμό σχεδόν 7.000 κατοίκους τη δεκαετία του 1890. 
Στα τέλη όμως του 19ου και στις αρχές του 20ού αιώνα, μεγάλο μέρος του πληθυσμού αναγκάζεται να μεταναστεύσει αναζητώντας καλύτερη τύχη κυρίως στις Ηνωμένες Πολιτείες. Πολλοί ακόμα φεύγουν μετά το Β΄ Παγκόσμιο Πόλεμο για την Αθήνα και τον Πύργο. Αποτέλεσμα της εξωτερικής και εσωτερικής μετανάστευσης είναι η πληθυσμιακή συρρίκνωση των Λαγκαδίων που σήμερα αριθμούν 700 περίπου κατοίκους εκ των οποίων ελάχιστοι είναι μόνιμοι.
Αξιοθέατα.
Εκτός από το τοπίο, τα τρεχούμενα νερά, τις παραδοσιακές βρύσες και τα γεφύρια, σημαντικά αξιοθέατα στα Λαγκάδια αποτελούν οι ναοί των Ταξιαρχών και του Τίμιου Προδρόμου. Χτίστηκαν και οι δύο το 1808 σε διάστημα 40 ημερών λόγω χρονικού περιορισμού που έθεσαν οι Τούρκοι. Στον Κάτω Μαχαλά ο Ναός των Αγίων Αποστόλων που κατασκευάστηκε το 1854. Διατηρείται επίσης και το αρχοντικό των Δεληγιανναίων.

</doc>
<doc id="46075" url="https://el.wikipedia.org/wiki?curid=46075" title="Φασόλι">
Φασόλι

Το φασόλι είναι ο καρπός της φασολιάς (επιστ. ονομ.: "Phaseolus vulgaris" και "Phaseolus coccineus") καθώς και άλλων ειδών τους γένους "Vigna". Είναι εδώδιμος καρπός και θρεπτικό όσπριο. Γνωστό φαγητό με βάση το φασόλι είναι η φασολάδα.
Ετυμολογία.
Το φασόλι προέρχεται από την λατινική λέξη fagioli, με την οποία έγινε αρχικά γνωστό το όσπριο στην Ιταλία η οποία με τη σειρά της προέρχεται από τη λέξη fava (κουκιά) .
Ιστορία.
Διάφορες ποικιλίες φασολιών έχουν προέλθει από διάφορες περιοχές σε όλο τον κόσμο, από την Αφρική έως την Νότια Αμερική. Η παλαιότερη ένδειξη καλλιέργειας φασολιών πιστεύεται ότι έχει βρεθεί μέσα σε μια σπηλιά στις Περουβιανές Άνδεις.
Τα φασόλια αναπτύχθηκαν για πάνω από 8.000 χρόνια, δίδοντας μια πολύτιμη πηγή τροφής στους ιθαγενείς πληθυσμούς των ανθρώπων. Στα αγγλικά ο αρχικός τύπος των φασολιών ονομάζεται pole beans (σημαίνει εκτός των άλλων και κοντάρι ή άξονας). Τα φασόλια αυτά, από τις νότιες περιοχές της Χιλής και της Αργεντινής ως τη λίμνη Χιούρον στα βόρεια, αποτέλεσαν ένα σημαντικό κομμάτι της διατροφής των διαφόρων αγροτικών φυλών.
Τα θαμνώδη φασόλια είναι ένα νέο φαινόμενο στην καλλιέργεια των φασολιών. Έχουν την ικανότητα να αναπτύσσονται χωρίς την ανάγκη υποστήριξης και προήλθαν από την κλασική ποικιλία των φασολιών μετά από προσεκτική επιλογή. Αυτή η νέα κατηγορία των φασολιών εμφανίστηκε στην πεδιάδα της Οαχάκα στο νότιο Μεξικό πριν 1.000 χρόνια.
Καλλιέργεια.
Τα φασόλια μπορούν να καλλιεργηθούν στα περισσότερα εδάφη, αλλά προτιμούν ένα ελαφρύ καλά στραγγιζόμενο έδαφος.
Φυτεύονται όταν έχει απομακρυνθεί ο κίνδυνος του παγετού και το έδαφος έχει ζεσταθεί λίγο. Τα θαμνώδη φασόλια φυτεύονται στα 2.5 εκ. βάθος (1 ίντσα) και από 5 ως 7,5 εκατοστά μακριά (2-3 ίντσες). Συνήθως είναι πυκνά φυτά και καταλαμβάνουν λίγο χώρο στον κήπο. Τα θαμνώδη φασόλια είναι ιδανικά φυτά για να φυτευθούν μαζί με το σέλινο, αγγούρια, φράουλες και καλαμπόκι. Παρόλα αυτά, δεν πρέπει να φυτεύονται μαζί με μάραθο και κρεμμύδια.
Παρομοίως με τα θαμνώδη φασόλια, τα απλά φασόλια χρειάζονται ζεστό έδαφος. Φυτεύονται 5 εκατοστά μακριά το ένα από το άλλο (2 ίντσες) σε λοφάκια, στο κέντρο των οποίων έχουν κοντάρια ή κοτσάνια καλαμποκιού. Σπέρνονται 4-6 φασόλια ανά λοφάκι. Επίσης μπορούν να φυτευτούν στη βάση ενός πλέγματος ή ενός φράχτη.
Για όλες τις ποικιλίες φασολιών, ο ζεστός ήλιος και η καλή κυκλοφορία του αέρα μεταξύ των φυτών είναι απαραίτητη για την ανάπτυξη των φυτών και τον περιορισμό των ασθενειών. Καλό είναι να μην φυτεύονται γύρω απο ηλιοτρόπια. Και οι δύο τύποι φασολιών βλασταίνουν μέσα σε 3 έως 7 ημέρες όταν η θερμοκρασία κυμαίνεται από 16 έως 29 βαθμούς Κελσίου.
Είδη φασολιών.
Κόκκινα φασόλια.
Έχουν σχήμα που θυμίζει νεφρό γι' αυτό και στα αγγλικά ονομάζονται Red kidney beans, σε ελεύθερη μετάφραση κόκκινα φασόλια νεφρίτες. Το ίδιο φασόλι, με σχήμα νεφρού δηλαδή, υπάρχει και σε άλλα χρώματα (λευκό και με ανοιχτά ή σκούρα στίγματα), αλλά καθώς στην Ελλάδα τα λευκά είναι γνωστά με άλλη ονομασία θα τα δούμε παρακάτω.
Τα κόκκινα φασόλια θα τα βρούμε πολύ συχνά στο μεξικάνικης προέλευσης πιάτο τσίλι κον κάρνε, σε σαλάτες αλλά και σε μορφή πουρέ.
Χορόζ ή Χορόζι.
Γνωστό ως White kidney bean στο εξωτερικό είναι ουσιαστικά οι λευκοί νεφρίτες. Στην Αμερική είναι επίσης γνωστό ως φασόλι Αλούμπια (Alubia bean), στην Ιταλία Κανελίνι (Canellini) και στην Ινδία Λόμπια (Lobia).
Στις νότιες περιοχές της Ελλάδας όπου είναι κυρίως γνωστό προτιμάται για την παρασκευή φασολάδας. Είναι πολύ διαδεδομένο παγκοσμίως και προέρχεται από την Αργεντινή. Η ονομασία του εικάζεται ότι προέρχεται από το τούρκικο φασόλι Χορόζ, που σημαίνει κόκορας.
Γίγαντες, Ελέφαντες.
Φασόλι γνωστό στο εξωτερικό ως Λίμα λόγω της περουβιανής του προέλευσης. 
Είναι ιδιαίτερα δημοφιλές στην Ελλάδα καθώς προτιμάται στην παρασκευή φασολάδας αλλά και άλλων πολύ γνωστών πιάτων όπως γίγαντες στο φούρνο και σπετζοφάι.
Οι πιο διαδεδομένοι είναι οι Γίγαντες Πρεσπών που είναι ελληνική ποικιλία και καλλιεργούνται στις παραλίμνιες περιοχές της μεγάλης και μικρής Πρέσπας εδώ και τουλάχιστον 100 χρόνια. Ήταν χαρακτηρισμένα ως Π.Ο.Π. από το 1994 ως το 2009 ενώ από τις 28 Μαΐου 2009 θεωρούνται προϊόντα Π.Γ.Ε. (Προστατευόμενης Γεωργικής Ένδειξης).
Έγχρωμοι (Μαύροι) Γίγαντες, Ελέφαντες.
Μια λιγότερο γνωστή ποικιλία για τα ελληνικά δεδομένα είναι οι Έγχρωμοι (Μαύροι) Γίγαντες, Ελέφαντες. Καλλιεργούνται επίσης στις Πρέσπες, είναι όμως νεότερη ποικιλία. Η γεύση τους θυμίζει κάστανο και αν και δείχνουν σκληρά βράζουν σχετικά γρήγορα. Οι λοβοί τους είναι μοβ ή καφέ με μαύρο ομφάλιο δάκτυλο.
Πλακέ Πρεσπών, Μεγαλόσπερμα ή "Τσαλιά".
Τα φασόλια Πλακέ Πρεσπών είναι λευκά στο χρώμα και έχουν λεπτή φλούδα. Χρησιμοποιούνται κυρίως για την παρασκευή φασολάδας. 
Δεν υπάρχουν ακριβείς πληροφορίες για το πότε ξεκίνησε η καλλιέργειά τους στην περιοχή των Πρεσπών. Παρόλα αυτά η ονομασία Πλακέ άρχισε να χρησιμοποιείται τη δεκαετία του 1920.
Από το 1994 μέχρι το 2009 ήταν χαρακτηρισμένα προϊόντα Π.Ο.Π, ενώ από τις 28 Μαΐου 2009 θεωρούνται προϊόντα Π.Γ.Ε (Προστατευόμενης Γεωργικής Ένδειξης).
Φασόλια Βανίλια.
Πρόκειται για φασόλια λευκά, πολύ μικρά, με σχήμα ωοειδές, λεπτή φλούδα και γλυκιά γεύση. Το όνομα Βανίλια δόθηκε από τους ίδιους τους καλλιεργητές για να τονιστούν τα ιδιαίτερα χρωματικά και γευστικά χαρακτηριστικά αυτής της ποικιλίας. Στην Ελλάδα καλλιεργείται κυρίως στην Πρέβεζα και στην κοιλάδα του Φενεού.
Μπαρμπούνια, Χάντρες.
Στην Ελλάδα τα βρίσκουμε σε δύο μορφές πράσινα και με κόκκινα στίγματα (υποποικιλία Borlotti, στην Ελλάδα γνωστή ως Βorlotto). Τα πράσινα μπορούν να μαγειρευτούν ολόκληρα ενώ από αυτά που έχουν κόκκινα στίγματα αφαιρούμε το σκληρό φλοιό και κρατάμε τα σπέρματα τα οποία λέγονται Χάντρες . Τα φασόλια Χάντρες καταναλώνονται και νωπά και ξερά. Με το μαγείρεμα χάνουν τα χαρακτηριστικά τους στίγματα και αποκτούν ένα ανοιχτό καφέ χρώμα.
Ονομάστηκαν Μπαρμπούνια (Μπαρμπουνοφάσουλα) επειδή ο χρωματισμός της υποποικιλίας Μπορλότι (Borlotti) θυμίζει αυτόν που έχει το ψάρι μπαρμπούνι. Στο εξωτερικό είναι γνωστά ως φασόλια Κράνμπερι επειδή το χρώμα των στιγμάτων τους θυμίζει αυτόν του καρπού κράνμπερι.
Η καλλιέργεια της υποποικιλίας Μπορλότι ξεκίνησε από την Κολομβία.
Πίντο.
Τα φασόλια Πίντο μοιάζουν πολύ με τα μπαρμπούνια, όμως τα στίγματά τους αντί για το χαρακτηριστικό ροζ-κόκκινο χρώμα των δεύτερων είναι σκούρο καφέ.Το όνομά τους το πήραν από την ισπανική λέξη πίντο (pinto) που σημαίνει ζωγραφισμένα. Είναι ιδιαίτερα δημοφιλή στη μεξικάνικη και βραζιλιάνικη κουζίνα και βρίσκονται σε αρκετά πιάτα αντί για τα κόκκινα (Red kidney beans). Η γεύση των δύο είναι παρόμοια. Χρησιμοποιούνται συχνά στο φαγητό τσίλι κον κάρνε αντί για κόκκινα ή μαύρα φασόλια. Σήμερα καλλιεργούνται περισσότερο στις ΗΠΑ παρά στο Μεξικό όπου είναι επίσης πολύ διαδεδομένα.
Τσαουλιά.
Τα Τσαουλιά μπορούν να φαγωθούν νωπά μαζί με το φλοιό τους όπως και τα πράσινα Μπαρμπούνια και τα Αμπελοφάσουλα. Έχουν πράσινο χρώμα και γεύση απαλή και ελαφριά. Ο φλοιός τους μπορεί να φτάσει σε μήκος τα 25 εκ. Είναι ιδιαίτερα δημοφιλή στην ελληνική κουζίνα και συνήθως μαγειρεύονται με ελαιόλαδο, χυμό ντομάτας, πατάτες και καρότα στην κατσαρόλα. Αντέχουν περίπου μια εβδομάδα από τη στιγμή που θα κοπούν . Λέγονται επίσης και Φραγκοφάσουλα.
Μαυρομάτικα.
Το όνομα τους προκύπτει από την εμφάνιση τους καθώς είναι λευκά και έχουν στη μέση μια μαύρη κηλίδα σαν μάτι. Προκύπτουν από τα Αμπελοφάσουλα. Συνήθως τρώγονται σε κρύες σαλάτες ή στην κατσαρόλα με σπανάκι και σέσκουλα. 
Στην Ελλάδα καλλιεργούνται σε περιοχές όπως η Πρέβεζα και η Καστοριά. Άλλες χώρες με μεγάλη παραγωγή μαυρομάτικων φασολιών είναι η Νιγηρία, η Μαδαγασκάρη, το Περού και οι Ηνωμένες Πολιτείες. 
Στα κυπριακά ονομάζονται λουβιά.
Στα αγγλικά ονομάζονται "black eyed peas", δηλαδή «μαυρομάτικα μπιζέλια».
Αμπελοφάσουλα.
Ανήκουν και αυτά στην κατηγορία των φασολιών που τρώγονται νωπά μαζί με το φλοιό τους. Είναι πολύ λεπτά και έχουν χρώμα σκούρο πράσινο. Το μήκος του φλοιού τους μπορεί να είναι από 10 μέχρι 60 εκ. αν και το μέσο μέγεθός τους είναι τα 20 εκ. περίπου. Τρώγονται συνήθως βραστά με λεμόνι. 
Τα Αμπελοφάσουλα βγαίνουν το μήνα Ιούλιο και ο καρπός τους μας δίνει τα Μαυρομάτικα φασόλια . Θα τα βρούμε και με άλλα ονόματα όπως Γυφτοφάσουλα και ψιλά φασόλια.
Ροβίτσα.
Η Ροβίτσα έχει πράσινο χρώμα και είναι μικρή σε μέγεθος, περίπου σαν τη φακή. Είναι εύκολη στο μαγείρεμα γιατί δεν χρειάζεται να την αφήσουμε να μουλιάσει σε νερό πρώτα. Χρησιμοποιείται για την παρασκευή τόσο γλυκών όσο και αλμυρών πιάτων. Έχει αρκετό σίδηρο και πρωτεΐνη και αυτό την καθιστά δημοφιλή στη χορτοφαγική διατροφή. Είναι εύκολο αν τη μουσκέψουμε να βγάλει φύτρες και μπορεί να καταναλωθεί και σε αυτή τη μορφή.
Είναι γνωστή στο εξωτερικό ως φασόλι Μουνγκ (Mung bean). Καλλιεργείται ευρέως στην ανατολική και νοτιοανατολική Ασία και στην Ινδική υποήπειρο και χρησιμοποιείται αρκετά στην κουζίνα τους. Στην Ελλάδα δεν είναι ιδιαίτερα διαδεδομένη και η εγχώρια ζήτηση καλύπτεται κυρίως με εισαγωγές από την Αυστραλία. Παρόλα αυτά υπάρχουν αρκετοί καλλιεργητές στην Καλαμάτα και κάποιοι στα Καλάβρυτα (οπού το στιφάδο της ροβίτσας είναι τοπική σπεσιαλιτέ) .
Η ροβίτσα είναι ο καρπός από το γνωστό για τους κτηνοτρόφους φυτό Ρόβι. Στην Ελλάδα καλλιεργούνταν από τους αρχαίους χρόνους και αναφέρεται με το όνομα όροβος. Χρησιμοποιούνταν ως τροφή για τα βόδια, τις κότες και τα αιγοπρόβατα αλλά και για την παρασκευή αλευριού.

</doc>
<doc id="46079" url="https://el.wikipedia.org/wiki?curid=46079" title="Πρωτάθλημα ποδοσφαίρου Γιουγκοσλαβίας">
Πρωτάθλημα ποδοσφαίρου Γιουγκοσλαβίας

Το πρωτάθλημα ποδοσφαίρου Γιουγκοσλαβίας ξεκίνησε το 1923 και έγινε για τελευταία φορά το 1993 με τη διάλυση της Γιουγκοσλαβίας. Σε αυτό συμμετείχαν ομάδες απο τη Σερβία, Κροατία, Σλοβενία, Μαυροβούνιο, Βόρεια Μακεδονία και τη Βοσνία-Ερζεγοβίνη.
Τίτλοι ανά σύλλογο.
Το Γιουγκοσλαβικό πρωτάθλημα κατέκτησαν "12" διαφορετικές ομάδες. Πολυνίκης υπήρξε ο Ερυθρός Αστέρας Βελιγραδίου με "20" τίτλους. Ακολουθούν η Παρτιζάν Βελιγραδίου με "11" τίτλους και η Χάιντουκ Σπλιτ με "9".
Τίτλοι ανά Γιουγκοσλαβική Δημοκρατία.
Οι πρωταθλήτριες Γιουγκοσλαβίας προέρχονταν μόνο από τρεις Γιουγκοσλαβικές Δημοκρατίες. Τη μερίδα του λέοντος είχαν οι σέρβικες ομάδες με 40 τίτλους.

</doc>
<doc id="46085" url="https://el.wikipedia.org/wiki?curid=46085" title="Κύπελλο Γιουγκοσλαβίας (ποδόσφαιρο ανδρών)">
Κύπελλο Γιουγκοσλαβίας (ποδόσφαιρο ανδρών)

Το Κύπελλο Γιουγκοσλαβίας (σερβικά: Куп Југославије, , κροατικά: Kup Jugoslavije, σλοβενικά: Pokal Jugoslavije) διοργανώθηκε για πρώτη φορά την περίοδο 1946-47 και η τελευταία διοργάνωση έγινε το 1991-92 λόγω της διάλυσης της Γιουγκοσλαβίας.

</doc>
<doc id="46087" url="https://el.wikipedia.org/wiki?curid=46087" title="Η δίκη των έξι">
Η δίκη των έξι

Με τον όρο Δίκη των έξι έχει καταγραφεί στην ελληνική ιστορία η δίκη ενώπιον έκτακτου στρατοδικείου στο οποίο παραπέμφθηκαν από την Επαναστατική Επιτροπή που είχε αναλάβει την εξουσία με την επανάσταση του 1922 για να τιμωρηθούν οι θεωρούμενοι ως υπεύθυνοι για τις συνέπειες της Μικρασιατικής εκστρατείας, κοινώς για την Μικρασιατική Καταστροφή: Γεώργιος Χατζανέστης, διοικητής της στρατιάς της Μικράς Ασίας, Δημήτριος Γούναρης, πρώην πρωθυπουργός, Μιχαήλ Γούδας, υποναύαρχος και πρώην υπουργός, Ξενοφών Στρατηγός, υποστράτηγος και πρώην υπουργός, Νικόλαος Στράτος, πρώην πρωθυπουργός, Πέτρος Πρωτοπαπαδάκης, πρώην πρωθυπουργός, Νικόλαος Θεοτόκης και Γεώργιος Μπαλτατζής, υπουργοί επί των στρατιωτικών και εξωτερικών στην κυβέρνηση Γούναρη αντίστοιχα.
Αν και οι κατηγορούμενοι ήταν οκτώ, η ονομασία "δίκη των έξι" δόθηκε λόγω των έξι εκτελέσεων που τελικώς αποφασίστηκαν και πραγματοποιήθηκαν την ίδια ημέρα στην περιοχή του Γουδή. Το περιστατικό αυτό αποτελεί την κορύφωση αλλά και τον επίλογο του Εθνικού Διχασμού.
Το κατηγορητήριο είχε τον χαρακτήρα επαναστατικού εγγράφου και σύμφωνα με την επικρατέστερη άποψη συντάχθηκε από τον Γεώργιο Παπανδρέου, πολιτικό σύμβουλο της Επανάστασης και ανερχόμενο αστέρι της βενιζελικής παράταξης. Μέσα στο κατηγορητήριο υπήρχε ξεχωριστό κεφάλαιο που απέρριπτε την ένσταση των κατηγορουμένων για δίκη από το ειδικό δικαστήριο της Βουλής με τα εξής λόγια: "«Ἀλλ' ὄχι! Τὸ Ἔθνος ὀρθούμενον αἱμοσταγές, κρεουργημένον, ἀλλὰ ἀδυσώπητον ἐνώπιον του, ζητεῖ παρ'αυτοῦ καὶ τῶν συνεργατῶν του δικαιοσύνην διὰ τὴν προδοσίαν καὶ τιμωρίαν διὰ τὸ ἔγκλημα. Καὶ ἐν ὀνόματι τοῦ Ἔθνους τὴν δικαιοσύνην ταύτην ἡ Ἐπανάστασις θὰ τὴν ἀποδώσῃ!»".
Προϊστορία.
Η Ελλάδα από το 1919 διεξήγαγε πολεμικές επιχειρήσεις στην Μικρά Ασία με σκοπό την εξάλειψη της ισχύος του άτακτου στρατού του Μουσταφά Κεμάλ. Τον Νοέμβριο του 1920 μεσούσης της Μικρασιατικής εκστρατείας πραγματοποιήθηκαν εκλογές, οι οποίες ανέδειξαν νικητή την Ηνωμένη Αντιπολίτευση, έναν συνασπισμό αντιβενιζελικών κομμάτων, και κατ' επέκταση το Λαϊκό Κόμμα του Δημητρίου Γούναρη.
Τον Μάρτιο του 1921 ο Γούναρης σχημάτισε κυβέρνηση προκειμένου πια ο ίδιος ο Γούναρης να ελέγχει την όλη κατάσταση που είχε διαμορφωθεί. Την κυβέρνηση Γούναρη ακολούθησαν αυτές των Στράτου και Πρωτοπαπαδάκη. Η αλλαγή της στάσης όμως των συμμάχων, οι νίκες του τουρκικού στρατού, τα λάθη των Ελλήνων αξιωματικών και η κακή οικονομική κατάσταση της χώρας είχαν ως αποτέλεσμα τον Αύγουστο του 1922 η γραμμή άμυνας Αφιόν - Καραχισάρ να διασπαστεί από τον τουρκικό στρατό και να επακολουθήσει η μικρασιατική καταστροφή, η οποία επισφραγίστηκε με την συνθήκη της Λωζάνης. Με την υποχώρηση της αμυντικής γραμμής και έχοντας χάσει κάθε έλεγχο η κυβέρνηση Πρωτοπαπαδάκη παραιτήθηκε και αντικαταστάθηκε από αυτή του Τριανταφυλλάκου.
Ο ελληνικός στρατός υποχώρησε και κατευθύνθηκε προς τα νησιά του Αιγαίου. Τον Σεπτέμβριο του ίδιου χρόνου μπροστά στην ανικανότητα των κυβερνήσεων να διαχειριστούν την κρίση ξέσπασε το [[Κίνημα της 11ης Σεπτεμβρίου 1922]] στην [[Χίος|Χίο]] και τη [[Λέσβος|Λέσβο]] υπό τον [[Στυλιανός Γονατάς|Στυλιανό Γονατά]], τον Φωκά και τον [[Νικόλαος Πλαστήρας|Νικόλαο Πλαστήρα]], οι οποίοι σχημάτισαν επαναστατική επιτροπή κηρύσσοντας επανάσταση. Παράλληλα ο στρατιωτικός [[Θεόδωρος Δ. Πάγκαλος|Θεόδωρος Πάγκαλος]] μαζί με μια ομάδα αξιωματικών, προσκείμενων προς το [[Κόμμα Φιλελευθέρων|κόμμα των Φιλελευθέρων]], συνέλαβε πλειάδα πολιτικών.
Στις [[13 Σεπτεμβρίου]] ο ελληνικός στρατός αποβιβάστηκε στο [[Λαύριο]] και η επαναστατική επιτροπή ανέλαβε την διακυβέρνηση του κράτους. Ο βασιλιάς [[Κωνσταντίνος Α΄ της Ελλάδας|Κωνσταντίνος Α΄]] παραιτήθηκε από το θρόνο αναχωρώντας για την [[Ιταλία]] και παραχωρώντας τον θρόνο στον γιο του [[Γεώργιος Β΄ της Ελλάδας|Γεώργιο Β΄]]. Επιπλέον παραιτήθηκε η κυβέρνηση Τριανταφυλλάκου, η οποία και αντικαταστάθηκε από την βραχύβια, μόλις μίας ημέρας, κυβέρνηση [[Αναστάσιος Χαραλάμπης|Χαραλάμπη]] που με την σειρά της αντικαταστάθηκε από αυτή του Σωτήριου Κροκίδα. Ο [[Ελευθέριος Βενιζέλος]] είχε οριστεί εκπρόσωπος της Ελλάδας στο εξωτερικό.
Το βράδυ της 14 Σεπτεμβρίου 1922 όταν η Επανάσταση επιβλήθηκε συνελήφθησαν οι επτά πολιτικοί. Αρχικά πρόθεση ήταν να οδηγηθούν την επομένη στο θωρηκτό Λήμνος, να δικασθούν με συνοπτικές διαδικασίες και να τουφεκισθούν πάνω στο κατάστρωμα. Την πρόθεση αυτή η κυβέρνηση δεν την έκρυβε και τότε οι πρέσβεις της Αγγλίας και της Γαλλίας ζήτησαν να δικασθούν από νόμιμα δικαστήρια.
Συλλήψεις και προσαγωγή σε δίκη.
[[Image:Dimitrios Gounaris.jpg|right|thumb|150px|Ο ηγέτης των αντιβενιζελικών και πρωθυπουργός την περίοδο της Μικρασιατικής Καταστροφής Δημήτριος Γούναρης, που τουφεκίστηκε ως βασικός ένοχος της συμφοράς]]
Αμέσως τα περισσότερα στελέχη της κυβέρνησης Γούναρη και ο ίδιος ο Γούναρης συνελήφθησαν και συγκεντρώθηκαν στην αστυνομική διεύθυνση Αθηνών. Η διαδικασία «απονομής δικαιοσύνης» δεν είχε καθοριστεί αφού υπήρχαν διαφορετικές απόψεις ως προς τις κινήσεις που έπρεπε να γίνουν. Η μετριοπαθής μερίδα ζητούσε προσαγωγή σε δίκη των υπευθύνων ενώ η σκληροπυρηνική ([[Αλέξανδρος Παπαναστασίου|Παπαναστασίου]], [[Θεόδωρος Δ. Πάγκαλος|Πάγκαλος]], [[Αλέξανδρος Οθωναίος|Οθωναίος]]) την άμεση εκτέλεσή τους. Επιπλέον υπήρχε η πίεση των ξένων δυνάμεων που ζητούσαν δίκη χωρίς συνοπτικές διαδικασίες. Στις [[9 Οκτωβρίου]] ογκώδης διαδήλωση 100.000 πολιτών στην [[πλατεία Συντάγματος]] στην [[Αθήνα]] απαίτησε την άμεση εκτέλεση των υπευθύνων. Η λογική που είχε περάσει η επαναστατική επιτροπή στον λαό ήταν ότι "η Ελλάδα δεν ηττήθηκε αλλά προδόθηκε".
Στις [[13 Οκτωβρίου]] εκδόθηκε και το διάταγμα "περὶ συστάσεως καὶ λειτουργίας ἐκτάκτου στρατοδικείου πρὸς ἐκδίκασιν τῶν κατὰ τῶν ὑπαιτίων τῆς ἐθνικῆς καταστροφῆς κατηγοριῶν". Πρόεδροι της ανακριτικής επιτροπής και του έκτακτου στρατοδικείου ανέλαβαν οι υποστράτηγοι [[Θεόδωρος Δ. Πάγκαλος|Θεόδωρος Πάγκαλος]] και [[Αλέξανδρος Οθωναίος]] αντίστοιχα αφού είχαν λάβει σαφείς διαβεβαιώσεις απ‘ τον [[Νικόλαος Πλαστήρας|Πλαστήρα]] ότι θα εκτελεστεί οιαδήποτε απόφαση του στρατοδικείου. Βοηθοί του Πάγκαλου ορίστηκαν οι συνταγματάρχες [[Ιωάννης Καλογεράς|Ι. Καλογεράς]] και [[Χαράλαμπος Λούφας|Χ. Λούφας]]. Για τους σκοπούς της ανακρίσεως οι κατηγορούμενοι μεταφέρθηκαν από την Αστυνομική διεύθυνση Αθηνών στις φυλακές Αβέρωφ.
[[File:Cour martiale à Athènes, les accusés- amiral Goudas, Baltazzi, général Stratigos, Gounaris, Stratos, Théotokis, Protopapadakis.jpg|thumb|right|Οι κατηγορούμενοι: από τα αριστερά, Μ. Γούδας, Γ. Μπαλτατζής, Ξ. Στρατηγός, Δ. Γούναρης, Ν. Στράτος, Ν. θεοτόκης, Π. Πρωτοπαπαδάκης]]
Σύμφωνα με την έκθεση της Ανακριτικής Επιτροπής, που υπεγράφη στις [[24 Οκτωβρίου]] αλλά δημοσιεύθηκε στον τύπο στις [[26 Οκτωβρίου]], παραπέμπονταν σε δίκη με την κατηγορία της "εσχάτης προδοσίας" οι:
Το κατηγορητήριο, παρατηρεί ο ιστορικός Τάσος Βουρνάς, είχε το χαρακτήρα επαναστατικού εγγράφου και πιθανότατα συντάχθηκε από τον [[Γεώργιος Παπανδρέου (πρεσβύτερος)|Γεώργιο Παπανδρέου]], πολιτικό σύμβουλο της Επανάστασης. Μέσα στο κατηγορητήριο υπήρχε ξεχωριστό κεφάλαιο που απέρριπτε την ένσταση των κατηγορουμένων για δίκη από το ειδικό δικαστήριο της Βουλής. Επίσης μέσα στο κατηγορητήριο ιδιαίτερες κατηγορίες υπήρχαν για τους Στράτο, Στρατηγό και Θεοτόκη. Η ευθύνη του Χατζηανέστη παρουσιάστηκε σε ειδικό κεφάλαιο, και χαρακτηριζόταν ως υπαίτιος της καταρρεύσεως του μετώπου.
Όταν ο Γούναρης άκουσε το κατηγορητήριο δήλωσε: "«Δὲν ἔχει τίποτε ποὺ νὰ στηρίζεται μέσα εἰς τὸ κατηγορητήριον καὶ αὐτό μὲ ἀνησυχεῖ. Ἔχουν ἐξασφαλίσει τὴν καταδίκην μας καὶ δὲν καταβάλλουν προσπάθειαν διὰ νὰ δημιουργήσουν λόγους φαινομενικῶς ἰσχυρούς»". Κατά τη διάρκεια της ανακρίσεως οι κρατούμενοι βρίσκονταν σε απομόνωση, ενώ τους στερήθηκε και η πρόσβαση σε έγγραφα απαραίτητα για την υπεράσπισή τους. Όλων η απολογία ήταν μικρή πλην του Γούναρη που παρέδωσε απολογητικό υπόμνημα 67 σελίδων. Η άποψη ότι ο Γούναρης παρέδωσε το υπόμνημα επειδή ήταν άρρωστος δεν ευσταθεί. Ήταν πράγματι άρρωστος αλλά ο ίδιος, όπως είπε στον Βοζίκη, προτίμησε να απολογηθεί εγγράφως ώστε, εφόσον ήταν σίγουρος για τη θανατική του καταδίκη, να μείνει η δική του θεώρηση των γεγονότων για τις επόμενες γενεές. Αποτελεί όμως δικαίωμα κάθε κατηγορουμένου να απολογηθεί με υπόμνημα.
Το κατηγορητήριο είχε 15 βασικά σκέλη:
Η δίκη.
[[Αρχείο:Procès des Six.jpg|thumb|200px|Η δίκη]]
Στις [[31 Οκτωβρίου]] συνήλθε το έκτακτο στρατοδικείο στο κτίριο της [[Μέγαρο της Παλαιάς Βουλής|Παλαιάς Βουλής]]. Πρόεδρος του στρατοδικείου ορίστηκε ο [[Αλέξανδρος Οθωναίος]], αναπληρωτής πρόεδρος ο υποναύαρχος Κωνσταντίνος Βούλγαρης και μέλη του οι συνταγματάρχες Δημοσθένης Φλωριάς, [[Θεόδωρος Χαβίνης]], Ανδρέας Παναγιωτόπουλος, ο πλοίαρχος Ιωάννης Γιαννηκώστας, ο αντισυνταγματάρχης [[Κωνσταντίνος Μαμούρης]], ο στρατιωτικός δικαστικός σύμβουλος β΄τάξεως [[Κωνσταντίνος Τσερούλης]], ο αντιπλοίαρχος Κωνσταντίνος Φραγκόπουλος, οι ταγματάρχες Ν. Βαμβακόπουλος και Χ. Γραβάνης και ο λοχαγός Ανδρέας Κατσαράκης. Αναπληρωματικά μέλη ορίστηκαν οι [[Μιχαήλ Ζωγράφος]], [[Λεωνίδας Κανάρης]], Γεώργιος Σκανδάλης, Βασίλης Τζιότζιος, Αθανάσιος Ζάγκας, Θεόδωρος Βουτσαράς, Πλούτ. Χαλόφτης και [[Βύρων Καραπαναγιώτης]]. Επαναστατικοί επίτροποι διορίστηκαν ο αρεοπαγίτης [[Κωνσταντίνος Γεωργιάδης]], οι συνταγματάρχες [[Νικόλαος Ζουρίδης]] και [[Νεόκοσμος Γρηγοριάδης]] και γραμματέας του δικαστηρίου ο Ιωάννης Πεπονής. Συνήγοροι υπεράσπισης ήταν οι Αναστάσιος Παπαληγούρας για τους Πρωτοπαπαδάκη και Μπαλτατζή, Κωνσταντίνος Τσουκαλάς για τους Γούναρη, Στράτο και Χατζανέστη, Σ. Σωτηριάδης για τον Γούδα, Οικονομίδης για τον Στρατηγό, Αριστοτέλης Ρωμανός για τον Θεοτόκη, Δουκάκης για τον Χατζανέστη ενώ οι Νοταράς και Πολίτης συμμετείχαν στην υπερασπιστική ομάδα. Επίσημος σκιτσογράφος της δίκης ήταν ο [[Περικλής Βυζάντιος]]. 
Η διαδικασία ξεκίνησε με την κατάθεση των δώδεκα μαρτύρων κατηγορίας μεταξύ των οποίων ήταν οι [[Αναστάσιος Παπούλας]] (άνηκε πρωτύτερα στην φιλοβασιλική παράταξη), αντιστράτηγος ε.α., Μ. Πάσσαρης, συνταγματάρχης, Π. Σουμίλας, υποστράτηγος, Γ. Σπυρίδωνος, συνταγματάρχης, [[Μιλτιάδης Κοιμήσης]], αντισυνταγματάρχης, [[Θεόδωρος Σκυλακάκης]], ταγματάρχης και υπασπιστής του Πάγκαλου, Κ. Κανελλόπουλος, λοχαγός, Λ. Σπαής, λοχαγός, [[Αναστάσιος Βενετσανόπουλος]], διευθυντής επιμελητείας του υπουργείου στρατιωτικών, Γεώργιος Δημητρίου Ράλλης, ο οποίος διαφώνησε με την κατηγορία της εσχάτης προδοσίας, [[Φωκίων Νέγρης]], Βενιζελικός πολιτικός, και [[Κωνσταντίνος Ρέντης]], διπλωματικός υπάλληλος και μετέπειτα υπουργός. Μεταξύ των μαρτύρων υπεράσπισης ήταν οι Ραγκαβής, συνταγματάρχης, Παναγάκος, ταγματάρχης, [[Κωνσταντίνος Ζαβιτσάνος]], ο οποίος μάλιστα αμφισβήτησε το ποινικό μέρος του κατηγορητηρίου.
Πέρα από τη συμπεριφορά του Οθωναίου, "ἡ δίκη", όπως επισημαίνει και ο Γρηγόρης Δαφνής, "διεξήχθη απολύτως κανονικά. Οἱ κατηγορούμενοι εἶχον πλήρη ἐλευθερίαν ὑπερασπίσεως". Δεν επετράπη όμως να χρησιμοποιήσουν οι κατηγορούμενοι δημόσια έγγραφα, τα οποία ήταν πολύτιμα σε παρόμοια δίκη όταν αντιμετώπιζαν κατηγορίες για πράξεις δύο ετών. Ο Στράτος παρατήρησε, μάλλον δηκτικώς, ότι πρέπει από μνήμης να μνημονεύουν τα σχετικά έγγραφα αλλά, σε αυτήν την περίπτωση, δεν είναι βέβαιο ότι θα γίνουν πιστευτά, ειδάλλως - αν οι δικαστές πίστευαν όσα λέγουν οι κατηγορούμενοι - δεν θα υπήρχε λόγος να δικασθούν. 
Οι κατηγορούμενοι αμύνθηκαν των κατηγοριών ενώ ιδιαίτερη εντύπωση δημιούργησε η κατάθεση του [[Αναστάσιος Παπούλας|Παπούλα]] που προσπάθησε να αποδώσει όλες τις ευθύνες στον [[Γεώργιος Χατζηανέστης|Χατζανέστη]], τον οποίο ο ίδιος είχε προτείνει για την συγκεκριμένη θέση. Ο Γεώργιος Δημητρίου Ράλλης, αν και αντιπολιτευόμενος των κατηγορουμένων, διαφώνησε με την κατηγορία της εσχάτης προδοσίας ενώ ο [[Κωνσταντίνος Ζαβιτσάνος]] προσήλθε ως μάρτυς υπεράσπισης, αν και ήταν στενός συνεργάτης του Βενιζέλου. Ο [[Δημήτριος Γούναρης]] δεν είχε την ευκαιρία ολοκληρωμένης υπεράσπισης αφού αναγκαζόταν να λείπει λόγω του τύφου που τον ταλαιπωρούσε.
Ετυμηγορία και εκτελέσεις.
[[Image:Ektelesi 6.JPG|right|200 px|thumb|Το σημείο όπου εκτελέσθηκαν οι έξι καταδικασμένοι σε θάνατο ως υπεύθυνοι για τη Μικρασιατική καταστροφή, σε άλσος του σημερινού Δήμου Παπάγου - Χολαργού (πρώην περιοχή Γουδή του Δήμου Αθηναίων)]]
Η απόφαση του εκτάκτου στρατοδικείου ήταν αναμενόμενη, όπως αναφέρθηκε και παραπάνω. Παρ' όλα αυτά η [[Μεγάλη Βρετανία]] καθώς και μερικοί μετριοπαθείς κύκλοι στρατιωτικών και πολιτικών πίεζαν προκειμένου να μην πραγματοποιηθούν εκτελέσεις. Διαμέσου του πρεσβευτή της Lindley, η Βρετανία ασκούσε πιέσεις στην ελληνική κυβέρνηση απειλώντας τους με κυρώσεις. Εκείνη την εποχή πρωθυπουργός της Βρετανίας ήταν ο [[Άντριου Μπόναρ Λω]], ο πρώτος ξάδερφος του οποίου, αντιβασιλέας των [[Ινδία|Ινδιών]], είχε παντρευτεί την αδελφή του [[Γεώργιος Χατζανέστης|Γεώργιου Χατζανέστη]]. Αντίθετα με όλους αυτούς ο Βασιλιάς [[Γεώργιος Β΄ της Ελλάδας|Γεώργιος Β΄]] αδιαφόρησε για τους κατηγορουμένους με αποτέλεσμα να δημιουργηθεί χάσμα μεταξύ των βασιλικών.
Ο [[Ιωάννης Μεταξάς]] με γραπτή επιστολή του, και κατόπιν συγκατάθεσης του πρωθυπουργού Κροκιδά, ζητάει από το υπουργικό συμβούλιο να δοθεί το δικαίωμα της έφεσης στους κατηγορουμένους. Η επαναστατική επιτροπή όμως την απέρριψε. Ο υπουργός εξωτερικών [[Νικόλαος Πολίτης]], λίγες μέρες πριν την ανακοίνωση της απόφασης, στις [[10 Νοεμβρίου]] παραιτείται κάτω από το βάρος των ασκούμενων πιέσεων. Την παραίτησή του ακολουθεί ολόκληρη η κυβέρνηση Κροκιδά. Τέσσερις μέρες αργότερα σχηματίζεται κυβέρνηση υπό τον [[Στυλιανός Γονατάς|Γονατά]].
Στις [[15 Νοεμβρίου]], 7.15 π.μ., ο στρατηγός [[Αλέξανδρος Οθωναίος]] διάβασε την τελική ετυμηγορία του δικαστηρίου:
"«Ἐν ὀνόματι τοῦ Βασιλέως τῶν Ἑλλήνων [[Γεώργιος Β΄ της Ελλάδας|Γεωργίου Β']] τὸ Ἔκτακτον Στρατοδικεῖον συσκεφθὲν κατὰ νόμον, κηρύσσει παμψηφεῖ τοὺς μὲν [[Γεώργιος Χατζανέστης|Γεώργιον Χατζανέστην]], [[Δημήτριος Γούναρης|Δημήτριον Γούναρην]], [[Νικόλαος Στράτος|Νικόλαον Στράτον]], [[Πέτρος Πρωτοπαπαδάκης|Πέτρον Πρωτοπαπαδάκην]], [[Γεώργιος Μπαλτατζής|Γεώργιον Μπαλτατζῆν]] καὶ [[Νικόλαος Θεοτόκης|Νικόλαον Θεοτόκην]] εἰς τὴν ποινὴν τοῦ Θανάτου. Τοὺς δὲ [[Μιχαήλ Γούδας|Μιχαὴλ Γούδαν]] καὶ [[Ξενοφών Στρατηγός|Ξενοφῶντα Στρατηγὸν]] εἰς τὴν ποινὴν τῶν ἰσοβίων δεσμῶν. Διατάσσει τὴν στρατιωτικὴν καθαίρεσιν τῶν Γεωργίου Χατζανέστη, ἀρχιστρατήγου, Ξενοφῶντος Στρατηγοῦ, ὑποστρατήγου καὶ Μιχαὴλ Γούδα, ὑποναυάρχου καὶ ἐπιβάλλει αὐτοὺς τὰ ἔξοδα καὶ τέλη. Ἐπιδικάζει παμψηφεῖ χρηματικὴν ἀποζημίωσιν ὑπὲρ τοῦ Δημοσίου κατὰ τοῦ Δ. Γούναρη δραχμῶν 200 χιλιάδων, Ν. Στράτου δραχμῶν 335 χιλιάδων, Γ. Μπαλτατζῆ καὶ Ν. Θεοτόκη δραχμῶν 1 ἐκατομμυρίου καὶ Μ. Γούδα δραχμῶν 200 χιλιάδων. Ἐγκρίθη, ἀπεφασίσθη καὶ ἐδημοσιεύθη ἐν Ἀθήναις τῇ 15η Νοεμβρίου 1922.»"
 ο Πρόεδρος - ο Γραμματέας
[[Αλέξανδρος Οθωναίος|Α. Οθωναίος]] - Ιωάννης Πεπόνης
Τα ξημερώματα ο υπουργός στρατιωτικών [[Θεόδωρος Δ. Πάγκαλος|Πάγκαλος]] επισκέφθηκε τον [[Νικόλαος Πλαστήρας|Πλαστήρα]] ζητώντας του την επίσπευση των εκτελέσεων. Και αυτό γιατί ο πλοίαρχος Τάλμποτ με αντιτορπιλικό είχε αποπλεύσει από τη [[Γένοβα]] για τον [[Πειραιάς|Πειραιά]] με σκοπό την παράδοση βρετανικού τελεσίγραφου του υπουργού εξωτερικών με το οποίο ζητούσε από την ελληνική πλευρά την πλήρη συμμόρφωση στις υποδείξεις του ξεκαθαρίζοντας ότι σε περίπτωση εκτέλεσης των κατηγορουμένων η [[Ηνωμένο Βασίλειο|Βρετανία]] θα άφηνε ανυπεράσπιστη την [[Ελλάδα]] στις διαπραγματεύσεις της [[Λωζάνη]]ς και δεν θα τους παραχωρούσε δάνειο. Η άφιξη του αναμενόταν από ώρα σε ώρα.
Στις 9 π.μ. στις φυλακές Αβέρωφ ανακοινώθηκε από τον επαναστατικό επίτροπο Γρηγοριάδη η απόφαση του [[δικαστήριο|δικαστηρίου]] στους κατηγορουμένους. Κανένας δεν αιφνιαδιάστηκε πλην του [[Γεώργιος Χατζανέστης|Χατζανέστη]]. Στους μελλοθάνατους δόθηκε προθεσμία δύο ωρών προκειμένου να αποχαιρετίσουν συγγενείς και φίλους. Στις 10.30 οδηγήθηκαν στο [[Γουδή]] για να εκτελεστούν. Πριν την εκτέλεση προηγήθηκε η καθαίρεση του Χατζανέστη από κατώτερους αξιωματικούς. Ο ίδιος τότε δήλωσε ότι "η μόνη του ντροπή ήταν το ότι υπήρξε αρχιστράτηγος φυγάδων". Φρούραρχος της εκτέλεσης ήταν ο μάρτυρας κατηγορίας, ταγματάρχης Σπαής. Κανένας δεν θέλησε να του δέσουν τα μάτια. Οι καταδικασθέντες σε θάνατο εκτελέσθηκαν στις 11:27΄. Τα πτώματά τους μεταφέρθηκαν υπο δρακόντεια μέτρα ασφαλείας στο [[Α΄ νεκροταφείο Αθηνών]] για να ενταφιαστούν με συνοπτικές διαδικασίες.
Διεθνείς αντιδράσεις.
Την ίδια ώρα ο πλοίαρχος Τάλμποτ έμπαινε στο γραφείο του Πλαστήρα με σκοπό να του επιδώσει το τελεσίγραφο της κυβερνήσεώς του, για να του ανακοινωθεί ακολούθως ότι οι εκτελέσεις είχαν πραγματοποιηθεί. Η εκτέλεση των πολιτικών δημιούργησε διεθνείς αντιδράσεις. Η [[Ιταλία]] ζήτησε από τον πρέσβη της να διακόψει τις επαφές με την ελληνική κυβέρνηση, οι [[ΗΠΑ]] εξέφρασαν την απογοήτευσή τους για την εκτέλεση των έξι, η οποία θα δυσκόλευε την συνέχιση της οικονομικής αρωγής στην Ελλάδα, η [[Σουηδία|Σουηδική]] και [[Βέλγιο|Βελγική]] κυβέρνηση εξέφρασαν την βαθιά αγανάκτησή τους ενώ η Βρετανία διέταξε την διακοπή των διμερών σχέσεων με παράλληλη ανάκληση του πρεσβευτή της. Επίσης διατυπώθηκαν παρατηρήσεις προς την ελληνική αντιπροσωπεία στη Λωζάννη.
Στάση Βενιζέλου.
Ο [[Ελευθέριος Βενιζέλος]] κατά τη διάρκεια των γεγονότων βρισκόταν εκτός Ελλάδος. Με το [[κίνημα της 11ης Σεπτεμβρίου 1922]] ορίστηκε ως διεθνής εκπρόσωπος της Ελλάδας στο εξωτερικό αναλαμβάνοντας το βάρος όλων των διαπραγματεύσεων. Η στάση του για το θέμα της δίκης των έξι θεωρείται από τους περισσότερους αμφιλεγόμενη.
Ο Βρετανός διπλωμάτης Χάρολντ Νίκολσον σημειώνει: "Ο κ. Βενιζέλος είναι συνήθως εξαιρετικά ευθύς σε σχέση με τα εσωτερικά ζητήματα ακόμη και όταν αγνοεί πολλές λεπτομέρειές τους. Τις τελευταίες ημέρες όμως λέει διαρκώς ότι δεν γνωρίζει, πως δεν μπορεί να κάνει τίποτα και προσθέτει πως καλό θα ήταν να αποφύγουμε να δεσμευτούμε σε οτιδήποτε" ενώ σε άλλα έγγραφα χαρακτηρίζεται ως ακατανόητη "ιδίως εξ αιτίας της ακατανόητης επιφυλακτικότητας για το θέμα των εκτελέσεων". Ο Βρετανός πρέσβης Λίντλει επισήμανε για το ίδιο θέμα ότι "το γεγονός πως ο Βενιζέλος θα μπορούσε να αποτρέψει τις εκτελέσεις ανά πάσα στιγμή είναι αναμφίβολο". Την [[12 Νοεμβρίου|12η Νοεμβρίου]] ο Βενιζέλος στις επίμονες πιέσεις του Βρετανού πρέσβη δήλωσε ότι "αἱ συστάσεις του ἀποτελοῦν παρέμβασιν εἰς τὰς ἐσωτερικὰς ὑποθέσεις τῆς Ἑλλάδος" καὶ ὅτι "ἡ παραδειγματικὴ τιμωρία τῶν κατηγορουμένων ἀποτελεῖ ρητὴν ἀπαίτησιν τῆς κοινῆς γνώμης".
Το εμπιστευτικό τηλεγράφημα του Βενιζέλου από το [[Παρίσι]] προς τον υπουργό εξωτερικών έχει αναφερθεί ότι έφτασε αργά. Ακόμα όμως και έτσι δεν σήμαινε ότι θα αναβάλλονταν οι εκτελέσεις αφού μέσα ανέφερε ρητά: «εκτελέσεις περιορισθούν εν περιπτώσει καταδίκης εις μόνους διατελέσαντες πρωθυπουργούς και αρχηγόν στρατού». Δηλαδή πρότεινε να εκτελεστούν οι διατελέσαντες πρωθυπουργοί [[Δημήτριος Γούναρης]], [[Πέτρος Πρωτοπαπαδάκης]], [[Νικόλαος Στράτος]] και ο αρχηγός του στρατού [[Γεώργιος Χατζανέστης]]. Παρ' όλα αυτά σε επιστολή του προς τον [[Παναγής Τσαλδάρης|Παναγή Τσαλδάρη]] το [[1929]] ο Βενιζέλος φρόντισε να γράψει για όλους τους εκτελεσθέντες: "«Δύναμαι νὰ βεβαιώσω ὑμᾶς κατὰ τὸν πλεόν κατηγορηματικὸν τρόπον ὅτι οὐδεὶς ἐκ τῶν πολιτικῶν ἀρχηγῶν τῆς Δημοκρατικῆς παρατάξεως θεωρεῖ ὅτι οἱ ἡγέται τῆς πολιτικῆς, ἥτις ἐφηρμόσθη μετὰ τὰ 1920, δύναται νὰ κατηγορηθοῦν διὰ πρᾶξιν προδοσίας τῆς Πατρίδος ἢ ὅτι ἐν γνώσει ὡδήγησαν τὸν τόπον εἰς τὴν Μικρασιατικὴν καταστροφήν»".
Επίλογος.
[[Image:Parekklisi 6.JPG|right|200 px|thumb|Η Εκκλησία της Αναστάσεως (γνωστή και σαν "παρεκκλήσι των έξ") αφιερωμένη στη μνήμη των έξι εκτελεσθέντων.]]Η δίκη των έξι χαρακτηρίστηκε από τους περισσοτέρους ιστορικούς ως αναγκαία πολιτική κίνηση. Ο ιστορικός Τ. Βουρνάς θεωρεί ότι η κατηγορία της ενσυνείδητης προδοσίας δεν μπορεί να ευσταθήσει. Ο Ελευθέριος Βενιζέλος (βλ. παραπάνω) μετέπειτα συμφώνησε στο ότι "δὲν δύναται νὰ κατηγορηθοῦν διὰ πρᾶξιν προδοσίας τῆς Πατρίδος" ενώ ο [[Θεόδωρος Δ. Πάγκαλος|Θεόδωρος Πάγκαλος]] είπε ότι "ὑπῆρξαν μοιραῖα καὰ ἀναγκαῖα θύματα εἰς τὸν βωμὸν τῆς Πατρίδος". Και ο ίδιος ο [[Νικόλαος Πλαστήρας]] φέρεται να μετάνιωσε αργότερα σύμφωνα με μαρτυρία φίλου του. Ο Βρετανός πρέσβης Λίντλη, ο οποίος είχε επισκεφθεί τον Πλαστήρα, κατά μαρτυρία του ίδιου του Πλαστήρα, και του ζήτησε να παρέμβει για να ματαιώσει τη δίκη ή να πιέσει τους στρατοδίκες να εκδώσουν αθωωτική απόφαση, χαρακτήρισε την δίκη των έξι "αληθινή φάρσα" ενώ ο Ολλανδός ομόλογός του "ένα είδος θεατρικής παράστασης". Ο ιστορικός [[Θάνος Βερέμης]] υποστηρίζει στο έργο του "Οι επεμβάσεις του στρατού στην ελληνική πολιτική" ότι η δίκη των έξι εντασσόταν στις προσπάθειες των στρατιωτικών κύκλων να μετακυλίσουν αλλού τις ευθύνες της καταστροφής ενώ ο Γεώργιος Ζορμπάς, επίτιμος αντιεισαγγελέας του Αρείου Πάγου και πρόεδρος της Αρχής Καταπολέμησης Βρώμικου Χρήματος αναφερόμενος στο νομικό πλαίσιο της δίκης είπε: "«Το στρατοδικείο και η ενώπιον αυτού διαδικασία καταπάτησε στοιχειώδη υπερασπιστικά δικαιώματα των κατηγορουμένων»"
Το [[1933]] εντοιχίστηκε μαρμάρινη πλάκα στην είσοδο του υπουργείου δικαιοσύνης με τα ονόματα των εκτελεσθέντων, ενώ στον τόπο εκτελέσεως στο [[Γουδή (συνοικία)|Γουδή]] κατασκευάστηκε η εκκλησία της Αναστάσεως. Το [[2008]] ο [[Μιχαήλ Πρωτοπαπαδάκης]], εγγονός του [[Πέτρος Πρωτοπαπαδάκης|Πέτρου Πρωτοπαπαδάκη]], ανέθεσε στον δικηγόρο του Νίκο Βασιλάτο να προσφύγει στον Άρειο Πάγο ζητώντας την ακύρωση της απόφασης του έκτακτου στρατοδικείου. Ο δικηγόρος Νίκος Βασιλάτος, μετά από έρευνα βρήκε πληθώρα νέων στοιχείων με τα οποία θεμελίωσε την αίτηση επανάληψης της διαδικασίας στον Άρειο Πάγο. Ένα από τα σημαντικότερα, ήταν έγγραφα της Στρατιωτικής Ανακριτικής Επιτροπής Επιχειρήσεων Μικράς Ασίας, της οποίας Πρόεδρος ήταν ο Κ. Μαζαράκης και τα οποία είχε απευθύνει προς τον Νικόλαο Πλαστήρα. Το ποινικό τμήμα του Αρείου Πάγου (3 προς 2) δέχθηκε τους ισχυρισμούς του και παρέπεμψε το θέμα στην Ολομέλεια για την οριστική απόφαση. Το Δεκέμβριο του [[2009]] η Ολομέλεια του Αρείου Πάγου τάχθηκε υπέρ της επανάληψης της «δίκης των έξι», σε διάσκεψη κεκλεισμένων των θυρών, κάνοντας δεκτή εισήγηση του αντεισαγγελέα του Αρείου Πάγου, Αθανασίου Κονταξή. Τον Οκτώβριο του 2010 το ανώτατο δικαστήριο έκρινε αθώους τους καταδικασθέντες, κάνοντας δεκτή την αίτηση του Μιχάλη Πρωτοπαπαδάκη.
 Ο [[Γιώργος Μαυρογορδάτος]] θεωρεί ότι οι εκτελέσεις των έξι διαδραμάτισαν καθοριστικό ρόλο στην επιβίωση του αντιβενιζελισμού και του Λαϊκού Κόμματος.
Σημειώσεις.
i. Το στρατοδικείο σύμφωνα με το διάταγμα υπαγόταν στο υπουργείο Στρατιωτικών. Ο τότε υπουργός [[Αναστάσιος Χαραλάμπης]] παρέδωσε έναν κατάλογο με αξιωματικούς που θα έπρεπε να συμπεριληφθούν στα μέλη του στρατοδικείου. Η επαναστατική επιτροπή όμως αγνοώντας τον Χαραλάμπη απλώς του γνωστοποίησε την απόφασή της, προκαλώντας βέβαια την αντίδρασή του. Γι' αυτό το λόγο με τροποποιητικό διάταγμα την ευθύνη της συγκρότησης του στρατοδικείου την ανέλαβε η ίδια η επαναστατική επιτροπή.
Εξωτερικοί σύνδεσμοι.
[[Κατηγορία:Μικρασιατική Εκστρατεία]]
[[Κατηγορία:Δικαστικές υποθέσεις]]
[[Κατηγορία:Βενιζελισμός]]
[[Κατηγορία:1922]]
[[Κατηγορία:Δημήτριος Γούναρης|Δ]]

</doc>
<doc id="46088" url="https://el.wikipedia.org/wiki?curid=46088" title="Φλογητά Χαλκιδικής">
Φλογητά Χαλκιδικής



</doc>
<doc id="46089" url="https://el.wikipedia.org/wiki?curid=46089" title="Γεώργιος Χατζηανέστης">
Γεώργιος Χατζηανέστης



</doc>
<doc id="46090" url="https://el.wikipedia.org/wiki?curid=46090" title="Βοϊβοντίνα Νόβι Σαντ">
Βοϊβοντίνα Νόβι Σαντ

Η ΦΚ Βοϊβοντίνα (σερβικά: ФК Војводина) είναι ποδοσφαιρικός σύλλογος του Νόβι Σαντ της Σερβίας. Ο σύλλογος αποτελέι τμήμα του αθλητικού συλλόγου ΣΔ Βοϊβοντίνα (СД Војводина), ο οποίος ιδρύθηκε το 2011.
Ιστορία.
Ιδρύθηκε το 1914 με χρώματα το κόκκινο, μπλε και άσπρο. Το 1945 
άλλαξε όνομα σε Ραντνίσκι και αργότερα σε Σλάβια και Σλόγκα μέχρι το 1951 που ξαναπήρε το αρχικό της όνομα. Έχει κατακτήσει 2 πρωταθλήματα Γιουγκοσλαβίας, ένα κύπελλο Σερβίας και ένα Κύπελλο Κεντρικής Ευρώπης.

</doc>
<doc id="46093" url="https://el.wikipedia.org/wiki?curid=46093" title="Σκυλί">
Σκυλί



</doc>
<doc id="46094" url="https://el.wikipedia.org/wiki?curid=46094" title="Λωζάνη">
Λωζάνη

Η Λωζάνη (γαλλικά και γερμανικά: "Lausanne") είναι πόλη στο γαλλόφωνο (δυτικό) μέρος της Ελβετίας, που βρίσκεται στις ακτές της λίμνης της Γενεύης (γαλλικά "Lac Leman η Lac de Geneve"). Έχει πληθυσμό 138.905 κατοίκους (2017) και είναι πρωτεύουσα του καντονίου του Βω (793.129 κάτοικοι το 2017). Περιστοιχίζεται από το όρος Ιούρα στο βορρά ενώ από αυτό κατέρχονται δύο μικροί ποταμοί, ο Φλον και ο Λουβ, που διαιρούν τη Λωζάνη στις κεντρικές συνοικίες Σιτέ, Μπουργκ και Σεν Λοράν. Η Λωζάνη βρίσκεται περί τα 50 χλμ. βορειοανατολικά της Γενεύης.
Η παλιά πόλη είναι η Σιτέ (Cité) με στενούς δρόμους και κτίρια σε διαφορετικά επίπεδα. Αυτή η ανισόπεδη διάταξη έφερε ένα πολύπλοκο οικοσύστημα γεφυρών και υπερυψωμένων δρόμων. Η πρόσφατη επέκταση, κυρίως προς τα δυτικά και τα νότια, δημιούργησε νέες συνοικίες στις πλαγιές των λόφων, μέχρι το λιμάνι του Ουσί, που συνδέεται με την πόλη μέσω τελεφερίκ. 
Ιστορία.
Οι Ρωμαίοι έχτισαν ένα στρατόπεδο, το οποίο ονόμασαν "Lousanna" η "Lausonium", στην θέση μιας κελτικής ορεινής πόλης. Μετά την πτώση της Ρωμαϊκής αυτοκρατορίας, η αβεβαιότητα υπαγόρευσε την μεταφορά της Λωζάνης στην σημερινή τοποθεσία της. 
Η πόλη που προέκυψε από το στρατόπεδο κυβερνήθηκε από τους δούκες της Σαβοΐας και τον επίσκοπο της Λωζάνης. Από το 1536 έως το 1795 περιήλθε στην κυριαρχία του καντονιού της Βέρνης, ενώ οι διάφοροι πολιτιστικοί θησαυροί της αφαιρέθηκαν μόνιμα. 
Κατά τη διάρκεια των ναπολεόντειων πολέμων, η θέση της άλλαξε. Το 1803, έγινε πρωτεύουσα του νέου διαμορφωμένου ελβετικού καντονίου Βω (Vaud). Αυτό το νέο δεδομένο οδήγησε στην προσχώρησή της στην ελβετική ομοσπονδία. 
Από τη δεκαετία του 1950 μέχρι τη δεκαετία του 1970 ένας μεγάλος αριθμός Ιταλών μεταναστών εγκαταστάθηκε, ως επί το πλείστον, στην περιοχή Ρενέν (Renens).
Αξιοθέατα.
Δεδομένου ότι είναι το πολιτιστικό κέντρο της δυτικής Ελβετίας, η Λωζάνη έχει διάφορα σημαντικά μουσεία. Μεταξύ τους το Μουσείο Τέχνης, το οποίο παρουσιάζει συλλογές που ανήκουν στην κατοχή του καντονίου Βω, το Μουσείο Kantonale για την Αρχαιολογία και την Ιστορία, το Μουσείο των Ηλυσίων (Musée de l'Elysée), που αποτελεί μουσείο της ελβετικής φωτογραφίας, και το Ολυμπιακό Μουσείο (Musée Olympique). Το Ίδρυμα Ερμιτάζ (Fondation de l'Hermitage) παρουσιάζει ποικίλες εκθέσεις τέχνης. Επιπλέον, η πόλη έχει πολυάριθμα ιδιωτικά μουσεία.
Συνθήκη της Λωζάνης.
Η Συνθήκη της Λωζάνης ήταν μια συνθήκη ειρήνης που έθεσε τα όρια της σύγχρονης Τουρκίας. Υπογράφηκε στις 24 Ιουλίου 1923 από την Ελλάδα, την Τουρκία και τις άλλες χώρες που πολέμησαν στον Πρώτο Παγκόσμιο Πόλεμο και την Μικρασιατική εκστρατεία (1919-1922) και συμμετείχαν στην Συνθήκη των Σεβρών συμπεριλαμβανομένης και της ΕΣΣΔ (που δεν συμμετείχε στην προηγούμενη συνθήκη).
Κατήργησε την Συνθήκη των Σεβρών που δεν είχε γίνει αποδεκτή από την νέα κυβέρνηση της Τουρκίας που διαδέχθηκε τον Σουλτάνο της Κωνσταντινούπολης.
Φωτογραφίες της Λωζάνης.
Φωτογραφίες της Λωζάνης του 2001:

</doc>
<doc id="46096" url="https://el.wikipedia.org/wiki?curid=46096" title="Νάνσυ Χιούστον">
Νάνσυ Χιούστον

Η Νάνσυ Χιούστον ("Nancy Louise Huston", Κάλγκαρυ, Καναδάς, 16 Σεπτεμβρίου 1953) είναι Καναδή πολυβραβευμένη μυθιστοριογράφος και δοκιμιογράφος, η οποία γράφει κυρίως στα γαλλικά. 
Η Χιούστον γεννήθηκε στο Κάλγκαρυ. Η μητέρα της εγκατέλειψε την οικογένειά της, όταν η Χιούστον ήταν 6 ετών, και το γεγονός αυτό αποτέλεσε πολύ τραυματική εμπειρία για την ίδια. Έμεινε μαζί με τον πατέρα της και τον αδελφό της, και, σε ηλικία 15 ετών, μετακόμισε μαζί τους στο Νέο Χαμσάιρ των ΗΠΑ. Σπούδασε κατόπιν σημειολογία και μουσική στην Νέα Υόρκη και στο Παρίσι, όπου ζει από το 1973. 
Στα γράμματα εμφανίστηκε το 1981 με το μυθιστόρημα "Οι παραλλαγές Γκόλντμπεργκ" ("Les variations Goldberg"), το οποίο το έγραψε στα γαλλικά και βραβεύτηκε με το Βραβείο Contrepoint στην Γαλλία. Ακολούθησαν άλλα δεκαοκτώ βιβλία, τα πιο πολλά μυθιστορήματα. Έγραψε επίσης βιβλία για παιδιά και δοκίμια, τα οποία όμως δεν βρήκαν την ίδια επιτυχία με τα μυθιστορήματά της.
Το 1993, βραβεύτηκε από τον Κυβερνήτη του Καναδά για το μυθιστόρημα "Το τραγούδι της πεδιάδας" ("Cantique des plaines"). Η βράβευση αυτή προκάλεσε μεγάλη συζήτηση στην πατρίδα της, επειδή ορισμένοι λογοτεχνικοί κύκλοι του Κεμπέκ θεώρησαν ότι δεν μεταχειρίζεται σωστά την γαλλική γλώσσα. Τον επόμενο χρόνο (1994), βραβεύτηκε από το περιοδικό "Elle" για το μυθιστόρημα "Κρίσιμη καμπή" (τίτλος πρωτοτύπου: "La virevolte"). 
Το 1996, βραβεύτηκε με το γαλλικό βραβείο Goncourt des Lycéens για το μυθιστόρημά της "Τα εργαλεία του σκότους" ("Instruments des ténèbres"). Το 2005, ανακηρύχθηκε μέλος του τιμητικού «Τάγματος του Καναδά». Το 2006 βραβεύτηκε με το βραβείο Femina, το οποίο δίνεται από γυναικεία επιτροπή, για το μυθιστόρημά της "Γραμμές αστοχίας" ("Lignes de faille").
Η Νάνσυ Χιούστον είναι παντρεμένη με τον βούλγαρο φιλόσοφο και δοκιμιογράφο Τζβέταν Τοντόροφ (Tzvetan Todorov), με τον οποίο έχει αποκτήσει δύο παιδιά.
Στο έργο της, η Χιούστον εξετάζει τα έντονα διλήμματα που αντιμετωπίζει ο σύγχρονος άνθρωπος: τέχνη, οικογένεια, αφοσίωση, εξορία, γλώσσα, ταυτότητα, κ.ά. 
Τα μυθιστορήματά της έχουν μεταφραστεί σε πάρα πολλές γλώσσες. Στα ελληνικά, κυκλοφορούν τα μυθιστορήματα:

</doc>
<doc id="46098" url="https://el.wikipedia.org/wiki?curid=46098" title="Ακμή">
Ακμή

Η ακμή (Λατινικά Acne "Vulgaris") είναι μια ασθένεια του δέρματος που εμφανίζεται κυρίως στην εφηβική ηλικία το 85% των περιπτώσεων είναι έφηβοι ενώ η ακμή πολλές φορές συνεχίζει να υπάρχει και στην ενηλικίωση. Η ακμή επηρεάζει ένα μεγάλο ποσοστό του πληθυσμού σε κάποιο σημείο της ζωής τους δεν υπάρχει τρόπος ωστόσο να υπολογίσουμε πόσος χρόνος θα πάρει για να εξαφανιστεί πλήρως. Οφείλεται κυρίως στην αντίδραση του οργανισμού σε μεγάλες ποσότητες ορμονών (τεστοστερόνη) ανδρογόνων,σε βακτήρια αλλά και σε κοινές αλλεργίες από διάφορα τρόφιμα.
Συμπτώματα.
Η πλέον συνηθισμένη μορφή ακμής είναι η "Acne Vulgaris" που σημαίνει «κοινή ακμή» και οι περισσότεροι άνθρωποι υποφέρουν από αυτό το είδος ακμής.
Το πρόσωπο και το πάνω μέρος του λαιμού επηρεάζονται συχνότερα, άλλα η πλάτη, ο θώρακας και οι ώμοι επηρεάζονται επίσης. 
Παρά τα μόνιμα σημάδια η ακμή επηρεάζει περισσότερο την ψυχολογία και αποφέρει χαμηλό αυτοσεβασμό και σύμφωνα με μια έρευνα προκαλεί κατάθλιψη και μπορεί να δημιουργήσει και τάσεις αυτοκτονίας. Η ακμή τείνει να εμφανίζεται στην εφηβική ηλικία, όταν οι άνθρωποι είναι ήδη αρκετά ανασφαλείς. Συνεπώς γρήγορη και έντονη θεραπεία συνιστάται για να μειώσει τις αρνητικές επιδράσεις στο άτομο.
Αίτια.
Ο ακριβής λόγος που οι άνθρωποι εμφανίζουν ακμή δεν είναι ακόμα γνωστός. Αρκετοί παράγοντες λέγεται ότι συνδέονται με την ακμή:
Θεραπεία.
Υπάρχουν πολλά προϊόντα που πωλούνται για την θεραπεία της ακμής, πολλά από αυτά χωρίς καμιά επιστημονική διακρίβωση. Γενικά οι περισσότερες θεραπείες προσφέρουν ελάχιστη βελτίωση στις πρώτες δύο εβδομάδες και η ακμή υποχωρεί σταδιακά μετά από 3 μήνες. Τα προϊόντα που υπόσχονται μεγάλη βελτίωση στις πρώτες δύο εβδομάδες το πιθανό είναι να απογοητεύσουν τον αγοραστή. Ωστόσο μικρές δόσεις κορτιζόνης μπορούν να δώσουν καλά και γρήγορα αποτελέσματα και άλλες θεραπείες να βελτιώσουν μερικές ενεργές περιοχές αλλά συνήθως όχι όλες τις ενεργές περιοχές. Να ληφθεί ωστόσο υπόψη ότι η κορτιζόνη μπορεί να προκαλέσει άλλες βλάβες. Επιστήμονες έχουν προτείνει τη χορήγηση ψευδαργύρου για την αντιμετώπιση της ακμής . Ο ψευδάργυρος επηρεάζει την ποσότητα της βιταμίνης Α, που αποθηκεύεται στους ιστούς, η οποία με τη σειρά της μπορεί να μειώσει την παραγωγή σμήγματος, άρα και τα συμπτώματα της ακμής.

</doc>
<doc id="46099" url="https://el.wikipedia.org/wiki?curid=46099" title="Αξιοπλοΐα">
Αξιοπλοΐα

Ο όρος αξιοπλοΐα (seaworthiness, αρχαία ελληνικά "εύπλοια") χαρακτηρίζει γενικά την κατάσταση - καταλληλότητα που βρίσκεται ένα πλοίο να μπορεί να κάνει ασφαλείς πλόες. Την κατάσταση αυτή προσδιορίζουν τα διάφορα πιστοποιητικά νηογνωμόνων ή άλλων επίσημων φορέων που παρακολουθούν με επιθεωρήσεις το πλοίο και με τα οποία τούτο έχει εφοδιασθεί, χαρακτηριζόμενα και αυτά ως πιστοποιητικά αξιοπλοΐας (seaworthiness certificates), (όπως π.χ. το Πρωτόκολλο Γενικής Επιθεώρησης, ή Πιστοποιητικό ασφαλείας και εξαρτισμού, γραμμής φόρτωσης κ.α.)
Την αξιοπλοΐα - καταλληλότητα του πλοίου, αναλαμβάνει ως υποχρέωση ο εκναυλωτής προς τον ναυλωτή κατά την σύναψη της ναύλωσης (διμερής δικαιοπραξία). Η καταλληλότητα αυτή, ειδικά στις ναυλώσεις, περιλαμβάνει:

</doc>
<doc id="46100" url="https://el.wikipedia.org/wiki?curid=46100" title="Πλαστικότητα πλοίου">
Πλαστικότητα πλοίου

Πλαστικότητα πλοίου (plasticity) ή και "πλαστικός σχεδιασμός πλοίου" (plastic desing) είναι όρος της ναυπηγικής.
Με τη σύγχρονη θεωρία της πλαστικότητας των υλικών, αντιμετωπίζονται από τους Νηογνώμονες τα προβλήματα αντοχής τμημάτων του μεταλλικού σκελετού του πλοίου.
Η βάση της θεωρίας αυτής είναι η πλαστική ροπή της επιφάνειας, που στη πράξη σημαίνει το μέτρο της δυνατότητας χρησιμοποίησης της διατομής.

</doc>
<doc id="46104" url="https://el.wikipedia.org/wiki?curid=46104" title="Σημαία ευκαιρίας">
Σημαία ευκαιρίας

Ως Σημαία ευκαιρίας ή σημαία ευκολίας (flag of convenience) , σύμφωνα με τον ορισμό που έδωσε ο ΟΟΣΑ το 1959: "χαρακτηρίζονται οι σημαίες κάποιων Χωρών όπως, κατά πρώτα, της Λιβερίας, του Παναμά, της Ονδούρας και της Κόστα Ρίκας των οποίων οι νόμοι επιτρέπουν και επί της ουσίας διευκολύνουν τα νηολογημένα υπό την σημαία τους πλοία ξένης πλοιοκτησίας, αντίθετα απ΄ ότι ισχύουν στις ναυτιλιακές και άλλες Χώρες στις οποίες το δικαίωμα χρησιμοποίησης της σημαίας των παρέχεται με αυστηρούς περιορισμούς που συνεπάγουν βαριές υποχρεώσεις".
Πράγματι οι παραπάνω Χώρες που επιγραμματικά αναφέρονται στον διεθνή ναυτιλιακό χώρο ως "Πανονλίμπ", (Panamas, Hondura, Liberia = Panhonlib) έδωσαν την ευκαιρία σε πολλούς πλοιοκτήτες να υψώσουν τη σημαία αυτών, στα πλοία τους προκειμένου να τα κάνουν ανταγωνιστικότερα και να αποφύγουν βάρη και υποχρεώσεις που θα είχαν στη σημαία της πατρίδας τους. Και επειδή η διεθνής οικονομία δεν αναγνωρίζει τέτοια συναισθήματα, πατρίδας κλπ το φαινόμενο αυτό γρήγορα γενικεύθηκε. Αλλά και από την άλλη πλευρά αυτά τα κράτη που στερούνταν εσωτερικής ναυτιλίας με τα μέτρα που εφήρμοσαν ελαχιστότατης φορολογίας σε αλλοεθνή πλοία βρέθηκαν στη πρώτη γραμμή εμπορικού στόλου παγκοσμίως!
Με τις σημαίες ευκαιρίας, οι πλοιοκτήτες εξασφαλίζουν ακόμη και σήμερα: την πλέον ευμενέστατη φορολογική μεταχείρηση, ευκολότερη δανειοληψία με πλείστες επασφαλίσεις, λιγότερους κινδύνους από πολεμικές εμπλοκές ή διεθνείς υποχρεώσεις των Χωρών τους, απαλλαγή από κρατικές αναμίξεις στην εκμετάλλευση των πλοίων τους (τέτοιο δεν συνέβαινε στην Ελλάδα), ελαστικότητα στην έκδοση αποδεικτικών ναυτικής ικανότητας των ναυτικών (πτυχία, διπλώματα) κ.ά.
Μετά από τα παραπάνω, πολύ σύντομα από το 1974 η Λιβερία ήταν η πρώτη ναυτιλιακή Χώρα του κόσμου με 2.258 πλοία, ολικής χωρητικότητας 50.575.502 κ.ο.χ., ο δε Παναμάς 8η δύναμη με 1.498 πλοία, συνολικής χωρητικότητας 10.272.442 κ.ο.χ. (στοιχεία 1 Ιουνίου 1974).
Είναι γεγονός πάντως πως γενικά οι σημαίες ευκολίας δημιουργούν πολλά προβλήματα στις ναυτιλιακές χώρες τις οποίες και υποχρεώνουν να λαμβάνουν συνεχώς ευνοϊκότερα μέτρα προκειμένου συγκρατήσουν τα πλοία στις δικές τους σημαίες, στα νηολόγιά τους, κάνοντας έτσι δυσκολότερη την Ναυτιλιακή Πολιτική τους.
Και όμως η εξέλιξη αυτού του φαινομένου άνοιξε το δρόμο στη δημιουργία των οικονομικών παραδείσων δηλαδή στη δημιουργία των "Οφ-Σορ" εταιρειών.
Ελληνική ναυτιλία.
Η μεγαλύτερη φυγή ελληνικών πλοίων σε σημαίες ευκαιρίας σημειώθηκε στη περίοδο 1973 - 1980 και ήταν εκείνη η περίοδος που εξανάγκασε τον Κ. Καραμανλή να πει στον Α.Παπανδρέου όταν ανέλαβε Πρωθυπουργός, την ιστορική φράση: "Πρόσεξε Ανδρέα την Ναυτιλία γιατί έχει προπέλες".

</doc>
<doc id="46107" url="https://el.wikipedia.org/wiki?curid=46107" title="Κυδωνίες">
Κυδωνίες



</doc>
<doc id="46111" url="https://el.wikipedia.org/wiki?curid=46111" title="Λωραίνη">
Λωραίνη



</doc>
<doc id="46113" url="https://el.wikipedia.org/wiki?curid=46113" title="Μπλάκφουτ">
Μπλάκφουτ

Με τη συλλογική ονομασία Μπλάκφουτ (Μαυροπόδαροι) είναι γνωστές τρεις φυλές ιθαγενών στην καναδική επαρχία Αλμπέρτα και μια φυλή ερυθρόδερμων στην πολιτεία Μοντάνα των ΗΠΑ. Μεταξύ τους αποκαλούνται με το όνομα Niitsitapii, οι "Αληθινοί Άνθρωποι", κι έχουν κοινή γλώσσα και πολιτισμό. 
Ιστορία και πολιτισμός.
Οι Μπλάκφουτ ήταν ανεξάρτητη φυλή ισχυρών πολεμιστών, των οποίων τα εδάφη επεκτείνονταν από το σημερινό Έντμοντον του Καναδά μέχρι τη Μοντάνα και τα Βραχώδη Όρη. Η βασική κοινωνική μονάδα των Μπλάκφουτ, εκτός από την οικογένεια, ήταν η ομάδα, που περιλάμβανε από 80 έως 240 άτομα, περίπου 10 έως 30 σκηνές. Έτσι, το μέγεθος δεν ήταν ούτε αρκετά μικρό, ώστε να αμυνθεί ενάντια σε κάποια επίθεση ή να βγει για κυνήγι, αλλά ούτε κι αρκετά μεγάλο, ώστε να διευκολύνει τις μετακινήσεις. Κάθε ομάδα είχε έναν αρχηγό, ο οποίος απολάμβανε το σεβασμό των υπολοίπων. Τα μέλη είχαν τη δυνατότητα να εγκαταλείψουν την ομάδα τους και να ενταχθούν σε κάποια άλλη της ίδιας φυλής.
Κατά τη διάρκεια του καλοκαιριού, οι επιμέρους ομάδες μαζεύονταν στις συγκεντρώσεις της φυλής, όπου σημαντικό ρόλο διαδραμάτιζαν οι πολεμικές κοινότητες. Η είσοδος σε μια τέτοια ομάδα προϋπέθετε γενναιότητα και θαρραλέα κατορθώματα.
Οι Μπλάκφουτ ήταν νομαδικές φυλές. Το χειμώνα, ζούσαν στις χειμερινές κατασκηνώσεις τους, οι οποίες συνήθως βρίσκονταν σε μια δασωμένη κοιλάδα κάποιου ποταμού. Ο λόγος εν μέρει ήταν πως την ίδια περίοδο, οι βίσονες προφυλάσσονταν από τις καταιγίδες και το χιόνι σε δασώδεις περιοχές, όπου η μετακίνησή τους ήταν πιο αργή, κάνοντας τα έτσι εύκολη λεία. Την άνοιξη, οι βίσονες έβγαιναν στα ανοιχτά λιβάδια: οι Μπλάκφουτ καθυστερούσαν κάπως τη μετακίνησή τους, από το φόβο χιονοθύελλας, και ξεκινούσαν το κυνήγι μόνο όταν είχαν τελειώσει οι προμήθειές τους. Στα μέσα του καλοκαιριού, οι επιμέρους ομάδες μαζεύονταν για τη μεγάλη γιορτή της φυλής, τον Χορό του Ήλιου, όπου συσφίγγονταν οι κοινωνικοί δεσμοί ανάμεσα στα μέλη της φυλής. Το φθινόπωρο, ετοιμάζονταν για τη μετακίνηση στα χειμερινά τους καταφύγια. 
Οι Μπλάκφουτ διατήρησαν τον παραδοσιακό τρόπο ζωής βασισμένο στο κυνήγι του βίσονα μέχρι την εξαφάνιση του είδους ως το 1881, οπότε και αναγκάστηκαν να προσαρμοστούν στις νέες συνθήκες, που καθορίστηκαν από τον ερχομό των ευρωπαίων εποίκων. Στις Ηνωμένες Πολιτείες, περιορίστηκαν στην περιοχή που καθοριζόταν από τη Συνθήκη του Λάραμι το 1887, ενώ νωρίτερα, το 1877, οι Μπλάκφουτ του Καναδά με ανάλογη συνθήκη εγκαταστάθηκαν στη νότια Αλμπέρτα. Οι Μπλάκφουτ έπρεπε να προσαρμοστούν σε έναν εντελώς καινούριο τρόπο ζωής, ενώ παράλληλα μαστίζονταν από διάφορες ασθένειες που είχαν φέρει μαζί τους οι ευρωπαίοι έποικοι, άγνωστες σε αυτούς. Τελικά, κατάφεραν να επιβιώσουν οικονομικά, αναπτύσσοντας γεωργία, κτηνοτροφία και ελαφριά βιομηχανία, ενώ παράλληλα προσάρμοσαν στις νέες συνθήκες και τον πολιτισμό και τις παραδόσεις τους. Ο πληθυσμός τους έφτασε τους 16.000 στον Καναδά και τους 15.000 στις Ηνωμένες Πολιτείες.

</doc>
<doc id="46123" url="https://el.wikipedia.org/wiki?curid=46123" title="Αλβέρτος Β' του Βελγίου">
Αλβέρτος Β' του Βελγίου

Ο Αλβέρτος Β΄ (γεννημένος στις 6 Ιουνίου 1934) υπηρέτησε ως Βασιλιάς των Βέλγων από το 1993 μέχρι την παραίτησή του το 2013. Είναι μέλος του βασιλικού Οίκου του Βελγίου, που προέρχεται από τον Οίκο του Σαξονίας-Κόμπουρκ &amp; Γκότα. Ο Αλβέρτος είναι θείος του σημερινού Μέγα Δούκα του Λουξεμβούργου, Ερρίκου και πρώτος ξάδελφος του Βασιλιά Βασιλιά Χάραλντ Ε΄ της Νορβηγίας. 
Στις 3 Ιουλίου του 2013 ο Βασιλιάς Αλβέρτος Β΄ συμμετείχε σε μια συνεδρίαση του βελγικού υπουργικού συμβουλίου. Εκεί ανακοίνωσε ότι στις 21 Ιουλίου θα εγκαταλείπει το θρόνο για λόγους υγείας. Έτσι, στις 21 Ιουλίου 2013 το θρόνο ως Βασιλιάς των Βέλγων ανέλαβε ο γιος του Φίλιππος. Ο Αλβέρτος Β΄ ήταν ο τέταρτος μονάρχης που παραιτήθηκε το 2013, μετά τον Πάπα Βενέδικτο ΙΣΤ΄, την Βασίλισσα Βεατρίκη της Ολλανδίας και τον Εμίρη Χαμάντ μπιν Χαλίφα του Κατάρ. Ταυτόχρονα, έγινε ο δεύτερος Βέλγος Βασιλιάς που παραιτήθηκε από το θρόνο του, μετά τον πατέρα του, Λεοπόλδο Γ΄, ο οποίος παραιτήθηκε το 1951 μετά από έντονες διαδηλώσεις.
Πρώιμα χρόνια.
Ο Αλβέρτος γεννήθηκε στις 6 Ιουνίου 1934 στο Κάστρο Στίβενμπεργκ των Βρυξελλών. Είναι ο δεύτερος γιος του Βασιλιά Λεοπόλδου Γ΄ και της πρώτης συζύγου του, Άστριντ της Σουηδίας. Ανάδοχοι στη βάπτισή του ήταν ο Πρίγκιπας Φήλιξ των Βουρβόνων-Πάρμας και η γιαγιά του Ελισάβετ.
Στις 10 Μαΐου 1940 όταν το Βέλγιο δέχθηκε επίθεση από την Ναζιστική Γερμανία, ο Πρίγκιπας Αλβέρτος, μαζί με τα μεγαλύτερα αδέλφια του Πριγκίπισσα Ιωσηφίνα Καρλότα και Πρίγκιπα Βαλδουίνο, φυγαδεύτηκαν από τη χώρα για τη Γαλλία και αργότερα για την Ισπανία. Αργότερα, τον ίδιο χρόνο, όμως, επέστρεψαν στο Βέλγιο. Τον Ιούνιο του 1944, περίοδο που είχε ξεκινήσει η συμμαχική αντεπίθεση, ο Λεοπόλδος Γ΄, η σύζυγός του Πριγκίπισσα Λίλιαν, την οποία είχε παντρευτεί το 1941, και τα παιδιά του εξορίστηκαν από τους Γερμανούς στο Χιρστάιν της Γερμανίας και αργότερα στο Στρομπλ της Αυστρίας, όπου απελευθερώθηκαν από τον αμερικανικό στρατό στις 7 Μαΐου 1945. Εξαιτίας της πολιτικής κατάστασης στο Βέλγιο, ο Βασιλιάς Λεοπόλδος και η οικογένειά του μετακόμισαν τον Οκτώβριο του 1945 από την Αυστρία στη βίλα "Le Reposoir" σε Pregny, την Ελβετία, όταν έφυγαν από την Αυστρία στην Ελβετία, όπου και έμεινε εκεί μέχρι τον Ιούλιο του 1950. Τελικώς θα επιστρέψουν στο Βέλγιο στις 22 Ιουλίου 1950.
Περίοδος της βασιλείας του.
Με τον θάνατο του αδελφού του, Βασιλιά Βαλδουίνου, ο Αλβέρτος ορκίστηκε στις 9 Αυγούστου 1993 Βασιλιάς των Βέλγων, ενώπιον του Κοινοβουλίου του Βελγίου.
Ως Βασιλιάς, τα καθήκοντα του Αλβέρτου περιελάμβαναν την εκπροσώπηση του Βελγίου στο εσωτερικό και το εξωτερικό μέσω επίσημων επισκέψεων, εμπορικών αποστολών και διεθνών συσκέψεων. Εξέφραζε, μάλιστα, ενδιαφέρον για τη βελγική κοινωνία, τον πολιτισμό και τις επιχειρήσεις.
Τον Ιανουάριο του 2012 ο Αλβέρτος ανακοίνωσε ότι η βασιλική οικογένεια θα παγώσει τους μισθούς της και τα έξοδα από την αύξηση που της αναλογούσε θα χρησιμοποιούνταν για τη συντήρηση των βασιλικών ανακτόρων.
Το Χριστουγεννιάτικο μήνυμα του Αλβέρτου, το Δεκέμβριο του 2012, προκάλεσε έντονες διαμάχες με την αναφορά του σε «λαϊκιστικά κινήματα». Πολλοί έβγαλαν το συμπέρασμα ότι αυτή η φράση είχε στόχο το εθνικιστικό κόμμα των Φλαμανδών Νέα Φλαμανδική Συμμαχία. Ο Μπαρτ ντε Βέβερ, αρχηγός του κόμματος, αντέδρασε ζητόντας να αφαιρεθούν από το Βασιλιά οι εξουσίες σχηματισμού κυβερνήσεων και οι ρόλοι του εντός αυτών.
Παραίτηση.
Στις 3 Ιουλίου 2013 ο 79χρονος Βασιλιάς Αλβέρτος Β΄ συμμετείχε σε μια συνεδρίαση του βελγικού υπουργικού συμβουλίου. Εκεί ανακοίνωσε στην κυβέρνηση ότι στις 21 Ιουλίου θα εγκαταλείπει το θρόνο για λόγους υγείας. Όπως αποκαλύφθηκε, την ίδια μέρα, ο Αλβέρτος είχε ενημερώσει τον Πρωθυπουργό Έλιο Ντι Ρούπο και στο παρελθόν για την πρόθεσή του να παραιτηθεί, αλλά ο Πρωθυπουργός του είχε ζητήσει να το επανεξετάσει. Τελικώς, ο Αλβέρτος υπέγραψε την παραίτησή του στις 21 Ιουλίου 2013 και το θρόνο ως Βασιλιάς των Βέλγων ανέλαβε ο γιος του Φίλιππος. Ο Αλβέρτος διατήρησε τον τίτλο του Βασιλιά, όμως του αφαιρέθηκε η ιδιοτήτα του Βασιλιά των Βέλγων, την οποία πλέον διατηρεί ο Φίλιππος.
Οικογένεια.
Το 1958 ο Πρίγκιπας Αλβέρτος πήγε στο Βατικανό για να παρευρεθεί στην στέψη του Πάπα Ιωάννη ΚΓ΄. Σε μια δεξίωση στη βελγική πρεσβεία της Ρώμης γνώρισε την Ιταλίδα Πριγκίπισσα Πάολα Ρούφο της Καλάβριας. Η Πάολα είχε δηλώσει αργότερα για την πρώτη συνάντησή τους: «Ήμασταν τόσο ντροπαλοί, γι΄αυτό μιλήσαμε μόνο για λίγο». Ο Αλβέρτος, μετά από ένα διάστημα, έκανε πρόταση γάμου στην Πάολα και εκείνη δέχτηκε. Δύο μήνες μετά τη γνωριμία τους, ο Αλβέρττος γνώρισε τη μέλλουσα σύζυγό του στην οικογένειά του, ενώ τέσσερις μήνες αργότερα ενημέρωσε τον τύπο.
Ο Αλβέρτος και η Πάολα επιθυμούσαν να παντρευτούν στο Βατικανό, κάτι που ήθελαν και οι δύο οικογένειές τους. Ωστόσο, η βελγική κυβέρνηση δεν το ενέκρινε αυτό, καθώς υποστήριζε ότι ο γάμος έπρεπε να γίνει εντός του Βελγίου. Ο Πάπας, ύστερα από διπλωματικές πιέσεις, αρνήθηκε και αυτός με τη σειρά του το γάμο στο Βατικανό, λέγοντας ότι ο γάμος θα έπρεπε να γίνει κοντά στο λαό.
Ο γάμος τελικώς έγινε στις 2 Ιουλίου 1959 στις Βρυξέλλες. Μαζί απέκτησαν τρία παιδιά, δύο γιους και μια κόρη:
Από το 1999 τα μέσα μαζικής ενημέρωσης υποστηρίζουν ότι η Βελγίδα γλύπτρια Ντελφίν Μποέλ (γενν. 1968), είναι νόθη κόρη του Αλβέρτου Β΄. Τον Ιούνιο του 2013 η Μποέλ κινήθηκε νομικά και ζήτησε να γίνει εξέταση DNA, προκειμένου να διαπιστωθεί αν είναι ή όχι κόρη του Αλβέρτου. Η νομική διαδικασία ολοκληρώθηκε τον Ιανουάριο του 2020 δικαιώνοντας την Ντελφίν Μποέλ, γεγονός που είχε ως αποτέλεσμα την επίσημη αναγνώριση της πατρότητάς της από τον βασιλιά Αλβέρτο.

</doc>
<doc id="46125" url="https://el.wikipedia.org/wiki?curid=46125" title="Ερυθρός Αστέρας Βελιγραδίου (ποδόσφαιρο ανδρών)">
Ερυθρός Αστέρας Βελιγραδίου (ποδόσφαιρο ανδρών)

Ο Ερυθρός Αστέρας (σέρβικα: Црвена звезда / Crvena Zvezda) είναι ποδοσφαιρική ομάδα της Σερβίας που εδρεύει στο Βελιγράδι. Αποτελεί το ποδοσφαιρικό τμήμα ανδρών και το κυριότερο του αθλητικού συλλόγου του Ερυθρού Αστέρα. Ιδρύθηκε το 1945. Χρώματα του είναι το κόκκινο και το άσπρο.
Σύμφωνα με δημοσκοπήσεις του 2008, Ο Ερυθρός Αστέρας Βελιγραδίου είναι η πιο δημοφιλής ποδοσφαιρική ομάδα στη Σερβία, με σχεδόν το 38,2% του πληθυσμού να την υποστηρίζουν. Έχει πολλούς υποστηρικτές σε όλες τις άλλες πρώην γιουγκοσλαβικές δημοκρατίες καθώς και στη σερβική διασπορά.
Κύριο αντίπαλο του αποτελεί η Παρτιζάν. Οι αγώνες πρωταθλήματος -και άλλων διοργανώσεων- μεταξύ των δύο ομάδων είναι γνωστοί ως το "Αιώνιο ντέρμπι". Τον Σεπτέμβριο του 2009, η βρετανική εφημερίδα Daily Mail κατέταξε το ντέρμπι Ερυθρού Αστέρα - Παρτιζάν στην τέταρτη θέση μεταξύ των 10 μεγαλύτερων όλων των εποχών.
Ιστορία.
Ιδρύθηκε στις 4 Μαρτίου 1945 από το τότε καθεστώς της χώρας, στη θέση της ομάδας ΣΚ Γιουγκοσλάβια που διαλύθηκε. Το 1991 κατέκτησε το Κύπελλο Πρωταθλητριών Ομάδων Ευρώπης, στον τελικό που έγινε στο Μπάρι της Ιταλίας. Οι οπαδοί του έχουν αδελφοποιηθεί με αυτούς του Ολυμπιακού Πειραιώς.
Έμβλημα και χρώματα.
Στο τέλος του Β΄ Παγκοσμίου Πολέμου, αρκετοί από τους προπολεμικούς γιουγκοσλαβικούς συλλόγους διαλύθηκαν επειδή είχαν αγωνιστεί σε παιχνίδια κατά τη διάρκεια του πολέμου. Ένας από αυτούς τους συλλόγους ήταν η ΣΚ Γιουγκοσλάβια από το Βελιγράδι. Ο Ερυθρός Αστέρας σχηματίστηκε από τα ερείπια της Γιουγκοσλαβίας και της δόθηκε κόκκινο και λευκό χρώμα. Η κύρια εμφάνιση του Ερυθρού Αστέρα είναι η φανέλα με κόκκινες και λευκές κάθετες ρίγες, κόκκινο ή λευκό κοντό παντελόνι και κάλτσες. χρησιμοποιείται μερικές φορές ο σύλλογος επίσης ένα all-κόκκινο το ένα δίπλα στο ολόλευκη ένα. Ο σύλλογος χρησιμοποιεί κατά καιρούς κατακόκκινες ή ολόλευκες εμφανίσεις.
Το έμβλημα του συλλόγου έχει εξελιχθεί με την πάροδο του χρόνου. Σύγχρονο έμβλημα της ομάδας αποτελεί ένας θυρεός ο οποίος εμπεριέχει ένα κόκκινο πεντάκτινο αστέρι σε κόκκινο και λευκό φόντο. Επιπλέον το θυρεός πλαισιώνεται με χρυσό χρώμα. Υπάρχουν δύο χρυσά αστέρια στην κορυφή του εμβλήματος τους, τα οποία συμβολίζοουν τους είκοσι τίτλους που έχει κατακτήσει.

</doc>
<doc id="46131" url="https://el.wikipedia.org/wiki?curid=46131" title="Ζελεζνιτσάρ Σαραγέβο">
Ζελεζνιτσάρ Σαραγέβο

Η Ζελεζνιτσάρ (Βοσνιακά: "Fudbalski Klub Željezničar", αναφέρεται ενίοτε στα Κροάτικα και ως Ζελιέζνιτσαρ), είναι αθλητικός σύλλογος στο Σαραγέβο της Βοσνίας-Ερζεγοβίνης.
Ιστορία.
Ιδρύθηκε το 1921 με χρώματα το μπλε και άσπρο. Μέχρι το 1992 συμμετείχε στο Πρωτάθλημα Ποδοσφαίρου Γιουγκοσλαβίας και μετέπειτα στην Α' Κατηγορία της Βοσνίας-Ερζεγοβίνης. Την περίοδο 1984–85 έφτασε μέχρι τα ημιτελικά του Κυπέλλου ΟΥΕΦΑ.
Έχει ακόμα τα εξής αθλητικά τμήματα: χάντμπολ, στίβο, μπάσκετ, σκάκι, μπόουλινγκ, άρση βαρών, πινγκ πονγκ, τζούντο και ορειβασία.

</doc>
<doc id="46137" url="https://el.wikipedia.org/wiki?curid=46137" title="Χάιντουκ Σπλιτ">
Χάιντουκ Σπλιτ

Η Χάιντουκ Σπλιτ (κροατικά: "Hajduk Split") είναι ποδοσφαιρικός σύλλογος με έδρα το Σπλιτ της Κροατίας.
Ιστορία.
Ιδρύθηκε στις 13 Φεβρουαρίου 1911 στην Αυστρουγγαρία, επικράτεια της οποίας ήταν τότε η Κροατία. Μέχρι το 1992 συμμετείχε στα πρωταθλήματα της πρώην Γιουγκοσλαβίας και σήμερα στα αντίστοιχα πρωταθλήματα της Κροατίας.
Χρώματα έχει το μπλε και κόκκινο, τα οποία είναι και τα εθνικά χρώματα της Κροατίας. Το ονομά της το οφείλει στους Χαϊντούκους, που ήταν οι Αρματολοί και οι κλέφτες της Κροατίας κατά την περίοδο της Οθωμανικής Αυτοκρατορίας, όταν η περιοχή ήταν επαρχία της.

</doc>
<doc id="46140" url="https://el.wikipedia.org/wiki?curid=46140" title="Σπλίτ">
Σπλίτ



</doc>
<doc id="46142" url="https://el.wikipedia.org/wiki?curid=46142" title="Ασπάλαθος">
Ασπάλαθος

Ο ασπάλαθος (επιστημονική ονομάσια: "Calicotome villosa", Καλυκοτόμη η εριότριχος) είναι φυτό της μεσογειακής χλωρίδας που ανήκει στην οικογένεια των Χεδρωπών, στα ψυχανθή. Είναι ένας πολυετής αγκαθωτός θάμνος με ύψος μέχρι 1,5 με 2 μέτρα. Ανθίζει στις αρχές της άνοιξης και τα άνθη του έχουν έντονο κίτρινο χρώμα και χαρακτηριστική οσμή. Αναπτύσσονται σε δέσμες ή βότρεις των 2 με 15 ανθών. Ο καρπός του είναι μικρός χεδρωπός και καλυμμένος γκριζόχρωμες τρίχες. Ο καρπός του τρώγεται από κατσίκες. Όταν οι βλαστοί ξεραθούν το καλοκαίρι μετατρέπονται σε σκληρά αγκάθια. Φύεται σε θαμνώνες σε ξηρές περιοχές με χαμηλό υψόμετρο.
Ο ασπάλαθος είναι επίσης γνωστός με τα ονόματα σπαλάχτρι, σπαλάθρι και ασφάλαθος. Το όνομα ασπάλαθος είναι αρχαίο και με αυτό περιγράφεται το φυτό από το Διοσκουρίδη. Θεωρείται ότι το όνομα προέρχεται γλωσσολογικά από κάποια άγνωστη προϊστορική γλώσσα της Μεσογείου. Οι αρχαίοι Έλληνες πίστευαν ότι με τους ασπαλάθους χτυπούσαν και τιμωρούσαν του τυράννους στον Άδη. Σε αυτήν την ιστορική αναφορά βασίζεται το τελευταίο ποίημα που έγραψε ο Γιώργος Σεφέρης στις 31 Μαρτίου 1971, το οποίο ονομάζεται «"Επί Ασπαλάθων"».

</doc>
<doc id="46143" url="https://el.wikipedia.org/wiki?curid=46143" title="Βασιλευομένη Δημοκρατία">
Βασιλευομένη Δημοκρατία



</doc>
<doc id="46145" url="https://el.wikipedia.org/wiki?curid=46145" title="Τζιμ Μόρισον">
Τζιμ Μόρισον

Ο Τζέιμς "Τζιμ" Ντάγκλας Μόρισον (James "Jim" Douglas Morrison, 8 Δεκεμβρίου 1943 - 3 Ιουλίου 1971) ήταν Αμερικανός τραγουδιστής, τραγουδοποιός, συγγραφέας, σκηνοθέτης και ποιητής. Γεννήθηκε στη Μελβούρνη της Φλόριντα και ήταν ο τραγουδιστής και στιχουργός του αμερικάνικου ροκ συγκροτήματος The Doors. Θεωρείται ένας από τους πιο χαρισματικούς ερμηνευτές στην ιστορία της ροκ μουσικής. Έγραψε επίσης αρκετά βιβλία ποίησης, ένα μικρό ντοκιμαντέρ και δύο βίντεο κλιπ ("The Unknown Soldier" και "People Are Strange").
Το περιοδικό Rolling Stone τον τοποθέτησε στη 47η θέση της λίστας "100 καλύτεροι τραγουδιστές όλων των εποχών". Ο Μόρισον εντάχθηκε στο Rock and Roll Hall of Fame ως μέλος των Doors.
Απεβίωσε στην ηλικία των 27 ετών στο Παρίσι της Γαλλίας, υπό περιστάσεις που ακόμη δεν έχουν διαλευκανθεί.
Πρώιμα χρόνια.
Ο Τζιμ Μόρισον είχε σκωτσέζικη και ιρλανδική καταγωγή και ήταν γιος του ναυάρχου Τζορτζ Στίβεν Μόρισον και της Κλάρα Κλαρκ Μόρισον, που γνωρίστηκαν το 1941 στη Χαβάη. Ο Τζιμ Μόρισον γεννήθηκε 11 μήνες μετά, στη Μελβούρνη της Φλόριντα.
Έξι μήνες αργότερα, η Κλάρα Μόρισον μετακόμισε στο Κλιαργουότερ της Φλόριντα με το μικρό της γιο για να ζήσει με τα πεθερικά της (τους Πωλ και Καρολάιν Μόρισον), ενώ ο σύζυγός της επέστρεψε στο μέτωπο του Ειρηνικού για όλη τη διάρκεια του Β΄ Παγκοσμίου Πολέμου. Αργότερα, θα προαγόταν στον βαθμό του Ναυάρχου και θα διοικούσε τον τοπικό στόλο από την ναυαρχίδα του, USS Bon Homme Richard, κατά την διάρκεια του συμβάντος στον κόλπο Τόνκιν. Εκείνη έμεινε στην Φλόριντα με τον νέο γιο της. Ο σύζυγός της δεν θα επέστρεφε για να δει την οικογένειά του μέχρι το καλοκαίρι του 1946. Οι Μόρισον έπειτα απέκτησαν μια κόρη, την Άνν Ρόμπιν (γεννήθηκε το 1947 στην Αλμπουκέρκη του Νέου Μεξικού) και έναν γιο, τον Άντριου "Άντυ" Λι (γεννήθηκε το 1948 στο Λος Άλτος της Καλιφόρνιας).
Σύμφωνα με τον Μόρισον, ένα από τα σημαντικότερα γεγονότα στην ζωή του συνέβη το 1949 κατά την διάρκεια μιας οικογενειακής εκδρομής στο Νέο Μεξικό. Περιγράφει το γεγονός όπως ακολουθεί: 
Ο Μόρισον αργότερα θα ξαναθυμόταν αυτό το γεγονός στο πέρασμα του τραγουδιού "Peace Frog": "Ινδιάνοι σκορπισμένοι στον αυτοκινητόδρομο της αυγής αιμορραγούν/Φαντάσματα βρίθουν το εύθραυστο σαν τσόφλι μυαλό του μικρού παιδιού." Βέβαια, και οι δύο γονείς του Μόρισον ισχυρίζονται πως το γεγονός αυτό ποτέ δεν συνέβη. Στα πολλά σχόλια του γι' αυτό το επεισόδιο, ο Μόρισον είπε πως είχε αναστατωθεί τόσο από αυτό το συμβάν, που οι γονείς του τελικά του είπαν ότι απλώς είχε δει έναν εφιάλτη, με σκοπό να τον ηρεμήσουν. Ασχέτως του αν το γεγονός ήταν αληθινό, το είχε φανταστεί ή σκαρφιστεί, ο Μόρισον έκανε επανειλημμένες αναφορές σε αυτό σε διανθίσματα των τραγουδιών του, σε ποιήματα και συνεντεύξεις του.
Ο Μόρισον αποφοίτησε από το George Washington High School (νυν George Washington Middle School) στην Αλεξάνδρεια, Βιρτζίνια τον Ιούνιο του 1961. Ο πατέρας του μετατέθηκε στην Νότια Καλιφόρνια τον Αύγουστο του ίδιου έτους. Ο Μόρισον πήγε να ζήσει με τους γονείς του πατέρα του στο Κλιαργουότερ στη Φλόριντα, όπου παρακολούθησε μαθήματα στο St. Petersburg Junior College. 
Μπήκε στο Πανεπιστήμιο της Φλόριντα (1962-1963), το οποίο διέθετε φθηνά δίδακτρα, αλλά πάλι δεν τον ικανοποίησε αρκετά. Έτσι, ο Μόρισον μετακόμισε κοντά στο κολέγιο FSU, όπου συγκατοίκησε με τον Τζορτζ Γκριρ και εμφανίστηκε σε ένα φιλμ για τη στρατολογία στο σχολείο.
Τον Ιανουάριο του 1964, χάρη στη συμβουλή ενός καθηγητή του FSU, ο Μόρισον μετακόμισε στο Λος Άντζελες της Καλιφόρνιας, όπου ολοκλήρωσε τις προπτυχιακές σπουδές του στο UCLA, με διάκριση στον κινηματογράφο. 
Ο Τζιμ γύρισε δύο ταινίες κατά τη φοίτησή του στο UCLA. Η πρώτη, ονόματι "First Love", κυκλοφόρησε για πρώτη φορά χωρίς περικοπές στο τέλος του ντοκιμαντέρ για την ταινία "Obscura".
The Doors.
Μετά την αποφοίτηση του το καλοκαίρι του 1965 από την κινηματογραφική σχολή της UCLA, ο Mόρισον ακολούθησε ένα μποέμικο τρόπο ζωής. Κατά τη διάρκεια εκείνου του καλοκαιριού, έγραψε τους στίχους πολλών τραγουδιών που οι Doors αργότερα ηχογράφησαν και έπαιξαν ζωντανά σε άλμπουμ όπως το "Moonlight Drive" και το "Hello, I Love You". Ο Μόρισον και ο Ρέι Μάνζαρεκ ήταν τα πρώτα δύο μέλη των Doors, σχηματίζοντας την ομάδα εκείνο το καλοκαίρι. Είχαν γνωριστεί μήνες πριν ως συμφοιτητές κινηματογράφου. Σύμφωνα με τον Mάνζαρεκ, ήταν ξαπλωμένος στην παραλία Βένις μια μέρα, όπου συναντήθηκε κατά λάθος με τον Mόρισον. Αφού ο Μανζάρεκ εντυπωσιάστηκε με τα τραγούδια που του τραγούδησε ο Μόρισον, του προτείνε να φτιάξουν συγκρότημα. Στη συνέχεια, ο κιθαρίστας Ρόμπι Κρίγκερ και ο ντράμερ Τζον Ντένσμορ εντάχθηκαν στο συγκρότημα. Και τα τρία μέλη είχαν ένα κοινό ενδιαφέρον: παρακολουθούσαν προγραμματισμένα μαθήματα του Maharishi Mahesh Yogi την εποχή εκείνη, αλλά ο Mόρισον δεν συμμετείχε σε αυτές τις σειρές μαθημάτων.
Το 1967, οι Doors γνώρισαν επιτυχία μετά την υπογραφή τους με την δισκογραφική εταιρεία Elektra Records. Το κομμάτι "Light My Fire" έφτασε το νούμερο ένα στα "Billboard" Hot 100 (από τον Ιούλιο και τον Αύγουστο του 1967). Αργότερα, οι Doors εμφανίστηκαν στο "The Ed Sullivan Show", μια δημοφιλής εκπομπή. Ο Εντ Σάλιβαν ζήτησε δύο τραγούδια από τους Doors για την εκπομπή του, το "People Are Strange" και το "Light My Fire". Οι λογοκρισίες του Σάλιβαν επέμειναν ότι οι Doors έπρεπε να αλλάξουν τους στίχους του τραγουδιού "Light My Fire" ""Girl we could not get much higher" για τους τηλεθεατές. Αυτό οφείλεται σε αυτό που θεωρήθηκε ως αναφορά στα ναρκωτικά. Τα μέλη των Doors συμφώνησαν να αλλάξουν τον στίχο σε "girl, we couldn't get much better"", αλλά κατά τη διάρκεια της ζωντανής μετάδοσης, ο Μόρισον τραγούδησε τον αρχικό στίχο. Για το λόγο αυτό, το συγκρότημα δεν προσκλήθηκε να εμφανιστεί ξανά στη συγκεκριμένη εκπομπή.
Στις 1 Μαρτίου του 1969, οι Doors εμφανίστηκαν στο "Dinner Key Auditorium" του Μαϊάμι. Ο Μόρισον παρουσιάστηκε στη σκηνή μεθυσμένος, δίνοντας ένα ιδιαίτερα προκλητικό σόου, γεγονός που δημοσιοποιήθηκε σε όλη τη χώρα. Είχε παρακολουθήσει πριν μέρες μια θεατρική παράσταση, και το "ανταγωνιστικό" παίξιμο των ηθοποιών επηρέασε την εμφάνιση του. Οι υπόλοιπες εμφανίσεις της περιοδείας που ήταν προγραμματισμένες μέσα στο Μάρτιο και τον Απρίλιο του 1969, ακυρώθηκαν από τις αρχές των πόλεων στις οποίες θα εμφανιζόταν το συγκρότημα, με τη δικαιολογία ότι "δεν ήθελαν ροκ συγκροτήματα αμφιβόλου επιπέδου να παίζουν στις πόλεις τους". Μήνες αργότερα, ο Μόρισον έφαγε πρόστιμο για το περιστατικό. Μετά από κάποιες μέρες, ο Μόρισον σκέφτηκε να αποχωρήσει από το συγκρότημα αλλά εν τέλει έμεινε λόγω της επιμονής του Μανζάρεκ.
Επιρροές.
Η οικογένεια του Μόρισον έπρεπε να μετακομίζει συχνά, λόγω του επαγγέλματος του πατέρα του. Κατά συνέπεια, η εκπαίδευση του Μόρισον διακοπτόταν όταν ήταν μικρός, καθώς συνεχώς άλλαζε σχολείο. Παρ' όλα αυτά, ήταν ένας ευφυής και ικανός μαθητής, με ενδιαφέρον για τη λογοτεχνία, την ποίηση, τη θεολογία, τη φιλοσοφία και την ψυχολογία, μεταξύ άλλων.
Οι βιογράφοι του έχουν αναφερθεί επανειλημμένα σε κάποιους συγγραφείς και φιλοσόφους που επηρέασαν τον τρόπο σκέψης και ίσως και τη συμπεριφορά του Μόρισον. Στην εφηβεία του, ο Μόρισον ανακάλυψε τα γραπτά του Φρίντριχ Νίτσε. Μάλιστα, μετά το θάνατο του Μόρισον, ο Τζον Ντένσμορ υπέθεσε ότι ο νιχιλισμός του Νίτσε σκότωσε τον Τζιμ.
Οι "σκοτεινοί" ποιητές του 18ου και του 19ου αιώνα του κίνησαν το ενδιαφέρον, και ιδιαίτερα ο Βρετανός ποιητής Γουίλιαμ Μπλέικ, καθώς και οι Γάλλοι ποιητές Κάρολος Μποντλέρ και Αρθούρος Ρεμπώ. Οι συγγραφείς της γενιάς μπιτ, όπως ο Τζακ Κέρουακ, επηρέασαν τόσο τις απόψεις και τον τρόπο έκφρασης του Μόρισον, που κατέληξε να θέλει να βιώσει όσα αναφέρονται στο βιβλίο του Κέρουακ "On The Road". Ομοίως, βρήκε ενδιαφέροντα τα γραπτά του Γάλλου συγγραφέα Σελίν. Το βιβλίο του "Voyage au Bout de la Nuit" ("Ταξίδι στο Τέλος της Νύχτας") και το βιβλίο του Μπλέικ "Οι Μαντείες της Αθωότητας" ήταν οι βασικές επιρροές για ένα από τα πρώτα τραγούδια του Μόρισον, "End of the Night."
Τελικά, ο Μόρισον γνώρισε και έγινε φίλος με τον Michael McClure, έναν γνωστό ποιητή μπίτνικ. Ο McClure λάτρεψε τους στίχους του Μόρισον, αλλά τον εντυπωσίασαν περισσότερο τα ποιήματά του, και έτσι τον συμβούλεψε να συνεχίσει να εξασκεί το ταλέντο του. 
Ο Μόρισον άρχισε να γράφει στην εφηβεία του. Στο κολέγιο, άρχισε να ενδιαφέρεται πολύ για το θέατρο και την κινηματογραφία. 
Παρότι ο Μόρισον ήταν πολύ γνωστός τραγουδιστής και στιχουργός, συνάντησε δυσκολίες όταν έψαχνε εκδότη για την ποίησή του. Εξέδωσε μόνος του δυο λεπτούς τόμους το 1969, τους "Κυρίους" και "Τα νέα πλάσματα". Και τα δυο έργα ήταν αφιερωμένα στην Πάμελα Σούζαν (Κούρσον). Αυτά ήταν τα μόνα γραπτά του που εκδόθηκαν κατά τη διάρκεια της ζωής του.
Προσωπική ζωή.
Οικογένεια.
Τα παιδικά χρόνια του Μόρισον ήταν γεμάτα μετακινήσεις, όπως συμβαίνει στις οικογένειες στρατιωτικών. Ο Τζέρυ Χόπκινς αναφέρει ότι ο αδελφός του Μόρισον, Άντυ, διηγήθηκε ότι οι γονείς τους είχαν αποφασίσει να μην χρησιμοποιήσουν ποτέ σωματική βία στα παιδιά τους. Εφάρμοζαν ένα είδος στρατιωτικής πειθαρχίας και τιμωρίας, φωνάζοντας στα παιδιά και επιπλήττοντάς τα μέχρι να ξεσπάσουν σε κλάματα και να παραδεχτούν τα λάθη τους.
Από τότε που ο Μόρισον αποφοίτησε από το UCLA, διέκοψε τις επαφές με την οικογένειά του. Όταν η μουσική του ανέβηκε στα τσαρτς το 1967, είχε πάνω από ένα χρόνο να επικοινωνήσει με την οικογένειά του, και είχε ισχυριστεί ψευδώς ότι οι γονείς και τ' αδέλφια του ήταν νεκρά.
Ο πατέρας του Μόρισον έχει δηλώσει σε επιστολή με ημερομηνία 2 Οκτωβρίου του 1970 ότι η διακοπή της επικοινωνίας με την οικογένεια ήταν αποτέλεσμα διαφωνίας σχετικά με το μουσικό ταλέντο του γιου του. Είπε ότι δεν μπορούσε να κατηγορήσει το γιο του που δεν ήθελε να επικοινωνήσει μαζί τους και ότι σε κάθε περίπτωση ήταν υπερήφανος γι' αυτόν.
Σχέσεις.
Ο Μόρισον συνάντησε τη σύντροφο της ζωής του, Πάμελα Κούρσον, πολύ πριν κερδίσει δόξα και χρήματα, κι εκείνη τον ενθάρρυνε να ασχοληθεί περισσότερο με την ποίηση. Κατά καιρούς η Κούρσον χρησιμοποιούσε το επίθετο "Μόρισον" με τη φανερή συγκατάθεση του Τζιμ ή τουλάχιστον χωρίς εκείνος να νοιάζεται που το έκανε.
Η σχέση του Μόρισον και της Κούρσον ήταν θυελλώδης, με συχνούς τσακωμούς και περιόδους χωρισμού. Ο βιογράφος Ντάνυ Σάγκερμαν έχει υποθέσει ότι μέρος των δυσκολιών που είχαν μπορεί να προερχόταν από τη σύγκρουση ανάμεσα στο γεγονός ότι ήθελαν μια ελεύθερη σχέση και τις συνέπειες που είχε η ζωή σε μια τέτοια σχέση. 
Το 1970, ο Μόρισον συμμετείχε σε μια κέλτικη νεοπαγανιστική τελετή αρραβώνα-γάμου (handfasting) με την συγγραφέα επιστημονικής φαντασίας και κριτικό της ροκ Πατρίτσια Κένελυ, ενώπιον μαρτύρων. Ένας από τους μάρτυρες ήταν πρεσβυτεριανός πάστορας. Το ζευγάρι υπέγραψε ένα έγγραφο όπου δήλωναν ότι ήταν παντρεμένοι, όμως δεν έγινε κάποια από τις απαραίτητες δηλώσεις στην πολιτεία για να έχει ο γάμος νομική ισχύ. Η Κένελυ περιέγραψε τις εμπειρίες της με τον Μόρισον στην αυτοβιογραφία της "Strange Days: My Life with and Without Jim Morrison", και σε μια συνέντευξη που περιέχεται στο περιοδικό "Rock Wives".
Ο Μόρισον έκανε συχνά σεξ με θαυμάστριες και είχε πολλές σύντομες σχέσεις με διασημότητες, όπως τη Νίκο, τραγουδίστρια των The Velvet Underground. Για μια νύχτα ήταν με την Γκρέις Σλικ των Jefferson Airplane, και από καιρό σε καιρό με την Γκλόρια Στέιβερς, αρχισυντάκτρια του περιοδικού "16". Επίσης είχε μια συνάντηση με την Τζάνις Τζόπλιν, ενώ ήταν κι οι δυο μεθυσμένοι. Η Τζούντυ Χάντλστον αναπολεί τη σχέση της με τον Μόρισον στο βιβλίο της "Ζώντας και πεθαίνοντας με τον Τζιμ Μόρισον". Τον καιρό του θανάτου του, εκκρεμούσαν 20 αγωγές πατρότητας εναντίον του, παρότι κανένας από τους ενάγοντες δεν διεκδίκησε μέρος της περιουσίας, και η μόνη περίπτωση όπου κάποιος δήλωσε δημόσια ότι ήταν παιδί του Μόρισον αποδείχτηκε απάτη.
Θάνατος.
Το 1971, ο Μόρισον μετακόμισε σε ένα διαμέρισμα στο Παρίσι μαζί με την Πάμελα Κούρσον, με σκοπό να αλλάξει ζωή και να απεξαρτηθεί από τα ναρκωτικά. Του άρεσε η αρχιτεκτονική της πόλης και έκανε μεγάλους περιπάτους εκεί, όμως σύντομα υπέκυψε στους εθισμούς του.
Εκεί έκανε και την τελευταία του ηχογράφηση σε στούντιο με δυο Αμερικανούς μουσικούς του δρόμου. Ο Μάνζαρεκ απέρριψε αυτή την ηχογράφηση ως "ασυναρτησίες μεθυσμένων". Ένα τραγούδι από αυτήν, το "Orange County Suite" ακούγεται στο bootleg "Lost Paris Tapes".
Ο Μόρισον απεβίωσε στις 3 Ιουλίου του 1971, σε ηλικία 27 ετών από καρδιακή ανακοπή. Βρέθηκε νεκρός στη μπανιέρα του από την Κούρσον. Λόγω του ότι στο σώμα του δεν βρέθηκαν τραυματισμοί που να υποδεικνύουν είτε αυτοτραυματισμό/αυτοκτονία είτε εγκληματική ενέργεια, δεν πραγματοποιήθηκε αυτοψία από τον ιατροδικαστή. Σύμφωνα με την Κουρσόν που τον βρήκε νεκρό, το προηγούμενο βράδυ ο Μόρισον πήγε σινεμά, έφαγε, άκουσε μουσική και κατανάλωσε ουσίες. Κάποια στιγμή κατά το βράδυ σηκώθηκε λόγω αδιαθεσίας και έκανε ζεστό μπάνιο για να συνέλθει και κατέληξε από υπερβολική δόση ηρωίνης. Το σώμα του βρέθηκε στην μπανιέρα του διαμερίσματος με μια ξεραμένη σταγόνα αίματος κάτω απ' τη μύτη. Ωστόσο, το ότι οι φανατικοί θαυμαστές του δεν είδαν το σώμα του και η απουσία αυτοψίας έδωσε λαβή για πολλές εικασίες σχετικά με την αιτία θανάτου.
Ο Ντάνυ Σάγκερμαν διηγείται ότι όταν η Κούρσον επέστρεψε στις ΗΠΑ, του είπε ότι ο Μόρισον είχε πεθάνει από υπερβολική δόση ηρωίνης, την οποία είχε εισπνεύσει νομίζοντας πως είναι κοκαΐνη. Ο Σάγκερμαν σημειώνει ότι η Κούρσον έδινε διαφορετικές εκδοχές του θανάτου κατά καιρούς, τη μια λέγοντας ότι εκείνη τον είχε σκοτώσει και την άλλη ότι ο θάνατός του ήταν λάθος της. Η ιστορία με την αθέλητη λήψη ηρωίνης υποστηρίζεται από τη διήγηση του Αλέν Ρονέ, που έκανε παρέα με το ζευγάρι στο Παρίσι. Ο Ρονέ είχε γράψει ότι ο Μόρισον πέθανε από αιμορραγία αφού εισέπνευσε ηρωίνη της Κούρσον κι ότι εκείνη άθελά της αποκοιμήθηκε, αφήνοντάς τον να πεθάνει αντί να καλέσει για ιατρική βοήθεια.
Ωστόσο, η πραγματική αιτία θανάτου του είναι η καρδιακή ανακοπή που προκλήθηκε από την χρόνια εξάρτησή του από τα ναρκωτικά σε συνδυασμό με το άσθμα του. Στον τάφο του Τζιμ Μόρισον υπάρχει η ελληνική επιγραφή "ΚΑΤΑ ΤΟΝ ΔΑΙΜΟΝΑ ΕΑΥΤΟΥ".
Απόψεις.
Ο Μόρισον μίλησε για τη φιλία και θεωρούσε ότι "Φίλος είναι αυτός που σου παρέχει απόλυτη ελευθερία να είσαι ο εαυτός σου". Επίσης, πίστευε ότι τα ναρκωτικά είναι "ένα σαν τον τζόγο [...] σαν το ρίξιμο των ζαριών". Τέλος, σχετικά με τον φόβο είχε δηλώσει ότι αν κάποιος εκθέσει τον εαυτό του στο βαθύτερό του φόβο, τότε "ο φόβος δεν έχει δύναμη, και ο φόβος της ελευθερίας συρρικνώνεται κι εξαφανίζεται. Είσαι ελεύθερος".
Δισκογραφία.
Με τους Doors
Βιβλιογραφία.
Ποίηση του Μόρισον
Σχετικά με τον Τζιμ Μόρισον

</doc>
<doc id="46148" url="https://el.wikipedia.org/wiki?curid=46148" title="Μεγάλος Βόρειος Πόλεμος">
Μεγάλος Βόρειος Πόλεμος

Ως Μεγάλος Βόρειος Πόλεμος αναφέρεται στην ιστοριογραφία η σειρά ενόπλων συγκρούσεων που έλαβαν χώρα στη ΒΑ Ευρώπη κατά τις πρώτες δεκαετίες του 18ου αι. για τον έλεγχο της Βαλτικής, ανάμεσα στη Σουηδία και μία συμμαχία χωρών με επικεφαλής το Βασίλειο της Ρωσίας. Ξεκίνησε το 1700 και ενεπλάκη σε αυτόν ολόκληρη η Βόρεια και Ανατολική Ευρώπη. Έληξε με νίκη των Ρώσων το 1721. 
Στο πλευρό των Ρώσων πολέμησαν από την αρχή το Βασίλειο της Δανίας-Νορβηγίας και η Σαξονία. Το 1701 προστέθηκε η Πολωνολιθουανική Κοινοπολιτεία και το 1713 το Βασίλειο της Πρωσίας - Βρανδεμβούργου και το Εκλεκτοράτο του Αννόβερου. Οι Σουηδοί προσπάθησαν να εξισορροπήσουν τα πράγματα εξωθώντας την Οθωμανική Αυτοκρατορία σε πόλεμο με τους Ρώσους το 1710, χωρίς όμως επιτυχία.
Ιστορικό υπόβαθρο.
Στους δύο αιώνες που προηγήθηκαν του πολέμου, η Σουηδία είχε αναδειχθεί από περιφερειακό βασίλειο σε υπερδύναμη της Βαλτικής. 
Μεταξύ 1560 - 1658 επεκτάθηκε στα ανατολικά, προσαρτώντας την Καρελία, την Ίνγκρια, την Εσθονία και τη Λιβονία (νυν νότια Εσθονία και βόρεια Λετονία). Παράλληλα κατά τον Τριακονταετή Πόλεμο (1618-1648) η Σουηδία κέρδισε τα γερμανικά εδάφη της Δυτικής Πομερανίας ("νυν ΒΑ Γερμανία"), της Βρέμης και του Φέρντεν. Αλλά και μετά τη λήξη του Τριαντακονταετή Πολέμου συνέχισε να επεκτείνεται, ενσωματώνοντας δανικά και νορβηγικά εδάφη βορείως του Στενού του Όρεσουντ ("ο πορθμός που χωρίζει τη Δανία από τη Σουηδία"). Οι νίκες της Σουηδίας οφείλονταν στον καλά εκπαιδευμένο και οργανωμένο στρατό της και στην εκσυγχρόνιση, της πολιτικής και στρατιωτικής, διοίκησης. Παρόλο το μικρό μέγεθος του ήταν πιο επαγγελματικός από τους υπόλοιπους στρατούς της εποχής του. Στο πεδίο της μάχης ο σουηδικός στρατός ήταν ευέλικτος και μπορούσε να καλύπτει μεγάλες αποστάσεις γρήγορα.
Η νέα αυτή πραγματικότητα έτεινε να μετατρέψει τη Βαλτική Θάλασσα σε "σουηδική λίμνη" δημιουργώντας μια ασφυκτική κατάσταση για τους λαούς που κατοικούσαν στα νότια και ανατολικά παράλια. Ιδιαίτερα άσχημα είχαν γίνει τα πράγματα για τη Ρωσία, η οποία ήταν πια αποκομμένη από τη Βαλτική και συνεπακόλουθα τους κύριους εμπορικούς δρόμους της Βόρειας Ευρώπης. Αρχικά αδυνατούσε να ορθώσει ουσιαστική αντίσταση, εξαιτίας σοβαρών εσωτερικών προβλημάτων, Εποχή των Αναστατώσεων - είχε μάλιστα από νωρίς συρθεί στην ταπεινωτική "Συνθήκη του Στόλμποβο" (1617), με την οποία αναγνώριζε την απώλεια των εδαφών της. Η κατάσταση όμως άρχισε να αλλάζει στα τέλη του 17ου αι. με την ενθρόνιση του Μεγάλου Πέτρου. Πρωταρχικό μέλημα του νέου τσάρου ήταν η ρωσική επαναδραστηριοποίηση στη Βαλτική, δηλαδή η επανάκτηση στην ουσία των επαρχιών που είχαν χαθεί κατά την προηγούμενη περίοδο.
Παρόμοια ήταν η κατάσταση στη Γερμανία, η οποία ήταν χωρισμένη σε δεκάδες μικρά κρατίδια. Η Σουηδία είχε έντεχνα εκμεταλλευθεί τις εσωτερικές διχόνοιές τους κατά την περίοδο της επέκτασής της, αλλά στα τέλη του 17ου αι. εμφανίσθηκαν δύο ισχυρές προσωπικότητες που άλλαξαν τον ρου των πραγμάτων: ο Αύγουστος Β΄ της Σαξονίας (βασ. 1694-1733) και ο Φρειδερίκος Γ' του Βρανδεμβούργου (ως "Εκλέκτορας του Βρανδεμβούργου" από το 1688, συνένωσε το Βρανδεμβούργο με την Πρωσία και έγινε ο πρώτος βασιλιάς του νέου κρατιδίου ως "Φρειδερίκος Α΄ της Πρωσίας-Βρανδεμβούργου". Το βασίλειο αυτό αναφέρεται συνήθως απλώς ως "Πρωσία"). 
Το αντισουηδικό μέτωπο δεν άργησε να συμπηχθεί. Στις 22 Νοεμβρίου 1699 υπογράφτηκε στο ανάκτορο Πρεομπραζένσκογιε της Μόσχας η ομώνυμη συνθήκη ανάμεσα στη Ρωσία, τη Δανία, τη Σαξονία και την Πολωνο-Λιθουανική Κοινοπολιτεία (σημ: τα δύο τελευταία κράτη είχαν κοινό βασιλιά, το Γερμανό Αύγουστο Β΄, ο οποίος ήταν ο εμπνευστής της συμμαχίας). Σύμφωνα με τη συνθήκη, οι τέσσερεις δυνάμεις συγκροτούσαν συμμαχία με σκοπό τη διεξαγωγή πολέμου κατά της Σουηδίας.
Μέγεθος στρατιωτικών δυνάμεων.
Το 1700, η Σουηδία είχε σταθερό στρατό 77.000 στρατιωτών. Το 1707, παρόλο τις απώλειες από τις μάχες, ο αριθμός του στρατού ανέβηκε στις 120.000 στρατιωτών. Η Ρωσία μπορούσε να κινητοποιήσει μεγαλύτερο αριθμό στρατιωτών, όμως η φτωχή διοικητική δομή έκανε αδύνατη την ταυτόχρονη εμπλοκή τους στον πόλεμο. Επίσης η άμυνα της τεράστιας έκτασης της Ρωσίας, απαιτούσε στρατό σε πολλά σημεία. Ο τσάρος Πέτρος ο Μέγας, είχε προσπαθήσει να ανεβάσει το ηθικό του στρατού του στα σουηδικά επίπεδα. Η Δανία συνείσφερε 20.000 άντρες στην εισβολή του Χόλσταιν-Γκότορπ και άλλους σε διαφορετικά μέτωπα. Η Πολωνία και η Σαξωνία μαζί μπορούσαν να κινητοποιήσουν τουλάχιστον 100.000 στρατιώτες.
Τα πολεμικά γεγονότα.
Ο πόλεμος ξεκίνησε τρεις μήνες μετά την υπογραφή της συνθήκης του Πρεομπραζένσκογιε με συντονισμένες επιθέσεις από τη Ρωσία, τη Δανία και τη Σαξονία, αλλά οι Σουηδοί του νεαρού Καρόλου ΙΒ΄ ήταν καλά προετοιμασμένοι και σαφώς υπερτερούσαν. Μέχρι το καλοκαίρι η Δανία είχε ηττηθεί και τεθεί εκτός μάχης. Τον Νοέμβριο ήταν η σειρά της Ρωσίας να γνωρίσει τη συντριβή στη μάχη της Νάρβα.
Τα πρώτα αποτελέσματα έδειχναν ότι η συμμαχία των τεσσάρων διαλύεται. Οι εκπρόσωποι μάλιστα της Πολωνο-Λιθουανικής Κοινοπολιτείας, που ακόμα θεωρούσαν εαυτούς ουδέτερους παρά τη συμμετοχή του βασιλιά τους στη συμμαχία, προσφέρθηκαν να μεσολαβήσουν για τη σύναψη ειρήνης επ' ωφελεία της Σουηδίας. Ο Κάρολος ΙΒ΄, σταθμίζοντας λανθασμένως τα δεδομένα και παρασυρμένος από τις πρώτες επιτυχίες, όχι μόνο απέρριψε τη διαμεσολάβηση, αλλά επιτέθηκε κιόλας εναντίον της Πολωνίας για να εκθρονίσει τον Αύγουστο Β΄. Μετά από αυτό, η Κοινοπολιτεία προσχώρησε οριστικά στη συμμαχία κατά του Καρόλου ΙΒ΄. Ο πόλεμος στην Πολωνία διήρκεσε έξι χρόνια και ήταν μια καταστροφή για τον υπερόπτη Κάρολο ΙΒ΄, όχι λόγω των στρατιωτικών απωλειών, αλλά επειδή κρατούσε καθηλωμένα στρατεύματα που θα ήταν πολύτιμα στο ρωσικό μέτωπο.
Οι πρώτες ρωσικές επιτυχίες.
Ενόσω αυτά συνέβαιναν στην Πολωνία, ο Μέγας Πέτρος ανασυγκρότησε το στρατό του και ετοίμασε νέα εκστρατεία απελευθέρωσης των βαλτικών εδαφών. Για να μη γίνει αντιληπτός, απέφυγε το σύντομο δρόμο (Μόσχα → Νόβγκοροντ → Ίνγκρια) και συγκέντρωσε το στράτευμα στον Αρχάγγελο, πόλη και λιμάνι του Βόρειου Παγωμένου Ωκεανού. Από εκεί διέσχισε τη Λευκή Θάλασσα και πέρασε στην αραιοκατοικημένη Ανατολική Καρελία χωρίς καμία παρενόχληση (Αύγουστος 1702).
Φαίνεται δύσκολο να μην πληροφορήθηκαν οι Σουηδοί για τη συγκέντρωση του ρωσικού στρατού στον Αρχάγγελο. Το πιθανότερο είναι να τη θεώρησαν αντιπερισπασμό, ή ακόμα και να μην ασχολήθηκαν σοβαρά γιατί εκτίμησαν μια τέτοια απόπειρα ως καταδικασμένη σε αποτυχία. Η Λευκή Θάλασσα θεωρούταν απροσπέλαστη με τα μέσα εκείνης της εποχής - το μεγαλύτερο διάστημα του έτους είναι παγωμένη, ενώ το καλοκαίρι γίνεται ακόμα πιο επικίνδυνη από επιπλέοντα κομμάτια πάγου. 
Παρά τους κινδύνους το σχέδιο πέτυχε. Από τη στιγμή που ο Μέγας Πέτρος πάτησε στην Καρελία, οι Σουηδοί βρέθηκαν σε εξαιρετικά δυσχερή θέση. Ο ρωσικός στρατός κινήθηκε αμέσως προς τα ΝΔ εκκαθαρίζοντας όσες σουηδικές φρουρές έβρισκε στο πέρασμά του, απελευθερώνοντας τις δύο πόλεις κλειδιά - το Νέτεμποργκ (Σλισελμπούργκ) και τη Νάρβα (Ιβάνγκοροντ). Με αυτόν τον τρόπο έως το 1704 είχε καταλάβει την Ίνγκρια και την Εσθονία. Αμέσως θεμελίωσε στην Ίνγκρια την Αγία Πετρούπολη, οχύρωσε την Κροστάνδη και ξεκίνησε να δημιουργεί στόλο και πεζικό κατά τα δυτικά πρότυπα.
Οι σύμμαχοι όμως δεν τα πήγαιναν το ίδιο καλά στην Πολωνία. Ο Κάρολος ΙΒ΄ κατάφερε να δημιουργήσει διασπαστικό στρατιωτικό σώμα αποτελούμενο από ντόπιους, με επικεφαλής τον τοπικό αριστοκράτη Στανίσουαφ Λεστσίνσκι. Ταυτόχρονα ο Αύγουστος Β΄ αντιμετώπιζε πρόβλημα χρηματοδότησης - τα έξοδα του στρατού καλύπτονταν από το δημόσιο ταμείο της Σαξονίας, της οποίας οι κάτοικοι είχαν αρχίσει να εξαγριώνονται από την υψηλή φορολογία. Τελικά το μέτωπο έκλεισε υπέρ των Σουηδών στις 24 Σεπτεμβρίου 1706 με τη "Συνθήκη του Άλτρανσταντ", η οποία όριζε την απομάκρυνση του Αυγούστου Β΄ από τον πολωνο-λιθουανικό θρόνο και την αντικατάστασή του από το Λεστσίνσκι.
Οι εξελίξεις θορύβησαν τη Ρωσία, που έβλεπε ότι ο Κάρολος ΙΒ΄ έκλεινε το δυτικό μέτωπο και μπορούσε να αφοσιωθεί στο ανατολικό. Ο Μέγας Πέτρος έστειλε αμέσως 20.000 άνδρες στην Πολωνία, επιδιώκοντας να αναπτερώσει το ηθικό του Αυγούστου Β΄ και να τον ξαναβάλει στον πόλεμο. Πράγματι στις 29 Οκτωβρίου το ρωσικό εκστρατευτικό σώμα αντιμετώπισε μία δύναμη 5.000 Σουηδών στα πολωνοσαξονικά σύνορα, τους οποίους συνέτριψε ("Σφαγή του Κάλις"). Τότε οι σύμβουλοι του Αυγούστου Β΄ τον προέτρεψαν να ακυρώσει τη Συνθήκη του Άλτρανσταντ, αλλά εκείνος αρνήθηκε και επέστρεψε στη Σαξονία. Η απόφαση αυτή φαινόταν λογική, αφού παρά τη νίκη των Ρώσων στο Κάλις, ο κύριος όγκος του σουηδικού στρατού παρέμενε άθικτος και ήλεγχε το μεγαλύτερο κομμάτι της Πολωνίας.
Η σουηδική εκστρατεία στη Ρωσία.
Με τον Κάρολο ΙΒ΄ να έχει κλείσει το δυτικό μέτωπο και τους Ρώσους να έχουν βρει διέξοδο στη Βαλτική, ο Μέγας Πέτρος φαινόταν διατεθειμένος να ομονοήσει σε μια οριστική διμερή συνθήκη ειρήνης, με μοναδική ουσιώδη απαίτηση ότι θα κατακυρώνονταν στη Ρωσία τα εδάφη που κατέκτησε νοτίως του ποταμού Νέβα (γραμμή Αγ. Πετρούπολης - Σλισελμπούργκ).
Αλλά και πάλι ο Κάρολος ΙΒ΄ απέφυγε τη διαπραγμάτευση, πιστεύοντας ότι είχε τη δύναμη να ανακτήσει την Ίνγκρια και την Εσθονία. Αρχικά κατέβαλε προσπάθειες να καταλάβει την Αγία Πετρούπολη δια θαλάσσης, όταν όμως αυτές αποκρούσθηκαν από το νεοναυπηγημένο ρωσικό "Στόλο της Βαλτικής" (του οποίου υποδιοικητής ήταν ο Έλληνας Ιωάννης Μπότσης), οργάνωσε πλήρη εκστρατεία το φθινόπωρο του 1708 μέσω της Πολωνίας για να καταλάβει τη Μόσχα.
Ο Μέγας Πέτρος απέφυγε την κατά μέτωπο αντιπαράθεση και ανάγκασε τον αντίπαλό του να κατευθυνθεί νότια προς την Ουκρανία, απομακρύνοντάς τον από τις εστίες του. Ο Κάρολος ΙΒ΄ έπεσε στην παγίδα και ο τσάρος βρήκε την ευκαιρία που περίμενε: εφαρμόζοντας την "τακτική της καμμένης γης" (εν προκειμένω της "παγωμένης γης"), αποκόπτοντας τις γραμμές ανεφοδιασμού (Μάχη της Λέσναγια) και αφήνοντας τους Σουηδούς πεινασμένους και απροστάτευτους στο έλεος του ρωσικού χειμώνα, τους οδήγησε στην πλήρη εξάντληση. Μέχρι την άνοιξη, και χωρίς να έχει δοθεί κάποια σημαντική μάχη, το 1/3 του σουηδικού εκστρατευτικού σώματος είχε πεθάνει και μεγάλο τμήμα του πολεμικού υλικού είχε καταστεί άχρηστο.
Η χαριστική βολή δόθηκε στη Μάχη της Πολτάβα (8 Ιουλίου 1709) - από τους 25.000 Σουηδούς που επέζησαν του χειμώνα, περίπου 7.000 σκοτώθηκαν ή τραυματίσθηκαν και 3.000 αιχμαλωτίσθηκαν. Οι Ρώσοι είχαν μόνο 1.500 νεκρούς και 3.200 τραυματίες, επί συνόλου 45.000 ανδρών. Η μάχη έληξε με παράδοση των Σουηδών, ο δε Κάρολος ΙΒ΄ (είχε τραυματισθεί από ελεύθερο σκοπευτή δύο εβδομάδες νωρίτερα) διέφυγε στην Οθωμανική Αυτοκρατορία.
Η μάχη στον Πολτάβα είχε τεράστιο αντίκτυπο σε ολόκληρη την Ευρώπη: από την 8η Ιουλίου η Ρωσία λογιζόταν πια ως υπερδύναμη. Αμέσως η Δανία και η Σαξονία ανακάλεσαν τις συνθήκες ειρήνης και ξαναμπήκαν στον πόλεμο, ενώ ο Λεστσίνσκι έφυγε από την Πολωνία.
Η Ρωσοτουρκική όξυνση.
Η φυγή του Καρόλου ΙΒ΄ στην Κωνσταντινούπολη δημιούργησε διπλωματικό επεισόδιο ανάμεσα στον Μέγα Πέτρο και το σουλτάνο Αχμέτ Γ΄. Ο Μέγας Πέτρος, μέσω του πρέσβη του απαίτησε την παράδοση του Σουηδού βασιλιά και ο Αχμέτ απάντησε με φυλάκιση του πρέσβη. Αυτό εξυπηρετούσε τα σχέδια του Καρόλου ΙΒ΄, που ήλπιζε σε είσοδο του σουλτάνου στον πόλεμο.
Οργισμένος από τη φυλάκιση του διπλωμάτη του, ο Μέγας Πέτρος εισέβαλε το 1710 στην Οθωμανική Αυτοκρατορία μέσω της Μολδαβίας. Οι δύο στρατοί συναντήθηκαν στο Χούσι (μια κωμόπολη στα σημερινά ρουμανο-μολδαβικά σύνορα), με το συσχετισμό και τη διάταξη των δυνάμεων να ευνοεί σαφώς τους Οθωμανούς. Αν και η συντριβή των Ρώσων ήταν αναπόφευκτη, ο Αχμέτ Γ΄ διέταξε τους επιτελείς του να επιτρέψουν στους Ρώσους να αποχωρήσουν. Σε αντάλλαγμα ο τσάρος τού προσέφερε τη "Συνθήκη του Προύθου" (1711), με την οποία επιλύονταν (υπέρ του σουλτάνου) μια σειρά ρωσοτουρκικών συνοριακών διαφορών.
Η τελική φάση στη Δύση.
Αφού απέτυχε να προκαλέσει γενικευμένη ρωσοτουρκική σύρραξη, ο Κάρολος ΙΒ΄ έμεινε στην Πόλη για τρία ακόμα χρόνια φοβούμενος να επιστρέψει στη Σουηδία. Σε αυτό το διάστημα η παλιά αντισουηδική συμμαχία όχι μόνο ανασυστάθηκε, αλλά προστέθηκαν και δύο επιπλέον γερμανικά κρατίδια: η Πρωσία και το Αννόβερο.
Η χρονιά-κλειδί ήταν το 1714. Οι δυνάμεις της συμμαχίας έμοιαζαν ασταμάτητες: ο Μέγας Πέτρος βύθισε το σουηδικό στόλο στη "Ναυμαχία του Γκάνγκουτ (ή Ριιλάχτι)" και κατέλαβε τη δυτική Καρελία και τη Φινλανδία, ενώ οι Γερμανοί κι οι Πολωνοί εκκαθάριζαν μία προς μία τις σουηδικές φρουρές από το έδαφός τους. Στους Σουηδούς είχε απομείνει μόνο το Βίσμαρ και το Στράλζουντ ("παραθαλάσσια πόλη, στα σημερινά γερμανο-πολωνικά σύνορα"). Εκεί αποφάσισε να επανεμφανισθεί ο Κάρολος ΙΒ΄, αφήνοντας την ασφάλεια της Κωνσταντινούπολης. Παρέμεινε στην πόλη για δεκατρείς μήνες, μέχρι το Δεκέμβριο του 1715, οπότε η πόλη έπεσε στα συμμαχικά χέρια.
Ο Κάρολος ΙΒ΄ διέφυγε από το Στράλζουντ με μία ψαρόβαρκα και επέστρεψε στη Σουηδία, για πρώτη φορά μετά την αποτυχημένη εκστρατεία στη Ρωσία. Η Σουηδία είχε πια χάσει όλες τις κτήσεις της στη Γερμανία και την Ανατολική Βαλτική. Παρ' όλα αυτά εξακολουθούσε να αρνείται κάθε ενδεχόμενο συνθηκολόγησης μέχρι και το θάνατο του Καρόλου ΙΒ΄ (30 Νοεμβρίου 1718), κατά τη διάρκεια μιας αποτυχημένης εκστρατείας στη Νορβηγία.
Η βρετανική ενεργοποίηση.
Μετά το θάνατο του Καρόλου ΙΒ΄ αναπτύχθηκε στη Δύση ένα έντονο παρασκήνιο. Ο Γεώργιος Α΄ της Μεγάλης Βρετανίας (προερχόμενος από τη δυναστεία του Αννόβερου) ήταν θορυβημένος από την ισχυροποίηση της Ρωσίας και προσπάθησε υπογείως να συνενώσει τους έως τότε εχθρούς σε έναν κοινό αντιρωσικό άξονα. Παρακίνησε λοιπόν τα γερμανικά κρατίδια να βγουν από τον πόλεμο και παράλληλα χρηματοδότησε τη Σουηδία, ώστε να παρατείνει τις εχθροπραξίες με τους Ρώσους όσο μπορούσε, για να τους εξαντλήσει μέχρι η βρετανική διπλωματία να οργανώσει τον άξονα. Σε εφαρμογή αυτής της πολιτικής:
Η ρωσική νίκη.
Ο Μέγας Πέτρος είχε αντιληφθεί ήδη από το καλοκαίρι του 1719 τις προθέσεις του Γερμανού βασιλιά της Βρετανίας. Αποφάσισε λοιπόν να πάρει τις εξελίξεις στα χέρια του, μεταφέροντας τη σύγκρουση στην "καρδιά του εχθρού": τον Αύγουστο του 1719 (πριν ακόμα η Σαξονία ακυρώσει τη συμμαχία) 26.000 Ρώσοι επιτέθηκαν κατά της Σουηδίας με 20 αποβατικά σκάφη και πολλές εκατοντάδες κωπήλατες λέμβους, περικυκλώνοντας τη Στοκχόλμη και ισοπεδώνοντας οκτώ μεγάλες πόλεις, μεταξύ των οποίων το Νόρσεπινγκ. Την ίδια κίνηση επανέλαβε το καλοκαίρι του 1720 κτυπώντας στρατιωτικές βάσεις στο Βορρά της χώρας.
Οι αποβάσεις αποδείχθηκαν "κίνηση ματ" και έγειραν οριστικά την πλάστιγγα στη μεριά της Ρωσίας. Ταυτόχρονα τα γερμανικά κρατίδια (πλην της Σαξονίας), αφού είχαν ήδη εξασφαλίσει τα εδάφη που ήθελαν, φαινόταν απρόθυμα να συγκροτήσουν αντιρωσική συμμαχία. Τέλος, στη Βρετανία είχαν προκύψει τεράστια οικονομικά προβλήματα, τα οποία ανάγκασαν τον Γεώργιο Α΄ να παύσει τη βοήθεια προς την Ουλρίκα Ελεονόρα.
Στρατιωτικά ηττημένη και χωρίς τη βρετανική υποστήριξη, η μόνη επιλογή που απέμενε στη Σουηδία ήταν η συνθηκολόγηση. Οι διαπραγματεύσεις ξεκίνησαν στη σουηδική πόλη Νύσταντ τον Απρίλιο του 1721 και ολοκληρώθηκαν στις 10 Σεπτεμβρίου με την υπογραφή της "Συνθήκης του Νύσταντ". Η συνθήκη ήταν ένας θρίαμβος για τη ρωσική πλευρά, αφού αναγνωρίζονταν η προσάρτηση της Εσθονίας, της Ίνγκριας και του μεγαλύτερου τμήματος της Καρελίας. Προσαρτούσε επίσης μια σειρά από σημαντικές πόλεις όπως η Ρίγα, η Νάρβα και το Βίμποργκ, καθώς και κάποια νησιά στη Βαλτική. Ως αντάλλαγμα επέστρεφε τη Φινλανδία, ενώ αναλάμβανε και να πληρώσει ένα σημαντικό ποσό ως πολεμικές επανορθώσεις.
Αποτίμηση.
Το όφελος της Ρωσίας από τη νίκη της ήταν πολλαπλό. Η επανάκτηση των επαρχιών της Βαλτικής δεν αύξησε απλά την εδαφική επικράτεια και τον πληθυσμό της, αλλά κυρίως δημιούργησε τις προϋποθέσεις για την ανάπτυξη του ρωσικού εμπορίου και τη σώρευση πλούτου στα ταμεία του τσάρου. Δεν είναι τυχαίο ότι αμέσως μόλις κατέλαβε την Ίνγκρια, ο Μέγας Πέτρος θεμελίωσε τη νέα πρωτεύουσα-λιμάνι, την Αγία Πετρούπολη (σχετική ανάλυση εδώ). Αυτός ο πλούτος ήταν η υλική βάση που ανέδειξε τη Ρωσία στην παγκόσμια υπερδύναμη που γνωρίζουμε από το 18ο αι. μέχρι τις μέρες μας, κάτι που είχε διορατικά προβλέψει η βρετανική διπλωματία, για αυτό και χρηματοδότησε στις τελευταίες φάσεις του πολέμου τη Σουηδία ελπίζοντας να ανασχέσει αυτήν την πορεία. 
Κερδισμένα βγήκαν και τα γερμανικά κρατίδια που συμμετείχαν στον πόλεμο, τα οποία πέτυχαν να απομακρύνουν τους Σουηδούς από τα εδάφη τους και να καταλάβουν προνομιακή θέση ανάμεσα στους υπόλοιπους συμπατριώτες τους. Η ιδέα του Αυγούστου Β΄ της Σαξονίας να επιδιώξει συμμαχία με τον Μέγα Πέτρο ήταν ευφυής, αφού ανάγκασε τους Σουηδούς να μάχονται ταυτόχρονα σε δύο μέτωπα. 
Η Σουηδία ήταν η μεγάλη χαμένη του πολέμου. Μολονότι διέθετε τον αρτιότερα εκπαιδευμένο και εξοπλισμένο στρατό και στόλο της Βόρειας Ευρώπης, απώλεσε όλα τα εδάφη που ήλεγχε πέραν της Σκανδιναβίας. Μεγάλη ευθύνη για την ήττα φέρει προσωπικά ο βασιλιάς Κάρολος ΙΒ΄. Από το 1700 που ξεκίνησε ο πόλεμος μέχρι το 1718 που πέθανε, είχε πολλές ευκαιρίες να διαπραγματευθεί μόνιμες συμφωνίες ειρήνης. Ιδιαίτερα στα πρώτα εννέα χρόνια (1700-1709), κατά τα οποία σημείωνε συνεχείς στρατιωτικές νίκες στο δυτικό μέτωπο, θα μπορούσε να υπαγορεύσει την οποιαδήποτε συμφωνία από θέση ισχύος. Εάν έδινε στους Ρώσους το έλασσον (έξοδο στη Βαλτική) και διασφάλιζε την αποχώρησή τους από τον πόλεμο, θα έμενε ελεύθερος να ελέγξει τα γερμανικά εδάφη και τις περιοχές βορείως του Νέβα. Αλλά και μετά, έως το 1714, εάν έμπαινε σε διαπραγμάτευση θα αντιμετωπιζόταν τουλάχιστον ως ισότιμος. Αρνήθηκε όμως κάθε σχετική συμβουλή των επιτελών του, βάζοντας την προσωπική του εμπάθεια για τον Μέγα Πέτρο και τον Αύγουστο Β΄ και την άμετρη φιλοδοξία του πάνω από τα συμφέροντα της πατρίδας του και τη λογική. Σε αυτό πιθανά συντέλεσε και η ανωριμότητα της ηλικίας του - όταν ξεκίνησε ο πόλεμος, ο Κάρολος ΙΒ΄ ήταν μόλις δεκαεπτάμισι ετών.
Ως τελικό συμπέρασμα, δεν είναι υπερβολή να ειπωθεί ότι ο Μεγάλος Βόρειος πόλεμος επανακαθόρισε τους συσχετισμούς στη Βόρεια Ευρώπη, μετατρέποντας μια αυτοκρατορία σε βασίλειο (Σουηδία) και ένα βασίλειο σε αυτοκρατορία (Ρωσία).

</doc>
<doc id="46149" url="https://el.wikipedia.org/wiki?curid=46149" title="Ο Ροζ Πάνθηρας (ταινία, 1963)">
Ο Ροζ Πάνθηρας (ταινία, 1963)

Ο Ροζ Πάνθηρας (αγγ. The Pink Panther) είναι αμερικανική κωμική ταινία του 1963. Είναι σκηνοθετημένη από τον Μπλέικ Έντουαρντς, βασίζεται σε σενάριο και ιστορία των Μορίς Ρίχλιν και Έντουαρντς και πρωταγωνιστεί ο Πίτερ Σέλερς ως Επιθεωρητής Κλουζώ. Ο τίτλος «Ροζ Πάνθηρας» χρησιμοποιείται και γενικότερα για όλη τη σειρά των ταινιών με τους ίδιους ήρωες που ακολούθησε.
Η ταινία έχει μπει στην λίστα των "Εκατό Αστειότερων Ταινιών του Μπράβο" με τον αριθμό 62. Το διάσημο αιλουροειδές με τη ροζ απόχρωση στο δέρμα, ο διάσημος πλέον Ροζ Πάνθηρας, που εμφανίστηκε στην κωμική σεκάνς κινουμένων σχεδίων των τίτλων αρχής, έγινε τόσο δημοφιλής, που οι δημιουργοί, Φριτς Φρίλινγκ και Ντέιβιντ Χάντσον Ντε Πάτι δημιούργησαν μια σειρά κινουμένων σχεδίων με τον χαρακτήρα. Η μορφή αυτή χρησιμοποιήθηκε στις σεκάνς τίτλων αρχής σε όλες τις ταινίες της σειράς, εκτός από την συνέχεια "Λαγωνικό 24 Καρατίων".
Ο ρόλος για τον διάσημο χαρακτήρα του επιθεωρητή Κλουζώ αρχικά θα δινόταν στον (διάσημο για τον ρόλο του Ηρακλή Πουαρό) Πίτερ Ουστίνοφ, ενώ ο ρόλος της συζύγου του Σιμόν θα δινόταν στην Άβα Γκάρντνερ. Ο Ουστίνοφ αρνήθηκε τον ρόλο λίγες μέρες πριν το γύρισμα, και λόγω αυτής του της άρνησης μηνύθηκε από τον Έντουαρντς, ο οποίος κέρδισε τελικά τη δίκη.
Πλοκή.
Η Πριγκίπισσα Ντάλα κληρονομεί το μεγαλύτερο διαμάντι του κόσμου, τον Ροζ Πάνθηρα, από τον πατέρα της. Ξεφεύγοντας από τα κοσμικά πλήθη δραπετεύει σε ένα χειμερινό Ιταλικό θέρετρο στην Κορτίνα, όπου γνωρίζει τον διάσημο πλέιμποϊ σερ Τσαρλς Λίτον, ή όπως είναι γνωστός ως ο μυστηριώδης εγκληματίας, το Φάντασμα, ο οποίος έχει βάλει το μάτι του το πασίγνωστο διαμάντι και την γοητευτική ιδιοκτήτριά του. Εν τω μεταξύ, ο γκαφατζής επιθεωρητής αστυνομικός Ζακ Κλουζώ βρίσκεται στα ίχνη του Φαντάσματος και της θηλυκής του βοηθού, η οποία δεν είναι άλλη από την σύζυγο του Κλουζώ και ερωμένη του σερ Τσαρλς, η Σιμόν. Καταφθάνοντας στην Κορτίνα, ο σερ Τσαρλς κινεί τις υποψίες του επιθεωρητή Κλουζώ, και σύντομα, ο ανιψιός του σερ Τσαρλς, ο Τζορτζ, ανακαλύπτει την ταυτότητα του περιβόητου θείου του.

</doc>
<doc id="46150" url="https://el.wikipedia.org/wiki?curid=46150" title="Ενσάρκωση">
Ενσάρκωση

Ο όρος ενσάρκωση ετυμολογικά αναφέρεται στη σύλληψη, και γέννηση ενός πλάσματος (συνήθως άνθρωπος) που είναι και το μέσο με το οποίο εμφανίζεται ένας Θεός ή μια θεότητα ή μια δύναμη που προηγουμένως ήταν άυλη.
Οι πιο γνωστές θρησκείες που έχουν στη διδασκαλία τους κάποιας μορφής ενσάρκωση, είναι ο Χριστιανισμός, ο Βουδισμός και ο Ινδουϊσμός, χωρίς αυτό να σημαίνει πως δεν υπάρχουν και άλλες λιγότερο γνωστές θρησκευτικές εκδηλώσεις, που αναφέρονται σε μία σε πολλές ενσαρκώσεις.
Χριστιανισμός.
Στο Χριστιανισμό, στις περισσότερες ομολογίες (Καθολική Εκκλησία, Ορθόδοξη Εκκλησία και στις περισσότερες Προτεσταντικές), το δόγμα της ενσάρκωσης ή ενανθρώπησης του Χριστού (ενσάρκωση και ενανθρώπηση εδώ ταυτίζονται) είναι το σημαντικότερο χωρίς το οποίο δεν θα υπήρχαν αυτές οι ομολογίες. Η Καινή Διαθήκη αναφέρει, "" . Βλέπε Ενανθρώπηση

</doc>
<doc id="46151" url="https://el.wikipedia.org/wiki?curid=46151" title="Ντιναμό Ζάγκρεμπ">
Ντιναμό Ζάγκρεμπ

Η Ντιναμό Ζάγκρεμπ (κροατικά: "Dinamo Zagreb") είναι ποδοσφαιρικός σύλλογος του Ζάγκρεμπ της Κροατίας. Αναφέρεται και ως "Δυναμό" ή "Ντιναμό" (ορθή προφορά "Ντινάμο", αν και έχει επικρατήσει το "Ντιναμό" στην ελληνική αθλητικογραφία). Χρώματα έχει το μπλε και άσπρο.
Ιστορία.
Ιδρύθηκε στις 26 Απριλίου 1945 με τη συγχώνευση των τριών ομάδων του Ζάγκρεμπ που υπήρχαν πριν τον πόλεμο: της Γκρατσιάνσκι (Građanski) πρωταθλήτριας Γιουγκοσλαβίας τα έτη 1923, 1926, 1928, 1937 και 1940, της Κονκόρντια πρωταθλήτριας Γιουγκοσλαβίας τα έτη 1930 και 1932 και της ΧΑΣΚ (HAŠK) πρωταθλήτριας Γιουγκοσλαβίας το 1938.
Το 1967, η Ντιναμό Ζάγκρεμπ θριάμβευσε στο Κύπελλο Διεθνών Εκθέσεων, παρόλο που δεν θεωρείτο από τις μεγάλες ομάδες του ευρωπαϊκού ποδοσφαίρου. Με παίκτες μάλλον άσημους, επικράτησε της αγγλικής Λιντς Γιουνάιτεντ, των Σπρέικ, Κούπερ, Μπελ, Μπρέμνερ, Τζακ Τσάρλτον, Χάντερ, Λόριμερ, Γκρέι κ.α. Τη νίκησε 2-0 στο Ζάγκρεμπ (30 Αυγούστου) και απέσπασε 0-0 στο Ληντς (6 Σεπτεμβρίου).
Τον Ιούνιο του 1991, η Ντιναμό Ζάγκρεμπ μετονομάστηκε σε ΧΑΣΚ Γκρατσιάνσκι, ενώ το 1993 άλλαξε το ονομά της σε Κροάτια (Croatia) μέχρι το 2000 που ξαναπήρε το παλιό της όνομα.

</doc>
<doc id="46153" url="https://el.wikipedia.org/wiki?curid=46153" title="Παρτιζάν Βελιγραδίου (ποδόσφαιρο)">
Παρτιζάν Βελιγραδίου (ποδόσφαιρο)

Η Παρτιζάν (σερβικά: Партизан / Partizan) είναι το ποδοσφαιρικό τμήμα της Παρτιζάν Βελιγραδίου και εδρεύει στο Βελιγράδι της Σερβίας. Η Παρτιζάν αγωνίζεται στο Πρωτάθλημα Σερβίας (Суперлига Србије, Superliga Srbije) και έχει περάσει ολόκληρη την ιστορία της στην κορυφαία κατηγορία του γιουγκοσλαβικού και του σερβικού ποδοσφαίρου. Οι οπαδοί της ομάδας φέρουν το προσωνύμιο "νεκροθάφτες" (σερβ. Гробари).
Είναι η δεύτερη πιο επιτυχημένη ομάδα στη Σερβία, έχοντας κερδίσει συνολικά σαράντα τρία τρόπαια, συμπεριλαμβανομένων των είκοσι έξι εθνικών πρωταθλημάτων, δεκατεσσάρων εθνικών κυπέλλων, ενός εθνικού Supercup, καθώς και ενός Mitropa Cup, ενώ κατατάσσεται 2η στον πίνακα όλων των εποχών του Πρωταθλήματος ποδοσφαίρου Γιουγκοσλαβίας.
Ιστορία.
Η Παρτιζάν ιδρύθηκε στις 4 Οκτωβρίου του 1945 και σε όλη την διάρκεια της Γιουγκοσλαβίας ήταν η ομάδα του στρατού. Χρώματα έχει το άσπρο και μαύρο. Το σωματείο και οι φίλαθλοι της Παρτιζάν αδελφοποιήθηκαν με το σωματείο και τους φιλάθλους του ΠΑΟΚ.

</doc>
<doc id="46155" url="https://el.wikipedia.org/wiki?curid=46155" title="ΦΚ Σαράγεβο">
ΦΚ Σαράγεβο

Η Φ.Κ. Σαράγεβο (βοσνιακά: F.K. Sarajevo) είναι αθλητικός σύλλογος της Βοσνίας-Ερζεγοβίνης που εδρεύει στην πόλη του Σαράγεβο.
Ιστορία.
Ιδρύθηκε στις 24 Οκτωβρίου του 1946 ως Τορπέντο. Το 1947, άλλαξε την ονομασία της σε ΣΝ Μετάλατσα Σαράγεβο και το 1949 πήρε το σημερινό της όνομα. Μέχρι το 1992 συμμετείχε στο Πρωτάθλημα ποδοσφαίρου Γιουγκοσλαβίας.

</doc>
<doc id="46157" url="https://el.wikipedia.org/wiki?curid=46157" title="Βελέζ Μόσταρ">
Βελέζ Μόσταρ

Η Βελέζ (κροάτικα: "Velež", Σερβικά: "Вележ") είναι ποδοσφαιρικός σύλλογος στο Μόσταρ της Βοσνίας και Ερζεγοβίνης.
Ιδρύθηκε το 1922 με χρώματα το κόκκινο και άσπρο. Στη Βελέζ άρχισε και ολοκλήρωσε την καριέρα του ως παίκτης ο Ντούσαν Μπάγεβιτς, ενώ αυτή υπήρξε και η πρώτη ομάδα που ανέλαβε ως προπονητής.

</doc>
<doc id="46159" url="https://el.wikipedia.org/wiki?curid=46159" title="Σημαία ευκολίας">
Σημαία ευκολίας



</doc>
<doc id="46160" url="https://el.wikipedia.org/wiki?curid=46160" title="Μπόρατς Μπάνια Λούκα">
Μπόρατς Μπάνια Λούκα

Η Μπόρατς Μπάνια Λούκα (Σερβικά: "Борац", κροάτικα: "Borac"), είναι αθλητικός σύλλογος της Βοσνίας-Ερζεγοβίνης, με έδρα την πόλη Μπάνια Λούκα. 
Ιστορία.
Ιδρύθηκε στις 4 Ιουνίου του 1922 σαν Ραντνίσκι σπόρτ κλάμπ Μπόρατς και το 1945 άλλαξε όνομα και πήρε το σημερινό. Το 1953 ανέβηκε στη Β΄ κατηγορία και το 1962 στην Α΄. Έχει κατακτήσει ένα Κύπελλο ποδοσφαίρου Γιουγκοσλαβίας. Το 2008 ανέβηκε στη πρώτη κατηγορία στο Πρωτάθλημα ποδοσφαίρου Βοσνίας-Ερζεγοβίνης. Είναι ομάδα των Σέρβων της Βοσνίας.
Άλλα τμήματα.
Εκτός από το ποδόσφαιρο έχει τμήμα χάντμπολ που ιδρύθηκε το 1950, το οποίο εχει κατακτήσει δύο ευρωπαϊκούς τίτλους. Μέχρι το 1992 συμετείχε στο πρωτάθλημα Γιουγκοσλαβίας και σήμερα σε αυτό της Βοσνίας Ερζεγοβίνης.
Επίσης, έχει τμήμα πόλο που ιδρύθηκε το 1947.

</doc>
<doc id="46162" url="https://el.wikipedia.org/wiki?curid=46162" title="Κύπελλο Γιουγκοσλαβίας (ποδόσφαιρο νέων)">
Κύπελλο Γιουγκοσλαβίας (ποδόσφαιρο νέων)

Το Κύπελλο Ποδοσφαίρου Γιουγκοσλαβίας Νέων ξεκίνησε το 1963 και η τελευταία διοργάνωση έγινε το 1991, όταν και διαλύθηκε η Γιουγκοσλαβία.

</doc>
<doc id="46164" url="https://el.wikipedia.org/wiki?curid=46164" title="Πρωτάθλημα Γιουγκοσλαβίας ποδοσφαίρου γυναικών">
Πρωτάθλημα Γιουγκοσλαβίας ποδοσφαίρου γυναικών

Το Πρωτάθλημα Γιουγκοσλαβίας γυναικών ξεκίνησε το 1974-1975 και σταμάτησε το 1992 με τη διάλυση της χώρας.

</doc>
<doc id="46166" url="https://el.wikipedia.org/wiki?curid=46166" title="Δέστρα">
Δέστρα

Δέστρα ονομάζεται μόνιμη μεταλλική κατασκευή που φέρουν οι αποβάθρες, προβλήτες κλπ. η οποία και χρησιμεύει για την πρόσδεση σ΄ αυτήν των πλοίων με σχοινιά (κάβους) ή συρματόσχοινα ή αλυσίδες (καδένες). Πρόκειται για σχετικά μεγάλη κατασκευή με επάλληλες εξογκώσεις που εμφυτεύεται κατά τα 2/3, κατά την κατασκευή του προβλήτα.
Όταν στην δέστρα πρόκειται να προσδεθεί δεύτερο ή και τρίτο πλοίο τότε οι θηλιές των επόμενων σχοινιών θα πρέπει να περνούν πρώτα από μέσα από τη θηλιά του υφιστάμενου και στη συνέχεια στη δέστρα. Τούτο έχει ως συνέπεια την απελευθέρωση του όποιου κάβου χωρίς να χρειάζεται το λύσιμο των τελευταίων.

</doc>
<doc id="46167" url="https://el.wikipedia.org/wiki?curid=46167" title="Αθλητική Ένωση Ελλήνων Αλεξανδρείας">
Αθλητική Ένωση Ελλήνων Αλεξανδρείας

Η Αθλητική Ένωση Ελλήνων Αλεξανδρείας (ΑΕΕΑ) είναι ελληνικός αθλητικός σύλλογος με έδρα την Αλεξάνδρεια της Αιγύπτου. Ιδρύθηκε το 1910 με χρώματα το μπλε και άσπρο και έμβλημα το δικέφαλο αετό με ανοιχτά φτερά. Αργότερα στην ΑΕΕΑ συγχωνεύτηκε και ο Ποδοσφαιρικός Όμιλος Ελλήνων Αλεξανδρείας που είχε ιδρυθεί επίσης το 1910. Στην πολύχρονη ιστορία της η Ένωση διέθετε τμήματα ποδοσφαίρου αντρών και γυναικών, καλαθοσφαίρισης αντρών και γυναικών, πετοσφαίρισης αντρών και γυναικών, ενόργανης γυμναστικής, κλασικού αθλητισμού, χόκεϊ επί χόρτου και επιτραπέζιας αντισφαίρισης. Διαθέτει ιδιόκτητο οίκημα και αγωνίζεται στο κοινοτικό στάδιο της Ελληνικής Κοινότητας.
Ήταν μέλος των τοπικών εφορειών του ΣΕΓΑΣ στην Αίγυπτο κατακτώντας πολλά τοπικά πρωταθλήματα. Το τμήμα στίβου έχει συμμετάσχει σε πολλά πανελλήνια πρωταθλήματα έχοντας αναδείξει πολλούς πανελληνιονίκες. Τον Ιούλιο του 1939 η Ένωση ξεκίνησε την έκδοση αθλητικού περιοδικού με τίτλο: "Αθλητική Ένωσις", Δελτίον της Αθλητικής Ενώσεως Ελλήνων Αλεξανδρείας, το οποίο εκδιδόταν τουλάχιστον ως το 1975.
Στίβος.
Στον κλασσικό αθλητισμό η ΑΕΕΑ έχει συμμετάσχει σε πολλά πανελλήνια πρωταθλήματα όπως και στα τοπικά πρωταθλήματα της εφορείας ΣΕΓΑΣ Αιγύπτου. Έχει αναδείξει πολλούς μεγάλους αθλητές. Πολλοί από αυτούς διετέλεσαν αθλητές της εθνικής ομάδας, όπως η Νικολάου στα 60μ., η Γερολαίμου στο άλμα εις μήκος, δισκοβολία και σφαιροβολία, ο Αλέξανδρος Παπαφίγκος στους δρόμους ταχύτητας, ο Κ. Βαρότσης στα άλματα, ο Α. Παρόδος επίσης στα άλματα, ο Χατζηκώστας στη σφαιροβολία, οι Γιαννόπουλος και Ασσουάντ στη δισκοβολία, η Κουτλάκη, η Μπορζ, η Άννυ Σοκ, η Σούαρτζ και η Νικολάου στους δρόμους ταχύτητας, η Μαχά στη δισκοβολία, η Βλαστουδάκη στον ακοντισμό που είχε καταρρίψει πολλάκις το Παναιγυπτιακό ρεκόρ.
Το 1955 η ΑΕΕΑ κατέκτησε το διασυλλογικό πρωτάθλημα Αιγύπτου με 69 βαθμούς έναντι 68 της Νάσιοναλ Καΐρου, με 6 χρυσά 5 αργυρά και 7 χάλκινα μετάλλια. Από τους αθλητές ήταν όλοι ομογενείς εκτός από έναν Αιγύπτιο .
Ποδόσφαιρο.
Το ποδοσφαιρικό τμήμα αγωνιζόταν αρχικά στο τοπικό πρωτάθλημα της Αλεξάνδρειας κατακτώντας πολλές φορές το πρωτάθλημα με μεγάλο αντίπαλο την "Γιούνον Ρεγκρέσιον". Την εποχή εκείνη στην Αίγυπτο γίνονταν τρία τοπικά - περιφερειακά πρωταθλήματα: του Καΐρου, της Αλεξάνδρειας και της Διώρυγας. Οι πρώτοι διεκδικούσαν το Αιγυπτιακό πρωτάθλημα .
Με την καθιέρωση της εθνικής κατηγορίας στην Αίγυπτο η ΑΕΕΑ αγωνίστηκε δύο χρονιές στην Α΄ Εθνική της Αιγύπτου ενώ έχει πολλές παρουσίες στην Β' Εθνική. Την 1η φορά το 1948-1949 τερματίζοντας στην 9η θέση με 17 βαθμούς, 5 νίκες, 7 ισοπαλίες, 8 ήττες και τέρματα 20-30. Και το 1949-1950 καταλαμβάνοντας την 10η θέση με 14 βαθμούς, 4 νίκες, 6 ισοπαλίες, 8 ήττες και τέρματα 16-29.
Μετά το 1960, όταν η Ελληνική κοινότητα συρρικνώθηκε, το ποδοσφαιρικό τμήμα κατά περιόδους συμμετέχει σε πρωταθλήματα υποδομών ή στα τοπικά της Αλεξάνδρειας.
Καλαθοσφαίριση.
Τα τμήματα καλαθοσφαίρισης της ΑΕΕΑ συμμετείχαν στα τοπικά πρωταθλήματα τοπικής εφορείας ΣΕΓΑΣ κατακτώντας πολλά από αυτά.
Πετοσφαίριση.
Τα τμήματα πετοσφαίρισης της ΑΕΕΑ συμμετείχαν στα τοπικά πρωταθλήματα τοπικής εφορείας ΣΕΓΑΣ κατακτώντας πολλά από αυτά.
Χόκεϊ.
Το τμήμα χόκεϊ ιδρύθηκε το 1937 και ήταν από τις πρώτες ομάδες που καλλιέργησαν το άθλημα στην Αίγυπτο. Οι πρώτοι αγώνες λόγω έλλειψης πρωταθλήματος ήταν με αγγλικές στρατιωτικές ομάδες και την ομάδα "Γαλλική Ένωση", η οποία στην πορεία διαλύθηκε και οι αθλητές της προσχώρησαν στην ΑΕΕΑ. Με το τέλος του Β' παγκοσμίου πολέμου συμμετείχε στο αιγυπτιακό πρωτάθλημα πρωταγωνιστώντας σε πολλές διοργανώσεις.
Επιτραπέζια αντισφαίριση.
Το τμήμα επιτραπέζιας αντισφαίρισης της ΑΕΕΑ είχε πολλούς αθλητές που συμμετείχαν κυρίως στα ομογενειακά πρωταθλήματα και στα τοπικά της Αλεξάνδρειας. Ο μεγαλύτερος αθλητής που ανέδειξε ήταν ο Αλέκος Κασσαβέτης, πρωταθλητής Αιγύπτου το 1948 και αργότερα Αυστραλίας όταν μετανάστευσε εκεί. Ο Κασσαβέτης είχε συμμετάσχει με την εθνική ομάδα στο παγκόσμιο πρωτάθλημα του 1939 και στο πανελλήνιο ατομικό πρωτάθλημα του 1950, όπου έχασε στον τελικό από το Λεβέντη με 3-0 κι ανακηρύχθηκε 2ος πανελληνιονίκης. Στην ίδια διοργάνωση από πλευράς ΑΕΕΑ είχαν πάρει μέρος και οι: Ιωάννης Βαβάκης, Ανδρεάδης . Επίσης, ο Βλ. Ψιάκης ήταν πρωταθλητής εφήβων Αιγύπτου το 1959 &lt;ref name="Αθλητική Ηχώ 13/7/1959"&gt;Αθλητική Ηχώ 13/7/1959&lt;/ref&gt; ενώ ανέδειξε και άλλους πιγκπονίστες.
Το γυναικείο τμήμα ανέδειξε πολλές μεγάλες αθλήτριες. Ανάμεσα τους ήταν οι: Αργυρώ Λαλαΐτου και Καριδιά, οι οποίες μεταγράφηκαν στον Παναθηναϊκό. Η Καριδιά μάλιστα είχε αναδειχτεί πρωταθλήτρια Αιγύπτου στις κορασίδες (κάτω των 17) το 1965. Ανέδειξε επίσης τη Θάλεια Κυριακού, πρωταθλήτρια Αιγύπτου κορασίδων και 2η στις νεανίδες το 1967 και την Κική Καράμπελλα, πρωταθλήτρια του ομογενειακού πρωταθλήματος το 1959.

</doc>
<doc id="46168" url="https://el.wikipedia.org/wiki?curid=46168" title="Star Channel">
Star Channel

Το Star Channel (πρώην Κανάλι 29) είναι ελληνικός ιδιωτικός τηλεοπτικός σταθμός πανελλαδικής εμβέλειας, με έδρα την Κηφισιά. Ξεκίνησε να εκπέμπει το 1993 από τον Νίκο Μαστοράκη και ανήκει ιδιοκτησιακά στην "Νέα Τηλεόραση Α.Ε." της οικογένειας Βαρδινογιάννη. Είναι ενημερωτικού και ψυχαγωγικού χαρακτήρα.
Ιστορία.
Σάββατο 4 Δεκεμβρίου 1993: Το Star Channel ξεκίνησε να λειτουργεί ακριβώς στις 19:00 το απόγευμα, από τα κεντρικά του στούντιο στον Ταύρο Αττικής (Δήμητρας 37), αντικαθιστώντας το Κανάλι 29 της Αυριανής του ομίλου Κουρή, στην ίδια συχνότητα, αλλά με διαφορετική άδεια ("Νέα Τηλεόραση") και με την καθοδήγηση του Νίκου Μαστοράκη, καλύπτοντας το μεγαλύτερο μέρος της ελληνικής επικράτειας. Για αρκετά χρόνια κατά την "περίοδο Μαστοράκη" το κανάλι είχε συνεχή ανοδική πορεία και από την έκτη θέση βρέθηκε στην τρίτη θέση στους πίνακες θεαματικότητας, πίσω από το Mega και τον ΑΝΤ1.
1994: Το Star άρχισε να ανταλλάζει οικογενειακά και παιδικά προγράμματα με την τηλεόραση του ΣΚΑΪ ενώ παράλληλα δημιουργεί τα πρώτα του ελληνικά σίριαλ, τα οποία δεν διακρίθηκαν αισθητά στους πίνακες τηλεθέασης και κόπηκαν ύστερα από μικρό αριθμό επεισοδίων.
1999: Το Star κάνει στροφή στο ελληνικό, ενημερωτικό και ψυχαγωγικό πρόγραμμα (από το "Ρεπορτάζ στην ομίχλη" και τον "Αυτόπτη Μάρτυρα" μέχρι το "Χρυσό Κουφέτο", το "Star cafe" και τους "Διαπλεκόμενους"), ενώ την ίδια χρονιά ασχολήθηκε και πάλι με την ελληνική μυθοπλασία προβάλλοντας τη σειρά "Το κλειδί" με τον Πέτρο Φιλιππίδη που σημείωσε σχετική επιτυχία και άνοιξε το δρόμο για περισσότερα ελληνικά σίριαλ στον σταθμό, την επόμενη τριετία, χωρίς όμως εκείνα να έχουν ξανά την αντίστοιχη ανταπόκριση από το τηλεοπτικό κοινό. Την ίδια περίοδο, το Star Channel άρχισε να γίνεται συνώνυμο με τις μεταγλωττισμένες λατινοαμερικάνικες τηλενουβέλες, που κατέκλυζαν το πρόγραμμα του, ενώ λίγα χρόνια μετά, ξεκίνησε να κινείται στο ρυθμό του κουτσομπολιού και του λαϊφστάιλ.
2002: Το Star γίνεται το πρώτο ελληνικό κανάλι με εκπομπές και ειδησεογραφικά δελτία με βάση το κουτσομπολιό και το λαϊφστάιλ. Την αρχή αυτών των εκπομπών κάνει η Χριστίνα Λαμπίρη με το "Super Star", και η οποία εντάσσεται στο δυναμικό του σταθμού τον Μάιο του 2002 ξεκινώντας με την εκπομπή "Best Seller".
2003: Στις 18 Αυγούστου, το Star Channel για πρώτη φορά, αλλάζει λογότυπο και σήματα.
2005: Το Star Channel ξεκίνησε να μεταδίδεται δορυφορικά μέσω της πλατφόρμας UBI World TV, σε Αυστραλία, Ασία και Αφρική.
2008: Το UBI World TV ξεκινάει τις υπηρεσίες του και στην Νέα Ζηλανδία, κάνοντας διαθέσιμο το κανάλι και εκεί το οποίο φεύγει από τον Ταύρο και μεταφέρεται στο υπερσύγχρονο κτήριο του Ομίλου Βαρδινογιάννη στην Κηφισιά, στην οδό Βιλτανιώτη 36 όπου παραμένει μέχρι και σήμερα. Τον Αύγουστο, το κανάλι εντάσσει στο δυναμικό του την Ελεονώρα Μελέτη για να παρουσιάσει την πρωινή εκπομπή "Πρωινή Μελέτη" και δυο σαββατοκύριακα τον μήνα το κεντρικό δελτίο ειδήσεων.
2011: Το Star Channel εκπέμπει με ψηφιακό σήμα σε μορφή 16:9 και μετά από 9 χρόνια σταματά η εκπομπή SUPER STAR με τη Χριστίνα Λαμπίρη η οποία παρουσιάζει το κεντρικό δελτίο ειδήσεων του Σαββατοκύριακου.
2012: Το Star επενδύει στις ξένες σειρές όπως οι εξής: The Vampire Diaries, NCIS, Fringe, Numbers, Joey, Τα Φιλαράκια, Ο Πρίγκιπας του Μπελ Αιρ, Gossip Girl, Φλορισιέντα, μία σύγχρονη Σταχτοπούτα, The New Adventures of Old Christine, Royal Pains και Πράκτορας... Στο Τσακ. Επίσης δημιουργεί δικό του κανάλι στο YouTube και από εκεί προβάλλεται όλο το οπτικοακουστικό αρχείο του σταθμού από την ίδρυση του μέχρι και σήμερα, όλες οι εκπομπές και τα δελτία ειδήσεων.
2013: Το Star Channel άρχισε να συνδυάζει την ενημέρωση με την ψυχαγωγία, επαναφέροντας το παλιό του προφίλ, όπως τότε που ξεκίνησε.
2014: Στις 13 Σεπτεμβρίου, το Star Channel, επαναλανσάρεται με νέο λογότυπο και σήματα.
2016: Το Star Channel ξεκινά την πιλοτική μετάδοση του STAR HD (1080i) μέσω της Digea σε Αττική και Κεντρική Μακεδονία στις 27 Φεβρουαρίου 2016.
2017: Το Star Channel επαναφέρει τον δημοφιλή τηλεοπτικό διαγωνισμό μαγειρικής Master Chef με κριτές τον Δημήτρη Σκαρμούτσο (για τον 3ο κύκλο), τον Σωτήρη Κοντιζά (3ος, 4ος και 5ος κύκλος), τον Πάνο Ιωαννίδη (3ος, 4ος και 5ος κύκλος) και τον Λεωνίδα Κουτσόπουλο (4ος και 5ος κύκλος), ενώ από τις 13 Σεπτεμβρίου ως τις 24 Δεκεμβρίου 2018, προβλήθηκε η παιδική εκδοχή της εκπομπής με διαφορετική κριτική επιτροπή (Ελένη Ψυχούλη, Μανώλης Παπουτσάκης, Μάγκυ Ταμπακάκη) και 22 παιδιά (ο 2ος κύκλος του Ελληνικού Master Chef Junior). Ωστόσο, στις 25 Σεπτεμβρίου επαναλανσάρεται για τρίτη φορά στα τωρινά λογότυπα και σήματά του.
2018: Η οικογένεια Βαρδινογιάννη μέσω της Motor Oil Hellas εξαγόρασε τον ανταγωνιστικό σταθμό Alpha TV με τις διαδικασίες να ολοκληρώνονται ενάμιση χρόνο μετά.
2021: Το κανάλι εντάσσεται ξανά στην NOVA μετά το "διαζύγιο" των 2 πλευρών και μπήκε ξανά χάρη στην συνεργασία με την United Group η οποία ελέγχει και διοικεί την μητρική της πλατφόρμας Forthnet από τα τέλη Απριλίου του 2021 και η οποία μετονομάστηκε σε NOVA Τηλεπικοινωνίες.
Τηλεοπτικές άδειες.
Τα ξημερώματα της 2ας Σεπτεμβρίου 2016, ανακοινώθηκαν οι εταιρείες που κατάφεραν να πάρουν άδεια, όπου το Star Channel δεν αναφέρθηκε. Ο σταθμός θα έπρεπε μέσα σε 90 ημέρες να είχε σταματήσει να εκπέμπει μέσω της Digea, αλλά αυτό δεν έγινε μετά την ακύρωση του Νόμου Παππά για το διαγωνισμό για τις τηλεοπτικές άδειες, που κρίθηκε αντισυνταγματικός από το ΣτΕ στις 26 Οκτωβρίου. Στο νέο διαγωνισμό έλαβε άδεια για 35 εκ. ευρώ.
Πρόγραμμα.
Τα πρώτα χρόνια λειτουργίας του σταθμού, το περιεχόμενο των εκπομπών του εναλλασσόταν ανάμεσα σε ψυχαγωγικό και ενημερωτικό περιεχόμενο, και οι περισσότεροι γνωστοί Έλληνες δημοσιογράφοι και παρουσιαστές, συνεργάστηκαν από το 1993 με το συγκεκριμένο σταθμό. Το ψυχαγωγικό πρόγραμμά του βασιζόταν μέχρι και το 2002 κυρίως σε ξένες κινηματογραφικές ταινίες και από τα τέλη της δεκαετίας του 1990 σε εβδομαδιαίες ξένες αμερικάνικες τηλεοπτικές σειρές. Το κανάλι έχει στην διάθεσή του, τα δικαιώματα 1.000 και περισσότερων ξένων ταινιών, ενώ συνεργάζεται αποκλειστικά με την Warner Bros. Διαχρονικά έχει προβάλλει μεγάλες κινηματογραφικές επιτυχίες ("Μπεν Χουρ", "Όσα Παίρνει ο Άνεμος", "Τιτανικός" κ.ά.)
Μετά το 2001, μεγάλο τμήμα του προγράμματος του καναλιού καλύπτεται από ενημερωτικές εκπομπές συγκεκριμένης θεματολογίας, οι οποίες προβάλλουν και σχολιάζουν συνήθως, την καλλιτεχνική και κοσμική επικαιρότητα αλλά και τους πρωταγωνιστές αυτών. Το 2013 κάνει στροφή στην ενημέρωση και το καθημερινό κεντρικό δελτίο ειδήσεων το παρουσιάζει η Μάρα Ζαχαρέα. Το καθημερινό μεσημβρινό δελτίο το παρουσιάζει ο Γιώργος Ευγενίδης, ενώ το απογευματινό δελτίο παρουσιάζει η Ράνια Τραγόμαλλου. Τα Σαββατοκύριακα το κεντρικό δελτίο παρουσιάζει ο Σπύρος Λάμπρου ενώ το μεσημεριανό και απογευματινό δελτίο ειδήσεων παρουσιάζει η Ράνια Τραγόμαλλου, εναλλάξ με την Κατερίνα Τσαμούρη.
Πολλοί δημοσιογράφοι έχουν εργαστεί στον σταθμό, ανάμεσά τους ο Νίκος Μαστοράκης με την εκπομπή Candit Camera, η Λιάνα Κανέλλη, ο Κώστας Χαρδαβέλλας, ο Πάνος Παναγιωτόπουλος, ο Τέρενς Κουίκ, η Έλλη Στάη, η Όλγα Τρέμη, η Σία Λιαροπούλου, ο Σταύρος Θεοδωράκης, η Ρούλα Κορομηλά, ο Ανδρέας Μικρούτσικος, ο Χρήστος Φερεντίνος, η Αννίτα Πάνια, ο Αντώνης Αλαφογιώργος, η Νανά Παλαιτσάκη, ο Πέτρος Κωστόπουλος, ο Γιώργος Πολυχρονίου, ο Μανώλης Καψής, ο Γιώργος Λιάγκας, ο Θέμης Μάλλης, ο Γιώργος Βαρεμένος, ο Στέφανος Χίος, ο Λεωνίδας Καλλιδώνης, η Άννα Δρούζα, η Έλντα Πανοπούλου, η Ειρήνη Νικολοπούλου, η Χριστίνα Λαμπίρη, η Ελεονώρα Μελέτη, η Τατιάνα Στεφανίδου, ο Νίκος Χατζηνικολάου και η Πόπη Τσαπανίδου.
Φέτος στο πρόγραμμά του, μεταδίδονται καθημερινά οι εκπομπές Breakfast@star με τον Γιώργο Καρτελιά και την Ελίνα Παπίλα, "Αλήθειες με τη Ζήνα" με την Ζήνα Κουτσελίνη, το ριάλιτι μόδας "Shopping Star" με την Βίκυ Καγιά και το τηλεπαιχνίδι "Ο τροχός της τύχης" με τον Πέτρο Πολυχρονίδη και εβδομαδιαία η εκπομπή "Traction". Επιπλέον, το STAR μεταδίδει τα reality "Greece's Next Top Model" και "MasterChef".
Νέα Τηλεόραση Α.Ε..
Η "Νέα Τηλεόραση Ανώνυμη Εταιρεία" είναι ο δεύτερος από τους δύο πρώτους τηλεοπτικούς φορείς που ιδρύθηκαν στην Ελλάδα (ο πρώτος ήταν η πλέον πτωχευμένη "Τηλέτυπος Α.Ε. Τηλεοπτικών Προγραμμάτων", η οποία ξεκίνησε το Mega Channel). Συστάθηκε στις 24 Αυγούστου 1989, αρχικά ως τηλεοπτικός σταθμός, λαμβάνοντας άδεια πανελλαδικής εμβέλειας. Στην συνέχεια, εξελίχθηκε σε εταιρεία, αφού την άδεια που κατείχε, δεν την αξιοποίησε για να ανοίξει δικό της τηλεοπτικό σταθμό, αλλά αγόρασε εκ των υστέρων και με την καθοδήγηση του Νίκου Μαστοράκη το Κανάλι 29, το οποίο και μετονόμασε σε Star Channel.
Το Star Channel ξεκίνησε να εκπέμπει από τις πρώην εγκαταστάσεις του προκατόχου του καναλιού 29 στον Ταύρο, στην οδό Δήμητρας 37. Ωστόσο η εταιρεία, από την ίδρυση της έως και το 2000 είχε την έδρα της σε διαφορετική διεύθυνση την οποία διατήρησε και κατά τη λειτουργία του σταθμού, αρχικά στην γωνία Αδριανείου με Παπαδά και μετέπειτα στην οδό Πανεπιστημίου. Για αρκετό διάστημα η εταιρεία ήταν υπεύθυνη για την κυκλοφορία της Μεσημβρινής η οποία ανέστειλε τη λειτουργία της το 1994. Στα μέσα του 1996, προστέθηκε το λογότυπο και το σήμα του σταθμού στην επωνυμία της εταιρείας ενώ το 2001 τροποποιήθηκε το καταστατικό με αλλαγή των δραστηριοτήτων.
Το 2008, η έδρα και οι εγκαταστάσεις του καναλιού μεταφέρθηκαν σε ένα σύγχρονο κτήριο στην Κηφισιά στο οποίο στεγάζονται και οι ομόσταβλοι με το κανάλι ραδιοφωνικοί σταθμοί Δρόμος FM 89.8 και Δίεση 101.3 και οι ραδιοφωνικοί σταθμοί των Αττικών Εκδόσεων Λάμψη 92.3, Best 92.6, Athens DeeJay 95.2 και Rock FM 96.9. Από το 2018 στεγάζεται εντός του κτηρίου και ο ραδιοτηλεοπτικός Alpha λόγω εξαγοράς του από τον όμιλο Βαρδινογιάννη. Πρόεδρος του σταθμού είναι ο Κάρολος Αλκαλάϊ, αντιπρόεδρος ο Θωμάς Θεοδωρουλάκης, διευθύντρια ενημέρωσης και ειδήσεων η Μάρα Ζαχαρέα και διευθύντρια προγράμματος η Νάταλι Γούντφιλντ.
Star International.
Το Star International ξεκίνησε να εκπέμπει το Νοέμβριο του 2005 μεταδίδοντας το πρόγραμμα του Star Channel στον Απόδημο Ελληνισμό, στην Ασία, στη Νότια Αφρική, στην Αυστραλία, τη Νέα Ζηλανδία και την Βόρεια Αφρική μέσω της πλατφόρμας του "TV Plus". Τον Οκτώβριο του 2009, το Star International ξεκίνησε επίσημα στη Βόρεια Αμερική, διαθέσιμο αποκλειστικά στην "RCN Cable" (ιδιοκτησία της "TPG Capital") στις ΗΠΑ, και η οποία τον Ιούνιο του 2010, απέσυρε το κανάλι λόγω των χαμηλών τηλεθεάσεων.
Τον Μάιο του 2011, το κανάλι ξεκίνησε εκ νέου στις ΗΠΑ, μέσω της "Home2US" η οποία στα τέλη του 2012, διέκοψε τις δραστηριότητές της. Το κανάλι είναι διαθέσιμο στην Βόρεια Αμερική μόνο μέσω της πλατφόρμας "Hellas TV". Στις 23 Σεπτεμβρίου 2014, το Star International ξεκίνησε και στον Καναδά μέσω της πλατφόρμας της "Bell Fibe TV" (ιδιοκτησία της Bell Canada Enterprises).

</doc>
<doc id="46170" url="https://el.wikipedia.org/wiki?curid=46170" title="Ακτή">
Ακτή

 
Ακτή χαρακτηρίζεται η τελευταία προς τη θάλασσα (ή αντίστοιχα όχθη σε λίμνη ή ποταμό), εσχατιά της ξηράς. Συνηθέστερα, η παραθαλάσσια έκταση της ξηράς που γεωλογικά φαίνεται να τερματίζει προς τη θάλασσα.
Ανάλογα της γραμμής κλίσης που παρουσιάζουν, οι ακτές διακρίνονται σε:
Επί της ακτής καθορίζεται ο αιγιαλός, δηλαδή η «γραμμή αιγιαλού» και εξ' αυτής η παραλία, δηλαδή το «πλάτος» ή η «ζώνη της παραλίας». Ό,τι υφίσταται επί των ακτών και έχει σχέση προς τη θάλασσα χαρακτηρίζεται «επάκτιο», (π.χ. σταθμός, πυροβολείο κ.λπ.). Αντίθετα ό,τι βρίσκεται επί των ακτών και έχει σχέση ή ανάγεται προς την ξηρά χαρακτηρίζεται «παράλιο».

</doc>
<doc id="46171" url="https://el.wikipedia.org/wiki?curid=46171" title="Ακτοφυλακή">
Ακτοφυλακή

Με τον όρο ακτοφυλακή (Coast Guard) χαρακτηρίζεται γενικά η φύλαξη των ακτών μιας χώρας που διαθέτει ακτές. Κατ΄ επέκταση ονομάζεται έτσι και η Υπηρεσία ή το οργανωμένο Σώμα στο οποίο έχει ανατεθεί το έργο αυτό.
Ειδικότερα με τον αγγλικό όρο ονομάζεται το ομώνυμο στρατιωτικό Σώμα των ΗΠΑ, το οποίο και έχει ως αντικείμενο τη φύλαξη και αστυνόμευση των αμερικανικών ακτών παράλληλα με εκείνες των χωρικών υδάτων.
Το Λιμενικό Σώμα − Ελληνική Ακτοφυλακή είναι το σώμα με αποστολή και ρόλο Ακτοφυλακής στην Ελλάδα

</doc>
<doc id="46172" url="https://el.wikipedia.org/wiki?curid=46172" title="Μεγανήσι">
Μεγανήσι

Το Μεγανήσι είναι νησί μεταξύ Λευκάδας και Αιτωλοακαρνανίας. Είναι το μεγαλύτερο νησί του συμπλέγματος των Πριγκηπονήσων Λευκάδας, γι' αυτό και ονομάζεται έτσι. Έχει έκταση 22,356 τ. χλμ. και πληθυσμό 1.090 κατοίκους σύμφωνα με την απογραφή του 2001. Το Μεγανήσι ανήκει επίσης στο ευρύτερο σύμπλεγμα των Τηλεβοΐδων νήσων.
Το Μεγανήσι αποτελεί δήμο του νομού Λευκάδας, με πληθυσμό 1.092 κατοίκους σύμφωνα με την απογραφή του 2001. Στο νησί υπάρχουν τρία χωριά, το Κατωμέρι (έδρα του δήμου), το Βαθύ και το Σπαρτοχώρι. Στον δήμο Μεγανησίου ανήκει και η γνωστή νησίδα Σκορπιός.
Η πρόσβαση στο νησί γίνεται μόνο από την πλευρά της Λευκάδας. Για το Μεγανήσι υπάρχουν τακτικά δρομολόγια πλοίου από το Νυδρί. Το πλοίο πιάνει στο λιμάνι του Σπαρτοχωρίου, τα Σπήλια. Η διάρκεια της διαδρομής δεν υπερβαίνει τα 25 λεπτά.
Ιστορική αναδρομή.
Στην αρχαιότητα και συγκεκριμένα στον καιρό του Στράβωνα το Μεγανήσι ονομαζόταν Τάφος ή Ταφιάς και ανήκε στους λεγόμενους Ταφίους Νήσους, μαζί με τα υπόλοιπα νησιά μεταξύ Ακαρνανίας και Λευκάδας, όπως ο Κάλαμος (παλαιότερα Κάρνος), ο Καστός, η Άτοκος και το Αρκούδι. Κατά την εποχή του χαλκού αποτελούσε κέντρο του πειρατικού λαού των Τηλεβόων, οι οποίοι ονομάζονταν και Ταφίοι από το αρχαίο όνομα του Μεγανησίου και είχαν κυριαρχήσει στη γύρω θάλασσα. Με την παρακμή των Τηλεβόων το Μεγανήσι ακολούθησε την ιστορική πορεία της Λευκάδας μέχρι τις μέρες μας. Σύμφωνα με τον αστικό μύθο, κατά την περίοδο του Ελληνοϊταλικού πολέμου σε θαλάσσια σπηλιά του Μεγανησίου είχε τη μυστική του βάση το υποβρύχιο Παπανικολής.

</doc>
<doc id="46173" url="https://el.wikipedia.org/wiki?curid=46173" title="Δήμος Μεγανησίου">
Δήμος Μεγανησίου

Ο Δήμος Μεγανησίου είναι Δήμος της Περιφερειακής Ενότητας Λευκάδας, στην Περιφέρεια Ιονίων Νήσων. Έδρα του Δήμου είναι το Κατωμέρι.
Χάρτης.
&lt;mapframe latitude="38.653880" longitude="20.711288" zoom="12" width="1000" height="480" align="center" /&gt;

</doc>
<doc id="46174" url="https://el.wikipedia.org/wiki?curid=46174" title="Ιννοκέντιος της Αλάσκας">
Ιννοκέντιος της Αλάσκας

Ο Ιννοκέντιος της Αλάσκας ο ισαπόστολος (κατά κόσμον Ιβάν Ευσέγιεβιτς Ποπώφ – Βενιαμίνωφ, 26 Αυγούστου 1797 - 31 Μαρτίου 1879), ήταν Ρώσος ιερέας, επίσκοπος, αρχιεπίσκοπος και μητροπολίτης της Μόσχας και Πασών των Ρωσιών. Είναι γνωστός για το ιεραποστολικό του έργο στην Αλάσκα και τη ρωσική Άπω Ανατολή κατά το 1800, καθώς επίσης καθώς και για τον μεγάλο ζήλο που επέδειξε στο έργο του. Ως λόγιος επέδειξε σημαντικές ικανότητες κατανόησης των γηγενών γλωσσών και των τοπικών ιδιωμάτων στις περιοχές που επισκέφθηκε. Έγινε επίσκοπος και αρχιεπίσκοπος της Αλάσκας και της ρωσικής Άπω Ανατολής. Στη διάρκεια του βίου του έμαθε αρκετές από τις γηγενείς γλώσσες και ιδιώματα και υπήρξε συγγραφέας πολλών πρώιμων δοκιμίων για τους γηγενείς και τις γλώσσες τους, όπως επίσης και πολλών λεξικών και θρησκευτικών έργων σε αυτές τις γλώσσες. Μετέφρασε επίσης τμήματα της Βίβλου σε αρκετές γηγενείς γλώσσες. Πέθανε στις 31 Μαρτίου 1879 και ετάφη στην Λαύρα της Τρόιτσε-Σεργκίγεβα.
Στις 6 Οκτωβρίου 1977 η Ρωσική Εκκλησία ενεργώντας εκ μέρους της Ορθόδοξης Εκκλησίας της Αμερικής ανακήρυξε τον Ιννοκέντιο άγιο. Η μνήμη του εορτάζεται στις 31 Μαρτίου.
Το 1994, κατά τη διάρκεια ανασκαφών κοντά στον Ναό του Αγίου Πνεύματος στην Μονή Τρόιτσε-Σεργκίγιεβα ανακαλύφθηκαν τα λείψανα του Αγίου Ιννοκέντιου, τα οποία τιμήθηκαν τόσο από πιστούς της Αμερικής, όσο και από πιστούς της Ρωσίας.

</doc>
<doc id="46175" url="https://el.wikipedia.org/wiki?curid=46175" title="Βυθός">
Βυθός

Ο όρος βυθός ή πυθμένας (κοινώς πάτος) χαρακτηρίζει την γήινη στερεή επιφάνεια στο κατώτερο μέρος της θάλασσας, λίμνης ή ποταμού. Συνηθέστερα αναφέρεται για τη θάλασσα (αγλ.: seabed, seafloor, sea floor, ocean floor).
Το είδος του βυθού λαμβάνεται ιδιαίτερα υπ' όψη κατά την αγκυροβολία των πλοίων.
Διακρίσεις.
Επίσης άλλες διακρίσεις του βυθού είναι 
Όλες οι παραπάνω διακρίσεις βυθών περιλαμβάνονται στους ναυτικούς χάρτες και σε Πλοηγούς παράλληλα με σχετικούς χρωματισμούς, ενδείξεις, κλίμακες, υπομνήματα και οι οποίοι συνεχώς ενημερώνονται.
Μεγαλύτερα βάθη.
Βυθοί με το μεγαλύτερο βάθος θαλάσσης είναι του Ειρηνικού 10.870 μέτρα (m). (ΒΔ. της Ιαπωνίας, στη λεγόμενη Τάφρο των Μαριανών), του Ατλαντικού 9.214 m (Β. του Πόρτο Ρίκο) και του Ινδικού Ωκεανού 7.000 m (Ν. της Ιάβας). Το βαθύτερο σημείο στη Μεσόγειο Θάλασσα βρίσκεται στα 35 περίπου μίλια ΝΔ. από το Ακρωτήριο Ταίναρο, στα διεθνή ύδατα, το γνωστό ως Φρέαρ των Οινουσσών (δηλαδή της συστάδας Σαπιέντζες). 
Το φημολογούμενο ότι στη Σαντορίνη δεν είναι γνωστό το βάθος δεν ευσταθεί, αφού μετά τον σεισμό τον Οκτώβριο του 1925 γενόμενες βυθομετρήσεις μέσα στην καλδέρα της νήσου βρέθηκε το μεγαλύτερο βάθος να είναι 388 μέτρα, βόρεια της νησίδας Καμένη.

</doc>
<doc id="46176" url="https://el.wikipedia.org/wiki?curid=46176" title="Βυθοκόρος">
Βυθοκόρος

Η Βυθοκόρος (βυθός + κορέω =καθαρίζω), κοινώς "φαγάνα", ή βορβοροφάγος, ή "δραγάνα", ¨η "ντράγκα" εκ του αγγλικού όρου "dredger", είναι ιδιαίτερος τύπος πλοίου¹, συνηθέστερα πλωτό ναυπήγημα χωρίς δική του πρόωση. Χρησιμοποιείται για εκβαθύνσεις, διανοίξεις, διαπλατύνσεις και γενικά τον καθαρισμό των βυθών, την αξιοποίηση διαμόρφωση ακτών για κατασκευή λιμενικών, τουριστικών κλπ. έργων.
Ο κλασσικός τύπος της βυθοκόρου συνίσταται από μια μηχανική διάταξη με ατέρμονα αλυσίδα που φέρεται σε τύμπανα μεταλλικού πλαισίου. Στους κρίκους της αλυσίδας αυτής φέρονται μικροί κάδοι που όταν φθάνουν στο βυθό με κάποια κλίση παραλαμβάνουν την λάσπη ("ιλύ") και κατά την επιστροφή τους την απορρίπτουν σε φορτηγίδες ή σε ίδια κύτη (αμπάρια) της βυθοκόρου που όταν γεμίσουν μετακινείται μακράν και τα απορρίπτει από ύφαλα ανοίγματα. 
Αν όμως ο βυθός είναι βραχώδης απαιτείται προηγουμένως η εκσκαφή είτε με ειδικούς βραχοθραύστες, είτε με υποβρύχιους δυναμίτες. Ο "βραχοθραύστης" είναι ένα μηχανικό μακρύ χαλύβδινο εξάρτημα κυλινδρικού σχήματος, βάρους μερικών τόνων, το οποίο δια γερανού υψώνεται και αφήνεται να πέσει με ορμή στους βράχους μέχρι να τους θρυμματίσει, παρόμοιο μηχάνημα απαντάται ομοίως και σε εργασίες στη ξηρά.
Άλλος τύπος βυθοκόρων είναι οι αναρροφητικές οι οποίες διαθέτουν ένα μακρύ πρόβολο, που λαμβάνει διάφορες κλίσεις, σχήματος αρχαίου κριού, όπου φέρεται απορροφητικός σωλήνας και η άκρη του οποίου καταλήγει σε μεγάλη πολυφτερωτή έλικα. Συνήθως αυτό το είδος χρησιμοποιείται σε ποταμούς, ιδίως στις εκβολές για την απομάκρυνση φερόμενης λάσπης.
Τις απλούστερες βυθοκόρους αποτελούν ειδικές πλατφόρμες επί των οποίων φέρεται ερπυστριοφόρος γερανός ξηράς που φέρει «αρπάγη» που πέφτει στο νερό ανοικτή και κατά την ανέλκυση αυτή κλείνει μηχανικά αποσπώντας έτσι μέρος της λάσπης από τον βυθό.
Μετά τον Β΄ Π.Π. οι βυθοκόροι εξελίχθηκαν σημαντικά. Στην Ελλάδα με τέτοια σκάφη το 1948 έγινε ο καθαρισμός και η διάνοιξη του Ισθμού της Κορίνθου που είχαν συστηματικά αποφράξει οι Γερμανοί με σιδηροδρομικά βαγόνια, αυτοκίνητα και χωμάτινους όγκους λίγο πριν την αποχώρησή τους (Οκτώβριος 1944).
(¹) Σημειώνεται πως η Βυθοκόρος ακόμη και αν είναι αυτοκινούμενη, θεωρείται βοηθητικό ναυπήγημα και όχι πλοίο με την ιδιότητα της ναυσιπλοΐας. (Σχετ. Αποφάσεις Εφετείου Βενετίας 1876, και 5 Απριλίου 1883).

</doc>
<doc id="46188" url="https://el.wikipedia.org/wiki?curid=46188" title="Αλέξανδρος Κ. Σούτσος">
Αλέξανδρος Κ. Σούτσος

Ο Αλέξανδρος Σούτσος (Κωνσταντινούπολη 1803- Σμύρνη 1863) ήταν φαναριώτης ρομαντικός πεζογράφος, σατιρικός ποιητής και θεατρικός συγγραφέας της Α’Αθηναϊκής Σχολής. Ήταν αδελφός του συγγραφέα και πολιτικού Παναγιώτη Σούτσου και ξάδελφος του συγγραφέα και διπλωμάτη Αλέξανδρου Ρίζου-Ραγκαβή. Το σύνολο του λογοτεχνικού έργου του έχει σατιρικό χαρακτήρα. Με αυτό ήθελε όχι μόνο να θίξει τα κακώς κείμενα, αλλά και να «διδάξει», αναδεικνύοντας τα προβλήματα που αντιμετώπιζε το νεοσύστατο κράτος σε όλους τους τομείς. Στόχος της σάτιράς του ήταν κυρίως ο κυβερνήτης Ιωάννης Καποδίστριας, ο αδελφός του Αυγουστίνος και ο βασιλιάς Όθων, αλλά και οι πολιτικοί, οι βουλευτές, καθώς και καταστάσεις της κοινωνικής ζωής. 
Βίος.
Η οικογένεια του Σούτσου ήταν επιφανής φαναριώτικη οικογένεια της Κωνσταντινούπολης και πολλοί συγγενείς τους ασχολήθηκαν με τα γράμματα: αδελφός της μητέρας του ήταν ο ποιητής Ιάκωβος Ρίζος-Νερουλός, ενώ και η αδελφή του, Αικατερίνη Σούτσου, ήταν ποιήτρια. Στην Κωνσταντινούπολη έκανε κατ’ οίκον μαθήματα με αξιόλογους λόγιους της εποχής, ενώ το από 1818 ως το 1820 ο Αλέξανδρος και ο Παναγιώτης Σούτσος φοίτησαν στην Σχολή της Χίου, όπου είχε φημισμένους δασκάλους, όπως ο Νεόφυτος Βάμβας και ο Κωνσταντίνος Βαρδαλάχος. Το 1820, εξ αιτίας του θανάτου του πατέρα τους Κωνσταντίνου Σούτσου, ο Αλέξανδρος και ο Παναγιώτης μετέβησαν στο Βουκουρέστι, όπου παρέμειναν για σύντομο χρονικό διάστημα κοντά στον θείο τους, Αλέξανδρο Σούτσο, ηγεμόνα της Βλαχίας. Τον Απρίλιο του [1820]] αναχώρησαν για το Παρίσι με συστατική επιστολή του θείου τους, για να συναντήσουν τον Κοραή. 
Τα χρόνια της παραμονής στο Παρίσι ήταν αποφασιστικά για την διαμόρφωση της προσωπικότητας του Αλέξανδρου Σούτσου, αλλά και για την μελλοντική δράση του: επηρεάστηκε όχι μόνο από την διδασκαλία του Κοραή, αλλά και από την πνευματική ατμόσφαιρα στην Γαλλία, ιδίως από το έργο ρομαντικών ποιητών όπως ο Λαμαρτίνος και ο Βερανζέρος. Το 1821 ο αδελφός του Δημήτριος σκοτώθηκε με τον Ιερό Λόχο στην Μάχη του Δραγατσανίου. Αυτό το γεγονός τον συγκλόνισε και άργησε πολύ να συνέλθει. Εκείνο το διάστημα μετέβη στην Ιταλία, ενδεχομένως για να αναρρώσει. Εκεί παρέμεινε τρία χρόνια και έγραψε τις τραγωδίες: "Μάρκος Βότσαρης, Αναστάσιος Τσαμαδός, Ιωάννης Μαυρομιχάλης, Ορέστης, Βρούτος", από τις οποίες σώζεται μόνο ο "Ορέστης Βρούτος". 
Το 1825 ο Αλέξανδρος Σούτσος έφτασε στο Ναύπλιο μαζί με τον αδελφό του Παναγιώτη. Εκεί επεδίωξε να αναπτύξει αγωνιστική δράση (ήθελε να πάει στο πολιορκημένο Μεσολόγγι), ενώ παράλληλα έγραφε και τα πρώτα του σατιρικά ποιήματα. Η σάτιρά του ήταν αυστηρή και στρεφόταν εναντίον όλων των κακώς κειμένων της πολιτικής και κοινωνικής ζωής και συχνά έθετε τη ζωή του σε κίνδυνο: το 1826 του επιτέθηκαν οπαδοί του Ζαΐμη επειδή είχε σατιρίσει την κυβέρνησή του. Το 1827 αναχώρησε και πάλι για το Παρίσι, όπου συνέχισε τις σπουδές του και έγραψε την "Ιστορία της Ελληνικής επανάστασης" ("Histoire de la Révolution grecque"), χωρίς να παραμελήσει και την πατριωτική δράση: εξέδιδε φυλλάδια που απευθυνόνταν στους ξένους με σκοπό να ενημερώσουν για τον αγώνα των Ελλήνων. Στην Ελλάδα επέστρεψε στα τέλη του 1829 ή στις αρχές του 1830. Εγκαταστάθηκε πάλι στο Ναύπλιο, μαζί με τα άλλα μέλη της οικογένειάς του και αφοσιώθηκε στην συγγραφή σατιρικών ποιημάτων και σατιρικών έργων. Αν και αρχικά συνεργάστηκε με τον Καποδίστρια, τον οποίον θεωρούσε λυτρωτή του έθνους, γρήγορα απογοητεύτηκε από την διακυβέρνησή του και άσκησε έντονη κριτική στο έργο του. Εξορίστηκε γι’ αυτόν τον λόγο τον Ιούνιο του 1831 και πήγε στην Ύδρα, όπου συγκεντρωνόταν οι διανοούμενοι και πολιτικοί που είχαν αντιπολιτευτική τοποθέτηση. Μετά την δολοφονία του Καποδίστρια, ο Αλέξανδρος Σούτσος εξέφρασε την ικανοποίησή του με ένα θριαμβευτικό ποίημα, στο οποίο εξυμνούσε τους δολοφόνους του κυβερνήτη. 
Χαιρέτησε με ενθουσιασμό τον ερχομό του Όθωνα, γράφοντας μάλιστα ποιήματα που απευθυνόταν στον νέο βασιλιά, αλλά σύντομα απογοητεύτηκε και από την διακυβέρνηση της Αντιβασιλείας και εξέφρασε την απογοήτευσή του στα έργα του και στα φυλλάδια με την ονομασία "Ελληνική πλάστιγξ" που κατά καιρούς εξέδιδε, με αποτέλεσμα νέες διώξεις του, κατασχέσεις των έργων του και δίκες το 1840 και το 1858. Το ίδιο διάστημα όμως, όταν δεν διωκόταν ή δεν ήταν φυλακισμένος, περιόδευε σε όλη την Ελλάδα, αλλά και στο εξωτερικό: στην Κωνσταντινούπολη, την Αίγυπτο, την Ρωσία και άλλες ευρωπαϊκές χώρες, ενώ ταυτόχρονα σχολίαζε με τα έργα του οτιδήποτε θεωρούσε μεμπτό και αντίθετο με τα συμφέροντα του έθνους, αλλά και με τις φιλελεύθερες ιδέες με τις οποίες είχε γαλουχηθεί. 
Πέθανε το 1863 στην Σμύρνη. Λίγες ημέρες πριν πεθάνει, έγραφε στον αδελφό του: «». Τα οστά του μεταφέρθηκαν στην Αθήνα το 1875 με πρωτοβουλία του Αχιλλέα Παράσχου και του Συλλόγου Παρνασσός.
Έργο.
Το κυρίως σώμα του έργου του είναι το ποιητικό. Τα κυριότερο ποιήματά του είναι οι 4 "Σάτυραι" που εξέδωσε από το 1825 ως το 1827, κατά την διάρκεια της πρώτης παραμονής του στην Ελλάδα, στις οποία σατίριζε την πολιτική και κοινωνική κατάσταση στο Ναύπλιο, το "Πανόραμα της Ελλάδος", στο οποίο συγκέντρωσε τα ποιήματα με τα οποία σατίριζε τον Καποδίστρια, η "Τουρκομάχος Ελλάς", επική περιγραφή της επανάστασης του '21 και η "Επιστολή προς τον Βασιλέα της Ελλάδος Όθωνα", ένα από τα πιο γνωστά του ποιήματα, στο οποίο παρουσιάζει την πνευματική κατάσταση στην Ελλάδα. Αυτό το ποίημα είναι σημαντική πηγή για την άποψη των φαναριωτών συγγραφέων για την ελληνική λογοτεχνία. Δημοφιλές εκείνη την εποχή ήταν επίσης το εκτενές ποίημά του "Ο Περιπλανώμενος", με πρότυπο το Childe Harold του Βύρωνα, που παρουσιάζει όλη την ιστορία της Ελλάδας και επικρίνει την σύγχρονη κατάστασή της. Το μοναδικό μυθιστόρημά του, "Ο Εξόριστος του 1831", που δημοσιεύτηκε μετά από πολλά εμπόδια το 1835 με τον υπότιτλο «κωμικοτραγικόν ιστόρημα», είναι ένα ρομαντικό μυθιστόρημα με πλοκή παρόμοια με αυτή των υπολοίπων αισθηματικών μυθιστορημάτων της περιόδου, αλλά με έντονο πολιτικό και σατιρικό χαρακτήρα. Το έργο αυτό ήταν το πρώτο νεοελληνικό μυθιστόρημα που μεταφράστηκε σε ξένη γλώσσα (το 1837 στα γερμανικά, με τον τίτλο "Der Verbannte des Jahres 1831"). Το θεατρικό του έργο, εκτός από τις τραγωδίες που έγραψε στην Ιταλία και δεν σώθηκαν, περιλαμβάνει και τρεις κωμωδίες ("Άσωτος", "Πρωθυπουργός", "Ατίθασος ποιητής", έργα αδύναμα, χωρίς ενδιαφέρουσα δράση. 
Εργογραφία.
Παρακάτω παρουσιάζονται μερικά από τα έργα του:

</doc>
<doc id="46189" url="https://el.wikipedia.org/wiki?curid=46189" title="Εμπορικός στόλος">
Εμπορικός στόλος

Με τον όρο εμπορικός στόλος (merchant fleet) χαρακτηρίζεται τόσο το σύνολο των εμπορικών πλοίων μιας Χώρας (εθνικός εμπορικός στόλος) όσο και το σύνολο των εμπορικών πλοίων ενός συνασπισμού Χωρών (π.χ. ΕΕ) ή και ακόμη το σύνολο των εμπορικών πλοίων του κόσμου όπου τότε γίνεται αναφορά για τον Παγκόσμιο εμπορικό στόλο.
Ο Παγκόσμιος εμπορικός στόλος το 1974 (1η Ιουνίου) αριθμούσε 30.279 πλοία συνολικής χωρητικότητας 286.844.774 κόρων ο.χ. ή συνολικού εκτοπίσματος 467.694.580 τόνοι d.w. από τα οποία τα 6.712 πλοία (126.871.657 κ.ο.χ.) ήταν δεξαμενόπλοια και τα υπόλοιπα 23.567 πλοία (159.973.117 κ.ο.χ.) ήταν φορτηγά, επιβατηγά κ.ά.
Για τον ελληνικό εμπορικό στόλο δείτε Ελληνική εμπορική ναυτιλία.

</doc>
<doc id="46190" url="https://el.wikipedia.org/wiki?curid=46190" title="Λωζάννη">
Λωζάννη



</doc>
<doc id="46191" url="https://el.wikipedia.org/wiki?curid=46191" title="Λοζάννη">
Λοζάννη



</doc>
<doc id="46192" url="https://el.wikipedia.org/wiki?curid=46192" title="Ρωμαίοι">
Ρωμαίοι

Ρωμαίοι είναι οι κάτοικοι της αρχαίας Ρώμης και κατ΄ επέκταση στην αρχαιότητα οι πολίτες της Ρωμαϊκής αυτοκρατορίας.
Καταγωγή των Ρωμαίων.
Ο πρώτος που αποφάσισε να μεταναστεύσει σε άλλους τόπους (κατά τους αρχαίους Έλληνες) και να κτίσει αποικία, ήταν ο Οίνωτρος, γιος του Λυκάονα. Στην Αρκαδία είχαν γίνει τόσο πολλοί, που δεν μπορούσε η γη να τους θρέψει. Με τις ευλογίες και τη βοήθεια του βασιλιά αδελφού του, Νύκτιμου, ο Οίνωτρος έφτιαξε πλοία, πήρε μαζί του πολλούς Αρκάδες και ανάμεσά τους τον αδελφό του τον Πευκέτιο, κι έβαλε πλώρη για δυτικά.
Η πρώτη εγκατάσταση.
Το πλοίο άραξε στην Απουλία της νοτιοανατολικής Ιταλίας, πρώτοι αυτοί, 17 γενιές πριν από τον Τρωικό πόλεμο, μετά τη λήξη του οποίου ο Αινείας έφυγε από την Τροία και έγινε οικιστής του Λάτιου.
Στην Απουλία εγκαταστάθηκε ο Πευκέτιος και έτσι ένα μεγάλο τμήμα της περιοχής ονομάστηκε Πευκετία. Κοντά του έσπευσαν τα αδέλφια του από την Αρκαδία: ο Ίαπυς, που συγχέεται με τον Ιάπυγα, γιο του Δαίδαλου, και που έγινε επώνυμος της Ιαπυγίας (περιοχή της Καλαβρίας στη Νότια Ιταλία, απέναντι από τη Σικελία), και ο Δαύνος, οικιστής της Δαυνίας (της περιοχής γύρω από το σημερινό Μπάρι).
Ο Οίνωτρος συνέχισε, διέσχισε τον πορθμό της Σικελίας κι έφτασε ως την Αυσονία («τότε» περιοχή ανάμεσα στον Πορθμό και τις εκβολές του Λείρι ποταμού, ανάμεσα στην Καμπανία και το Λάτιο). Η περιοχή ονομάστηκε Οινωτρία και από αυτήν, Οινωτρία ονομάστηκε ολόκληρη η χερσόνησος. Πολύ αργότερα, ο βασιλιάς Ιταλός, Πελασγός κι αυτός κατά μια εκδοχή, Σικελός κατά άλλη, ονόμασε τη χώρα Ιταλία.
Από τους Αρκάδες αυτούς αποίκους, οι "Αβοριγίνες" απλώθηκαν σε όλη την Ιταλία. Αβοριγίνες ονομάζονταν οι υπεράκριοι, αυτοί που κατά το Αρκαδικό σύστημα κατοικούσαν στα άκρα, αλλά και οι αυτόχθονες (από το Λατινικό "ab origine" που σημαίνει γνήσιοι, πρωταρχικοί, αλλά και πρωτόγονοι).
Αβορίγινες και Αρκάδες.
Ο Μάρκος Πόρκιος Κάτων (ο πρεσβύτερος) καθώς και άλλοι Ρωμαίοι που έγραψαν γενεαλογίες, ανέφεραν ότι οι Αβοριγίνες ήταν Αρκάδες. Υπήρχαν όμως και άλλοι που έλεγαν ότι οι Αβοριγίνες ήταν Σαβίνοι (αρχαίος λαός που ζούσε στην Κεντρική Ιταλία και αντιστάθηκε σκληρά στους Ρωμαίους, οι οποίοι μόλις το 290 π.Χ. μπόρεσαν τελικά να τους υποτάξουν). Όμως ο επιφανής ιστορικός Μάρκος Τερέντιος Ρεατίνος Βάρρων (116 – 27 π.Χ.), ισχυριζόταν ότι οι Ρεατίνοι Σαβίνοι ονομάζονταν και ήταν Αρκάδες.
Εξάπλωση &amp; εκδίωξη των ιθαγενών.
Οι Αρκάδες απλώθηκαν στην Ιταλία, εκδιώκοντας τους εκεί εγκατεστημένους Σικελούς, έναν από τους λαούς της θάλασσας που έγιναν αιτία να καταρρεύσει η Μυκηναϊκή οικονομία. Σύμφωνα με τους Αιγυπτιακούς παπύρους, ανάμεσα στο 1220 π.Χ. και στο 1193 π.Χ., περίοδο που χρονολογείται η άλωση της Τροίας, βασίλευαν ο Ραμσής Γ΄ και ο γιος του Μενεφθά. Αυτή την εποχή η χώρα δέχθηκε την επίθεση των «λαών της θάλασσας». Οι Φαραώ τους αντιμετώπισαν και αυτοί στράφηκαν προς την Παλαιστίνη. Στα 1174 π.Χ. ξαναφάνηκαν στην Αίγυπτο, αποκρούστηκαν και σκόρπισαν. Ονομάζονταν Σαντάνα, Τούρσα, Σέκελες, Ρούκι, Νερντέν, Πλέστ κλπ. Από αυτούς, οι Σέκελες (Σικελοί), απλώθηκαν στην Ιταλία. Αυτούς έδιωξαν οι Αρκάδες όταν έφτασαν εκεί και τους περιόρισαν στο νησί που ονομάστηκε Σικελία.
Οι Αβοριγίνες Αρκάδες κατοίκησαν σε μερικούς από τους λόφους στους οποίους αργότερα κτίστηκε η Ρώμη.
Εκ νέου εγκατάσταση.
Εξήντα χρόνια πριν από τα Τρωικά, όταν στην Αρκαδία βασίλευε ο Αγαμήδης (γιος του Στύμφαλου κατά την ελληνική μυθολογία), ο Εύανδρος, γιος του Ερμή και της Θέμιδας κατά τη μυθολογία, που ζούσε στην περιοχή του Παλλαντίου στα όρια της σημερινής Τρίπολης, αρμάτωσε δύο καράβια και πήγε μετανάστης στην Ιταλία. Βρέθηκε κι αυτός στην περιοχή των λόφων όπου αργότερα κτίστηκε η Ρώμη.
Στους εκεί Αβοριγίνες Αρκάδες βασίλευε ο Φαύνος, συνώνυμος του Ρωμαϊκού θεού των δασών και των κοπαδιών, που ταυτίζεται με τον Αρκαδικό Πάνα. Ο βασιλιάς Φαύνος επέτρεψε στους νεοφερμένους συμπατριώτες του να κατοικήσουν σε έναν από τους λόφους. Ο Εύανδρος τον οχύρωσε και τον ονόμασε Παλλαντίνο είτε σε ανάμνηση της μητρόπολης που ξεκίνησαν, είτε από το όνομα του γιου του, Πάλλαντα. Είναι ο Παλλαντίνος λόφος, ο κεντρικός από τους 7 λόφους της Ρώμης. Τιμώντας την Αρκαδική καταγωγή της ονομασίας του λόφου, ο αυτοκράτορας των Ρωμαίων Αντωνίνος Πίος (138-161), επισκέφθηκε το Παλλάντιο της Αρκαδίας και τον εκεί οικισμό τον μετέτρεψε σε πόλη.

</doc>
<doc id="46198" url="https://el.wikipedia.org/wiki?curid=46198" title="Οθωνοί">
Οθωνοί

Οι Οθωνοί είναι ελληνικό νησί και το δυτικότερο σημείο της Ελλάδας. Είναι το μεγαλύτερο από τα Διαπόντια νησιά, που βρίσκονται βόρεια της Κέρκυρας (Ιόνιο Πέλαγος) και ανήκουν στην Περιφέρεια Ιονίων Νήσων. Έχει 393 κατοίκους (2011) και χωρίζεται σε 2 περιοχές (Άνω και Κάτω Πάντα). Σε σχέση με τις Ιταλικές ακτές, οι Οθωνοί απέχουν 43 ναυτικά μίλια από το ακρωτήριο του Οτράντο και 48 από τα Λευκά (Santa Maria di Leuca), τα οποία διακρίνονται όταν οι καιρικές συνθήκες το επιτρέπουν.
Γενικά στοιχεία.
Γεωγραφία.
Οι Οθωνοί έχουν έκταση 10,8 τετρ. χιλιόμετρα. Απέχουν 12 ναυτ. μίλια από τις ΒΔ ακτές της Κέρκυρας, το ακρωτήριο «Δράστης». Το νησί είναι καταπράσινο, κυρίως ορεινό, με ανώτερο υψόμετρο το "Ημεροβίγλι" (Μεροβίγγλι, 393 μ.) και με βραχώδεις ακτές αλλά και μικρές διάσπαρτες παραλίες. Χαρακτηριστική είναι, λόγω του επικλινούς του τοπίου, η περίτεχνη κλιμακωτή κατασκευή τοιχείων από πέτρα χωρίς αμμοκονίαμα (ξερολιθιές), που διευκόλυναν την καλλιέργεια («γρέμπες»).
Ονομασία.
Η πρώτη ονομασία σύμφωνα με αρχαία κείμενα (Ησύχιος, 3ος αι. π.Χ.) ήταν "Οθρωνός". (ο Θρόνος)κατά παραφθορά Οθρωνός. Το όνομα "Οθονοί" συναντιέται στον Προκόπιο (6ος αι.), αλλά και ως "Θορωνός" από τον Πλίνιο, τον 1ο αι. Άλλες ονομασίες ήταν "Φιδονήσι" (λόγω των πολλών φιδιών που λέγεται πως είχαν κατακλύσει το νησί και που εξαιτίας τους είχε κάποτε εγκαταλειφθεί) και "Φανό/Fano" - "Φανός", παρετυμολογία που χρησιμοποιείται σε διεθνείς χάρτες και από τους Ιταλούς λόγω του φάρου του. Σύμφωνα με τον Δ. Λουκάτο, το "Φανό" προήθλε από το μεσαιωνικό (12ος αι.) "Thano" του Άραβα γεωγράφου Μοχάμεντ αλ Ιντρίσι. 
Υπάρχει επίσης η γνώμη ότι προήλθε από τη λέξη "οθόνη", καθώς οθόνες φαίνεται πως ονόμαζαν τα πανιά των ιστιοφόρων οι ντόπιοι ναυτικοί. Η άποψη αυτή είναι χωρίς κατάλληλη ιστορική τεκμηρίωση και έχει προέλευση λαογραφική έρευνα του Χαρίλαου Κόλλα που βασίστηκε στην προφορική παράδοση του νησιού.
Μυθολογία.
Σύμφωνα με τη μυθολογία, κατά την αρχαιότητα ήταν το νησί της νύμφης Καλυψούς, κόρης του Άτλαντα η οποία ζούσε σε μία μεγάλη σπηλιά. Ο Οδυσσέας την ερωτεύθηκε και έμεινε αιχμάλωτος εκεί για επτά χρόνια. Ο Όμηρος, ονόμαζε το νησί "Ὠγυγία", στο οποίο υπήρχε έντονη ευωδία από κυπαρίσσι.Φεύγωντας ο Οδυσέας πάνω σε μία σχεδία, ναυάγησε και αφού πάλεψε με τα κύματα, βρέθηκε στην Σχερία το νησί των Φαιάκων σημερινή Κέρκυρα. Ένα στοιχείο που δικαιώνει τον μύθο, λόγω της μικρής απόστασης που χωρίζει τα δύο νησιά. Χάρτες των ιστορικών και γεωγράφων Philipp Clüver και Petrus Bertius αναφέρονται στην Ogygia ως νησί βορειοδυτικά της Κέρκυρας. 
Σύμφωνα με τον Ησύχιο, μετά τον Τρωικό Πόλεμο, κατέφυγε στο νησί μετά την άλωση της Τροίας ο Ελεφήνορας, βασιλιάς των Αβάντων στην Εύβοια, για να εξιλεωθεί, καθώς είχε σκοτώσει τον παππού του, Άβαντα. 
Ιστορία.
Γενική ιστορία.
Στην αρχή της 2ης χιλιετίας, το νησί κατέκτησαν εναλλακτικά οι Φράγκοι (τον 11ο αιώνα) και οι Ενετοί (τον 12ο αιώνα), ενώ δεχόταν συχνά επιθέσεις από τους πειρατές της "Μπαρμπαριάς" και των "Αλτζερίνων" (Αλγερινών). Από το τέλος του 1383 έως το 1386 την κυριαρχία της Κέρκυρας άσκησε ο Κάρολος Γ' της Νάπολης ο Αντζού (Γαλλικά: Charles de Durazzo). Σε έγγραφό του αναφέρεται ότι στις 19 Απριλίου 1383 παραχώρησε την επικαρπία των νήσων Οθωνοί, Ερεικούσσα, Μαθράκι, Διάπλο και Άγιο Στέφανο (μεσαιωνική ονομασία της βραχονησίδας Βίδο), στον ιππότη Θεόδωρο Σκαλίτη σαν τιμάριο.Μοναστηριώτου (2000), σσ. 30-40.
Το 1537 ο διαβόητος πειρατής Χαϊρεντίν Μπαρμπαρόσα σφαγίασε τους κατοίκους του νησιού. 
Σύμφωνα με την προφορική παράδοση, το γεγονός θυμίζει ο άσπρος πέτρινος σταυρός του 1833 στο ύψωμα Καλοδίκι, σε υψόμετρο 217 μ. 
Οι τελευταίοι άποικοι των Οθωνών ως φαίνεται κατάγονταν από τους Παξούς αλλά και τα Ιωάννινα, την Πάργα και την ευρύτερη περιοχή της Ηπείρου. Χρονολογείται μετά την Ναυμαχία της Ναυπάκτου το 1571, όταν ο τουρκικός στόλος καταστράφηκε και οι νησιώτες άρχισαν να μετακινούνται με μεγαλύτερη ασφάλεια. Μετά τις τελευταίες μετακινήσεις, μία μερίδα Οθωνιωτών αποίκησε και τα άλλα δύο Διαπόντια νησιά, την Ερεικούσσα και το Μαθράκι.
Το 1815, οι Άγγλοι κατακτούν τους Οθωνούς και όπως λεγεται, έστελναν στο νησί τους αρρώστους στρατιώτες για να αναρρώσουν λόγω του καλού κλίματος που επικρατούσε. Με τη συνθήκη που υπογράφτηκε στις 29 Μαρτίου 1864 ανάμεσα στις τρεις Δυνάμεις (Αγγλία, Γαλλία, Ρωσία) και στο ελληνικό βασίλειο, τα Επτάνησα -και μαζί τα Διαπόντια νησιά- πέρασαν οριστικά στην ελληνική κυριαρχία στις 21 Μαΐου. Στις 5 Οκτωβρίου 1864, το IΓ΄ Iόνιο Κοινοβούλιο υλοποίησε το σκοπό της σύγκλησής του αποφασίζοντας πανηγυρικά την Ένωση με την Ελλάδα σε «μία και αδιαίρετη πολιτεία υπό το συνταγματικό σκήπτρο του Γεωργίου A΄».
Από το 1869 έως το 1912 τα Διαπόντια νησιά αποτέλεσαν τον Δήμο διαποντίων με πρωτεύουσα τους Οθωνούς.
Ναυτική ιστορία.
Οι Οθωνοί έχουν να επιδείξουν πλούσια ναυτική και ναυτιλιακή ιστορία καθώς πλήθος ανδρών του νησιού αλλά και των γύρω νησιών ασχολήθηκαν με την ναυτιλία. Ενδεικτικά, το 1875 το 67% των επαγγελματιών του νησιού ήταν ναύτες και άλλο ένα 13% πλοίαρχοι Μέχρι τα μέσα του 20ού ο οθωνιώτικος εμπορικός στόλος στόλος ταξίδευε σε πολλά λιμάνια της Μεσογείου και της Μαύρης Θάλασσας, ενώ πολλοί κάτοικοι διέθεταν ιστιοφόρα σκάφη. Εξυπηρετούσαν τις ανάγκες του νησιού, μετέφεραν αγροτικά και βιομηχανικά προϊόντα από και προς την Ήπειρο, τις αλβανικές ακτές, την Αυστροουγγαρία , την Ιταλία και τη Μάλτα, ενώ διακινούσαν και το ντόπιο και το κερκυραϊκό λάδι. Πολλοί Οθωνιώτες ναυτικοί χάθηκαν στη θάλασσα. Ένα μνημείο στο λιμάνι του Άμμου το υπενθυμίζει, αφιερωμένο στους ναυτικούς που χάθηκαν σε ναυάγιο του 1991.
Οι Οθωνοί σήμερα.
Οι περισσότεροι Οθωνιώτες (τοπική διάλεκτος: Θωνιώτες) έχουν μεταναστεύσει στην Κέρκυρα και την Αθήνα αλλά κυρίως στο εξωτερικό και ειδικότερα στις Η.Π.Α. λόγω των λίγων εκμεταλλεύσιμων πόρων (1900-1960) αλλά και την ενασχόληση σε ναυτικά επαγγέλματα.
Κυρία απασχόληση των σημερινών κατοίκων είναι ο τουρισμός, η αλιεία και η ελαιοπαραγωγή. Παλαιότερα υπήρξε σημαντική η καλλιέργεια αμπελιών, η μελισσοκομία και η κτηνοτροφία που έχουν μειωθεί σημαντικά σήμερα.
Τα ιδιαίτερα ήθη και έθιμα διαφέρουν πολύ από αυτά των υπολοίπων Κερκυραίων. Χαρακτηριστική είναι η ομοιότητα στα μοιρολόγια που τραγουδούν οι γυναίκες με αυτά της Ηπείρου, όπως και οι παραδοσιακές ενδυμασίες. Το τοπικό πανηγύρι γίνεται στις 15 Αυγούστου, την ημέρα του εορτασμού της Παναγίας.
Οι Οθωνοί ανήκαν μέχρι το 2011 στην Κοινότητα Οθωνών, οπότε εντάχθηκαν στον ενιαίο Δήμο Κέρκυρας που ανήκει στην Περιφέρεια Ιονίων Νήσων. Σύμφωνα με την Απογραφή του 2011 έχουν 392 κατοίκους. Το ασφαλτοστρωμένο οδικό δίκτυο έχει μήκος περίπου 12 χλμ.
Οικισμοί.
Το νησί χωρίζεται σε δύο περιοχές οι οποίες είναι η Άνω Πάντα και η Κάτω Πάντα:
Φύση.
Χλωρίδα.
Η πυκνή βλάστηση είναι το κύριο χαρακτηριστικό στο νησί. Καλύπτεται σχεδόν εντελώς από ελαιόδενδρα τα οποία παράγουν ένα μικρό είδος ελιάς, την "Ελαία η μικρόκαρπος" (Olea microcarpa), κοινώς λιανολιά ή λαδοελιά, με μεγάλη περιεκτικότητα λαδιού υψηλής ποιότητας, η οποία είναι κοινή σε όλα τα Επτάνησα. Είναι δε πυκνοφυτεμένα λόγω του ότι επί ενετικής κατοχής, οι κατακτητές προσέφεραν χρήματα για τη δενδροφύτευση και έτσι τα περισσότερα είναι ηλικίας άνω των 300-400 ετών ξεπερνώντας σε ύψος τα επτά μέτρα. 
Επίσης, υπάρχουν κυπαρίσσια σε όλες σχεδόν τις πλαγιές των βουνών και πολλά οπωροφόρα. Η ψηλή μουριά (ή "Σκαμνιά") και η συκιά (ή "Σκεριά") βρίσκονται σχεδόν σε όλες τις συνοικίες και τους κήπους που φιλοξενούν πολλά είδη οπωροκηπευτικών, αλλά και τα χαρακτηριστικά μεγάλα λάχανα που ονομάζονται από τους Οθωνιώτες "Κραμπί", όπως και στην Κύπρο. Συνήθως, οι προσόψεις των σπιτιών αντί για τέντες ή υπόστεγα έχουν πέργολες με κληματαριές ή "Περγουλιές". Η ρίγανη, το φασκόμηλο και πολλά άλλα βότανα ευδοκιμούν σε μεγάλο αριθμό. 
Πανίδα.
Οι Οθωνοί είναι από τούς πρώτους σταθμούς μεταναστευτικών πτηνών στην νοτιοανατολική Ευρώπη από την Λιβύη και ειδικά των τρυγονιών. Παρατηρείται ικανός αριθμός τσαλαπετεινών και μπεκατσινιών (ή "ξυλόκοτες") τους χειμερινούς μήνες. Επίσης συναντώνται: ο πετρίτης (είδος γερακιού), ο μελισσοφάγος, το βραχοχελίδονο (η πετροχελίδονο ένα ειδος χελιδονιού), το κοράκι και μερικά είδη αετών. 
Υπάρχουν αρκετοί λαγοί και αγριοκούνελα. Η συνήθης μορφή ερπετού είναι ένα είδος οχιάς Vipera ammodytes (ή "Αστρίτης"). 
Στα θαλάσσια θηλαστικά έχουν παρατηρηθεί: το ρινοδέλφινο, τουλάχιστον τρία είδη καρχαριών (συμπεριλαμβανομένου του γνωστού λευκού καρχαρία), ενώ σποραδικά κοντά στην σπηλιά της Καλυψούς παρατηρούνται κινήσεις της μεσογειακής φώκιας μονάχους μονάχους. Απαντώνται επίσης σχεδόν όλες οι ποικιλίες της θαλάσσιας πανίδας. 
Το ζωοπλαγκτόν στους μικρούς όρμους του νησιού και ειδικά στο Φύκι ειναι τοσο άφθονο που τη νύχτα, όταν υπάρχει ηρεμία, κυριολεκτικά φωτίζει τον βυθό.
Περιοχές ειδικού καθεστώτος.
Το νησιωτικό σύμπλεγμα των Διαποντίων έχει χαρακτηριστεί ως Ζώνη Ειδικής Προστασίας, μέρος του δικτύου. Natura 2000
Η περιοχή των Οθωνών είναι ενδιάμεσος μεταναστευτικός προορισμός για πουλιά και περιλαμβάνεται στον κατάλογο ΣΠΠΕ «Σημαντική περιοχή για τα πουλιά της Ελλάδας».
Αξιοθέατα - Δραστηριότητες.
Στα δυτικά του νησιού, κοντά στην παραλία Άσπρη Άμμος (η πρόσβαση γίνεται μόνο μέσω ιδιωτικών σκαφών), υπάρχει η Σπηλιά της Καλυψούς, μήκους 100μ., με 10μ. πλάτος και 20μ.ύψος και οι παλιές εκκλησίες της Αγίας Τριάδος (τέλη 17ου αι.), της Παναγίας (17ος αι.), του Αγίου Γεωργίου (περ. 1864) και της Αγίας Παρασκευής και ο παλιός πέτρινος μύλος στα Δαμασκάτικα. 
Στο βορειοανατολικό άκρο, στο ακρωτήριο Καστρί, στην κορυφή του λόφου σε υψόμετρο 100μ., κοντά στα ερείπια του ενετικού οχυρού υπάρχει ο φάρος του νησιού. Κατασκευάστηκε το 1872, έχει ύψος 13μ. και είναι ο πρώτος φάρος που συναντούν όσοι πλέουν από τον βορρά προς το Ιόνιο Πέλαγος. Εκπέμπει μια λευκή αναλαμπή κάθε 10 δευτερόλεπτα και είναι ορατός σε ακτίνα 21 ναυτικών μιλίων. Πρόσφατα ανακοινώθηκε μόνιμο έκθεμα λαογραφίας του νησιού. Στην Ξυλοσερμή, νοτιοδυτικά του Χωριού και σε απόσταση περίπου 200 μέτρων υπάρχει η θέση Ηλιοβασίλεμα. 
Στον Άμμο ύπαρχει το νεοκλασικό κτήριο, από το 1912, του Δημοτικού Σχολείου, το οποίο έχει παύσει να λειτουργεί λόγω της μείωσης του μαθητικού πληθυσμού.
Παραλίες.
Στο νησί υπάρχουν πολλές παραλίες. Οι περισσότερες είναι προσβάσιμες με σκάφος. (Παραλία Άμμου, Μόλος, Καμίνι, Κάνουλα, Κοντοσκές, Ρόγγυ, όρμος Φύκι, Ξυλοσερμή, Άσπρη άμμος κ.α).Επίσης, υπάρχει μεγάλο καταδυτικό ενδιαφέρον για υποβρύχια φωτογράφηση λόγω της ιδιόμορφης γεωμορφολογίας του βυθού και των πολυάριθμων σπηλιών. Άλλα σημεία ενδιαφέροντος είναι ο Μοσχοπόντικας, η Ξυλοσερμή, ο όρμος Φύκι (όπου υπάρχει βυθισμένο το ναυάγιο του πλοίου "Σάρα"). 
Μονοπάτια.
Τα παραδοσιακά μονοπάτια που δημιούργησαν και χρησιμοποιούσαν οι πρώτοι κάτοικοι του νησιού, σήμερα είναι και πάλι διανοιγμένα χάρις στις υπηρεσίες της δημοτικής αρχής αλλά και ιδιωτικών πρωτοβουλιών. Κατακλύζουν το νησί και δίνουν την δυνατότητα σε ντόπιους και επισκέπτες να τα διανύσουν και να φτάσουν περπατώντας σε σχεδόν κάθε συνοικισμό και μεριά του νησιού. Το Ημεροβίγλι (Μεροβίγγλι) που είναι η υψηλότερη κορυφή του νησιού, με ύψος που ξεπερνά τα 390 μέτρα είναι εύκολα προσβάσιμο και σε σύντομο χρονικό διάστημα χάρις στο παραδοσιακό μονοπάτι (1300 μέτρα μήκος) που οδηγεί στην κορυφή του όρους μπορεί ο κάθε επισκέπτης να παρατηρήσει την θέα του Ιονίου και της Αδριατικής.
Πρόσβαση.
Το νησί είναι προσβάσιμο ακτοπλοϊκά με δρομολόγια από την Κέρκυρα και από τον Άγιο Στέφανο Αυλιωτών. Το λιμάνι του Άμμου, που είναι και η πολυπληθέστερη συνοικία, έχει αρκετές τουριστικές υποδομές. Το νέο λιμάνι στην τοποθεσία Αυλάκια, με αλιευτικό καταφύγιο, προσφέρει δυνατότητα ελλιμενισμού αρκετών ιστιοφόρων και μικρών σκαφών. Λεπτομερείς πληροφορίες ναυσιπλοΐας για τη συστάδα των Οθωνών παρέχει ο Ελληνικός Πλοηγός (1ος τόμος) και ιδιαίτερα ο χάρτης ελληνικής έκδοσης ΧΕΕ-212, που περιλαμβάνει και τις νήσους Κέρκυρα και Παξοί και τις απέναντι ακτές της Ηπείρου. Ακόμα ειδικότερα, ο ΧΕΕ-016, που αποτελεί τον λιμενοδείκτη του όρμου Άμμου.
Στο νησί υπάρχει και ελικοδρόμιο στην τοποθεσία Φανάρι, για επείγοντα περιστατικά.
Κλίμα.
Το κλίμα των Οθωνών είναι ήπιο, και γενικά ζεστό και εύκρατο. Οι χειμώνες έχουν περισσότερες βροχές από τα καλοκαίρια. Η μέση θερμοκρασία στους Οθωνούς είναι 16,7 ° C. Περίπου 1.026 χιλιοστά υετού πέφτουν κάθε χρόνο.
Αθλητισμός.
Ο Α.Ο Οθωνοί είναι μια ερασιτεχνική ποδοσφαιρική ομάδα με βάση το νησί. Κατά τη διάρκεια της δεκαετίας του 1970 και της δεκαετίας του 1980, η ομάδα έπαιζε με άλλες ποδοσφαιρικές ομάδες από τα άλλα Διαπόντια νησιά, την Ερείκουσα και το Μαθράκι.

</doc>
<doc id="46199" url="https://el.wikipedia.org/wiki?curid=46199" title="Κοινότητα Οθωνών">
Κοινότητα Οθωνών



</doc>
<doc id="46201" url="https://el.wikipedia.org/wiki?curid=46201" title="Ερεικούσσα">
Ερεικούσσα

Η Ερεικούσσα ή Ερείκουσα (παλαιότερη ονομασία: "Μέρλερε" ή "Μερλέρα", που προέρχεται από την ιταλική ονομασία του νησιού Merlera) είναι το δεύτερο σε μέγεθος από τα τρία Διαπόντια νησιά βορείως της Κέρκυρας, αποτελεί το βορειότερο σημείο των Επτανήσων και έχει έκταση 4,449 τ. χλμ. Αποτελεί την ομώνυμη Κοινότητα του Δήμου Κεντρικής Κέρκυρας και Διαποντίων Νήσων. Σύμφωνα με την Απογραφή του 2011 έχει 496 κατοίκους. Το νησί θεωρείται ότι οφείλει το όνομά του στον θάμνο Ερείκη (ή Ρείκι), που φύεται παντού σε ολόκληρο το νησί και ανθίζει τον Οκτώβριο. Το ψηλότερο σημείο του νησιού είναι το Σαντάρδο που έχει υψόμετρο περίπου 130 μέτρα.
Το νησί είναι καταπράσινο και προσφέρεται για ήσυχες αποδράσεις. Οι κυριότερες παραλίες του είναι στο "Πόρτο" και το "Μπραγκίνι". Είναι το βορειότερο ελληνικό νησί του Ιονίου. 

</doc>
<doc id="46202" url="https://el.wikipedia.org/wiki?curid=46202" title="Ερείκουσα">
Ερείκουσα



</doc>
<doc id="46203" url="https://el.wikipedia.org/wiki?curid=46203" title="Κοινότητα Ερεικούσσας">
Κοινότητα Ερεικούσσας



</doc>
<doc id="46204" url="https://el.wikipedia.org/wiki?curid=46204" title="Δήμος Ιθάκης">
Δήμος Ιθάκης

Ο Δήμος Ιθάκης είναι ελληνικός δήμος στην Περιφερειακή Ενότητα Ιθάκης των Ιονίων Νήσων. Το έδαφος του δήμου αριθμεί έκταση της τάξεως των 117,8 τετραγωνικών χιλιομέτρων, ενώ, κατά την απογραφή του 2011, αριθμούσε πληθυσμό κατοίκων. Έδρα του δήμου αποτελεί το Βαθύ, επίσης γνωστό ως Ιθάκη.
Το έδαφος του Δήμου Ιθάκης καλύπτει το σύνολο της έκτασης του νησιού. Παράλληλα, περιλαμβάνει μικρότερης έκτασης νησιά, όπως τα Αρκούδι, Άτοκος, Δρακονέρα, Καρλονήσι, Λαζαρέτο, Λυγία, Μάκρη, Οξεία, Ποντικός, Προβάτι και Βρομώνας, τα περισσότερα εκ των οποίων βρίσκονται εντός του αρχιπελάγους των Εχινάδων.
Οικισμοί και νησίδες.
Αναλυτικά οι οικισμοί και οι νησίδες που αποτελούν τον δήμο Ιθάκης:

</doc>
<doc id="46205" url="https://el.wikipedia.org/wiki?curid=46205" title="Πυλαία">
Πυλαία

Η Πυλαία είναι προάστιο και περιοχή του Πολεοδομικού Συγκροτήματος Θεσσαλονίκης (ΠΣΘ). Έχει έκταση 26.362 στρέμματα και ο πληθυσμός της, σύμφωνα με την Απογραφή του 2011, ανέρχεται σε 34.625 κατοίκους. Ανήκει στον Δήμο Πυλαίας-Χορτιάτη, που αποτελεί τον μεγαλύτερο σε έκταση Δήμο του ΠΣΘ. 
Ιστορία.
Η αρχαία ονομασία της Πυλαίας που αναφέρεται στον Θουκυδίδη είναι Στρέψα. Η λέξη αυτή σήμαινε πόλη-πύλη της Θράκης. Το 424 π.Χ. η Στρέψα αναφέρεται ως περιοχή πολεμικών επιχειρήσεων κοντά στη Χαλκιδική. Κατά τη Βυζαντινή εποχή και την Τουρκοκρατία ήταν γνωστή ως Καπουτζήδα, λέξη τουρκική που σημαίνει καστροφύλακες, φύλακες των θυρών, και παράγεται από τη λέξη καπού που σημαίνει πόρτα. Σε όλη τη διάρκεια της οθωμανικής κυριαρχίας ανήκε διοικητικά στο ναχιγιέ της Καλαμαριάς. Το σημερινό της όνομα καθιερώθηκε από το 1927, θυμίζοντας και πάλι την ιδιότητα των κατοίκων της να φυλάσσουν τις Πύλες της Θεσσαλονίκης. 
Προστάτης του χωριού είναι ο Προφήτης Ηλίας.
Στην περιοχή βρίσκεται το Γήπεδο μπάσκετ ΠΑΟΚ και εδρεύουν οι ομάδες Α.Ε. Πυλαίας και Α.Μ.Ο. Εθνικός Πυλαίας.
Δήμος Πυλαίας.
Ο Δήμος είναι αδελφοποιημένος με τους Δήμους Velingrad (Βουλγαρία) από το 1989 και San Roque (Ισπανία) από το 1992.
Το έμβλημα του πρώην δήμου περιελάμβανε τον Προφήτη Ηλία επί του άρματός του και πάνω από ένα κάστρο, που συνδέεται με τους Καπουτζήδες (καστροφύλακες). Ένα φίδι θυμίζει τον αρχικό λόγο μετοίκησης στο σημερινό χώρο της Πυλαίας και το τσαμπί σταφύλια την αμπελουργία, που κατά παράδοση εφαρμόζεται στην περιοχή.
Συνοικίες.
Η Πυλαία συνορεύει ανατολικά με το Πανόραμα, το οποίο υπάγεται στον ίδιο δήμο, και δυτικά με τον Δήμο Καλαμαριάς και τον Δήμο Θεσσαλονίκης. Τον οικισμό της Πυλαίας αποτελούν οι παρακάτω περιοχές:

</doc>
<doc id="46208" url="https://el.wikipedia.org/wiki?curid=46208" title="Λίμνη της Γενεύης">
Λίμνη της Γενεύης

Η Λίμνη της Γενεύης ή Λίμνη Λεμάν (γαλλικά: "Lac Leman" ή "Lac de Genève") είναι η δεύτερη μεγαλύτερη λίμνη γλυκού νερού στην κεντρική Ευρώπη (μετά από τη λίμνη Μπάλατον). Το 60% της επιφάνειάς της ανήκει στην Ελβετία (καντόνια Γενεύης, Βω και Βαλαί) και το 40% στη Γαλλία (νομός Άνω Σαβοΐας). Η ακτή μεταξύ Νυόν και της Λωζάνης αποκαλείται Λα Κοτ (La Côte), και μεταξύ της Λωζάνης και Βεβέ καλείται Λαβώ (Lavaux).
Η συνολική επιφάνειά της είναι περίπου 582 τ.χλμ., μετρώντας 73 χλμ. στο μήκος. Λόγω της ημισεληνοειδούς μορφής γύρω από το Υβουάρ (Yvoire) στη νότια ακτή, η λίμνη μπορεί να διαιρεθεί σε μια «μεγάλη» στην ανατολή και μια «μικρή λίμνη» στη δύση. 
Η μοναδική επίγεια οδός απορροής των υδάτων της λίμνης είναι ο ποταμός Ροδανός ο οποίος είναι και ο βασικός τροφοδότης της λίμνης σε νερό. Εισέρχεται στη λίμνη στην πόλη Βιλνέβ (Villeneuve) και εξέρχεται στη Γενεύη.
Πόλεις.
Κατάλογος μεγάλων πόλεων που είναι κτισμένες στις όχθες της λίμνης.

</doc>
<doc id="46210" url="https://el.wikipedia.org/wiki?curid=46210" title="Μεταξά">
Μεταξά

Το Μεταξά ή METAXA (όπως είναι πιο γνωστό στην εμπορική του επωνυμία) είναι ένα ελληνικό οινοπνευματώδες ποτό που πρωτοδημιούργησε ο Ψαριανός Σπύρος Μεταξάς το 1888.&lt;br&gt;Το Μεταξά είναι ένα μίγμα από μπράντυ και κρασί. Παράγεται από σταφίδες (σουλτανίνα, σαββατιανό και μαύρη κορινθιακή σταφίδα). Συνδυάζεται έπειτα με ένα ωριμασμένο κρασί από μοσχάτο σταφύλι από τη Σάμο και από την Λήμνο. Το Μεταξά ωριμάζει σε χειροποίητα γαλλικά δρύινα βαρέλια του Λιμουζέν για τουλάχιστον τρία χρόνια πριν αρωματιστεί με ένα μυστικό μείγμα βοτάνων, το οποίο περιλαμβάνει ροδοπέταλα και αποσταγμένο νερό.
Ιστορία.
Ο Σπύρος Μεταξάς, γεννήθηκε στην Χαλκίδα. Ο πατέρας του Αγγελής είχε εγκατασταθεί εκεί από τα Ψαρά όπου έφυγε ως πρόσφυγας μετά την καταστροφή του νησιού το 1824. Το αρχικό επίθετο της οικογένειας ήταν Βρούλος, η ενασχόληση όμως με το εμπόριο μετάξης τους έδωσε το επώνυμο Μεταξάς. Στις αρχές της δεκαετίας του 1870 εγκαταλείποντας την οικογενειακή επιχείρηση στη Χαλκίδα, αποφάσισε να εγκατασταθεί στον Πειραιά, ανερχόμενο εμπορικό και βιομηχανικό κέντρο της εποχής. Το 1885, με τη σύμπραξη του αδελφού του Ηλία Α. Μεταξά, αγόρασε τα μηχανήματα ενός παλιού αποστακτηρίου στον Πειραιά ιδρύοντας την κονιακοποιία - ποτοποιία Μεταξά στην οδό Αριστείδου 7, λίγα μέτρα από την πλατεία Καραϊσκάκη. Το εργοστάσιο των αδελφών Μεταξά ξεκίνησε την παραγωγή κονιάκ και άλλων ποτών το 1888 ενώ το έμβλημα της εταιρίας, ο "Σαλαμινομάχος", είναι εμπνευσμένο από ένα αρχαίο νόμισμα το οποίο βρέθηκε κατά τη διάρκεια των εργασιών για τη θεμελίωση του πρώτου εργοστασίου του Μεταξά στην οδό Αριστείδου. Αργότερα στην εταιρία των δυο αδελφών θα συμπράξουν αρχικά ο Γεώργιος Α. Μεταξάς, ο νεώτερος από τα αδέλφια Μεταξά και μετέπειτα, στις αρχές της δεκαετίας του 1890 ο Αλέξανδρος Α. Μεταξάς. Έτσι θα προκύψει ο "Βιομηχανικός Οίκος Κονιακοποιίας Σ. και Η. και Α. Μεταξά", του οποίου αναφορές υπάρχουν διάσπαρτες στον Τύπο της εποχής. 
Οι πρώτες εξαγωγές σε Οθωμανική αυτοκρατορία και Αίγυπτο ξεκινούν ήδη από το 1892 ενώ είναι η ίδια χρονιά που εμφανίζεται και η πρώτη διαφημιστική καταχώρηση του εργοστασίου των αδελφών Μεταξά στην εφημερίδα Σφαίρα του Πειραιά, ενώ το 1895 το METAXA κερδίζει το χρυσό μετάλλιο στη Διεθνή Έκθεση της Βρέμης. Το ΜΕΤΑΞΑ είναι γνωστό στις διεθνείς αγορές ως Κονιάκ Αγνόν εκ Σταφυλής Παλαιόν". Πέραν του κονιάκ, η εταιρεία τα πρώτα χρόνια της λειτουργίας της παρήγε αψέντι, μαστιχάτο, σαρτρέζ, βενεδικτίνη, κερασσό, κακάο και Βερμούτ τύπου Τορίνου. 
Η ζήτηση για το Ελληνικό ποτό ήταν πολύ ισχυρή στις Ηνωμένες Πολιτείες όπου εισήχθη για πρώτη φορά το 1900 και το Μεταξά έγινε έκτοτε γνωστό ως το «ιπτάμενο μπράντι». Το 1915 κερδίζει το βραβείο Grand Prix από την Διεθνή Έκθεση του Σαν Φραντσίσκο. Έκτοτε σε όλα τα μπουκάλια του METAXA θα υπάρχει η ανάλογη ετικέτα στο "λαιμό του μπουκαλιού", παράδοση η οποία εγκαταλείφθηκε πρόσφατα στα πλαίσια της ανανέωσης της μάρκας. Παρά τις αντιξοότητες της ποτοαπαγόρευσης και δύο Παγκοσμίων Πολέμων το ΜΕΤΑΞΑ κατάφερε να επιβιώσει. Το 1937 η ποτοποιία των αδελφών Μεταξά απασχολούσε 38 εργαζόμενους, 22 άνδρες και 16 γυναίκες. Την περίοδο της Γερμανικής κατοχής η παραγωγή σταμάτησε, ωστόσο σε αντίθεση με τα παρακείμενα κτίρια της οδού Αριστείδου στο λιμάνι του Πειραιά όπου βρισκόταν το εργοστάσιο, εκείνο έμεινε ανέπαφο. Το 1968 το εργοστάσιο και οι εγκαταστάσεις παλαίωσης και αποθήκευσης της εταιρείας μεταφέρθηκαν στην Κηφισιά όπου παραμένουν μέχρι και σήμερα. Σήμερα, οι εξαγωγές αποτελούν το 60% της παραγωγής. Από το 1989 το brand δεν ανήκει πλέον στην οικογένεια Μεταξά, ενώ από το 2000 είναι μέλος της εταιρείας Remy Cointreau.
Τύποι του "Μεταξά".
Σήμερα το METAXA εξάγεται σε πάνω από 60 χώρες, ενώ συμπεριλαμβάνεται στα 100 πιο δημοφιλή ποτά παγκοσμίως και στα 50 ταχύτερα αναπτυσσόμενα.
Το Μεταξά είναι διαθέσιμο σε πέντε ποιότητες: "Τριών αστέρων" (τουλάχιστον τριών ετών), "πέντε αστέρων" (τουλάχιστον πέντε ετών), και "επτά αστέρων" (τουλάχιστον επτά ετών), 12 αστέρων (τουλάχιστον 12 ετών) και Private Reserve με αποστάγματα άνω των 30 ετών. Το 2008, με αφορμή τα 120 χρόνια της ποτοποιίας, διατέθηκε στην αγορά το ΜΕΤΑΞΑ ΑΕΝ σε 1.888 αριθμημένες φιάλες από φίνο Γαλλικό κρύσταλλο Σεβρών. Το ΜΕΤΑΞΑ ΑΕΝ είναι ένα μοναδικό απόσταγμα που προέρχεται από το Βαρέλι Νο1, γνωστό και ως «βαρέλι του Σπύρου Μεταξά» με αποστάγματα τουλάχιστον 100 ετών και αποτέλεσε αντικείμενο συλλογής με αποτέλεσμα να εξαντληθεί σύντομα με τιμές που ξεπέρασαν τα 1000 ευρώ/φιάλη.
Το ΜΕΤΑΞΑ ήταν το πρώτο ποτό που καταναλώθηκε στο διάστημα ενώ ήταν ένας από τους μεγάλους χορηγούς στο Παγκόσμιο Πρωτάθλημα Ποδοσφαίρου (Μουντιάλ) του 1982 στην Ισπανία. Το νοσοκομείο Μεταξά στον Πειραιά κατασκευάστηκε από δωρεά του Άγγελου Μεταξά το 1963.

</doc>
<doc id="46222" url="https://el.wikipedia.org/wiki?curid=46222" title="Κομποσκοίνι">
Κομποσκοίνι

Κομποσκοίνι ή κομβοσχοίνι ονομάζεται ένα σχοινί από, συνήθως, μαύρο μάλλινο ή μεταξένιο νήμα πλεγμένο σε κόμπους. Πρόκειται για ένα βοήθημα προσευχής για μοναχούς, κληρικούς αλλά και λαϊκούς της Ορθόδοξης Εκκλησίας. Είναι περισσότερο διαδεδομένο στο γεωγραφικό χώρο που αυτή καλύπτει, την Ανατολική και Νοτιοανατολική Ευρώπη.
Παρόμοια βοηθήματα προσευχής για μοναχούς ή και λαϊκούς υπάρχουν και σε άλλες θρησκείες και παραδόσεις, γνωστά με άλλα ονόματα.
Το κομποσκοίνι στην Ορθόδοξη Εκκλησία.
Το κομποσκοίνι που έχουν όλοι οι Ορθόδοξοι μοναχοί και το χρησιμοποιούν και πολλοί ορθόδοξοι λαϊκοί, είναι συνήθως μάλλινο και πλεγμένο σε διάφορα μεγέθη. Από πολύ μικρό, που φοριέται στο δάχτυλο, 12αρι (με 12 κομπους) εώς πολύ μεγάλο: 33άρι (με 33 κόμπους), 50άρι (με 50 κόμπους), 100άρι, 500άρι κ.λπ.
Σύμφωνα με την παράδοση, ο όσιος Παχώμιος το 320 μ.Χ., ίδρυσε με την βοήθεια του Αγίου Αντωνίου το πρώτο μοναστήρι στην Θηβαΐδα της Αιγύπτου. Άρχισε να αναζητεί τρόπο που θα βοηθούσε τους μοναχούς στην αυτοσυγκέντρωση της προσευχής και στην αρίθμηση των ευχών. Κατά την παράδοση πάντα, ο Αρχάγγελος Γαβριήλ επισκέφθηκε στον ύπνο του τον όσιο Παχώμιο και του έδειξε πώς θα φτιάξει το εργαλείο που θα εξυπηρετούσε τις ανάγκες της προσευχής. Το εργαλείο αυτό ήταν το κομποσκοίνι.
Στην προσευχή με κομποσκοίνι, που βοηθά πολύ στη συγκέντρωση του νου, ακολουθείται συγκεκριμένη τεχνική μέθοδος. Σε κάθε κόμπο που περνά ανάμεσα στα δάχτυλά του ο προσευχόμενος, λέει αλληλοδιαδόχως τις ευχές: "Κύριε Ιησού Χριστέ ελέησόν με τον αμαρτωλόν", "Υπεραγία Θεοτόκε Σώσον ημάς", "Άγιοι του Θεού πρεσβεύσατε υπέρ ημών". Είναι δυνατόν να λέγεται και μόνη η ευχή "Κύριε Ιησού Χριστέ ελέησόν με τον αμαρτωλόν". 
Το κομποσκοίνι έχει σχεδιαστεί για προσευχή, και όχι για να παίζει ρόλο βραχιολιού στον καρπό του χεριού.
Συμβολισμός.
Στο κομποσκοίνι, κάθε τμήμα του έχει κάποια συμβολική σημασία. Είναι πλεγμένο κυρίως από μαλλί για να θυμίζει στα μέλη της Εκκλησίας ότι είναι τα λογικά πρόβατα του Ιησού Χριστού (). Έχει χρώμα μαύρο που συμβολίζει το πένθος των αμαρτιών αφού "ουδείς αναμάρτητος" (πρβλ. , , κ.ά.). Πάνω του το κομποσκοίνι έχει τον σταυρό για να φέρνει στη μνήμη "ότι έτι αμαρτωλών όντων ημών Χριστός υπέρ ημών απέθανε" (). Συνήθως το κομποσκοίνι καταλήγει σε μία φούντα που ο σκοπός της είναι το σκούπισμα των δακρύων ("τοίς δάκρυσιν έβρεξέ μου τους πόδας" ). Οι δώδεκα κόμποι συμβολίζουν τους δώδεκα αποστόλους, οι 33 κόμποι συμβολίζουν τα χρόνια του Ιησού Χριστού, οι 99 κόμποι είναι το 33 πολλαπλασιασμένο με τον αριθμό των τριών Προσώπων της Αγίας Τριάδας, και ο κάθε κόμπος αποτελείται από 9 πλεγμένους σταυρούς, που συμβολίζουν τα εννέα τάγματα των αγγέλων. Παρόλα αυτά, ενώ ο αριθμός σταυρών που αποτελούν τον κάθε κόμπο παραμένει πάντα σταθερός, ο αριθμός των κόμπων που αποτελούν το κομποσκοίνι εξαρτάται από τον αριθμό των προσευχών για τον οποίο θα χρησιμοποιηθεί. Αν και στην κλασική του μορφή το κομποσκοίνι είναι από μαύρο μαλλί, υπάρχουν κομποσκοίνια φτιαγμένα και από άλλα υλικά εκτός του μαλλιού, π.χ. ακρυλικά, όπως και διαφόρων χρωμάτων.
Χρήση.
Ως “εργαλείο προσευχής” χρησιμοποιείται όταν κάθε φορά που λέγεται η προσευχή (συνήθως μια σύντομη ευχή) μετράμε ένα κόμπο. Έτσι μπορεί να ελεγχθεί ο αριθμός των επαναλήψεων ή και το πέρασμα του χρόνου. Μερικά κομποσκοίνια έχουν χάνδρες κάθε 33, 50 ή 100 κόμπους. Κάθε φορά που μετριέται μια χάνδρα ο άνθρωπος που προσεύχεται κάνει κάτι άλλο, το σημείο του σταυρού, «μετάνοια» ή αλλάζει τη μορφή της προσευχής. Δεν θεωρείται απαραίτητο, αλλά είναι προαιρετικό βοήθημα. Οι προχωρημένοι στην Ευχή του Ιησού το θεωρούν περιττό, αναγνωρίζουν όμως την χρησιμότητα του.
Παρόμοια αντικείμενα σε άλλες παραδόσεις.
Βοηθήματα προσευχής με κόμπους συνηθιζόταν από αιώνες στις Ινδίες όπου ονομάζεται "Τζάπα - Μάλα", δηλ. στεφάνι από προσευχές ή την επανάληψη ιερέων λέξεων. Στους κύκλους των μουσουλμάνων μυστικών αναπτύχθηκε η λεγόμενη συνεχής μνήμη του Θεού, που άξονα της έχει την επανάληψη των 99 ονομάτων του Θεού ή τη συνεχή επανάληψη ενός από αυτά. Για τη διευκόλυνση στην αναπόληση των θείων ονομάτων, από τον 9ο αι. χρησιμοποιείται το "κομποσχοίνι", που έχει συνήθως 99 ή 33 κόμπους. Ονομάζεται δε Teshib ή Τespi. Επίσης, στον κανονικό Βουδιστή μοναχό, επιτρέπεται η κατοχή μικρού αριθμού προσωπικών αντικειμένων ανάμεσα στα οποία μια λεπίδα για το ξύρισμα της κεφαλής και ένα είδος κομποσχοινιού για το διαλογισμό. Δεν έχει διαπιστωθεί αν κάποια παράδοση είναι η αρχική ή αν όλες έχουν κάποια άλλη παλαιότερη κοινή προέλευση. 
Τα μέχρι τώρα παλαιότερα ευρήματα και οι παλαιότερες αναφορές σε "βοηθήματα" για τη μέτρηση προσευχών προέρχονται από τον χριστιανικό χώρο. Αν και υπάρχει αναφορά για κόμπους προσευχής σε κείμενα, του 5ου μ.Χ. αιώνα, που απαρτίζουν τον Τζαϊνιστικό "κανόνα" (Jain canon) - του 456 μ.Χ. περίπου - υπάρχουν χριστιανικές αναφορές και ευρήματα παλαιότερα. Ωστόσο τα παλαιοτέρα θεωρούνται εκείνα του Ινδουϊσμού τα οποία χρησιμοποιήθηκαν για την επίκληση των Θεών Βισνού και Σίβα. Επίσης είναι γνωστά στον Βουδισμό και τον Ζαϊνισμό. Στον Βουδισμό του Μεγάλου Οχήματος έχουμε απεικονίσεις όπου οι Μποντισάτβας τα κρατούν σαν σύμβολα στα χέρια τους. Συγγραφείς του 4ου και 5ου μ.Χ. αιώνα όπως ο Παλλάδιος αναφέρουν κατασκευάσματα για μέτρηση προσευχών μοναχών, ερημιτών και αναχωρητών ασκητών στις ερήμους της Αιγύπτου (Παλλαδίου Λαυσαϊκή Ιστορία, xx; Butler, II, 63). Ανάλογες αναφορές υπάρχουν σε βίους ασκητών των τελών του 3ου και των αρχών του 4ου αιώνα όπως του Αγίου Αντωνίου, του Αγίου Παύλου του Ερημίτη και του Αγίου Παχωμίου (στον οποίο και αποδίδεται η "εφεύρεση" του κομποσχοινιού). 
Δίπλα στη μούμια χριστιανού ασκητή του 4ου αιώνα, που βρέθηκε στη Θαΐδα της Αιγύπτου, κοντά στην αρχαία Αντινόη, βρέθηκε ξύλινη πινακίδα με τρύπες η οποία ταιριάζει με τα κατασκευάσματα μέτρησης προσευχών που περιγράφει ο Παλάδιος.

</doc>
<doc id="46223" url="https://el.wikipedia.org/wiki?curid=46223" title="Παναθηναϊκος">
Παναθηναϊκος



</doc>
<doc id="46224" url="https://el.wikipedia.org/wiki?curid=46224" title="Αρχάγγελος Γαβριήλ">
Αρχάγγελος Γαβριήλ

Ο αρχάγγελος Γαβριήλ είναι ένας από τους αρχαγγέλους. Το όνομά του σημαίνει «άνθρωπος του Θεού» και είναι ένας από τους λίγους αγγέλους που αναφέρονται στην Αγία Γραφή.
Ο αρχάγγελος Γαβριήλ είναι ο άγγελος που εμφανίστηκε στο προφήτη Δανιήλ, στην γυναίκα του Μανωέ, και της ανήγγειλε πως θα γεννήσει τον Σαμψών. Στον ιερέα Ζαχαρία, πως θα γεννήσει τον άγιο Ιωάννη τον Πρόδρομο. Αυτός ήταν ο άγγελος που έφερε το χαρμόσυνο μήνυμα στην Μαριάμ περί της γεννήσεως του Ιησού Χριστού. Αυτός καθησύχασε τους φόβους του Ιωσήφ. Ο ίδιος παρουσιάστηκε στους βοσκούς. Επίσης, ανήγγειλε στον Ιωσήφ να πάρει την Μαρία και το βρέφος και να φύγει στην Αίγυπτο και ύστερα από καιρό, να επιστρέψει στη γη του Ισραήλ.
Ο αρχάγγελος Γαβριήλ τιμάται από την Ορθόδοξη Εκκλησία στις 26 Μαρτίου, στις 13 Ιουλίου, καθώς επίσης και στις 8 Νοεμβρίου, μαζί με τον Μιχαήλ (η Σύναξη αυτών).
Δείτε επίσης.
Αρχάγγελος

</doc>
<doc id="46225" url="https://el.wikipedia.org/wiki?curid=46225" title="ΧΝΚ Ριέκα">
ΧΝΚ Ριέκα

Η ΧΝΚ Ριέκα (κροατικά: "HNK Rijeka") είναι ποδοσφαιρικός σύλλογος με έδρα τη Ριέκα της Κροατίας. Η ομάδα διεξάγει τους εντός έδρας αγώνες της στο Στάντιον Ρουγέβιτσα χωρητικότητας 8.279 θεατών. 
Ιστορία.
Ιδρύθηκε το 1925 σαν Ουνιόν σπορτίβα Φιουμεάνα και την ίδια χρονιά εντάχτηκε στην Γ εθνική της Ιταλίας. Ο λόγος ήταν ότι τότε η ευρύτερη περιοχή του Φιούμε όπου είναι και η Ριέκα ανήκε στην Ιταλία. Αγωνίστηκε δύο χρονιές στην Β΄Εθνική του Ιταλικού πρωταθλήματος, το 1929-1930 και 1940-1941. Το 1945 με την λήξη του Β΄Παγκοσμίου πολέμου το Φιούμε περνάει στην Γιουγκοσλαβία και η Ουνιόν σπορτίβα Φιουμεάνα εντάσσεται στην Γιουγκοσλαβική ποδοσφαιρική ομοσπονδία όπου αγωνίστηκε μέχρι το 1992 όταν και διαλύθηκε η Γιουγκοσλαβία. Σήμερα αγωνίζεται στα πρωταθλήματα της Κροατίας. Στις 3 Ιουνίου 1954 πήρε το σημερινό της όνομα.

</doc>
<doc id="46228" url="https://el.wikipedia.org/wiki?curid=46228" title="Δήμος Πυλαίας">
Δήμος Πυλαίας



</doc>
<doc id="46231" url="https://el.wikipedia.org/wiki?curid=46231" title="Σεγκολέν Ρουαγιάλ">
Σεγκολέν Ρουαγιάλ

Η Σεγκολέν Ρουαγιάλ ("Marie Ségolène Royal", 22 Σεπτεμβρίου 1953) είναι Γαλλίδα πολιτικός, υποψήφια του γαλλικού Σοσιαλιστικού Κόμματος για τις προεδρικές εκλογές του 2007.
Βιογραφία.
Γεννήθηκε στη Σενεγάλη στις 22 Σεπτεμβρίου 1953. Δεν έχει υπάρξει παντρεμένη. Συζούσε από τα τέλη της δεκαετίας '70 μέχρι το 2007 με τον μετέπειτα νικητή των προεδρικών εκλογών της Γαλλίας του 2012, Φρανσουά Ολλάντ ("François Hollande", επίσης διατελέσαντα πρόεδρο του Σοσιαλιστικού Κόμματος της Γαλλίας από το 1997 έως το 2008), μη καν έχοντας χρήση του νόμου περί της "πολιτικής ένωσης" (που επίσημα αναγνωρίζει τη συμβίωση δύο ατόμων ανεξαρτήτως φύλου), παρά την σχετική φημολογία που υπήρχε. Καρπός αυτής της συμβίωσης τα τέσσερα παιδιά τους, Τομά, Κλεμάνς, Ζυλιά και Φλορά. Η δημόσια ανακοίνωση τερματισμού της σχέσης τους το βράδυ του 2ου γύρου των βουλευτικών εκλογών του Ιουνίου του 2007, ήρθε ως είδηση μέσω πρακτορείου ειδήσεων. Σύμφωνα με κατοπινά δημοσιεύματα του Guardian, η Ρουαγιάλ είχε ζητήσει από τον επί 30ετίας σύντροφό της να "εγκαταλείψει τον κοινό χώρο διαβίωσής τους και να αφοσιωθεί στο νέο του ερωτικό εδιαφέρον, το οποίο λεπτομερώς αναφέρεται στον Τύπο" της εποχής (εννοώντας την ήδη επί ενός έτους κρυφή σχέση του με την δημοσιογράφο Valérie Trierweiler).
Σπούδασε στο Ινστιτούτο Πολιτικών Σπουδών και στην Εθνική Σχολή Δημόσιας Διοίκησης του Παρισιού. Έγινε δικαστής διοικητικών δικαστηρίων και το 1982 προσελήφθη στο επιτελείο του Φρανσουά Μιτεράν.
Πολιτική καριέρα.
Διετέλεσε πολλές φορές βουλευτής. Ήταν Υπουργός Περιβάλλοντος στην Κυβέρνηση του Πιέρ Μπερεγκοβουά μεταξύ των ετών 1992 και 1993, υποψήφια Πρόεδρος του Γαλλικού Κοινοβουλίου, Υφυπουργός Παιδείας και Υφυπουργός Οικογένειας στην Κυβέρνηση του Λιονέλ Ζοσπέν μεταξύ των ετών 2000 και 2002. Στις περιφερειακές εκλογές εξελέγη πρόεδρος περιφέρειας (αντίστοιχο του νομάρχη) με ποσοστό 55%.
Στις 16 Νοεμβρίου 2006 εξελέγη από τα μέλη του Σοσιαλιστικού Κόμματος υποψήφια του κόμματος αυτού για τις Προεδρικές Εκλογές του 2007.
Προκειμένου να εμπλακούν οι πολίτες στις πολιτικές διαδικασίες, πρότεινε την αξιολόγηση των πεπραγμένων των εκλεγμένων πολιτικών από επιτροπές πολιτών, που θα αναδεικνύονται μέσω κλήρωσης. Η πρόταση αυτή προκάλεσε αμέσως ζωηρές αντιδράσεις πολιτικών και αρθρογράφωνς τόσο της δεξιάς όσο και της αριστεράς, που την παρομοίασαν με το Μάο, τους αβράκωτους του 1793, τον Πεταίν, τον Πολ Ποτ, τους σοβιετικούς, επειδή κατά τη γνώμη τους "'πρόκειται για ένα μέτρο που γειτνιάζει με την ηλιθιότητα", που "ενστερνίζεται το λαϊκισμό, που θα κάνει χαρούμενη την ακροδεξιά", και αντίδραση του συλλόγου δημάρχων της Γαλλίας.
Σε επίσκεψή της στην Κίνα, στις 9 Ιανουαρίου 2007, έκανε αναφορά στην έλλειψη προστασίας των ανθρωπίνων δικαιωμάτων.
Εκλογές 2007.
Στον πρώτο γύρο των εκλογών, στις 22 Απριλίου του 2007, η Ρουαγιάλ ήρθε δεύτερη , με γύρω στο 26% των ψήφων, έναντι 31% για το Νικολά Σαρκοζύ, ο οποίος την κέρδισε τελικά στο δεύτερο γύρο, στις 6 Μαΐου 2007, με 53% των ψήφων έναντι 46% για εκείνη.
Υποψήφια για την ηγεσία του Σοσιαλιστικού Κόμματος.
Στις 18 Μαΐου του 2008 η Ρουαγιάλ ανακοίνωσε επίσημα την πρόθεσή της να διεκδικήσει την ηγεσία του Σοσιαλιστικού Κόμματος.

</doc>
<doc id="46232" url="https://el.wikipedia.org/wiki?curid=46232" title="Μπεγλέρι">
Μπεγλέρι

Το μπεγλέρι είναι μικρό παιχνίδι δεξιοτήτων το οποίο αποτελείται από ένα ή περισσότερα σφαιρίδια σε κάθε άκρο μιας μικρής χορδής ή αλυσίδας. Μπορεί να γυριστεί και να περιστραφεί γύρω από τα δάχτυλα με σκοπό την εκτέλεση κόλπων. Το μπεγλέρι προέρχεται από την Ελλάδα και προέρχεται από το κομπολόι, όργανο το οποίο συχνά χρησιμοποιείται ως ασχολία για να περάσει ο χρόνος ή για να είναι τα χέρια απασχολημένα. Ενώ τα κομπολόγια έχουν σφαιρίδια που σχηματίζουν κλειστό κύκλο, τα σφαιρίδια του μπεγλεριού σπειρώνονται σε ανοιχτό κλώνο, συνήθως σε συμμετρικό σχηματισμό, με ίση στάθμιση και στα δύο άκρα. Τα μπεγλέρια έχουν σε πολλές μορφές, αποτελούμενες από ημιπολύτιμες πέτρες ή μεταλλικές χάντρες. Μπορούν να έχουν παρόμοια μορφή με το κρουστό όργανο κασάκα, αλλά είναι πολύ μικρότερο ως προς το μέγεθος.
Σύγχρονη αναβίωση.
Ιστορικά, το μπεγλέρι συνδέθηκε με την Ελληνική υποκουλτούρα του μάγκα, και το ρεμπέτικο, το οποίο ήταν δημοφιλές μέχρι τη δεκαετία του 1960. Τα τελευταία χρόνια, η δημοτικότητα του μπεγλεριού εκτός της Ελλάδας έχει αυξηθεί, ως παιχνίδι δεξιοτήτων και καθημερινό στοιχείο μεταφοράς. Αυτό έχει οδηγήσει σε πολλαπλασιασμό των σχεδίων και στυλ του μπεγλεριού, χρησιμοποιώντας κάθε είδος σύγχρονων υλικών. Η πρόσφατη άνοδος του ενδιαφέροντος μεταξύ των συλλεκτών και των φίλων των παιχνιδιών δεξιοτήτων χρονολογείται τουλάχιστον από τις αρχές της δεκαετίας του 2010, όταν άρχισε να κερδίζει δημοτικότητα στους κύκλους των χομπιστών. Καθώς η δημοτικότητα του παιχνιδιού αυξήθηκε στα διαδικτυακά φόρουμ και κοινωνικά μέσα, άρχισαν να εμφανίζονται διαφορετικά στυλ παιχνιδιού. Έχει αναπτυχθεί ένα ευρύ φάσμα διαφορετικών μορφών παιχνιδιού και κατηγοριών κόλπων, πολλά από τα οποία μπορούν να εκτελεστούν μόνο με σχετικά μακρόστενα μπεγλέρια, που ονομάζεται "μακριά παιχνίδια" από άτομα που είναι φίλοι του είδους. 
Λόγω της φύσης του παιχνιδιού, το μπεγλέρι έχουν μετατοπιστεί από τις παραδοσιακές περίτεχνες χάντρες σε απλούστερες χάντρες προσανατολισμένες στην απόδοση. Δύο συνηθισμένοι τύποι μπεγλεριού είναι οι "χάντρες με πυγμή μαϊμούς", κατασκευασμένες από παράχορδα, καθώς και οι συμπαγείς χάντρες, οι οποίες μπορούν να κατασκευαστούν από μέταλλο (αργίλιο, χάλυβας, τιτάνιος), ακρυλική ρητίνη, Ντελρίν, ή ξύλο. Ο πρώτος τύπος κατασκευάζονται συνήθως από άτομα που αρχίζουν να ασκούν "σφεντόνα" (ο κοινός όρος για την χειραγώγηση του μπεγλεριού). Οι χάντρες στερεού τύπου αυξάνουν την δημοτικότητα τους. Υπάρχουν μερικές εταιρείες οι οποίες αναπτύσσουν χάντρες με νέες γεωμετρικές διαστάσεις, βασισμένες στα σχόλια από τους καταναλωτές.

</doc>
<doc id="46236" url="https://el.wikipedia.org/wiki?curid=46236" title="Ένωση Ελλήνων Εφοπλιστών">
Ένωση Ελλήνων Εφοπλιστών

Η Ένωση Ελλήνων Εφοπλιστών («ΕΝΩΣΙΣ ΕΛΛΗΝΩΝ ΕΦΟΠΛΙΣΤΩΝ») συγκροτήθηκε τον Φεβρουάριο του 1916 και χρησιμοποιούσε το Μέγαρο Σπυράκη στον Πειραιά για τις εγκαταστάσεις της. Ο πρώτος της πρόεδρος ήταν ο Λεωνίδας Εμπειρίκος ενώ ο τωρινός πρόεδρος είναι ο Θεόδωρος Βενιαμής. Υπάρχει επίσης παράρτημα της στο Λονδίνο της Αγγλίας το οποίο ιδρύθηκε το 1935 από τον Άγγελο Λούζη. 
Σκοπός και δράσεις.
Σκοπός της Ένωσης, σύμφωνα με το Καταστατικό της, είναι η προστασία και προώθηση των συμφερόντων της Ελληνικής εμπορικής ναυτιλίας. Στα 102 χρόνια λειτουργίας της Ένωσης συγκροτήθηκαν 53 Διοικητικά Συμβούλια και εκλέχθηκαν 16 Πρόεδροι. 
Η ΕΕΕ δραστηριοποιείται σε συνεργασία με διεθνή και ευρωπαϊκά θεσμικά όργανα και ενδιαφερόμενους φορείς. Έχει επίσης τακτικές συναντήσεις με τη Διεθνή Ένωση Εταιρειών Ταξινόμησης (IACS) και μεμονωμένες εταιρείες ταξινόμησης. Η ΕΕ διατηρεί συνεχείς διμερείς σχέσεις με άλλες ενώσεις εφοπλιστών. Επιπλέον, επισκέπτεται τακτικά τις Η.Π.Α. και συναντιέται με τη Διοίκηση και το Κογκρέσο για την προώθηση κοινών στρατηγικών συμφερόντων και την καλύτερη κατανόηση των θαλάσσιων θεμάτων αμοιβαίου ενδιαφέροντος. 
Σε εθνικό επίπεδο, η ΕΕΕ συνεργάζεται με τις Ελληνικές αρχές, ιδίως με το Υπουργείο Ναυτιλίας και Νησιωτικής Πολιτικής και οργανώσεις ναυτικών σχετικά με την ανταγωνιστικότητα της χώρας, τις προσλήψεις ναυτικών και τη θαλάσσια εκπαίδευση. 
Τα τελευταία χρόνια τα μέλη του συνδέσμου έχουν αναλάβει πολλές πρωτοβουλίες κοινωνικής ευθύνης, με το αποκορύφωμα να είναι η ίδρυση της «Συν-Ένωσις» το 2016, μιας αστικής, μη κερδοσκοπικής εταιρείας κοινωνικής προσφοράς Ελληνικού εφοπλισμού. 
Παρεμφερής Σύνδεσμοι.
Εκτός όμως από την κύρια αυτή Ένωση, στην οποία συμμετέχουν πλοιοκτήτες ποντοπόρων πλοίων, υπάρχει και ο Σύνδεσμος Επιχειρήσεων Επιβατηγού Ναυτιλίας (πρώην Ένωση Εφοπλιστών Επιβατηγών Πλοίων), που ιδρύθηκε το 1921 και εκπροσωπεί τον κλάδο των επιβατηγών πλοίων, δηλαδή τα επιβατηγά - οχηματαγωγά πλοία των ακτοπλοϊκών μας συγκοινωνιών, τα επιβατηγά - οχηματαγωγά πλοία διεθνών πλόων (γραμμή Ελλάδας - Ιταλίας), καθώς και τα κρουαζιερόπλοια.
Εξωτερικοί σύνδεσμοι.
Ιστοσελίδα
Συν-Ένωσις

</doc>
<doc id="46239" url="https://el.wikipedia.org/wiki?curid=46239" title="Παναγιώτης Σούτσος">
Παναγιώτης Σούτσος

Ο Παναγιώτης Σούτσος (Κωνσταντινούπολη 1806- Αθήνα 1868) ήταν φαναριώτης ρομαντικός πεζογράφος και ποιητής της Α’ Αθηναϊκής Σχολής. Το εκτενές ποίημά του Ο Οδοιπόρος (1831) είναι το πρώτο ποιητικό έργο του αθηναϊκού ρομαντισμού και το μυθιστόρημά του "Ο Λέανδρος" (1834) είναι το πρώτο νεοελληνικό μυθιστόρημα. Ήταν αδελφός του σατιρικού συγγραφέα Αλέξανδρου Σούτσου και ξάδερφος του συγγραφέα και διπλωμάτη Αλέξανδρου Ρίζου Ραγκαβή.
Βίος.
Η οικογένεια του Σούτσου ήταν επιφανής φαναριώτικη οικογένεια της Κωνσταντινούπολης και πολλοί συγγενείς τους ασχολήθηκαν με τα γράμματα: αδελφός της μητέρας του ήταν ο ποιητής Ιάκωβος Ρίζος Νερουλός, ενώ και η αδελφή του, Αικατερίνη Σούτσου, ήταν ποιήτρια. Στην Κωνσταντινούπολη έκανε κατ’ οίκον μαθήματα με αξιόλογους λόγιους της εποχής, ενώ το από 1818 ως το 1820 ο Παναγιώτης και ο Αλέξανδρος Σούτσος φοίτησαν στην Σχολή της Χίου, όπου είχαν φημισμένους δασκάλους όπως ο Νεόφυτος Βάμβας και ο Κωνσταντίνος Βαρδαλάχος. Το 1820, εξ αιτίας του θανάτου του πατέρα τους, Κωνσταντίνου Σούτσου, ο Αλέξανδρος και ο Παναγιώτης μετέβησαν στο Βουκουρέστι, όπου παρέμειναν για σύντομο χρονικό διάστημα κοντά στον θείο τους, Αλέξανδρο Σούτσο, ηγεμόνα της Βλαχίας. Τον Απρίλιο του 1820 αναχώρησαν για το Παρίσι, με συστατική επιστολή του θείου τους, για να συναντήσουν τον Κοραή. Στο Παρίσι τα δύο αδέλφια έμειναν περίπου για δύο χρόνια και πέρασαν άλλα τρία χρόνια στην Ιταλία, μέχρι την αναχώρησή τους για την Ελλάδα το 1825. 
Μετά την άφιξή του στην Ελλάδα ο Παναγιώτης Σούτσος εγκαταστάθηκε στο Ναύπλιο. Εκεί ανέπτυξε πολιτική δράση, ενώ παράλληλα έγραφε και τα πρώτα του ποιήματα. Το 1830 διορίστηκε από τον Καποδίστρια Γραμματέας της Γερουσίας, αλλά σύντομα εναντιώθηκε στην πολιτική του κυβερνήτη και έχασε την θέση του. Χαιρέτησε με ενθουσιασμό τον ερχομό του Όθωνα, υποστήριξε το έργο της αντιβασιλείας στην εφημερίδα Ήλιος που εξέδιδε και ανέλαβε σημαντικές διοικητικές θέσεις, τις οποίες όμως έχασε το 1843 όταν ψηφίστηκε ο νόμος περί ετεροχθόνων, σύμφωνα με τον οποίον όσοι είχαν γεννηθεί σε υπόδουλες περιοχές θεωρούνταν ετερόχθονες και δεν είχαν δικαίωμα να διορίζονται στο δημόσιο. Από τότε οι πολιτικές του ιδέες μεταστράφηκαν σε ακραίο συντηρητισμό, κάτι που αντικατοπτρίζεται και στις γλωσσικές του απόψεις τις οποίες διατύπωσε στο δοκίμιό του "Νέα σχολή του γραφομένου λόγου", το 1853. 
Παράλληλα η ζωή του σημαδεύτηκε τα χρόνια εκείνα από αρκετά δυσάρεστα γεγονότα: η πρώτη σύζυγός του Φλωρεντία Κοπανίτσα πέθανε το 1841 σε ηλικία 25 ετών και η δεύτερη, Σεβαστή ή Σμαράγδα Σούτσου το 1845, ενώ η τρίτη σύζυγός του Μαρίνα Λογοθέτη τον εγκατέλειψε το 1861. Στο ίδιο διάστημα ο αδελφός του Αλέξανδρος αντιμετώπιζε διαρκείς διώξεις για τα αντικυβερνητικά του αισθήματα. 
Πέθανε το 1868, μετά από μακροχρόνια προβλήματα υγείας, και ενώ είχε χάσει όλη την περιουσία του, και κηδεύτηκε δημοσία δαπάνη. 
Έργο.
Ο Παναγιώτης Σούτσος είναι ο εισηγητής του ρομαντισμού στην ποίηση και την πεζογραφία της Α΄ Αθηναϊκής Σχολής με το ποίημα "Οδοιπόρος" (1831) και το μυθιστόρημα "Λέανδρος" (1834). Ο "Οδοιπόρος" είναι ένα διαλογικό ποίημα, με δραματική μορφή αλλά χωρίς σκηνική πρόθεση. Κεντρικό θέμα είναι ο έρωτας δύο νέων, του Οδοιπόρου και της Ραλλούς, ο οποίος παρουσιάζεται σύμφωνα με τα ρομαντικά μοτίβα, ένας έρωτας που συναντά εμπόδια, τελικά μένει ανεκπλήρωτος και οδηγεί τους δύο ήρωες στον θάνατο. Στο ποίημα υπάρχουν όλα τα μοτίβα της ρομαντικής λογοτεχνίας, όπως το μοτίβο της φυγής και της περιπλάνησης, η θρησκεία, η ερωτική απογοήτευση. Ο Σούτσος επεξεργαζόταν το ποίημα σε όλη την διάρκεια της ζωής του και σε κάθε τις επανεκδόσεις (1842, 1851, 1864) η γλώσσα του γινόταν όλο και πιο συντηρητική, ενώ η πρώτη μορφή ήταν αρκετά απλουστευμένη καθαρεύουσα, καθώς προσαρμοζόταν στην σταδιακή διαμόρφωση των γλωσσικών απόψεών του προς ακραίες αρχαϊστικές τάσεις. Στο σύνολο των ποιημάτων του Σούτσου δεσπόζει ο λυρικός και ελεγειακός τόνος, με κυρίαρχα θέματα την θρησκεία, τον έρωτα και την ελευθερία και με φανερή την επίδραση του γαλλικού ρομαντισμού, ιδίως της ποίησης του Λαμαρτίνου, ενώ υπάρχουν και κάποια σατιρικά, χωρίς όμως την δύναμη των σατιρικών έργων του αδελφού του. 
Ο "Λέανδρος", το πρώτο μυθιστόρημα του απελευθερωμένου ελληνικού κράτους, είναι ένα επιστολικό μυθιστόρημα, με έντονη επίδραση από τα αντίστοιχα έργα "Ultime lettere di Jacopo Ortis" του Ούγκο Φόσκολο και "Die Leiden des jungen Werthers" του Γκαίτε. Το δεύτερο μυθιστόρημα|μυθιστόρημά του, "Χαριτίνη ή το κάλλος της χριστιανικής θρησκείας", το οποίο σύμφωνα με τον υπότιτλό του («» έχει στόχο να ανατρέψει τις ιδέες του Ερνέστου Ρενάν, είναι λιγότερο επιτυχημένο καθώς υπερτερεί η διδακτική πρόθεση του συγγραφέα. Αξιοσημείωτα είναι και δύο διηγήματα του Σούτσου, τα οποία δημοσιεύτηκαν ανώνυμα στην εφημερίδα του "Ήλιος", το σατιρικό "Απονημονεύματα ενός ψιττακού", ένα έργο που ακολουθεί το συνηθισμένο μοτίβο ενός ομιλούντος ζώου που σχολιάζει και επικρίνει την συμπεριφορά των ανθρώπων, και το ημιτελές "Τρισχιλιόπηχος", διήγημα επιστημονικής φαντασίας. 
Οι γλωσσικές απόψεις του Παναγιώτη Σούτσου διατυπώθηκαν στο δοκίμιό του "Νέα Σχολή του γραφομένου λόγου ή ανάστασις της αρχαίας ελληνική γλώσσης εννοουμένης υπό πάντων", το 1853. Ο Σούτσος ήταν αντίθετος στην «μέση οδό» που πρέσβευε ο Κοραής, την οποία χαρακτήριζε «Φραγκικόν και πτωχόν οικοδόμημα» και στο κείμενό του υποστήριζε την επιστροφή στην αρχαία ελληνική γλώσσα, αφού μόνο αυτή ήταν ενιαία και κατανοητή από όλους τους Έλληνες, σε αντίθεση με την δημοτική, η οποία είχε πολλές διαλέκτους που δεν ήταν πάντα κατανοητές. Τις γλωσσικές αντιλήψεις του Σούτσου αντέκρουσε ο Κωνσταντίνος Ασώπιος με το κείμενό του "Τα Σούτσεια".

</doc>
<doc id="46242" url="https://el.wikipedia.org/wiki?curid=46242" title="Σοσιαλιστικό Κόμμα (Γαλλία)">
Σοσιαλιστικό Κόμμα (Γαλλία)

Το Σοσιαλιστικό Κόμμα είναι γαλλικό σοσιαλδημοκρατικό κόμμα και το κόμμα των πρώην προέδρων Φρανσουά Μιτεράν και Φρανσουά Ολλάντ.
Με τη σημερινή του μορφή ιδρύθηκε το 1969, διαδεχόμενο το Γαλλικό Τμήμα της Εργατικής Διεθνούς, "SFIO- Séction Fransaise de l'International Ouvrier". Για πρώτη φορά κέρδισε την εξουσία στις εκλογές του 1981 υπό την Προεδρία του Φρανσουά Μιτεράν. Είναι μέλος της Σοσιαλιστικής Διεθνούς και χρώματά του είναι το κόκκινο και το ροζ.
Από το 2014 έως το 2017 Γενικός Γραμματέας ήταν ο Ζαν-Κριστόφ Καμπαντελίς. Έκτοτε η θέση αυτή κατέχεται από τον βουλευτή Ολιβιέ Φωρ.
αποτέλεσμα εκλογών.
Το 2017 το κόμμα κατέρρευσε καθώς από την πρώτη θέση που είχε κερδίσει το 2012 με 40.9% και 280 έδρες έπεσε στην πέμπτη θέση με 5.9% και μόλις 30 έδρες ως αποτέλεσμα της ανεπιτυχούς προεδρίας του Φρανσουά Ολλάντ, σε συνδυασμό με εσωκομματικές διαμάχες οι οποίες οδήγησαν στην περαιτέρω αποδυνάμωσή του.
Εξωτερικοί σύνδεσμοι.
Επίσημο site του κόμματος

</doc>
<doc id="46243" url="https://el.wikipedia.org/wiki?curid=46243" title="Εμπορικός αποκλεισμός">
Εμπορικός αποκλεισμός

Ο εμπορικός αποκλεισμός (commercial blockade), σύμφωνα με το Διεθνές Δίκαιο και ειδικότερα με το Δίκαιο Πολέμου αποτελεί στην ουσία ένα σύνολο προκαταρκτικών ενεργειών του πολιορκητικού πολέμου που έχουν ως στόχο την αποκοπή κάθε επικοινωνίας του πολιορκουμένου.
Διάκριση.
1. Ανάλογα στο χώρο που εφαρμόζεται διακρίνεται σε: 
2. Ανάλογα με την μορφή με την οποία εφαρμόζεται, έναντι τρίτων, διακρίνεται σε:
Σημειώνεται ότι σύμφωνα με την Διακήρυξη των Παρισίων του 1865, (Πολέμου συμβάσεις), που τέθηκε και η βασική έννοια του όρου, προκειμένου αυτός να είναι υποχρεωτικός, έναντι τρίτων, θα πρέπει η Πολιτεία (χώρα) που τον επιβάλει έναντι άλλης χώρας να έχει και τη δύναμη της επιβολής του με στρατιωτικές δυνάμεις ώστε να επιφέρει νόμιμα αποτελέσματα. Διαφορετικά αν αυτός συνίσταται σε μια γραπτή προκήρυξη, δηλαδή διακοίνωση που αναφέρεται σε αποκλεισμό χώρου (στεριάς, θάλασσας ή αέρος) μιας επικράτειας χωρίς να σταλούν στρατιωτικές δυνάμεις που να εποπτεύσουν την εφαρμογή του, χαρακτηρίζεται πλασματικός και η εφαρμογή του από τρίτους εξαρτάται ή επαφίεται στις επιμέρους συμμαχίες και εμπορικές διεθνείς σχέσεις των τελευταίων.

</doc>
<doc id="46244" url="https://el.wikipedia.org/wiki?curid=46244" title="Χριστιανοδημοκρατική Ένωση της Γερμανίας">
Χριστιανοδημοκρατική Ένωση της Γερμανίας



</doc>
<doc id="46246" url="https://el.wikipedia.org/wiki?curid=46246" title="Ναυτικός αποκλεισμός">
Ναυτικός αποκλεισμός



</doc>
<doc id="46247" url="https://el.wikipedia.org/wiki?curid=46247" title="Σοσιαλιστική Διεθνής">
Σοσιαλιστική Διεθνής

Η Σοσιαλιστική Διεθνής είναι μια διεθνής οργάνωση στην οποία συμμετέχουν σοσιαλιστικά, εργατικά και σοσιαλδημοκρατικά κόμματα από ολόκληρο τον κόσμο. Ιδρύθηκε το 1951 ως συνέχεια της Διεθνούς των Εργατικών και Σοσιαλιστικών Κομμάτων, η οποία αποτελούσε μετεξέλιξη της Β΄ Διεθνούς που υπήρχε από το 1889 και είχε σημαντική διεθνή πολιτική δράση μέχρι τα χρόνια του μεσοπολέμου.
Η Σοσιαλιστική Διεθνής (Σ.Δ.) έχει 159 μέλη από τα οποία 102 είναι εθνικά κόμματα με καθεστώς πλήρους μέλους, 30 είναι εθνικά κόμματα με καθεστώς συμβουλευτικού μέλους, και 14 είναι εθνικά κόμματα με καθεστώς μέλους-παρατηρητή. Στη Σ.Δ. συμμετέχουν επίσης τρεις συνδεδεμένες οργανώσεις (Σοσιαλιστική Εκπαιδευτική Διεθνής, Σοσιαλιστική Διεθνής Νεολαία, Σοσιαλιστική Διεθνής Γυναικών) και 10 ανεξάρτητες διεθνείς οργανώσεις (όπως το Διεθνές Συνδικάτο Εκπαιδευτικών και το Ευρωπαϊκό Σοσιαλιστικό Κόμμα). 58 από τα εθνικά κόμματα μέλη της Σ.Δ μετέχουν στην κυβέρνηση, είτε αυτόνομα, είτε ως μέλη κυβερνητικών συνασπισμών. Θεωρείται ευρωσκεπτιστικό.
Μέλη της Σ.Δ. είναι εργατικά, σοσιαλιστικά, και σοσιαλδημοκρατικά κόμματα. Ο ρόλος αυτών των κομμάτων είναι αισθητός σε όλες τις ηπείρους είτε σε κυβερνητική θέση, είτε σε ρόλο αξιωματικής αντιπολίτευσης. Στην Ευρωπαϊκή Ένωση συγκεκριμένα, κόμματα μέλη της Σ.Δ. είναι στην κυβέρνηση σε 7 από τα 27 κράτη/μέλη: στην Ιταλία, το Βέλγιο, τη Φινλανδία, την Πορτογαλία, το Λουξεμβούργο, τη Βουλγαρία και την Ισπανία. Στα υπόλοιπα 15 κράτη/μέλη, τα κόμματα που μετέχουν στη Σ.Δ. είναι αξιωματική αντιπολίτευση. Στον ευρύτερο ευρωπαϊκό χώρο τα μέλη της Σ.Δ. έχουν αξιοσημείωτη παρουσία και συμμετέχουν σε κυβερνητικό σχηματισμό σε χώρες όπως η Νορβηγία και η Ελβετία.
Πρόεδρος της Σοσιαλιστικής διεθνούς είναι σήμερα ο πρώην πρωθυπουργός Γιώργος Παπανδρέου, ενώ Γενικός Γραμματέας είναι ο Λουίς Αγιάλα από τη Χιλή.

</doc>
<doc id="46249" url="https://el.wikipedia.org/wiki?curid=46249" title="Αρχαία Φενεός Κορινθίας">
Αρχαία Φενεός Κορινθίας

Η Αρχαία Φενεός είναι χωριό στον νομό Κορινθίας, που διοικητικά ανήκει στον Δήμο Σικυωνίων, του οποίου αποτελεί ομώνυμο δημοτικό διαμέρισμα. Είχε 225 κατοίκους στην απογραφή του 2001 και απέχει 44 χλμ. από το Δερβένι και 100 χλμ. από την Kόρινθο. Η παλαιότερη ονομασία του ήταν Καλύβια. Είναι χτισμένο στο ίδιο σημείο με την αρχαία πόλη από την οποία πήρε και το όνομα του. Επίσης στην κεντρική πλατεία υπάρχει ένα μουσείο με μια μικρή αρχαιολογική συλλογή. Πολύ κοντά στο χωριό βρίσκεται το μοναστήρι του Αγίου Γεωργίου με σπάνια κειμήλια, η τεχνητή λίμνη Δόξας και το μνημείο των εκτελεσθέντων αντικομμουνιστών του εμφυλίου πολέμου. Πάνω από το χωριό ορθώνεται και η νοτιότερη απόληξη του Χελμού, το όρος Ντουρντουβάνα ή Πεντέλειο με ύψος 2.108 μ.

</doc>
<doc id="46250" url="https://el.wikipedia.org/wiki?curid=46250" title="Στυμφαλία Κορινθίας">
Στυμφαλία Κορινθίας

Η Στυμφαλία είναι χωριό του Δήμου Σικυωνίων στο νομό Κορινθίας. Είχε 184 κατοίκους στην απογραφή του 2011. Ορεινό χωριό, βρίσκεται στους πρόποδες του όρους Ζήρια δίπλα στην ομώνυμη λίμνη, και απέχει 60 χλμ. από την Κόρινθο.
Σώζονται ερείπια από την αρχαία πόλη και τμήματα από τον οχυρωματικό περίβολο. Κατά τη μυθολογία, εδώ ζούσαν οι Στυμφαλίδες Όρνιθες, που σκότωσε ο Ηρακλής στον έκτο άθλο του.
Η λίμνη Στυμφαλία είναι ενταγμένη στο πρόγραμμα "Natura 2000" της Ευρωπαϊκής Ένωσης.

</doc>
<doc id="46251" url="https://el.wikipedia.org/wiki?curid=46251" title="Κόρφος Κορινθίας">
Κόρφος Κορινθίας

Ο Κόρφος είναι χωριό που βρίσκεται στα νοτιοανατολικά όρια της περιφερειακής ενότητας Κορινθίας. Διοικητικά ανήκει στον Δήμο Κορινθίων. Ο Κόρφος, όπως επισημαίνει ο συγγραφέας Τάσος Γριτσόπουλος, είναι το επίνειο του Σοφικού, της έδρας του Δήμου. Πολλοί κάτοικοι του Σοφικού, που ασχολούνταν με το εμπόριο της ρητίνης (το έτος 1886, το Σοφικό παρήγαγε 500.000 οκάδες ρητίνης ετησίως), μετοίκησαν στις ανατολικές ακτές της περιοχής, ώστε να εμπορεύονται ευκολότερα, μέσω της θαλάσσης, το προϊόν που παρήγαγαν. Με το πέρασμα των χρόνων, οι έμποροι αυτοί έμειναν μόνιμα στις παραθαλάσσιες πλαγιές, δημιουργώντας τον Κόρφο, ενώ οι περισσότεροι απόγονοί τους ασχολήθηκαν με τη θάλασσα εν γένει, είτε ως αλιείς, είτε ως Αξιωματικοί του Ναυτικού. Άλλωστε, οι περισσότεροι Κορφιώτες είναι συνταξιούχοι των ναυτικών ταμείων. 
Το 1912 συστάθηκε ως κοινότητα (ΦΕΚ 262Α - 31/08/1912) του νομού Αργολίδος και Κορινθίας και μετέπειτα (από το 1949) νομού Κορινθίας. Με το Σχέδιο Καποδίστριας η κοινότητα καταργήθηκε και συγχωνεύθηκε στο δήμο Σολυγείας. Την 1 Ιανουαρίου 2011, σύμφωνα με το Σχέδιο Καλλικράτης ο Δήμος Σολυγείας εντάχθηκε στον νέο δήμο Κορινθίων, όπου πλέον ανήκει και ο Κόρφος.
Όπως αναφέρει ο Τάσος Γριτσόπουλος στο έργο του «Τα μνημεία του Σοφικού», ο Κόρφος συνδέεται με το Σοφικό κοινωνικά και οικονομικά, άρα είναι φυσικό «να μετέχη και της εν γένει πολιτικής και θρησκευτικής ζωής αυτού». Όπως και στο Σοφικό, έτσι και στον Κόρφο, υπάρχουν χριστιανικά μνημεία. Λαμπρότερο όλων είναι το παλαιό Καθολικό της Παναγίας του Στείρι, που κτίσθηκε τον 11ο αιώνα και σχετίζεται με την παρουσία του Οσίου Λουκά του Στειριώτου στην Κορινθία. Αξιόλογα μνημεία είναι, επίσης, ο Ναός της Αγίας Άννης και ο Ναός των Αγίων Πάντων, οι οποίοι ήταν κάποτε τα Καθολικά δυο αντίστοιχων μοναστηριών. Ενοριακός Ναός του Κόρφου είναι σήμερα ο Ναός της Ζωοδόχου Πηγής, ο οποίος κτίσθηκε στις αρχές του 20ου αιώνα απ' τους αλιείς του χωριού. 
Σήμερα, ο Κόρφος έχει 338 κατοίκους (απογραφή 2011). Η αύξηση του πληθυσμού του οφείλεται στη συνεχή ανοικοδόμηση τουριστικών εγκαταστάσεων και εξοχικών κατοικιών από ντόπιους και ξένους. Είναι ένας παραλιακός οικισμός, με παραλίες τις οποίες περιβάλλουν οι πευκόφυτες πλαγιές της περιοχής. 
Σε μικρή απόσταση απ' το χωριό ευρίσκεται ο όρμος της «Σελόντας», όπου ήταν το καταφύγιο του υποβρυχίου «Παπανικολής», του οποίου Πλωτάρχης ήταν ο, εκ μητρός καταγόμενος απ' το Σοφικό, Μιλτιάδης Ιατρίδης. Ο όρμος της «Σελόντας» είναι το φυσικό σύνορο των περιφερειακών ενοτήτων Κορινθίας και Αργολίδος. 

</doc>
<doc id="46253" url="https://el.wikipedia.org/wiki?curid=46253" title="Αχιλιασμός">
Αχιλιασμός

Αχιλιασμός καλείται στην χριστιανική εσχατολογία η ερμηνεία των «χιλίων ετών» που αναφέρονται στο εδάφιο Αποκάλυψη 20:2. Σύμφωνα με αυτή την ερμηνεία, η ουράνια —συμβολικά «χιλιετής»— βασιλεία του Ιησού Χριστού έχει ήδη αρχίσει και ταυτίζεται με την μακραίωνη περίοδο κατά την οποία η επίγεια χριστιανική εκκλησία υφίσταται και ασκεί εξουσία. Ταυτόχρονα, απορρίπτει την άποψη της μελλοντικής χιλιετούς διακυβέρνησης του Ιησού Χριστού με σάρκινο σώμα στη γη για μια περίοδο κατά γράμμα χιλίων ετών.
Ορολογία.
Η λέξη "αχιλιασμός" είναι απόδοση στα ελληνικά του αγγλικού όρου "amillennialism" και είναι σύνθετη, από το στερητικό "α" και το "χιλιασμός". Συνώνυμος είναι ο αγγλικός όρος "nonmillennialism". Δεν θα πρέπει να συγχέεται με τον όρο "no millennialism" που αναφέρεται στην άρνηση οποιασδήποτε εσχατολογικής ερμηνείας των προφητικών βιβλίων του Δανιήλ και της Αποκάλυψης.
Κάποιοι αποδοκιμάζουν τη χρήση όρου αχιλιασμός διότι τονίζει τις αρνητικές διαφορές σε σχέση με τον προχιλιασμό αντί να δίνει έμφαση στις θετικές δοξασίες που αφορούν την χιλιετία. Αν και σε περιορισμένο βαθμό, κάποιοι χρησιμοποιούν τους όρους παροντικός χιλιασμός ("nunc-millennialism", κατά λέξη «χιλιασμός τού τώρα») ή υπαρκτός χιλιασμός.
Διδασκαλία.
Ο αχιλιασμός διδάσκει ότι η Βασιλεία του Θεού δεν θα εγκαθιδρυθεί με φυσικό τρόπο στη γη μέσω κάποιας χιλιετούς επίγειας διακυβέρνησης, αλλά ότι 
Οι αχιλιαστές παραθέτουν εδάφια της Αγίας Γραφής στα οποία η βασιλεία αναφέρεται ως μη επίγεια : Το Ματθ. 12:28, όπου ο Ιησούς αναφέρει την εκδίωξη των δαιμόνων που κάνει ως απόδειξη ότι η βασιλεία του Θεού έχει έρθει πάνω τους, το Λουκ. 17:20-21, όπου ο Ιησούς προειδοποιεί ότι η έλευση της βασιλείας του Θεού δεν μπορεί να παρατηρηθεί, κι ότι είναι μέσα τους, και το Ρωμ. 14:17, στο οποίο ο Παύλος χαρακτηρίζει τη βασιλεία του Θεού ως κάτι που έχει σχέση με τις πράξεις των Χριστιανών. 
Συγκεκριμένα, θεωρούν τις αναφορές σε χίλια έτη ως συμβολική έκφραση της απόλυτης συμπλήρωσης της βασιλείας του Θεού, όπως οι «χίλιοι λόφοι» που αναφέρονται στον Ψαλμό 50,10 και των οποίων τα ζώα ανήκουν στον Θεό, είναι όλοι οι λόφοι, και οι «χίλιες γενεές» στο 16:15 του Βιβλ. 1 των «Παραλειπομένων» (ή «Χρονικών»), είναι όλες οι γενιές. 
Ο αχιλιασμός συνδέεται συχνά με τον ιδεαλισμό στη χριστιανική εσχατολογία, καθώς και οι δυο δίνουν συμβολικές ερμηνείες σε πολλές προφητείες της Αγίας Γραφής και ιδιαίτερα στην Αποκάλυψη του Ιωάννη. 
Ο αχιλιασμός διδάσκει επίσης ότι το δέσιμο του Σατανά στην Αποκάλυψη έχει ήδη συμβεί, ότι εμποδίζεται να «πλανήσει τα έθνη» μέσω της παρεμπόδισης της διάδοσης του Ευαγγελίου. Αυτό είναι και το μόνο δέσιμο που θα πάθει σε όλη την Ιστορία: οι δυνάμεις του Σατανά δεν θα απωθηθούν σταδιακά από τη βασιλεία του Θεού με την πρόοδο της Ιστορίας, αλλά θα παραμένουν τόσο ενεργές όπως ήταν πάντα, μέχρι τη Δευτέρα Παρουσία του Ιησού Χριστού, γι' αυτό καλό και κακό θα παραμένουν στην Ιστορία με ανομοιογενή δύναμη. Αυτό έχει οδηγήσει κάποιους μεταχιλιαστές να κατηγορήσουν τους αχιλιαστές (και τους προχιλιαστές) ότι είναι απαισιόδοξοι. Οι αχιλιαστές ανταπαντούν ότι οι παραβολές των ζιζανίων και του διχτυού δείχνουν ότι οι καλοί και οι κακοί θα διαχωριστούν μόνο στο τέλος του κόσμου.
Υπέρμαχοι.
Τον αχιλιασμό δίδαξε κυρίως ο Αυγουστίνος Ιππώνος τον 4ο αιώνα και ήταν μια άποψη που είχαν πολλοί Χριστιανοί σε όλη την εκκλησιαστική ιστορία. Η ιδεαλιστική τάση του Ωριγένη να θεωρεί μόνο το πνευματικό ως πραγματικό, τον οδήγησε στο να καταπολεμήσει τον «χονδροειδή» ή «ανώριμο» χιλιασμό. Ο Κλήμης Αλεξανδρείας και ο Ευσέβιος Καισαρείας είχαν επίσης εκφράσει αχιλιαστικές απόψεις. Ο Ιουστίνος ο Μάρτυρας, ο οποίος παρουσίασε χιλιαστικές τάσεις στη θεολογία του, στο έργο του "Διάλογος με τον Εβραίο Τρύφωνα" στο κεφ. 80, παρατηρεί τα εξής:
Παραδέχτηκα προηγουμένως ότι εγώ και πολλοί άλλοι είμαστε αυτής της γνώμης, και (πιστεύω) ότι κάτι τέτοιο θα λάβει χώρα, όπως βέβαια γνωρίζεις. Αλλά από την άλλη, σου κοινοποίησα ότι πολλοί που ανήκουν στην αγνή κι ευσεβή πίστη, και είναι αληθινοί Χριστιανοί, σκέφτονται αλλιώς.
Ο αχιλιασμός είναι η επικρατούσα άποψη στην Ανατολική Ορθόδοξη Εκκλησία, όπως επίσης και στην Ρωμαιοκαθολική Εκκλησία. Παρότι δεν έχει καθοριστεί επίσημα, η Αγία Έδρα έχει πει ότι δεν είναι ασφαλές να διδάσκεται ο προχιλιασμός («premillennialism is not safe to teach», ). Ο αχιλιασμός συνδέεται επίσης συχνά με πιο συντηρητικούς Προτεστάντες, όπως αυτούς στις λουθηρανικές, μεταρρυθμισμένες και αγγλικανικές εκκλησίες. Πολλοί, αλλά όχι όλοι, οι Μερικοί Προτεριστές είναι αχιλιαστές. Οι Προτεστάντες και οι ιδεαλιστές αχιλιαστές έχουν από καιρό σε καιρό κατηγορηθεί ότι ερμηνεύουν υπερβολικά πνευματικά κάποια σημεία της Βίβλου, και θεωρούνται από κάποιους που ερμηνεύουν μεγάλο μέρος της Βίβλου κυριολεκτικά, ως πολύ φιλελεύθεροι στην ερμηνεία τους. 
Ο αχιλιασμός είναι αντίθετος με τον μεταχιλιασμό, στον οποίο κάποιοι θεωρούν τη «χιλιετή βασιλεία» κυριολεκτικά, και κάποιοι άλλοι όχι, και με τον προχιλιασμό στον οποίο όλοι σχεδόν πιστεύουν ότι η «χιλιετής βασιλεία» θα συμβεί κυριολεκτικά.

</doc>
<doc id="46254" url="https://el.wikipedia.org/wiki?curid=46254" title="Ιδεαλισμός στην χριστιανική εσχατολογία">
Ιδεαλισμός στην χριστιανική εσχατολογία

Ιδεαλισμός (λέγεται επίσης και "πνευματική θεώρηση") στην χριστιανική εσχατολογία είναι μια ερμηνεία του βιβλίου της Αποκάλυψης Ιωάννου, που θεωρεί όλες τις εικόνες αυτού του βιβλίου ως μη-κυριολεκτικά σύμβολα τα οποία εκπληρώνονται αιώνια και κυκλικά με ένα πνευματικό νόημα, κατά τη διάρκεια της σύγκρουσης μεταξύ της βασιλείας του Θεού και των δυνάμεων του Σατανά διαμέσου του χρόνου από την πρώτη έλευση μέχρι τη Δευτέρα Παρουσία του Ιησού Χριστού.
Ως τέτοιος, ο ιδεαλισμός στη χριστιανική εσχατολογία διαφέρει από τον Πρετερισμό, τον Μελλοντισμό και τον Ιστορικισμό στο ότι δεν βλέπει καμιά από τις προφητείες ως εκπληρωμένη με κυριολεκτικό, φυσικό, επίγειο νόημα ούτε στο παρελθόν, ούτε στο παρόν, ούτε στο μέλλον.

</doc>
<doc id="46255" url="https://el.wikipedia.org/wiki?curid=46255" title="Ζαν Καλμέντ">
Ζαν Καλμέντ



</doc>
<doc id="46256" url="https://el.wikipedia.org/wiki?curid=46256" title="Πορτοκάλι">
Πορτοκάλι

Το πορτοκάλι είναι φρούτο που καρπίζει από το δέντρο πορτοκαλιά. Είναι ένα από τα πιο γνωστά εσπεριδοειδή.
Μορφολογία.
Το σχήμα του είναι σφαιρικό ή ωοειδές, η φλούδα του παχιά ή λεπτή ανάλογα με την ποικιλία και η σάρκα του έχει χρώμα πορτοκαλί ή -στην ποικιλία σαγκουίνι- κόκκινο. Η εξωτερική επιφάνεια της φλούδας είναι σχετικά ανώμαλη και φέρει μικρά αδενώδη στίγματα που παράγουν αρωματικό αιθέριο έλαιο. 
Η σάρκα του πορτοκαλιού χωρίζεται σε τμήματα που λέγονται σκελίδες ή φέτες. Κάθε φέτα περιβάλλεται από ινώδη ιστό λευκού χρώματος, που λέγεται "ράκος". Στο εσωτερικό της κάθε φέτας υπάρχουν πολλά χωρίσματα, τα κύτταρα της σάρκας που είναι γεμάτα χυμό καθώς και μέχρι 3 σπόρια, αλλά μπορεί να υπάρχουν και φέτες χωρίς καθόλου σπόρια.
Γεύση και συστατικά.
Το πορτοκάλι έχει γλυκιά ή γλυκόξινη γεύση και είναι λιγότερο ή περισσότερο αρωματικό ανάλογα με την ποικιλία και την ποιότητα. Κάποια ελαφριά πικρή γεύση που παρατηρείται μερικές φορές οφείλεται σε ποσότητα αιθέριου ελαίου που έχει εισχωρήσει στη σάρκα. Το πορτοκάλι είναι πλούσιο σε βιταμίνη C. Περιέχει επίσης σάκχαρα, κάλιο, ασβέστιο, φώσφορο και βιταμίνη Α.
Είναι ωφέλιμο για τη διατροφή του ανθρώπου και η θρεπτική του αξία είναι μεγάλη. Καταναλώνεται νωπό ως φρούτο ή χρησιμοποιείται στην παραγωγή χυμών, φρέσκων ή συσκευασμένων. Οι καρποί που συλλέγονται όταν είναι άγουροι, μικροί και πράσινοι χρησιμοποιούνται στη ζαχαροπλαστική. 
Το αιθέριο έλαιο της φλούδας, των ανθών και των φύλλων χρησιμοποιείται στην αρωματοποιία αλλά και στη ζαχαροπλαστική.
Από τη φλούδα επίσης παρασκευάζεται γλυκό κουταλιού.
Παραγωγή.
Η Βραζιλία είναι πρώτη στον κόσμο σε παραγωγή πορτοκαλιών. Ακολουθούν οι Η.Π.Α, η Ινδία, η Κίνα και η Ισπανία.

</doc>
<doc id="46257" url="https://el.wikipedia.org/wiki?curid=46257" title="Πλοηγική Υπηρεσία">
Πλοηγική Υπηρεσία

 
Η Πλοηγική Υπηρεσία είναι δημόσια (κρατική) Υπηρεσία με κύριο αντικείμενο την οργάνωση και εποπτεία των πλοηγικών σταθμών της επικράτειας μιας χώρας, των πλοηγήσεων και την εκτέλεσή τους από πλοηγούς, των πλοηγικών μέσων, πλοηγίδων, που ανήκουν σ' αυτήν και τέλος την είσπραξη των πλοηγικών δικαιωμάτων.
Στην Ελλάδα η Πλοηγική Υπηρεσία υπάγεται στο Υπουργείο Εμπορικής Ναυτιλίας.

</doc>
<doc id="46258" url="https://el.wikipedia.org/wiki?curid=46258" title="Πλοηγικός Σταθμός">
Πλοηγικός Σταθμός

Οι Πλοηγικοί Σταθμοί (Pilot Stations) αποτελούν τις κατά τόπους, (λιμένες), επιμέρους μονάδες της Πλοηγικής Υπηρεσίας που υπάγονται σ΄ αυτήν και διαθέτουν προσωπικό, πλοηγούς, και μέσα (πλοηγίδες) για την εκτέλεση των πλοηγήσεων σε ορισμένη περιοχή αρμοδιότητάς τους.
Τέτοιοι Σταθμοί στην Ελλάδα υφίστανται σε όλους τους κύριους λιμένες της Χώρας, με τον κυριότερο στον Λιμένα Πειραιώς. Οι Πλοηγικοί Σταθμοί δημιουργούνται ή καταργούνται με Προεδρικά Διατάγματα (Π.Δ.), ανάλογα με τις υφιστάμενες ανάγκες.

</doc>
<doc id="46268" url="https://el.wikipedia.org/wiki?curid=46268" title="Τζην Κάλμεντ">
Τζην Κάλμεντ



</doc>
<doc id="46269" url="https://el.wikipedia.org/wiki?curid=46269" title="Κατεβαίνης Μανόλης">
Κατεβαίνης Μανόλης



</doc>
<doc id="46270" url="https://el.wikipedia.org/wiki?curid=46270" title="Αθανάσιος Β΄ Αλεξανδρείας">
Αθανάσιος Β΄ Αλεξανδρείας

Ο Αθανάσιος ο Β΄ (... - 30 Σεπτεμβρίου 496) διετέλεσε Πατριάρχης και Πάπας Αλεξανδρείας στο τέλος του 5ου αιώνα (490-496), με συμμετοχή στις διαμάχες μεταξύ ορθοδόξων και μονοφυσιτών στην Αίγυπτο.

</doc>
<doc id="46271" url="https://el.wikipedia.org/wiki?curid=46271" title="Πλοηγός (επάγγελμα)">
Πλοηγός (επάγγελμα)

Οι πλοηγοί (αγγλ. "pilots") ή πιλότοι (εκ του αγγλικού όρου) είναι δημόσιοι υπάλληλοι με ειδικά προσόντα και γνώσεις συγκεκριμένης θαλάσσιας περιοχής (των συνήθων καιρικών συνθηκών, ρευμάτων, παλίρροιας, βαθών και είδους βυθού και τυχόν ναυτιλιακών κινδύνων της περιοχής), στην οποία αναλαμβάνουν την πλοήγηση των πλοίων. Οι πλοηγοί προσλαμβάνονται κατόπιν εξετάσεων από την αρμόδια Πλοηγική Υπηρεσία.
Οι υποψήφιοι πλοηγοί πρέπει να έχουν δίπλωμα πλοιάρχου Α΄ ή Β΄ τάξεως, την απαιτούμενη θαλάσσια υπηρεσία και ηλικία μικρότερη των 55 ετών.&lt;br&gt;
Γενικά ανά τον κόσμο οι πλοηγοί διακρίνονται σε πλοηγούς «ανοικτής θαλάσσης» (sea pilots), «πλοηγούς διωρύγων» (canal pilots), «πλοηγούς ποταμών» (river pilots), «πλοηγούς πετρελαϊκών εγκαταστάσεων» (terminal pilots) και τέλος σε «πλοηγούς λιμένος» (pilots ή port pilots ).
Σχέση πλοηγού και πλοιάρχου πλοίου.
Ο πλοίαρχος του πλοίου είναι ο απόλυτα υπεύθυνος για τον ασφαλή χειρισμό του υπό διακυβέρνησή του πλοίου, ακόμα και σε περίπτωση υποχρεωτικής πλοηγίας. Ο πιλότος θα πρέπει να θεωρείται ως ο ειδικός «ομιλών χάρτης» των τοπικών συνθηκών, των συνήθων κινήσεων των ανέμων που προσβάλουν την περιοχή, τον καιρό, τις παλίρροιες, τα αβαθή και γενικά οτιδήποτε μπορεί να αυξήσει σημαντικά τα στοιχεία που παρέχει ο ναυτικός χάρτης και οι αγγελίες προς ναυτιλλόμενους, για την ίδια περιοχή. Επίσης είναι εκείνος που γνωρίζει πολύ καλά τους κανονισμούς λιμένα, καθώς και τον τρόπο που χειρίζονται τα διάφορα «τοπικά» σκάφη (π.χ. στα στενά του Βοσπόρου).
Εντούτοις, ο πλοηγός δεν μπορεί να είναι σε θέση να γνωρίζει και όλες τις λεπτομέρειες χειρισμού των πλοίων. Υπόψη ότι κάθε πλοίο έχει δικό του τρόπο συμπεριφοράς, ταχύτητας αντίδρασης αλλά και ελικτικές ιδιότητες στις διάφορες ταχύτητες. Συνεπώς καταλληλότερος στους χειρισμούς του πλοίου είναι ο πλοίαρχος ή κυβερνήτης του. Ακόμη και στην περίπτωση που ο πλοίαρχος του πλοίου αναγκασθεί να βασισθεί καθ' ολοκληρία στον πλοηγό, αυτό δεν σημαίνει ότι του παρέχει και τη διακυβέρνηση του πλοίου!
Όταν σε περιπτώσεις, που λόγω φύσεως του χώρου, καθίσταται ανάγκη χρήσης ρυμουλκών τότε είθισται ο ίδιος ο πιλότος να διατάσσει τις ακριβείς κινήσεις των ρυμουλκών, προκειμένου ν΄ αποφευχθεί ο διπλός έλεγχος του πλοίου. Παρά ταύτα, σε όλες τις περιπτώσεις ο πλοίαρχος ή κυβερνήτης φέρει την απόλυτη ευθύνη για την ασφάλεια του πλοίου.
Σημείωση.
Όταν πλοία εισπλέουν σε λιμένες ή περιορισμένους θαλάσσιους χώρους για πρώτη φορά, θα πρέπει οι πλοίαρχοι να μην εμπιστεύονται απόλυτα τους πλοηγούς αλλά αντίθετα να λαμβάνουν πρόσθετα μέτρα αντιμετώπισης έκτακτων καταστάσεων, όπως ανακρέμαση των αγκυρών σε απόλυτη ετοιμότητα, συνεχή έλεγχο και παρακολούθηση ενδείξεων βυθομέτρου και ραντάρ, καθώς και οπτήρα ναύτη ακριβώς κατάπλωρα ώστε να αντιλαμβάνεται και να μεταφέρει στον πλοίαρχο με ραδιοτηλέφωνο οτιδήποτε συμβαίνει στον νεκρό οπτικό τομέα κάτω από την πλώρη.

</doc>
<doc id="46272" url="https://el.wikipedia.org/wiki?curid=46272" title="Αθανάσιος Δ΄">
Αθανάσιος Δ΄

Ο Αθανάσιος Δ΄ ήταν Πατριάρχης Κωνσταντινουπόλεως από τις 2 έως τις 10 Αυγούστου του 1679.
Έμεινε στο Θρόνο οκτώ ημέρες, παρά το γεγονός ότι είχε καθαιρεθεί από επίσκοπος Ραιδεστού από τον Πατριάρχη Διονύσιο Δ΄ με την κατηγορία της ανοίκειας και απρεπούς συμπεριφοράς προς το ποίμνιό του. Μετά την παύση του πατριάρχη Διονυσίου Δ', αναρριχήθηκε στον Θρόνο με την υποστήριξη των αντιπάλων του παυθέντος Πατριάρχη.

</doc>
<doc id="46274" url="https://el.wikipedia.org/wiki?curid=46274" title="Σκαντζόχοιρος">
Σκαντζόχοιρος

Σκαντζόχοιροι λέγονται τα μικρά αγκαθωτά θηλαστικά της υποοικογένειας των ερινακεϊνών, της οικογένειας των ερινακεϊδών, της τάξης των εντομοφάγων. Υπάρχουν 15 είδη σκαντζόχοιρων σε 4 γένη, που συναντώνται στην Ασία, την Ευρώπη, την Αφρική και τη Νέα Ζηλανδία (όπου έχουν εισαχθεί).
Εξωτερική περιγραφή.
Οι σκαντζόχοιροι ξεχωρίζουν εύκολα από τα μυτερά αγκάθια τους, που έχουν μήκος περίπου 2 εκατοστά και χρώμα απαλό κίτρινο με ραβδώσεις. Πρόκειται για τρίχες που έχουν γίνει σκληρές με την προσθήκη κερατίνης. Τα αγκάθια αυτά δεν έχουν δηλητήριο και μπορούν εύκολα να αφαιρεθούν από το ζώο. Καθώς ο σκαντζόχοιρος μεγαλώνει, κατά το πρώτο έτος της ηλικίας του, χάνει τα απαλά αγκάθια που έχει κατά τη γέννησή του και τα αντικαθιστά με μεγαλύτερα και σκληρότερα. Τα αγκάθια τα χάνει και από στρες ή ασθένεια.
Ο λαιμός, το πρόσωπο και η κοιλιά του σκαντζόχοιρου καλύπτονται από μαλακές τρίχες που έχουν χρώμα κιτρινωπό ή λευκωπό. Τα πόδια του έχουν δάχτυλα που καταλήγουν σε νύχια δυνατά και γαμψά. Οι σκαντζόχοιροι βγάζουν διάφορες φωνές, και δεν επικοινωνούν μόνο με γρυλλίσματα και ρουθουνίσματα, αλλά και με δυνατά συρίγματα (ανάλογα με το είδος). Το θηλυκό είναι λίγο πιο παχύ και πιο μακρύ από το αρσενικό και έχει πιο μακρύ ρύγχος (φυλετικός διμορφισμός).Όλοι οι σκαντζόχοιροι είναι βασικά νυκτόβιοι, παρότι διάφορα είδη μπορεί να βγαίνουν και κατά τη διάρκεια της ημέρας. Οι σκαντζόχοιροι του δάσους έχουν σχετικά λίγους εχθρούς, κυρίως πουλιά και ειδικότερα κουκουβάγιες, αλλά και νυφίτσες και σκύλους και φίδια, τα μικρότερα είδη όπως ο μακρώτις σκαντζόχοιρος έχουν ως επιπλέον εχθρούς τις αλεπούδες, τους λύκους και τις μαγκούστες.
Οι άγριοι σκαντζόχοιροι μπορούν να πέσουν σε χειμέρια νάρκη, αν και δεν το κάνουν όλοι. Το αν θα το κάνουν εξαρτάται από τη θερμοκρασία, την αφθονία του φαγητού και το είδος τους. Ο σκαντζόχοιρος είναι σχεδόν παμφάγος. Τρώει έντομα, σαλιγκάρια, βατράχια, αυγά, φίδια, κουφάρια, μανιτάρια, χόρτα, ρίζες, μούρα, πεπόνια και καρπούζια.
Οι σκαντζόχοιροι έχουν μεγάλη διάρκεια ζωής σε σχέση με το μέγεθός τους (ένα ποντίκι ζει 2 έτη και ένας μεγάλος αρουραίος 3-5 έτη). Τα μεγαλόσωμα είδη σκαντζόχοιρου ζουν 4-7 χρόνια ελεύθερα (μερικά έχουν αναφερθεί ότι ζουν έως και 16 χρόνια). Τα μικρόσωμα είδη ζουν ελεύθερα 2-4 χρόνια και 4-7 χρόνια σε αιχμαλωσία. Στην αιχμαλωσία ζουν περισσότερο επειδή δεν υπάρχουν εχθροί και η δίαιτα είναι ελεγχόμενη.
Η αναπαραγωγή του σκαντζόχοιρου γίνεται την άνοιξη, η περίοδος κύησης είναι 40-58 ημέρες. Στην αρχή του καλοκαιριού, το θηλυκό γεννά 3-6 μικρά (3-4 γεννούν τα μικρά είδη, και 5-6 τα μεγαλύτερα). Τα μικρά έχουν μέγεθος 6 εκατοστά, το χρώμα τους είναι λευκό γκριζωπό και τα αγκάθια τους είναι κοντά και μαλακά.
Υπάρχουν πολλές ασθένειες που είναι κοινές στους σκαντζόχοιρους, και συχνά είναι θανατηφόρες, όπως καρκίνος, ασθένειες του ήπατος, καρδιαγγειακές ασθένειες, και σύνδρομο του τρεμουλιαστού σκαντζόχοιρου.Τα αυτοκίνητα αποτελούν σοβαρή απειλή για τους σκαντζόχοιρους. Πολλές φορές τους πατούν ενώ εκείνοι προσπαθούν να διασχίσουν το δρόμο. Ο μεγαλύτερος εχθρός του σκαντζόχοιρου είναι ο άνθρωπος, με τα εντομοκτόνα. Οι σκαντζόχοιροι που τρώνε έντομα γεμάτα εντομοκτόνο παρουσιάζουν πεπτικά προβλήματα και τελικά πεθαίνουν.
Συμπεριφορά και εχθροί.
Όλοι οι σκαντζόχοιροι μπορούν να τυλιχτούν σε σφιχτή μπάλα, και με τη βοήθεια υποδόριων μυών να κάνουν τα αγκάθια τους να πεταχτούν προς τα έξω. Πάντως, η αποτελεσματικότητα αυτής της μεθόδου προστασίας εξαρτάται από τον αριθμό των αγκαθιών, και καθώς μερικοί σκαντζόχοιροι της ερήμου έχουν εξελιχθεί ώστε να μεταφέρουν λιγότερο βάρος, είναι πιθανότερο να προσπαθήσουν να διαφύγουν τρέχοντας ή ακόμα και να επιτεθούν στον εισβολέα, τρυπώντας τον με τα αγκάθια τους, και ν' αφήσουν τη μέθοδο της μπάλας ως τελευταία λύση. Αυτό έχει ως αποτέλεσμα να υπάρχουν διαφορετικοί εχθροί για διαφορετικά είδη: ενώ οι σκαντζόχοιροι του δάσους έχουν σχετικά λίγους εχθρούς, κυρίως πουλιά και ειδικότερα κουκουβάγιες, αλλά και νυφίτσες και σκύλους και φίδια, τα μικρότερα είδη όπως ο μακρώτις σκαντζόχοιρος έχουν ως επιπλέον εχθρούς τις αλεπούδες, τους λύκους και τις μαγκούστες.
Όλοι οι σκαντζόχοιροι είναι βασικά νυκτόβιοι, παρότι διάφορα είδη μπορεί να βγαίνουν και κατά τη διάρκεια της ημέρας. Για ένα μεγάλο διάστημα της ημέρας ο σκαντζόχοιρος κοιμάται, είτε κάτω από κάποιο βράχο ή θάμνο ή σε μια τρύπα στο χώμα. Μερικά είδη μπορεί να έχουν διαφορετικές συνήθειες, αλλά οι περισσότεροι σκαντζόχοιροι σκάβουν καταφύγια στο χώμα.
Όλοι οι άγριοι σκαντζόχοιροι μπορούν να πέσουν σε χειμέρια νάρκη, αν και δεν το κάνουν όλοι. Το αν θα το κάνουν εξαρτάται από τη θερμοκρασία, την αφθονία του φαγητού και το είδος τους. Η διαδικασία έχει ως εξής: Το φθινόπωρο, στρώνουν μια φωλιά με βρύα και φύλλα κάτω από ένα δένδρο και πέφτουν σε χειμερία νάρκη, που διαρκεί ως το Μάρτιο ή τον Απρίλιο. Η θερμοκρασία του σώματος τους στην περίοδο αυτή πέφτει στους 5,5 βαθμούς C.
Τροφή.
Παρότι ανήκει στην οικογένεια των εντομοφάγων, ο σκαντζόχοιρος είναι σχεδόν παμφάγος. Τρώει έντομα, σαλιγκάρια, βατράχια, αυγά, φίδια, κουφάρια, μανιτάρια, χόρτα, ρίζες, μούρα, πεπόνια και καρπούζια. Ο αφγανικός σκαντζόχοιρος, όταν ξυπνάει από τη χειμέρια νάρκη τρέφεται βασικά με μούρα. Περιστασιακά έχουν ειδωθεί σκαντζόχοιροι να ψάχνουν για σκουλίκια μετά τη βροχή. Παρότι οι σκαντζόχοιροι του δάσους, οι πιο γνωστοί στους Ευρωπαίους, είναι κυρίως εντομοφάγοι, αυτό δεν ισχύει απαραίτητα για τα άλλα είδη.
Σε περιοχές όπου ζουν άγριοι σκαντζόχοιροι, συχνά τους καλοδέχονται στους κήπους ως φυσικά παρασιτοκτόνα. Πολλοί άνθρωποι αφήνουν έξω φαγητό για να τους δελεάσουν. Παρότι οι σκαντζόχοιροι παρουσιάζουν δυσανεξία στη λακτόζη, τρώνε με όρεξη τυρί, γάλα και γενικότερα γαλακτοκομικά προϊόντα, με αποτέλεσμα να αρρωσταίνουν. Ο αφρικανικός πυγμαίος σκαντζόχοιρος πάντως μπορεί να φάει μια μικρή μερίδα τυριού κότατζ ως συμπλήρωμα στο διαιτολόγιό του. Οι γατοτροφές και σκυλοτροφές είναι καλύτερες από τα γαλακτοκομικά (για τον σκαντζόχοιρο), αλλά συχνά έχουν και οι δυο πολύ υψηλό ποσοστό λιπαρών και πολύ χαμηλό ποσοστό πρωτεϊνών. Είναι καλύτερα να αφήνουμε στον σκαντζόχοιρο μια μικρή λιχουδιά, ώστε να του μένει πολλή όρεξη για τα παράσιτα του κήπου.
Αναπαραγωγή και διάρκεια ζωής.
Ανάλογα με το είδος, η περίοδος κύησης είναι 40-58 ημέρες. Στην αρχή του καλοκαιριού, το θηλυκό γεννά 3-6 μικρά (3-4 γεννούν τα μικρά είδη, και 5-6 τα μεγαλύτερα). Τα μικρά έχουν μέγεθος 6 εκατοστά, το χρώμα τους είναι λευκό γκριζωπό και τα αγκάθια τους είναι κοντά και μαλακά. Θηλάζουν ένα μήνα και ωριμάζουν σε μερικές εβδομάδες, αφού μάθουν να αναζητούν την τροφή τους μαζί με τη μητέρα τους. Όπως συμβαίνει σε πολλά ζώα, δεν είναι ασυνήθιστο ένας αρσενικός σκαντζόχοιρος να σκοτώνει τα νεογέννητα αρσενικά. 
Υπάρχει κίνδυνος ο αρσενικός να τρυπηθεί από τα αγκάθια του θηλυκού κατά το ζευγάρωμα. Γι' αυτό το πέος του σκαντζόχοιρου είναι κοντά στο κέντρο της κοιλιάς του (συχνά φαίνεται σαν αφαλός) και το θηλυκό μπορεί να τυλίγει προς τα πάνω την ουρά του μέχρι που ο κόλπος του εξέχει από το υπόλοιπο σώμα του. Έτσι το αρσενικό δεν χρειάζεται να ανέβει τελείως πάνω στο θηλυκό όταν ζευγαρώνουν. 
Οι σκαντζόχοιροι έχουν μεγάλη διάρκεια ζωής σχετικά με το μέγεθός τους (ένα ποντίκι ζει 2 έτη και ένας μεγάλος αρουραίος 3-5 έτη). Τα μεγαλόσωμα είδη σκαντζόχοιρου ζουν 4-7 χρόνια ελεύθερα (μερικά έχουν αναφερθεί ότι ζουν έως και 16 χρόνια). Τα μικρόσωμα είδη ζουν ελεύθερα 2-4 χρόνια και 4-7 χρόνια σε αιχμαλωσία. Στην αιχμαλωσία ζουν περισσότερο επειδή δεν υπάρχουν εχθροί και η δίαιτα είναι ελεγχόμενη.Πέφτουν σε χειμερία νάρκη.
Οικόσιτοι σκαντζόχοιροι.
Τα πιο συνηθισμένα είδη οικόσιτου σκαντζόχοιρου είναι υβρίδια του σκαντζόχοιρου με τη λευκή κοιλιά, ή με τα τέσσερα δάχτυλα ("Atelerix albiventris") και του αλγερινού σκαντζόχοιρου ("A. algirus"). Αυτός είναι μικρότερος από τον ευρωπαϊκό σκαντζόχοιρο, κι έτσι μερικές φορές αποκαλείται αφρικανικός πυγμαίος σκαντζόχοιρος. Άλλα είδη που γίνονται κατοικίδια είναι ο αιγυπτιακός μακρώτις σκαντζόχοιρος ("Hemiechinus auritus auritus") και ο ινδικός μακρώτις σκαντζόχοιρος ("H. collaris").
Τα τρία αυτά είδη προτιμούν το θερμό κλίμα (μέση θερμοκρασία πάνω από 22 °C / 72 °F) και δεν πέφτουν σε χειμέρια νάρκη. 
Σε μερικές πολιτείες των ΗΠΑ και κάποιες κοινότητες του Καναδά, είναι παράνομο να έχει κανείς σκαντζόχοιρους για κατοικίδια. Τέτοιοι περιορισμοί δεν υπάρχουν στις περισσότερες ευρωπαϊκές χώρες.
Η αγορά κατοικίδιων σκαντζόχοιρων έχει αυξηθεί τα τελευταία χρόνια. Πάντως είναι δύσκολο να έχει κανείς οικόσιτους σκαντζόχοιρους, γιατί παρουσιάζουν μικρή αντίσταση στις αλλαγές κλίματος και θερμοκρασίας και δεν μπορούν να προσαρμοστούν εύκολα σε κλειστό περιβάλλον.
Έλεγχος παρασίτων.
Οι σκαντζόχοιροι λειτουργούν ως ισχυρό παρασιτοκτόνο, καθώς ένας μόνο σκαντζόχοιρος μπορεί να κρατήσει ένα μέσου μεγέθους κήπο καθαρό από παράσιτα, τρώγοντας μέχρι και 200 γραμμάρια εντόμων κάθε βράδυ. Γι' αυτό, συνηθίζεται στην Αγγλία να προσπαθούν οι άνθρωποι να προσελκύσουν σκαντζόχοιρους στους κήπους τους με λιχουδιές και τρύπες στους φράχτες τους. 
Ένα σχετικό πρόβλημα είναι η χρήση χημικών παρασιτοκτόνων. Ενώ ο σκαντζόχοιρος έχει ανοσία στα περισσότερα δηλητήρια, αυτή η ανοσία σταματά όταν χωνεύει έντομα που είναι γεμάτα δηλητήριο. Αυτό προκαλεί πολλούς θανάτους σκαντζόχοιρων, καθώς οι κατοικίδιοι τρώνε συχνά στα σπίτια τους δηλητηριασμένα έντομα. 
Στις περιοχές όπου οι σκαντζόχοιροι έχουν εισαχθεί, όπως η Νέα Ζηλανδία και τα νησιά της Σκωτίας, ο ίδιος ο σκαντζόχοιρος έχει γίνει ένα παράσιτο. Στη Νέα Ζηλανδία προκαλεί τεράστια ζημιά στα γηγενή είδη, στα οποία περιλαμβάνονται έντομα, σαλιγκάρια και πουλιά που φτιάχνουν τις φωλιές τους στο έδαφος. Λόγω υπερπληθυσμού, σκοτώνει περισσότερα έντομα από το επιθυμητό και επεκτείνει τη δίαιτά του σε σαλιγκάρια, σκουλήκια και αυγά καλοβατικών πτηνών.
Ασθένειες των σκαντζόχοιρων.
Υπάρχουν πολλές ασθένειες που είναι κοινές στους σκαντζόχοιρους, και συχνά είναι θανατηφόρες, όπως καρκίνος, ασθένειες του ήπατος, καρδιαγγειακές ασθένειες, και σύνδρομο του τρεμουλιαστού σκαντζόχοιρου (wobbly hedgehog syndrome).
Ο καρκίνος στους σκαντζόχοιρους ξεκινά από τα οστά κι επεκτείνεται στα όργανα, σε αντίθεση με αυτό που συμβαίνει στους ανθρώπους. Οι ηπατικές και καρδιαγγειακές ασθένειες θεωρείται ότι προέρχονται από την κακή διατροφή: ο μεταβολισμός του σκαντζόχοιρου είναι σχεδιασμένος για έντομα, που έχουν λίγο λίπος και πολλές πρωτείνες, και η διατροφή με άλλες τροφές οδηγεί σε παχυσαρκία.
Το σύνδρομο του τρεμουλιαστού σκαντζόχοιρου μοιάζει με την σκλήρυνση κατά πλάκας που εμφανίζουν οι άνθρωποι. Ο σκαντζόχοιρος χάνει σιγά-σιγά τον έλεγχο των μυών του, και όταν προσπαθεί να σταθεί ακίνητος, τρέμει. Σιγά-σιγά χάνει τον έλεγχο των πνευμόνων και της καρδιάς του. Η βιταμίνη Ε καθυστερεί την εξέλιξη της νόσου, αλλά το αποτέλεσμα είναι παροδικό και απαιτείται όλο και μεγαλύτερη δόση.
Ανθρώπινη επιρροή.
Όπως συμβαίνει με τα περισσότερα μικρά θηλαστικά που ζουν κοντά σε ανθρώπους, τα αυτοκίνητα αποτελούν σοβαρή απειλή για τους σκαντζόχοιρους. Πολλές φορές τους πατούν ενώ εκείνοι προσπαθούν να διασχίσουν το δρόμο. 
Άλλη συνηθισμένη πηγή θανάσιμου κινδύνου που προέρχεται από τον άνθρωπο είναι τα εντομοκτόνα. Οι σκαντζόχοιροι που τρώνε έντομα γεμάτα εντομοκτόνο παρουσιάζουν πεπτικά προβλήματα και τελικά πεθαίνουν. 
Οι σκαντζόχοιροι αποτελούν πηγή τροφής σε πολλές κουλτούρες. Κατά τη διάρκεια του Μεσαίωνα, μάλιστα, θεωρούνταν εκλεκτό έδεσμα και σώζονται πολλές συνταγές από την εποχή εκείνη. Μια συνηθισμένη συνταγή που συνήθως αποδίδεται στους Ρομά (τσιγγάνους) είναι ο σκαντζόχοιρος ψητός σε πηλό.
Υποοικογένεια Ερινακείνες (Σκαντζόχοιροι)

</doc>
<doc id="46278" url="https://el.wikipedia.org/wiki?curid=46278" title="Γαλαξίες Μαφφέι">
Γαλαξίες Μαφφέι

Οι Γαλαξίες Maffei είναι δύο γαλαξίες που βρίσκονται λίγο πέρα από την Τοπική Ομάδα γαλαξιών και ανακαλύφθηκαν από τον Ιταλό αστρονόμο Πάολο Μαφέι ("Paolo Maffei") το 1968 χάρη στην εκπομπή από αυτούς υπέρυθρης ακτινοβολίας.
Ο Maffei 2 είναι ένας ραβδωτός σπειροειδής γαλαξίας, τύπου SB(s)bc, σε απόσταση περίπου 10 εκατομμυρίων ετών φωτός στην Κασσιόπη. Το φαινόμενο μέγεθός του είναι περίπου 16. Και ο Maffei 2 βρίσκεται στη ζώνη αποφυγής και τον κρύβει σε έντονο βαθμό ο Γαλαξίας μας, με αποτέλεσμα να είναι μετά βίας ανιχνεύσιμος στα οπτικά μήκη κύματος. Έχει υποστηριχθεί ότι ο Maffei 2 μπορεί να είναι μέλος της Τοπικής Ομάδας, αλλά τώρα θεωρείται ότι, όπως ο Maffei 1, είναι και αυτός μέλος της Ομάδας IC 342/Maffei.

</doc>
<doc id="46280" url="https://el.wikipedia.org/wiki?curid=46280" title="Σουέζ">
Σουέζ

Το Σουέζ (αραβικά: السويس) είναι λιμένας στα βορειοανατολικά της Αιγύπτου με πληθυσμό περίπου 497.000 στον κόλπο του Σουέζ, δίπλα στην γνωστή, ομώνυμη διώρυγα, της οποίας αποτελεί το νότιο στόμιο. Στην πραγματικότητα ο λιμένας του Σουέζ απαρτίζεται από δύο φυσικούς λιμένες τον "λιμένα Ιμπραήμ" και τον "λιμένα Ταουφίκ" με πολλές ναυτιλιακές διευκολύνσεις και πλήθος ναυτιλιακών γραφείων - πρακτορείων. 
Στην πόλη υπάρχει μεγάλο εργοστάσιο πετροχημικών με επιμέρους διυλιστήρια εκ των οποίων αγωγοί πετρελαίου φθάνουν στο Κάιρο και το Πoρτ Σάιντ. Το Σουέζ συνδέεται επίσης με τις παραπάνω πόλεις σιδηροδρομικώς και με αυτοκινητόδρομο. Αποτελεί ακόμη τον ενδιάμεσο σταθμό για προσκυνητές Μουσουλμάνους που κατευθύνονται στη Μέκκα.
Ιστορία.
Στην αρχαιότητα και στην ελληνορωμαϊκή περίοδο ο Πτολεμαίος έχτισε τη πόλη Αρσινόη σε περιοχή που ήταν ένα μικρό χωριό που ονομαζόταν Κλύσμα ο Κωνσταντίνος Παπαρρηγόπουλος το αναφέρει φρούριο. Ο Χεδίβης Κομαρίουαχ το κατέκτησε στα τέλη του 9ου αιώνα και το μετονόμασε σε Σουέζ.
Κατά το 16ο αιώνα υπήρξε ναύσταθμος της Οθωμανικής αυτοκρατορίας. Η οικονομική και στρατηγική σημασία της πόλης αυξήθηκε κατακόρυφα μετά την διάνοιξη και έναρξη της λειτουργίας της διώρυγας το 1859. Το Σουέζ καταστράφηκε ολοσχερώς δυο φορές στις συνεχόμενες δεκαετίες 1960 και 1970 στη διάρκεια συγκρούσεων μεταξύ Αιγύπτου και Ισραήλ. Η ανοικοδόμησή της πόλης ξεκίνησε το 1973, μετά το τέλος του πολέμου με το Ισραήλ και την επαναλειτουργία της διώρυγας από την Αίγυπτο. Σήμερα ακόμη δεσπόζει του λιμένος το κτίριο του παλαιού Βρετανικού Διοικητηρίου της διώρυγας.
Μεταξύ των ακραίων στομίων Σουέζ και Πορτ Σάιντ βρίσκεται η πόλη Ισμαηλία παρά την ενδιάμεση λίμνη Τίμσαχ. Σε απόσταση 55 χλμ. νοτιότερα του Σουέζ βρίσκεται η Έιν Ελ Σόκνα, η πλησιέστερη παραλία του Καΐρου, ενώ σε απόσταση 390 χλμ νοτιότερα (του Σουέζ) βρίσκεται η πασίγνωστη στους λάτρεις της κατάδυσης περιοχή Χουργκάντα (στην αραβική γλώσσα Γκαρντάκα) με τους ονειρικούς κοραλλιογενείς υφάλους και την εξωτική υποβρύχια πανίδα και χλωρίδα.

</doc>
<doc id="46286" url="https://el.wikipedia.org/wiki?curid=46286" title="Χοακίν Αλμούνια">
Χοακίν Αλμούνια

Ο Χοακίν Αλμούνια ("Joaquín Almunia", 17 Ιουνίου 1948 - ...) ήταν αρμόδιος Επίτροπος για τις Οικονομικές και Νομισματικές Υποθέσεις της Ευρωπαϊκής Ένωσης από το 2004 ως το 2009.
Γεννήθηκε στο Μπιλμπάο της Ισπανίας το 1948. Μετά την ολοκλήρωση της βασικής του εκπαίδευσης και τη συνέχιση σε Νομικά και Οικονομικά στο Πανεπιστήμιο Deusto (του Μπιλμπάο) ακολούθησε μεταπτυχιακές σπουδές στο Παρίσι, στην "École Pratique des Hautes Études", και στο Πανεπιστήμιο Χάρβαρντ όπου και ειδικεύτηκε σε θέματα "Κεντρικής Διοίκησης" και "Κυβερνητικής".
Στις αρχές της 10ετίας του '70 επέστρεψε στην Ισπανία όπου και ανέλαβε βοηθός λέκτορας στο Πανεπιστήμιο Alcalá de Henares διδάσκοντας εκεί Δίκαιο απασχόλησης και Κοινωνική Ασφάλιση. Παρά ταύτα ασχολήθηκε ιδιαίτερα με την εφαρμοσμένη πολιτική. Έτσι στη περίοδο 1972-1975 εργάσθηκε ως οικονομολόγος στο Γραφείο του Ισπανικού Εμπορικού Επιμελητηρίου στις Βρυξέλλες, ενώ από το 1976 ως το 1979 ως επικεφαλής οικονομολόγος ενός μεγάλου εργατικού (σοσιαλιστικά προσκείμενου) σωματείου της Ισπανίας του UGT.
Το 1979 γίνεται μέλος - πυρήνας του Σοσιαλιστικού Εργατικού Κόμματος της Ισπανίας (PSOE) απ΄ όπου και ανέλαβε δύο συνεχόμενες φορές Υπουργός στη Κυβέρνηση του Φελίπε Γκονθάλεθ. Την πρώτη, στη 4ετία 1982-1986 ως Υπουργός Εργασίας και τη δεύτερη, 1986-1991, ως Υπουργός Δημόσιας Διοίκησης, ενώ στο επόμενο διάστημα 1994-1997 υπήρξε κοινοβουλευτικός εκπρόσωπος του κόμματός του.
Το 1997, όταν ο Φελίπε Γκονθάλεθ ανακοίνωσε την απόφασή του για παραίτησή του από την θέση του Γ.Γ. που κατείχε επί 23 χρόνια, διάδοχό του όρισε τον Χοακίν Αλμούνια ο οποίος και εξελέγη στην ηγεσία του κόμματος με συντριπτική πλειοψηφία αποσπώντας το 73% των ψήφων των συνέδρων εκ των οποίων μόλις το 3% τον είχε καταψηφίσει. Στις κομματικές όμως αρχαιρεσίες στις 24 Απριλίου 1998, για την ανάδειξη υποψήφιου για την Πρωθυπουργία, οι εκλέκτορες υπερψήφισαν με ποσοστό 55% τον πρώην Υπουργό Δημοσίων Έργων και σημερινό (Νοέμβριος 2006) Πρόεδρο του Ευρωπαϊκού Κοινοβουλίου κ. Χοσέ Μπορέλ. Διατηρώντας έτσι τη θέση του Γ.Γ. ο Χοακίν Αλμούνια, και παρά το οικονομικό σκάνδαλο που ξέσπασε με πρωταγωνιστές δύο εκ των συνεργατών του, διατήρησε την αμέριστη στήριξη του κόμματός του, μέχρι τις εθνικές Ισπανικές εκλογές του 2000 όπου το Σοσιαλιστικό Κόμμα έλαβε μόλις το 34,1% των ψήφων και 125 κοινοβουλευτικές έδρες που τον ανάγκασαν να παραιτηθεί και να τον διαδεχθεί στη θέση του ο Χοσέ Λουίς Ροδρίγκεθ Θαπατέρο.
Παράλληλα όμως ο Αλμούνια δεν είχε σταματήσει να ασχολείται σε ερευνητικά προγράμματα για κοινωνική ισότητα και ανακατανομή εισοδήματος, έτσι το 2002 ίδρυσε και ανέλαβε την διεύθυνση μιας πρωτοποριακής αλλά και προοδευτικής ερευνητικής ομάδας με αντικείμενο την σύγχρονη εφαρμογή σοσιαλιστικών αρχών. Ίσως αυτή η πλούσια συσσώρευση επιστημονικής αλλά και πολιτικής δράσης να υπήρξε και ο λόγος που το 2004 βρέθηκε στο σημερινό Γραφείο του αρμόδιου Επιτρόπου για οικονομικές και νομισματικές υποθέσεις, όταν το εγκατέλειψε ο Πέδρο Σόλμπες προκειμένου να ενταχθεί στη νεοεκλεγείσα Κυβέρνηση του Θαπατέρο.

</doc>
<doc id="46291" url="https://el.wikipedia.org/wiki?curid=46291" title="Židikai">
Židikai



</doc>
<doc id="46293" url="https://el.wikipedia.org/wiki?curid=46293" title="Δημόσια κυριότητα">
Δημόσια κυριότητα



</doc>
<doc id="46303" url="https://el.wikipedia.org/wiki?curid=46303" title="Καστανιά Κορινθίας">
Καστανιά Κορινθίας

Η Καστανιά είναι χωριό του νομού Κορινθίας και ανήκει διοικητικά στο δήμο Σικυωνίων. Στην τοπική ενότητα Καστανιάς περιλαμβάνονται επίσης οι οικισμοί Καρτέρι και Μικρός Μαχαλάς.
Η Καστανιά πήρε το όνομα της από ένα μεγάλο δάσος από καστανιές που υπήρχε στην περιοχή.
Θέση.
Η Καστανιά είναι χτισμένη στους νότιους πρόποδες του όρους Κυλλήνη (Ζήρια). Απέχει 80 χιλιόμετρα από την Kόρινθο.
Οι κύριες ασχολίες των κατοίκων είναι η γεωργία και η κτηνοτροφία, και πρόσφατα ο ήπιος τουρισμός.
Πληθυσμός.
Με βάση την απογραφή του 2011 η Καστανιά έχει πληθυσμό 107 κατοίκους, το Καρτέρι 96 κατοίκους, ενώ ο Μικρός Μαχαλάς μόλις 11. 
Ιστορία.
Το δάσος με τις καστανιές παρείχε στους κατοίκους του χωριού μία σημαντική οικονομική άνεση κατά τη διάρκεια της Τουρκοκρατίας. Σαν αποτέλεσμα κατόρθωσαν να ενισχύσουν σημαντικά τον απελευθερωτικό αγώνα των Ελλήνων μέσω της παροχής τροφίμων και πυρομαχικών. Ηγέτης των κατοίκων του χωριού υπήρξε ο ιερέας Γεώργιος Νίκας ή "Παπανίκας". 
Το δάσος με τις καστανίες καταστράφηκε κατά την Επανάσταση του 1821. Για τον αφανισμό του υπάρχουν δύο εκδοχές. Η μία φέρει ως υπαίτιο το στρατό του Ιμπραήμ και η άλλη την εμφύλια διαμάχη μεταξύ της οικογένειας Νοταρά το καλοκαίρι του 1826. Την περίοδο του εμφυλίου καταστράφηκε και το σπίτι του Παπανίκα, ως αντίποινα για τη μη συμμετοχή του στη διαμάχη.
Από την Καστανιά κατάγονταν ο βουλευτής Αργολιδοκορινθίας Ευστάθιος Παπακωνσταντίνου (1864-1953) και ο γιος του Κωνσταντίνος Παπακωνσταντίνου (1907-1989), ο οποίος διετέλεσε βουλευτής Κορινθίας, Υπουργός, Αντιπρόεδρος της Κυβέρνησης και πρόεδρος της Βουλής.

</doc>
<doc id="46310" url="https://el.wikipedia.org/wiki?curid=46310" title="Μονή Παναγίας Κερνίτσης Αρκαδίας">
Μονή Παναγίας Κερνίτσης Αρκαδίας

Η Μονή Κερνίτσης βρίσκεται 2 χλμ. βόρεια από τη Νυμφασία και 6 από τη Βυτίνα. Ιδρύθηκε από τους αδελφούς Δήμου, Θεοφίλο και Συνοδινού Περτζοκολέα οι οποίοι το Μάρτιο του έτους 1116 έθεσαν το θεμέλιο λίθο καθ' ομολογία τους, ενώ οι πρώτοι μοναχοί προήλθαν από τη Νυμφασία. Το όνομά της το πήρε από την ομώνυμη μεσαιωνική πόλη Κερνίτσα, η οποία αρχικά κατοικήθηκε από Σλάβους. Η μονή ως το 1940 κατοικούνταν από άντρες, αλλά από τότε μέχρι σήμερα μονάζουν γυναίκες. Μέχρι το 1833 η μονή ανήκε στο Οικουμενικό Πατριαρχείο και έτσι μπορούσε να απολαμβάνει φορολογικά προνόμια. Τέλος σύμφωνα με φήμες τα χρόνια της Τουρκοκρατίας χρησιμοποιήθηκε σαν κρυφό σχολειό.

</doc>
<doc id="46326" url="https://el.wikipedia.org/wiki?curid=46326" title="Μεγαλόπολη Αρκαδίας">
Μεγαλόπολη Αρκαδίας



</doc>
<doc id="46329" url="https://el.wikipedia.org/wiki?curid=46329" title="ΣΚ Γιουγκοσλάβια">
ΣΚ Γιουγκοσλάβια

&lt;br&gt;
Η ΣΚ Γιουγκοσλάβια (SK Jugoslavija) ήταν ποδοσφαιρικός σύλλογος του Βελιγραδίου στην Γιουγκοσλαβία.
Ιστορία.
Ιδρύθηκε το 1913 σαν ΣΚ Βέλικα Σρμπιγια (SK Velika Srbija, στα ελληνικά Μεγάλη Σερβία), από το 1919 έως το 1941 πήρε το όνομα ΣΚ Γιουγκοσλάβια προς τιμήν της ένωσης σε ένα κράτος των Σέρβων, Κροατών και Σλοβένων και το 1941 ονομάστηκε ΣΚ 1913 (SK 1913). Πρωταγωνίστησε σε όλα τα πρωταθλήματα Γιουγκοσλαβίας μέχρι το 1945 όταν με την λήξη του 2ου παγκοσμίου πολέμου διαλύθηκε τον Ιούνιο του 1945 από το κομμουνιστικό καθεστώς. Το στάδιο και ο εξοπλισμός παραδόθηκαν στον νεοδημιουργημένο τότε Ερυθρό Αστέρα στον οποίο πήγαν και πολλοί παίκτες της ομάδας.
Ιστορία αναλυτικά.
Το 1923 στο 1ο πρωτάθλημα Γιουγκοσλαβίας που έγινε σε μορφή κυπέλλου έφτασε μέχρι τα ημιτελικά για να αποκλειστεί από την SASK με 3-4.Το 1924 στον τελικό που έγινε στο Βελιγράδι νίκησε την Χάυντουκ με 2-1 και πήρε το πρωτάθλημα . Το ίδιο έγινε και το 1925 όταν στον τελικό του Βελιγραδίου νίκησε την Γκρατσιάνι Ζάγκρεμπ με 3-2 .Το 1926 έχασε στον τελικό από την Γκρατσιάνι με 2-1.Το 1927 το πρωτάθλημα αλλάζει μορφή και γίνετε με βαθμολογία αλλά η Γιουγκοσλάβια δεν συμμετέχει. Το 1928 καταλαμβάνει την 6η και τελευταία θέση,το 1929 την 3η και το 1930 την 2η .Το 1931 δεν συμμετέχει.Το 1932 το πρωτάθλημα γίνετε με το σύστημα κυπέλλου και αποκλείεται στα ημιτελικά από την Κορκόντια Ζάγκρεμπ με 0-0 και 6-1 η Κονκόρντια πήρε και το πρωτάθλημα.Το 1933 3η ,Το 1934 2η ,Το 1936 δεν συμμετέχει .Το 1937 3η θέση, το 1938 6η ,το 1939 3η ,και το 1940 4η όπου ήταν και το τελευταίο πρωτάθλημα που συμμετείχε.
Παίκτες.
Απο τους μεγαλύτερους παίκτες που αναδείξει η Γιουγκοσλάβια είναι ο Ντράκαν Γιοβάνοβιτς 1ος σκόρερ στα πρωταθλήματα του 1923,1924,και το 1925.Ο Ντούσαν Πέτροβιτς 1ος σκόρερ το 1926 ,Ο Αλεξάντερ Πέτροβιτς που είναι ο 1ος σκόρερ στην ιστορία της.Επίσης και οι Σλάβκο Μιλόσεβιτς ,Τεόφιλο Σπασόγεβιτς,Ντόκιτς.Μπράνισλαβ Χάρρτζισεκκαι ο Ζέζεβιτς.

</doc>
<doc id="46330" url="https://el.wikipedia.org/wiki?curid=46330" title="Χριστιανική μουσική">
Χριστιανική μουσική

Εκκλησιαστική μουσική είναι η μουσική που χρησιμοποιείται κατά την λατρεία του Θεού στη Χριστιανική Εκκλησία.
Η εκκλησιαστική μουσική ακολούθησε διαφορετική πορεία στην Ανατολή και τη Δύση. Για την πορεία της εκκλησιαστικής μουσικής στην Ανατολή δείτε το λήμμα Βυζαντινή μουσική.
Για την πορεία της εκκλησιαστικής μουσικής στη Δύση δείτε το Δυτική εκκλησιαστική μουσική. 

</doc>
<doc id="46333" url="https://el.wikipedia.org/wiki?curid=46333" title="Μουσείο Ηλεκτρικών Σιδηροδρόμων">
Μουσείο Ηλεκτρικών Σιδηροδρόμων

Η δημιουργία του Μουσείου Ηλεκτρικών Σιδηροδρόμων ήταν ένα όραμα του Μανώλη Φωτόπουλου, (υπαλλήλου των Η.Σ.Α.Π.) από το 1990. Ο ίδιος ξεκίνησε, αμέσως μετά την συνταξιοδότησή του το 1995, την υλοποίησή του.
Στην αρχή με κάποιο καπέλο και ένα φανάρι άρχισε ν΄ αναζητά οτιδήποτε που θα μπορούσε να συμβάλει στο όραμά του σε αποθήκες, σε μάντρες, σε παλαιοπωλεία, ακόμη και σε σκουπίδια από καθαρισμούς αποθηκών και άλλων φορέων (δήμων, μηχανουργείων κλπ). Παράλληλα προτρέπει συναδέλφους του συνταξιούχους να συμβάλουν και εκείνοι στο όνειρο της ζωής του καθώς και στη Διεύθυνση των Η.Σ.Α.Π. Δεν άργησαν έτσι να συγκεντρώνονται παλιές στολές, φωτογραφίες, βιβλία, αποκόμματα εφημερίδων και περιοδικών ενώ και η εταιρεία αρχίζει και αυτή πλέον να αναζητά οτιδήποτε θα ήταν χρήσιμο για το μελλοντικό μουσείο όπως βαγόνια, ράγες, βοηθητικές άμαξες και άλλα μεγάλα αντικείμενα τροχαίου υλικού και ελέγχου.
Όταν πλέον οι προμήθειες υλικών παρουσίαζαν ικανό αριθμό για την έκθεσή τους άρχισε η αναζήτηση του κατάλληλου χώρου. Τελικά μετά από πολλές και μεγάλες προσπάθειες βρέθηκε και παραχωρήθηκε ο χώρος που βρίσκεται σήμερα το μουσείο αυτό εντός του Σταθμού Πειραιώς.
Επίσης με σχετική απόφαση και χρηματοδότηση της εταιρείας πραγματοποιούνται στο διάστημα 2003-2004 η αρχιτεκτονική μελέτη και οι απαραίτητες εργασίες για την μετατροπή του εγκεκριμένου χώρου σε εκθεσιακό. Ακολούθησε η φωτογράφιση και η δημιουργία μητρώου εκθεμάτων της μέχρι τότε συλλογής. Τέλος εκπονήθηκε μουσειογραφική μελέτη όπου και ακολούθησαν συμπληρωματικές εργασίες.
Τον Νοέμβριο του 2005 εγκαινιάζεται το Μουσείο Ηλεκτρικών Σιδηροδρόμων έχοντας πλέον στη συλλογή του περισσότερα από 2000 αντικείμενα καθώς και περισσότερα από 3000 βιβλία, έντυπα και φωτογραφίες τα οποία και αποτελούν τη βάση για την μελλοντική επέκταση με παράλληλη δημιουργία βιβλιοθήκης.

</doc>
<doc id="46335" url="https://el.wikipedia.org/wiki?curid=46335" title="Γεώργιος Μπαλής">
Γεώργιος Μπαλής

Ο Γεώργιος Μπαλής (1879 - 19 Μαΐου 1957) ήταν διαπρεπής Έλληνας νομικός.
Γεννήθηκε στο Δερβένι Κορινθίας και καταγόταν από το χωριό Ευρωστίνα. Σπούδασε νομική στο Πανεπιστήμιο Αθηνών, του οποίου έγινε και διδάκτωρ, και συμπλήρωσε τις σπουδές του στο Βερολίνο. Το 1909 εξελέγη υφηγητής του αστικού δικαίου και το 1918 εξελέγη έκτακτος καθηγητής, θέση την οποία δεν αποδέχθηκε θεωρώντας ότι έπρεπε να εκλεγεί τακτικός καθηγητής. Το 1925 εξελέγη τακτικός καθηγητής Αστικού Δικαίου, θέση στην οποία παρέμεινε μέχρι το 1950 οπότε αποχώρησε ως ομότιμος καθηγητής. Το 1931 εξελέγη τακτικό μέλος της Ακαδημίας Αθηνών και το 1945 διετέλεσε πρόεδρος της. Το 1938 ανέλαβε την αναθεώρηση του σχεδίου του Αστικού Κώδικα, καταρτίζοντας το οριστικό σχέδιο, που ισχύει από το 1946 μέχρι και σήμερα.
Την περίοδο 1929 - 1933 διετέλεσε πρόεδρος του δικηγορικού συλλόγου Αθηνών ενώ την περίοδο 1941 - 1942 πρύτανης του πανεπιστημίου Αθηνών.
Θεωρείται ο πατέρας του ελληνικού Αστικού Κώδικα και τα βιβλία του επηρέασαν και επηρεάζουν ακόμη την ελληνική Νομική επιστήμη. Προτομές του κοσμούν την είσοδο των Δικαστικών μεγάρων Δερβενίου και Κορίνθου καθώς και πλατεία στο χωριό Ευρωστίνα (Ζάχολη).
Απεβίωσε στην Αθήνα στις 19 Μαΐου 1957 από καρδιακή προσβολή.

</doc>
<doc id="46337" url="https://el.wikipedia.org/wiki?curid=46337" title="Ντελβές">
Ντελβές

Η δημώδης λέξη ντελβές (ο) προέρχεται από την τουρκική λέξη "telve", που σημαίνει το κατακάθι ροφήματος και συνηθέστερα του καφέ στο φλιτζάνι. 
Η λέξη έγινε περισσότερο γνωστή στο πληθυντικό «ντελβέδες», από την αναφορά της στη κινηματογραφική σκηνή της κωμωδίας "Η καφετζού" από την ηθοποιό Γεωργία Βασιλειάδου σε ρόλο καφετζούς.
Επίσης, προπολεμικά «ντελβέδες» αποκαλούσαν οι εργάτες του λιμένα Πειραιά τους συναδέλφους τους, που δούλευαν στο καθαρισμό των υφάλων των πλοίων στις δεξαμενές Βασιλειάδη που μύριζαν από την τραγάνα που έπεφτε στα ρούχα τους και πλατσούριζαν στα νερά των δεξαμενών αυτών.
Ακόμη ως έκφραση απευθυνόμενη σε άτομο ή άτομα, που λεγόταν κυρίως στις περιοχές Καμίνια και Δραπετσώνα του Πειραιά αποτελούσε βρισιά π.χ. «Ρε Ντελβέ» ή «Ντελβέδες του Ντουνιά» (=κατακάθια της κοινωνίας).

</doc>
<doc id="46339" url="https://el.wikipedia.org/wiki?curid=46339" title="Σύμβολο της Πίστεως">
Σύμβολο της Πίστεως

Σύμβολο της Πίστεως ή Πιστεύω ονομάζεται μια σύντομη και περιληπτική ομολογία των βασικών δογμάτων της χριστιανικής πίστης. Το Σύμβολο της Πίστεως που έχει επικρατήσει θεσπίστηκε κατά την Α΄ και Β΄ Οικουμενική Σύνοδο και εγίνε δεκτό από όλες τις χριστιανικές ομολογίες.
Ιστορία-Διάφορα Σύμβολα.
Υπήρχαν διάφορα Σύμβολα Πίστεως όπως των Αποστόλων, του Αγίου Αθανασίου κ.ά., και μάλιστα "η διήγηση του κατά Λουκάν" για τον Ευαγγελισμό της Θεοτόκου "είναι παρούσα στα αρχαιότερα Σύμβολα της πίστεως (ήδη από το 2ο αι.)".
Σύμβολο των Αποστόλων.
Το "Σύμβολο των Αποστόλων" είναι πολύ παλιό και σύμφωνα με θρύλο του 6ου αιώνα φέρεται να το έχουν γράψει οι ίδιοι οι δώδεκα Απόστολοι μετά από την επιφοίτηση του Αγίου Πνεύματος την Πεντηκοστή, και μάλιστα ο καθένας τους να έχει προσθέσει από έναν στίχο. Η πρώτη φορά που καταγράφεται αδιαμφισβήτητα η ύπαρξή του είναι σε επιστολή της Συνόδου του Μιλάνου προς τον Πάπα Σιρίκιο, αλλά αυτά που γράφονται εκεί δείχνουν ότι ήταν πολύ παλαιότερο της εποχής εκείνης. Το συγκεκριμένο σύμβολο δίνει έμφαση στην πραγματική παρουσία και πάθος του Χριστού επάνω στη γη, σαν να απαντά στη γνωστικιστική δοξασία ότι ο Λόγος μόνο φαινομενικά πήρε ανθρώπινο σώμα, και δεν έπαθε, ούτε θανατώθηκε στην πραγματικότητα. Πάντως δεν έχει σαφείς τριαδολογικές διατυπώσεις γι' αυτό και γίνεται δεκτό και από κάποιους αντιτριαδιστές. Το κείμενο έχει ως εξής:
1. Πιστεύω εἰς ἕνα Θεόν, Πατέρα, Παντοκράτορα, ποιητὴν οὐρανοῦ καὶ γῆς, ὁρατῶν τε πάντων καὶ ἀοράτων.
2. Καὶ εἰς ἕνα Κύριον Ἰησοῦν Χριστόν, τὸν Υἱὸν τοῦ Θεοῦ τὸν μονογενῆ, τὸν ἐκ τοῦ Πατρὸς γεννηθέντα πρὸ πάντων τῶν αἰώνων· φῶς ἐκ φωτός, Θεὸν ἀληθινὸν ἐκ Θεοῦ ἀληθινοῦ, γεννηθέντα οὐ ποιηθέντα, ὁμοούσιον τῷ Πατρί, δι' οὗ τὰ πάντα ἐγένετο.
3. Τὸν δι' ἡμᾶς τοὺς ἀνθρώπους καὶ διὰ τὴν ἡμετέραν σωτηρίαν κατελθόντα ἐκ τῶν οὐρανῶν καὶ σαρκωθέντα ἐκ Πνεύματος Ἁγίου καὶ Μαρίας τῆς Παρθένου καὶ ἐνανθρωπήσαντα.
4. Σταυρωθέντα τε ὑπὲρ ἡμῶν ἐπὶ Ποντίου Πιλάτου, καὶ παθόντα καὶ ταφέντα.
5. Καὶ ἀναστάντα τῇ τρίτῃ ἡμέρα κατὰ τὰς Γραφάς.
6. Καὶ ἀνελθόντα εἰς τοὺς οὐρανοὺς καὶ καθεζόμενον ἐκ δεξιῶν τοῦ Πατρός.
7. Καὶ πάλιν ἐρχόμενον μετὰ δόξης κρῖναι ζῶντας καὶ νεκρούς, οὗ τῆς βασιλείας οὐκ ἔσται τέλος.
8. Καὶ εἰς τὸ Πνεῦμα τὸ Άγιον, τὸ Κύριον, τὸ Ζωοποιόν, τὸ ἐκ τοῦ Πατρὸς ἐκπορευόμενον, τὸ σὺν Πατρὶ καὶ Υἱῷ συμπροσκυνούμενον καὶ συνδοξαζόμενον, τὸ λαλῆσαν διὰ τῶν προφητῶν.
9. Εἰς μίαν, Ἁγίαν, Καθολικὴν καὶ Ἀποστολικὴν Ἐκκλησίαν.
10. Ὁμολογῶ ἓν βάπτισμα εἰς ἄφεσιν ἁμαρτιῶν.
11. Προσδοκῶ ἀνάστασιν νεκρῶν.
12. Καὶ ζωὴν τοῦ μέλλοντος αἰῶνος.
Ἀμήν.
 
Σύμβολο Αλεξάνδρειας.
Ο επίσκοπος Αλεξανδρείας Αλέξανδρος αναφέρει το σύμβολο πίστεως της τοπικής εκκλησίας ως αποστολικό δόγμα. Με αυτό τον τρόπο προσπάθησε να αποδείξει τη συμφωνία των επισκόπων της Αιγύπτου με την πίστη των υπόλοιπων τοπικών εκκλησιών. Θεματολογικά πλησιάζει το σύμβολο των τοπικών εκκλησιών Ρώμης και Ιεροσολύμων και θεωρείται αρκετά πλούσιο στις διατυπώσεις. Η επιστολή του Αλεξάνδρου Αλεξανδρείας προς τον Αλέξανδρο Θεσσαλονίκης που γράφτηκε το 324 φανερώνει ότι το σύμβολο διαδόθηκε και σε άλλες σημαίνουσες τοπικές εκκλησίες της εποχής. Μολονότι δεν έχει διασωθεί αυτούσιο το σύμβολο αυτό, είναι δυνατή η αποκατάστασή του, ως εξής:
Πιστεύω εις πατέρα κύριον.
Και εις ένα κύριον Ιησούν Χριστόν,
τον υιόν του Θεού μονογενή,
γεννηθέντα εκ του όντος πατρός,
επιδημήσαντα τω γένει των ανθρώπων,
σταυρωθέντα και αποθανόντα,
αναστάντα εκ νεκρών,
αναληφθέντα εν ουρανοίς,
καθήμενον εν δεξιά της μεγαλωσύνης.
Εν πνεύμα άγιον ομολογούμεν,
το κινήσαν τους τε της παλαιάς διαθήκης αγίους ανθρώπους
και τους της καινής παιδευτάς θείους.
Εις μίαν και μόνην καθολικήν και αποστολικήν εκκλησίαν.
Εις την εκ νεκρών ανάστασιν.
Σύμβολο του αγίου Αθανασίου.
Το "Σύμβολο του Αθανασίου" ή "Symbolum Quicunque" φέρεται να έχει πρωτογραφτεί στα Λατινικά και ασχολείται ιδιαίτερα με την τριαδικότητα του Θεού. Καταπολεμά τον Αρειανισμό, τον Νεστοριανισμό, τον Μονοφυσιτισμό και την αίρεση του Μακεδονίου. Το κείμενό του έχει ως εξής:
1.Quicumque vult salvus esse, ante omnia opus est, ut teneat catholicam 
fidem:
(Όποιος θέλει να σωθεί, είναι αναγκαίο πρώτα απ' όλα, να τηρεί την καθολική πίστη).
2.Quam nisi quisque integram inviolatamque servaverit, absque dubio in aeternam peribit.
(Όποιος δεν την διαφυλάξει πλήρη και απαραβίαστη, χωρίς αμφιβολία θα χαθεί αιώνια).
3.Fides autem catholica haec est: ut unum Deum in Trinitate, et Trinitatem in unitate veneremur.
4.Neque confundentes personas, neque substantiam seperantes.
5.Alia est enim persona Patris alia Filii, alia Spiritus Sancti:
6.Sed Patris, et Fili, et Spiritus Sancti una est divinitas, aequalis gloria, coeterna maiestas.
(Αλλά είναι μία η Θειότητα του Πατρός, και του Υιού, και του Αγίου Πνεύματος, ίση σε δόξα, συναιώνια σε μεγαλοπρέπεια).
7.Qualis Pater, talis Filius, talis Spiritus Sanctus.
(Ότι είναι ο Πατέρας, είναι και ο Υιός, και το Άγιο Πνεύμα). 
8.Increatus Pater, increatus Filius, increatus Spiritus Sanctus.
(Άκτιστος (αδημιούργητος) ο Πατέρας, άκτιστος ο Υιός, άκτιστο και το Άγιο Πνεύμα). 
9.Immensus Pater, immensus Filius, immensus Spiritus Sanctus.
(Άπειρος ο Πατήρ, άπειρος ο Υιός, άπειρο το Άγιο Πνεύμα).
10.Aeternus Pater, aeternus Filius, aeternus Spiritus Sanctus.
(Αιώνιος ο Πατέρας, αιώνιος ο Υιός, αιώνιο το Άγιο Πνεύμα).
11.Et tamen non tres aeterni, sed unus aeternus.
(Και όμως δεν είναι τρεις αιώνιοι, αλλά ένας αιώνιος).
12.Sicut non tres increati, nec tres immensi, sed unus increatus, et unus immensus.
(Όπως δεν είναι τρεις άκτιστοι, ούτε τρεις άπειροι, αλλά ένας άκτιστος και ένας άπειρος).
13.Similiter omnipotens Pater, omnipotens Filius, omnipotens Spiritus Sanctus.
14.Et tamen non tres omnipotentes, sed unus omnipotens.
(Παρομοίως, παντοδύναμος είναι ο Πατήρ, παντοδύναμος ο Υιός, παντοδύναμο το Άγιο Πνεύμα.
Και όμως δεν είναι τρεις παντοδύναμοι, αλλά ένας παντοδύναμος).
15.Ita Deus Pater, Deus Filius, Deus Spiritus Sanctus. 
16.Et tamen non tres dii, sed unus est Deus.
(΄Έτσι Θεός είναι ο Πατέρας, Θεός ο Υιός, Θεός το Άγιο Πνεύμα. Και όμως δεν είναι τρεις θεοί, αλλά ένας Θεός).
17.Ita Dominus Pater, Dominus Filius, Dominus Spiritus Sanctus.
18.Et tamen non tres Domini, sed unus est Dominus.
(Έτσι Κύριος είναι ο Πατήρ, Κύριος ο Υιός, Κύριος το Άγιο Πνεύμα. Και όμως δεν είναι τρεις Κύριοι, αλλά ένας Κύριος).
19.Quia, sicut singillatim unamquamque personam Deum ac Dominum confiteri christiana veritate compelimur: 
20.ita tres Deos aut Dominos dicere catholica religione prohibemur.
(Έτσι και η καθολική θρησκεία μας απαγορεύει να λέμε ότι υπάρχουν τρεις Θεοί και Κύριοι).
21.Pater a nullo est factus: nec creatus, nec genitus.
(Ο Πατήρ δεν έχει φτιαχτεί από κανέναν: ούτε έχει δημιουργηθεί, ούτε έχει γεννηθεί).
22.Filius a Patre solo est: non factus, nec creatus, sed genitus.
(Ο Υιός, είναι μόνο του Πατρός. Δεν είναι κτιστός ούτε δημιουργημένος, αλλά γεννημένος).
23.Spiritus Sanctus a Patre et Filio: non factus, nec creatus, nec genitus, sed procedens.
(Το Άγιο Πνεύμα είναι του Πατρός και του Υιού. Δεν είναι κτιστό ούτε δημιουργημένο, ούτε γεννημένο, αλλά εκπορευόμενο).
24.Unus ergo Pater, non tres Patres: unus Filius, non tres Filii: unus Spiritus Sanctus, non tres Spiritus Sancti.
Έτσι υπάρχει ένας Πατήρ, όχι τρεις Πατέρες. Ένας Υιός, όχι τρεις Υιοί. Ένα Άγιο Πνεύμα, όχι τρία Άγια Πνεύματα.
25.Et in hac Trinitate nihil prius aut posterius, nihil maius aut minus: 
(Και σ' αυτή την Τριάδα κανείς δεν προηγείται και κανείς δεν έπεται, κανείς δεν είναι μεγαλύτερος ή μικρότερος (από τον άλλο). 
26.sed totae tres personae coaeternae sibi sunt et coaequales.
(Αλλά καθ' ολοκληρία τα τρία πρόσωπα είναι συναιώνια και ίσα μεταξύ τους).
27.Ita ut per omnia, sicut iam supra dictum est, et unitas in Trinitate, et Trinitas in unitate veneranda sit.
(Έτσι ώστε σε όλα τα πράγματα, όπως έχει ειπωθεί παραπάνω, η Μονάδα εν Τριάδι, και η Τριάδα εν Μονάδι πρέπει να λατρεύεται).
28.Qui vult ergo salvus esse, ita de Trinitate sentiat.
(Όποιος θέλει να σωθεί, έτσι πρέπει να σκέπτεται για την Τριάδα).
29.Sed necessarium est ad aeternam salutem, ut incarnationem quoque Domini nostri Iesu Christi fideliter credat.
(Επιπλέον είναι απαραίτητο για την αιώνια σωτηρία, να πιστεύει σωστά στην ενσάρκωση του Κυρίου μας Ιησού Χριστού).
30.Est ergo fides recta ut credamus et confiteamur, quia Dominus noster Iesus Christus, Dei Filius, Deus et homo est.
(Γιατί η ορθή πίστη είναι αυτή που πιστεύουμε και ομολογούμε, ότι ο Κύριός μας Ιησούς Χριστός, Υιός του Θεού, είναι Θεός και άνθρωπος).
31.Deus est ex substantia Patris ante saecula genitus: et homo est ex substantia matris in saeculo natus.
(Είναι Θεός από την ουσία του Πατέρα Του, γεννημένος πριν από τους κόσμους. Και άνθρωπος από την ουσία της μητέρας Του, γεννημένος μέσα στον κόσμο).
32.Perfectus Deus, perfectus homo: ex anima rationali et humana carne subsistens.
(Τέλειος Θεός, τέλειος άνθρωπος. Αποτελούμενος από ψυχή λογική και ανθρώπινη σάρκα).
33.Aequalis Patri secundum divinitatem: minor Patre secundum humanitatem.
(Ίσος με τον Πατέρα όσον αφορά τη Θεότητα. Κατώτερος απ' τον Πατέρα όσον αφορά την ανθρώπινη φύση Του).
34.Qui licet Deus sit et homo, non duo tamen, sed unus est Christus.
(Όμως παρότι είναι Θεός και άνθρωπος, δεν είναι δύο, αλλά ένας Χριστός).
35.Unus autem non conversione divinitatis in carnem, sed assumptione humanitatis in Deum.
(Ένας, όχι με μετατροπή της θεότητας σε σάρκα, αλλά με πρόσληψη της ανθρωπότητας από τον Θεό).
36.Unus omnino, non confusione substantiae, sed unitate personae. (Ένας, ολόκληρος, όχι δια της σύγχυσης των ουσιών (της θείας &amp; ανθρώπινης ουσίας), αλλά στην ενότητα του Προσώπου).
37.Nam sicut anima rationalis et caro unus est homo: ita Deus et homo unus est Christus.
(Γιατί όπως η λογική ψυχή και η σάρκα κάνουν έναν άνθρωπο, έτσι ο Θεός και ο Άνθρωπος είναι Ένας Χριστός).
38.Qui passus est pro salute nostra: descendit ad inferos: tertia die resurrexit a mortuis.
(που υπέφερε για τη σωτηρία μας. Κατέβηκε στην κόλαση. Την τρίτη μέρα αναστήθηκε από τους νεκρούς).
39.Ascendit ad caelos, sedet ad dexteram Dei Patris omnipotentis:
(Ανελήφθη στους ουρανούς, κάθισε εκ δεξιών του Θεού Πατρός του Παντοδύναμου) 
40.inde venturus est iudicare vivos et mortuos.
(Από όπου και θα έρθει να κρίνει ζώντες και νεκρούς).
41.Ad cuius adventum omnes homines resurgere habent cum corporibus suis:
(Στην έλευση του οποίου όλοι οι άνθρωποι θα αναστηθούν με τα σώματά τους) 
42.et reddituri sunt de factis propriis rationem.
(και θα δώσουν λόγο για τα έργα τους).
43.Et qui bona egerunt, ibunt in vitam aeternam: qui vero mala, in ignem aeternum.
(Κι αυτοί που έχουν έργα καλά, θα μεταβούν σε αιώνια ζωή, κι αυτοί που έχουν έργα κακά, σε αιώνια κόλαση).
44.Haec est fides catholica, quam nisi quisque fideliter firmiterque crediderit, salvus esse non poterit. Amen. (Αυτή είναι η καθολική πίστη, την οποία αν δεν πιστεύει κανείς ειλικρινά και σταθερά, δεν μπορεί να σωθεί. Αμήν).
Πάντως ο J.N.D. Kelly, σύγχρονος μελετητής πατερικών κειμένων, έχει εκφράσει την άποψη ότι συγγραφέας του συγκεκριμένου συμβόλου δεν είναι ο άγιος Αθανάσιος, αλλά ο Βικέντιος του Λερίν.
Το Σύμβολο της Νικαίας / Κωνσταντινουπόλεως.
Πρόκειται για το Σύμβολο της Πίστεως, ή αλλιώς "Πιστεύω", που έχει επικρατήσει και λέγεται κυρίως στο μυστήριο του Βαπτίσματος αλλά και στις άλλες ακολουθίες. Αποτελείται από 12 άρθρα (στίχους). Τα 7 πρώτα έγιναν στην Α΄ Οικουμενική Σύνοδο στη Νίκαια της Βιθυνίας το 325. Τα υπόλοιπα 5 προστέθηκαν στη Β΄ Οικουμενική Σύνοδο το 381, που και μετέβαλε τα προηγούμενα άρθρα. Η Γ΄ Οικουμενική Σύνοδος που έγινε στην Έφεσο το 431 διευκρίνισε ότι δεν θα γίνονταν άλλες αλλαγές και προσθήκες στο Σύμβολο της Νικαίας (325), και δεν θα υιοθετούνταν άλλα Σύμβολα. Τέλος, η Δ΄ Οικουμενική Σύνοδος που έγινε στη Χαλκηδόνα το 451 επιβεβαίωσε τη μορφή που είχε το "Σύμβολο της Πίστεως" το 381.
Στα 9 πρώτα άρθρα του Συμβόλου αυτού κυριαρχεί το ρήμα "πιστεύομεν", στο 10ο το ρήμα "ὁμολογοῦμεν" και στα άρθρα 11 και 12 το ρήμα "Προσδοκοῦμεν". Το 1ο άρθρο αναφέρεται στον Πατέρα. Από το 2ο μέχρι το 7ο, τα άρθρα αναφέρονται στον Υιό. Το 8ο αναφέρεται στο Άγιο Πνεύμα. Το 9ο άρθρο αναφέρεται στην Εκκλησία, το 10ο στο Βάπτισμα, το 11ο στην Ανάσταση των νεκρών, και το 12ο στην Δευτέρα Παρουσία. Το κείμενό του έχει ως εξής:
1. Πιστεύομεν εἰς ἕνα Θεόν, Πατέρα, Παντοκράτορα, ποιητὴν οὐρανοῦ καὶ γῆς, ὁρατῶν τε πάντων καὶ ἀοράτων.
2. Καὶ εἰς ἕνα Κύριον Ἰησοῦν Χριστόν, τὸν Υἱὸν τοῦ Θεοῦ τὸν μονογενῆ, τὸν ἐκ τοῦ Πατρὸς γεννηθέντα πρὸ πάντων τῶν αἰώνων· φῶς ἐκ φωτός, Θεὸν ἀληθινὸν ἐκ Θεοῦ ἀληθινοῦ, γεννηθέντα οὐ ποιηθέντα, ὁμοούσιον τῷ Πατρί, δι' οὗ τὰ πάντα ἐγένετο.
3. Τὸν δι' ἡμᾶς τοὺς ἀνθρώπους καὶ διὰ τὴν ἡμετέραν σωτηρίαν κατελθόντα ἐκ τῶν οὐρανῶν καὶ σαρκωθέντα ἐκ Πνεύματος Ἁγίου καὶ Μαρίας τῆς Παρθένου καὶ ἐνανθρωπήσαντα.
4. Σταυρωθέντα τε ὑπὲρ ἡμῶν ἐπὶ Ποντίου Πιλάτου, καὶ παθόντα καὶ ταφέντα.
5. Καὶ ἀναστάντα τῇ τρίτῃ ἡμέρᾳ κατὰ τὰς Γραφάς.
6. Καὶ ἀνελθόντα εἰς τοὺς οὐρανοὺς καὶ καθεζόμενον ἐκ δεξιῶν τοῦ Πατρός.
7. Καὶ πάλιν ἐρχόμενον μετὰ δόξης κρῖναι ζῶντας καὶ νεκρούς, οὗ τῆς βασιλείας οὐκ ἔσται τέλος.
8. Καὶ εἰς τὸ Πνεῦμα τὸ Ἅγιον, τὸ κύριον, τὸ ζωοποιόν, τὸ ἐκ τοῦ Πατρὸς* ἐκπορευόμενον, τὸ σὺν Πατρὶ καὶ Υἱῷ συμπροσκυνούμενον καὶ συνδοξαζόμενον, τὸ λαλῆσαν διὰ τῶν προφητῶν.
9. Εἰς μίαν, Ἁγίαν, Καθολικὴν καὶ Ἀποστολικὴν Ἐκκλησίαν.
10. Ὁμολογοῦμεν ἓν βάπτισμα εἰς ἄφεσιν ἁμαρτιῶν.
11. Προσδοκοῦμεν ἀνάστασιν νεκρῶν.
12. Καὶ ζωὴν τοῦ μέλλοντος αἰῶνος.
Ἀμήν.
Απόδοση στη νέα ελληνική (με "πιστεύω" αντί του "πιστεύομε").
1. Πιστεύω σε ένα Θεό που είναι Πατέρας και Παντοκράτορας, που δημιούργησε τον ουρανό και τη γη, όλα όσα βλέπουμε κι όσα είναι αόρατα σε μας.
2. (Πιστεύω) Και σε ένα Κύριο τον Ιησού Χριστό, τον μονάκριβο Υιό του Θεού, που γεννήθηκε από τον Πατέρα πριν από όλους τους αιώνες. Είναι φως που προήλθε από φως, είναι Θεός αληθινός (γεννημένος) από Θεό αληθινό, που γεννήθηκε και δεν δημιουργήθηκε, είναι από την ίδια ουσία με τον Πατέρα, και μέσω του οποίου έγιναν τα πάντα.
3. Για μας τους ανθρώπους και για τη σωτηρία μας κατέβηκε από τους ουρανούς και πήρε σάρκα (σαν και τη δική μας) από το Άγιο Πνεύμα και την Παρθένο Μαρία, και έγινε άνθρωπος.
4. Σταυρώθηκε για μας όταν ήταν ηγεμόνας ο Πόντιος Πιλάτος, και έπαθε, και τάφηκε.
5. Την τρίτη ημέρα μετά το θάνατό του αναστήθηκε από τους νεκρούς σύμφωνα με τις (προφητείες στις) Γραφές.
6. Και ανέβηκε στον ουρανό και κάθισε στα δεξιά του Πατέρα.
7. Και θα έρθει πάλι με δόξα να κρίνει ζωντανούς και νεκρούς, και δεν θα υπάρξει τέλος στη βασιλεία Του.
8. (Πιστεύω) Και στο Πνεύμα το Άγιο, το Κύριο, το ζωοποιό, που εκπορεύεται από τον Πατέρα, που προσκυνείται και δοξάζεται μαζί με τον Πατέρα και τον Υιό, το οποίο μίλησε μέσω των προφητών.
9. (Πιστεύω και) Σε μία, άγια, καθολική και αποστολική Εκκλησία.
10. Ομολογώ ένα βάπτισμα για άφεση των αμαρτιών.
11. Προσδοκώ την ανάσταση των νεκρών 
12. Και τη ζωή στη μέλλουσα αιωνιότητα.
Παραπομπές.
Το παρόν λήμμα βασίζεται στα παρακάτω λήμματα της αγγλικής ΒΠ: Nicene_Creed, Athanasian_Creed, και Apostles'_Creed

</doc>
<doc id="46340" url="https://el.wikipedia.org/wiki?curid=46340" title="Πιστεύω">
Πιστεύω



</doc>
<doc id="46342" url="https://el.wikipedia.org/wiki?curid=46342" title="Διάμετρος">
Διάμετρος

Η λέξη διάμετρος σημαίνει μέτρηση συμμετρικών αποστάσεων εκατέρωθεν ενός σημείου.
Επιπεδομετρία.
Η διάμετρος είναι οποιοδήποτε ευθύγραμμο τμήμα που ενώνει δύο σημεία της περιφέρειας ενός κύκλου και διέρχεται από το κέντρο του ή κάθε ευθεία που διέρχεται από το κέντρο κύκλου και περατώνεται στη περιφέρεια αυτού. Επίσης "διάμετρος" ενός κύκλου ονομάζεται και το μέτρο ενός τέτοιου ευθύγραμμου τμήματος. Η διάμετρος ενός κύκλου ισούται με το διπλάσιο της ακτίνας του.
Τέτοιες διάμετροι στο κύκλο υπάρχουν άπειροι. Κάθε δε διάμετρος διαιρεί τον κύκλο (την επιφάνειά του) και την περιφέρεια αυτού σε δύο ίσα συμμετρικά εκατέρωθεν μέρη.
Αλλά και στην έλλειψη απαντώνται ομοίως άπειροι διάμετροι που όμως είναι άνισοι μεταξύ τους. Η μεγαλύτερη και η μικρότερη διάμετροι αυτής ονομάζονται άξονες της έλλειψης.
Επίσης στην παραβολή ο άξονας αυτής είναι η κύρια διάμετρος αυτής. Κάθε άλλη ευθεία της παραβολής, παράλληλη προς τον άξονά της ονομάζεται "διάμετρος της παραβολής".
Ακόμη και στην υπερβολή κάθε ευθεία που διέρχεται από το σημείο τομής των ασυμπτώτων ονομάζεται "διάμετρος της υπερβολής".
Στερεομετρία.
Ομοίως και στη σφαίρα διάμετρος ονομάζεται κάθε ευθεία που διέρχεται από το κέντρο της και τα άκρα της απολήγουν στην επιφάνειά της. Ειδικά στον πλανήτη Γη κύρια διάμετρος είναι ο άξονας της Γης που διέρχεται από τους Πόλους. Τα δε άκρα της όποιας γήινης διαμέτρου χαρακτηρίζονται μεταξύ τους ως αντίποδες. Όπως ομοίως χαρακτηρίζονται και τα άκρα διαμέτρου της ουράνιας σφαίρας.

</doc>
<doc id="46343" url="https://el.wikipedia.org/wiki?curid=46343" title="Ευθεία">
Ευθεία

Ευθεία είναι γραμμή, απείρου μήκους και μηδενικού πάχους, χωρίς αρχή και τέλος και απολύτως ίσια. Η σχέση που συνδέει μεταξύ τους τα σημεία που ανήκουν σε μία ευθεία περιγράφεται στο επίπεδο καρτεσιανών συντεταγμένων από εξίσωση πρώτου βαθμού
όπου τουλάχιστον ένα από τα Α και Β είναι διάφορο του 0. Ειδικά αν η ευθεία δεν είναι παράλληλη στο άξονα Oy τότε μπορεί να πάρει την μορφή
Η ευκλείδεια γεωμετρία δεν δίνει ορισμό της ευθείας, αλλά τη θεωρεί αρχική έννοια, όπως και το σημείο και το επίπεδο. Την εικόνα ενός μέρους μιας ευθείας παρέχει ένα τεντωμένο λεπτό νήμα. Σύμφωνα με τη γεωμετρία αυτή, από δύο οποιαδήποτε σημεία του χώρου διέρχεται μία και μόνο μία ευθεία, η οποία αποτελεί και τη συντομότερη οδό μεταξύ των δύο αυτών σημείων. Η ευθεία μπορεί να περιγραφεί επίσης ως η τομή δύο επιπέδων του ευκλείδειου χώρου. 
Στην αναλυτική γεωμετρία η περιγραφή ευθεία που διέρχεται από το σημείο Π παράλληλη στο ελεύθερο διάνυσμα δ είναι: formula_1
Σχετικές θέσεις δύο ευθειών.
Δύο ευθείες του ίδιου επιπέδου μπορούν να έχουν:
Ορολογία.
Ανάλογα με το σύστημα αναφοράς ή τη χρησιμότητα των ευθειών χαρακτηρίζονται με τους εξής όρους:

</doc>
<doc id="46344" url="https://el.wikipedia.org/wiki?curid=46344" title="Κωνσταντίνος Αδαμόπουλος">
Κωνσταντίνος Αδαμόπουλος

Ο Κωνσταντίνος Αδαμόπουλος (2 Μαρτίου 1892 - 25 Οκτωβρίου 1962) ήταν Έλληνας νομικός και πολιτικός. Διετέλεσε βουλευτής πολλές φορές από το 1928 την δεκαετία του 1950, ενώ διορίστηκε και σε υπουργικές θέσεις. Πέθανε εν ενεργεία υπουργός.
Βιογραφικά στοιχεία.
Γεννήθηκε στο Δερβένι της Κορινθίας το 1893. Πολιτεύτηκε για πρώτη φορά με το κόμμα των Βενιζελικών στις εκλογές του 1928, στο ψηφοδέλτιο του τότε νομού Αργολιδοκορινθίας. Μετά τον Δεύτερο παγκόσμιο πόλεμο και την τραγωδία του Εμφυλίου, συμμετείχε στην προσπάθεια του Παναγιώτη Κανελλόπουλου για δημιουργία πολιτικού σχηματισμού. Το 1949 προσχώρησε μαζί με ορισμένα στελέχη των Βενιζελικών στον Ελληνικό Συναγερμό του στρατάρχη Αλεξάνδρου Παπάγου προκειμένου να στηριχθεί μια κυβέρνηση εθνικής ενότητας. Εξελέγη Βουλευτής στην Κορινθία και τοποθετήθηκε υπουργός Κοινωνικής Πρόνοιας στην Κυβέρνηση Παπάγου. Μετά το θάνατο του Παπάγου και την διάλυση του Ελληνικού Συναγερμού, ο Κωνσταντίνος Αδαμόπουλος προσχώρησε στην Εθνική Ριζοσπαστική Ένωση (ΕΡΕ), την τότε νεοϊδρυθείσα πολιτική παράταξη του Κωνσταντίνο Καραμανλή, με την οποία εξελέγη Βουλευτής Κορινθίας. Το 1955 τοποθετήθηκε υπουργός Δικαιοσύνης στην Κυβέρνηση Καραμανλή του 1955 ενώ στην επόμενη Βουλή, το 1956, διετέλεσε υπουργός Γεωργίας. Συνέχισε ως υπουργός Γεωργίας σε όλες τις μετέπειτα κυβερνήσεις Καραμανλή μέχρι το θάνατο του, πραγματοποιώντας σημαντικό έργο στη γεωργική μεταμόρφωση της χώρας, καθώς επί των ημερών του με τους νόμους 3487/55 περί αγροτικής ασφάλισης και 4169/61, οργανώθηκε ο Οργανισμός Γεωργικών Ασφαλίσεων (ΟΓΑ) και θεσμοθετήθηκαν οι αγροτικές συντάξεις και η περίθαλψη των αγροτών με την ίδρυση (με νόμο) και τη γενίκευση των αγροτικών ιατρείων. Πέθανε στην Αθήνα το 1962, πάσχων από αλλοίωση του αίματος.
Απόδοση τιμών.
Στις 16 Νοεμβρίου 2003 και στην ιδιαίτερη πατρίδα του το Δερβένι, ο Δήμος Ευρωστίνης τίμησε τον Κωνσταντίνο Αδαμόπουλο δίδοντας το όνομά του, σε οδό και σε πλατεία του Δερβενίου, όπου βρίσκεται και η προτομή του. Τα αποκαλυπτήρια της προτομής του έγιναν από τον τότε Πρόεδρο της Ελληνικής Δημοκρατίας Κωνσταντίνο Στεφανόπουλο.

</doc>
<doc id="46345" url="https://el.wikipedia.org/wiki?curid=46345" title="Παρνασσός">
Παρνασσός

Ο Παρνασσός είναι βουνό της Στερεάς Ελλάδας που εκτείνεται στους νομούς Βοιωτίας, Φθιώτιδας και Φωκίδας. Το βουνό οφείλει το όνομά του στον μυθικό ήρωα Παρνασσό, γιο του Ποσειδώνα και της νύμφης Κλεοδώρας ο οποίος είχε κτίσει πάνω στο βουνό μια πόλη. Έχει μέγιστο ύψος 2.457 μέτρα, (υψηλότερη κορυφή η Λιάκουρα) και είναι ένα από τα υψηλότερα βουνά της Ελλάδας. 
Στα βορειοδυτικά ενωνεται με τη Γκιώνα ενώ στα νότια συνδέεται με την Κίρφη. Ο Παρνασσός είναι άμεσα συνδεδεμένος με την ελληνική ιστορία και μυθολογία, κυρίως για το γνωστότερο μαντείο της Αρχαίας Ελλάδας, το Μαντείο των Δελφών, το οποίο ήταν χτισμένο στους πρόποδες του βουνού, στην ομώνυμη περιοχή των Δελφών. Από την αρχαιότητα μέχρι και σήμερα οι Δελφοί, ο «ομφαλός της γης», αποτελεί πόλο έλξης χιλιάδων τουριστών από ολόκληρο τον κόσμο, προσδίδοντας με τη φήμη τους, αίγλη στον Παρνασσό. 
Ονομασία.
Σύμφωνα με την ελληνική μυθολογία, το βουνό οφείλει το όνομά του στον ήρωα Παρνασσό, ο οποίος είχε κτίσει πάνω στο βουνό μια πόλη, η οποία καταστράφηκε από τον κατακλυσμό του Δευκαλίωνα. Τότε οι κάτοικοι της πόλης ακολουθώντας τις κραυγές των λύκων οδηγήθηκαν ψηλότερα στο βουνό για να γλιτώσουν από τον κατακλυσμό, όπου έχτισαν μια νέα πόλη την οποία ονόμασαν "Λυκώρεια", που σημαίνει "κραυγές των λύκων". Το όνομα αυτό διασώζεται μέχρι και σήμερα ελαφρώς παραλλαγμένο. Ο Παρνασσός παλαιότερα ονομαζόταν Λιάκουρα, που αποτελεί δημώδη ονομασία που συναντάται κυρίως στα κλέφτικα τραγούδια και προέρχεται από το "Λυκώρεια". Επίσης έτσι ονομάζεται η υψηλότερη κορυφή του Παρνασσού. 
Ετυμολογικά, η λέξη "Παρνασσός", υποστηρίζεται ότι προέρχεται από το προελληνικό υπόστρωμα, δηλαδή την γλώσσα που μιλούσαν οι Πελασγοί, και στων οποίων τα τοπωνύμια ήταν συχνή η κατάληξη "-σσος".
Μυθολογία.
Πολλές παραδόσεις της ελληνικής μυθολογίας και της γένεσης του ελληνικού έθνους έχουν συνδεθεί με τον Παρνασσό. Μία από αυτές αναφέρει ότι όταν ο Δίας αποφάσισε να καταστρέψει το διεφθαρμένο ανθρώπινο γένος με τον ονομαστό κατακλυσμό του Δευκαλίωνα, ο Δευκαλίων, γιος του Προμηθέα, άκουσε τη συμβουλή του πατέρα του και έφτιαξε ένα πλοίο, στο οποίο επιβιβάστηκε ο ίδιος με τη γυναίκα του, την Πύρρα. Μετά από εννέα μερόνυχτα ασταμάτητης βροχής, την δέκατη, το πλοίο προσάραξε στον Παρνασσό, όπου ο Δευκαλίων έκανε θυσία προς τιμήν του Δία και ο θεός πραγματοποίησε την πρώτη ευχή του Δευκαλίωνα, να ξαναγίνει το ανθρώπινο γένος.
Στην Φωκίδα μια παράδοση ήταν ότι, ο Δευκαλίωνας και η Πύρρα πήγαν στους Δελφούς, στο ιερό της Θέμιδος, την οποία παρακάλεσαν για την επαναδημιουργία του ανθρωπίνου γένους. Εκείνη τους είπε ότι θα έπρεπε να καλύψουν τα πρόσωπά τους και να πετούν πίσω τους τα οστά της μητέρας τους. Έτσι εκείνοι, ερμηνεύοντας τον χρησμό, κάλυψαν τα πρόσωπά τους και πέταξαν πίσω τους πέτρες, τα οστά δηλαδή της μητέρας Γης. Κάθε πέτρα που πετούσε ο Δευκαλίων γινόταν άνδρας και κάθε πέτρα της συζύγου του γινόταν γυναίκα.
Ένας άλλος σχετικός μύθος αφηγείται ότι οι κάτοικοι της πόλης που είχε κτίσει ο ήρωας Παρνασσός ήταν οι μόνοι που σώθηκαν από τον κατακλυσμό, ακολουθώντας τα ουρλιαχτά των λύκων και ανεβαίνοντας σε μεγαλύτερο ύψος από αυτό των κατακλυσμιαίων υδάτων. Εκεί, ίδρυσαν μια πόλη την οποία ονόμασαν Λυκώρεια. Παραφθορά της θεωρείται η σημερινή ονομασία της υψηλότερης κορυφής του βουνού, της Λιάκουρας. 
Το βουνό συνδέθηκε από πολύ νωρίς με τον Απόλλωνα. Εδώ θεωρείται ότι ο Απόλλωνας γνώρισε τον Ορφέα και του χάρισε τη χρυσή λύρα και το χάρισμα να ημερεύει τα άγρια ζώα με τη φωνή και το τραγούδι του. Εδώ πάλι ο Απόλλωνας σκότωσε τον Πύθωνα, το φοβερό φίδι που φυλούσε το ιερό των χθόνιων θεοτήτων, και απέκτησε το χάρισμα της μαντικής, το οποίο μεταβίβασε στην ιέρειά του, την Πυθία. Το Κωρύκειο άντρο ήταν από τα πανάρχαια χρόνια τόπος λατρείας και συνδέθηκε με τον Πάνα και τις Μούσες (αν και κατ' άλλη εκδοχή τόπος διαμονής των Μουσών ήταν ο Ελικώνας).
Ιστορία.
Η ίδρυση του Μαντείου των Δελφών, στις νοτιοδυτικές πλαγιές του Παρνασσού, προσέδωσε αίγλη στο βουνό από την αρχαιότητα μέχρι σήμερα, κάνοντάς το εξίσου ιερό στα μάτια των Ελλήνων με τον Όλυμπο. Ο Παρνασσός ήταν αφιερωμένος στον Απόλλωνα και στις «Κωρυκειάδες νύμφες», οι οποίες ζούσαν στο Κωρύκειο άντρο πάνω στην Λυκώρεια, ενώ σε αυτόν ζούσαν και οι Μούσες. Σε αυτόν επίσης βρισκόταν η γνωστή Κασταλία πηγή. Σε όλη τη διάρκεια της ιστορίας, ο Παρνασσός αποτελούσε τον προμαχώνα των ελληνικών φύλων της νότιας Ελλάδας, έναντι των επιδρομέων από τον βορρά, με κορυφαίο γεγονός τη Μάχη των Θερμοπυλών το 480 π.Χ. κατά των Περσών. 
Το βουνό έπαιξε σπουδαίο ρόλο στην Ελληνική Επανάσταση του 1821, αφού σε αυτό έλαβαν μέρος σπουδαίες μάχες μεταξύ Ελλήνων και Τούρκων, κυρίως οι μάχες της Αλαμάνας και της Γραβιάς.
Από το 1938, ο Παρνασσός αποτελεί εθνικό δρυμό της Ελλάδας, με τον πυρήνα του να καλύπτει έκταση 3.513 εκτάρια.
Χαρακτηριστικά.
Ο Παρνασσός αποτελεί μία από τις νότιες απολήξεις της Πίνδου. Εκτείνεται με νοτιοανατολική κατεύθυνση και χωρίζει την κοιλάδα του Βοιωτικού Κηφισού από εκείνη της Άμφισσας. Ουσιαστικά αποτελεί το νοτιοανατολικό τμήμα του μεγάλου ορεογραφικού συμπλέγματος της κεντρικής Ρούμελης, από τα άλλα δύο τμήματα του οποίου, την Γκιώνα και τα Βαρδούσια, υπολείπεται σε ύψος λίγα μόλις μέτρα. 
Στα βορειοδυτικά ενώνεται με την Γκιώνα στο διάσελο του «51» που παραπέμπει στο 51ο χιλιόμετρο Άμφισσας - Λαμίας, στα δυτικά πέφτει απότομα πάνω από τον Ελαιώνα της Άμφισσας και στα νότια ενώνεται με την Κίρφη. Μια σειρά από μεγάλα βυθίσματα κατά μήκος του δρόμου Αράχωβα - Επτάλοφος, όπως τα Καλύβια Αράχωβας και ο Αχλαδόκαμπος, καθώς και το ρέμα της Αγόριανης, χωρίζουν το βουνό στον δυτικό και τον κυρίως Παρνασσό. Το δυτικό τμήμα του είναι ομαλό και δασωμένο και περιβάλλεται από απότομες πλαγιές και γκρεμούς, ενώ το κυρίως κομμάτι του πιο εκτεταμένο και πολυσχιδές.
Οι ψηλότερες κορυφές του είναι η Λιάκουρα στα 2.457μ. , η οποία είναι και η υψηλότερη, η Τουμποράχη που υψώνεται στα 2.430 μ. , ο Τσάρκος στα 2.414 και ο Γεροντόβραχος στα 2.367 μ. που βλέπει προς τον Κορινθιακό κόλπο, ανάμεσα στις οποίες βρίσκεται η ράχη Αρνόβρυση, στην οποία βρίσκεται το χιονοδρομικό κέντρο. Σε όλη τη διάρκεια του έτους αυτές οι κορυφές είναι γυμνές από βλάστηση, ενώ από το Φθινόπωρο έως και τα μέσα Μαΐου καλύπτονται από χιόνι. Οι πλαγιές του βουνού είναι δασώδεις, με πυκνή βλάστηση και με κύριο δέντρο το έλατο, αλλά και κέδρους (αρκεύθους), μαυροπεύκα, αγριοκορομηλιές, πεύκα οξειές και πουρνάρια. Επίσης υπάρχουν σπάνια ενδημικά φυτά που την άνοιξη μέχρι και τις αρχές του καλοκαιριού κατακλύζουν το βουνό σε μεγάλα υψόμετρα.
Τα νερά του Παρνασσού, χάνονται στα υπόγεια δίκτυα των ασβεστολιθικών πετρωμάτων του και ξαναβγαίνουν στην επιφάνεια κοντά στην Αράχωβα και τον Βοιωτικό Κηφισό. Το έδαφος του Παρνασσού είναι πολύ πλούσιο σε κοιτάσματα βωξίτη. Το βουνό επίσης φιλοξενεί πολλά είδη άγριων ζώων όπως λύκους, αλεπούδες, κουνάβια, νυφίτσες, σκίουρους, αετούς, γύπες, γεράκια, αγριογούρουνα, φίδια και πολλά άλλα. 
Υπάρχει ακόμα ο Εθνικός Δρυμός Παρνασσού, ο οποίος έχει έκταση 36.000 στρέμματα και ιδρύθηκε το 1938. Είναι τοποθετημένος στα όρια των νομών Φωκίδας και Βοιωτίας, ανάμεσα στους Δελφούς, την Αράχωβα και την Αγόριανη. Στον χώρο του Δρυμού υπάρχουν εντυπωσιακές καταβόθρες, σπήλαια και βραχώδεις κορυφές και συναντά κανείς τα περισσότερα από τα είδη χλωρίδας και πανίδας που προαναφέρθηκαν.
Οριοθετείται στα ανατολικά από την κοιλάδα του Βοιωτικού Κηφισού και στα Δυτικά από την κοιλάδα της Άμφισσας. Η γεωλογική ιδιαιτερότητα του Παρνασσού συνίσταται στα πλούσια κοιτάσματα βωξίτη, γεγονός που έχει οδηγήσει σε συστηματική εξόρυξη ήδη από τα τέλη της δεκαετίας του 1930, με αποτέλεσμα την οικολογική φθορά μέρους του βουνού. Από την άλλη μεριά, η σημαντική βιοποικιλότητα, τόσο της χλωρίδας όσο και της πανίδας, οδήγησε τους αρμόδιους φορείς στη δημιουργία του Εθνικού Δρυμού Παρνασσού ήδη από το 1938, τη χρονιά δηλαδή που άρχισε και συστηματική εκμεταλλευση των κοιτασμάτων βωξίτη. Ο Δρυμός εκτείνεται στην ορεινή περιοχή που οριοθετείται από τους Δελφούς, την Αράχωβα και την Αγόριανη. Μεταξύ των ενδημικών προστατευόμενων ειδών είναι η κεφαλληνιακή ελάτη και η παρνασσική παιώνια. Στην περιοχή του Δρυμού παρεπιδημούν επίσης αρπακτικά πτηνά, αλλά και λύκοι, αγριογούρουνα, κουνάβια, νυφίτσες κ.ά. 
Τα τοπία που προσφέρει η οροσειρά του Παρνασσού είναι μοναδικά. Πάνω του μπορεί κανείς να δει έντονη την αντίθεση, της αξιοποίησης ορισμένων σημείων του βουνού και της άγριας, ανέγγιχτης ομορφιάς κάποιων άλλων. Η θέα που προσφέρει ο Παρνασσός στα δυτικά, προς το Κρισαίο πεδίο, τον Κορινθιακό και την οροσειρά της Γκιώνας είναι αξιοθαύμαστη, και δεν είναι τυχαίο ότι οι αρχαίοι Έλληνες διάλεξαν ένα σημείο με τόσο επιβλητική θέα για να φτιάξουν το μεγαλύτερο μαντείο της αρχαιότητας. Επίσης υπάρχουν πολλές ορειβατικές διαδρομές διάσπαρτες σε όλο τον ορεινό όγκο, ενώ την δυτική πλευρά του βουνού διασχίζει το Ευρωπαϊκό μονοπάτι μεγάλων διαδρομών, γνωστό ως Ε4.
Ο Παρνασσός είναι ιδιαίτερα γνωστός εκτός από τους Δελφούς, για το χιονοδρομικό κέντρο του, την Αράχωβα, καθώς και για τα παραδοσιακά χωριά του με πιο γνωστή την Αγόριανη.
Χιονοδρομικό Κέντρο.
Το Χιονοδρομικό Κέντρο Παρνασσού είναι το μεγαλύτερο χιονοδρομικό κέντρο της Ελλάδας και λειτουργεί από τον Δεκέμβριο μέχρι τις αρχές Μαΐου κάθε έτους. Βρίσκεται ανάμεσα στις δύο υψηλότερες κορυφές του Παρνασσού, στις θέσεις Φτερόλακκα και Κελάρια και σε υψόμετρο 1.600 - 2.250 μέτρα. Η κατασκευή στη θέση Φτερόλακκα ολοκληρώθηκε το 1976 ενώ η αντίστοιχη στη θέση Κελάρια το 1981. Αποτελεί πόλο έλξης για εκατοντάδες χιονοδρόμους, ενώ ένα ιδιαίτερα σημαντικό πλεονέκτημά του είναι η θέση του στην κεντρική Ελλάδα, σε μικρή απόσταση από την Αθήνα, την Πάτρα και τη Λαμία.
Χωριά.
Στον ορεινό όγκο του Παρνασσού βρίσκονται αρκετά μεγάλα ή μικρότερα παραδοσιακά χωριά. Η Αράχωβα και οι Δελφοί βρίσκονται στις νότιες πλαγιές του βουνού σε υψόμετρο 960μ. και 570μ. αντίστοιχα. Και τα δύο χωριά δέχονται μεγάλο όγκο επισκεπτών καθ' όλη τη διάρκεια του έτους. Η Αγόριανη (Επτάλοφος) βρίσκεται στη βορειοδυτική πλευρά του Παρνασσού σε υψόμετρο που εκτείνεται από 830 μ.-950 μ.. Χωριό με πολλά νερά και πυκνά δάση ελάτης, αλλά και με την πανέμορφη πλατεία με τα πλατάνια και τον καταρράκτη, θεωρείται το ομορφότερο χωριό της περιοχής, κυρίως λόγω του φυσικού του κάλλους. Η Αμφίκλεια είναι κωμόπολη, βρίσκεται στη βόρεια πλευρά και αποτελεί το κέντρο του Βορρά. Η Πολύδροσος βρίσκεται σε υψόμετρο 350μ. επίσης στη βόρεια πλευρά του βουνού και έχει άμεση πρόσβαση στα περισσότερα χωριά του Παρνασσού, αλλά και στο χιονοδρομικό. Η Άνω Τιθορέα βρίσκεται στη βορειοανατολική πλευρά του όρους στην αρχή της χαράδρας της Βελίτσας σε υψόμετρο 400μ. Ένα από τα ομορφότερα χωριά του Παρνασσού είναι η Βάργιανη και βρίσκεται στο δυτικό άκρο του βουνού, στα σύνορα με τη Γκιώνα και σε υψόμετρο 900μ. με πλούσια βλάστηση και πολλά νερά.
Παρνασσισμός.
Η σύνδεση του βουνού με τις Μούσες αποτέλεσε το έναυσμα για τη νεότερη “μυθοποίησή” του με το ποιητικό-καλλιτεχνικό ρεύμα του 19ου αιώνα που ονομάστηκε «Παρνασσισμός» Η κίνηση του Παρνασσισμού εδραιώθηκε στη Γαλλία κατά τη δεκαετία 1866-1876 και αποτέλεσε μια αντίδραση στον ρομαντισμό, με επαναφορά στοιχείων κλασικισμού και εμμονή στο δόγμα «Η τέχνη για την τέχνη» που πρώτος διατύπωσε ο Θεόφιλος Γκωτιέ (Theophile Gautier). Το περιοδικό «Σύγχρονος Παρνασσός» που εκδόθηκε για πρώτη φορά το 1866 από τους Κατούλ Μεντές (Catul Mendes) και Ξαβιέ Ρικάρ (Xavier Ricard) περιείχε άμεσες αναφορές στο ορος Παρνασσός και τη μυθολογική του υπόσταση ως κατοικία των Μουσών. Οι παρνασσιστές, που δεν ξεπέρασαν σε αριθμό τους είκοσι ποιητές, άσκησαν αρκετά μεγάλη επίδραση στην πνευματική ζωή του Παρισιού, κυρίως με την εμμονή τους στη λεξιλογική και μετρική τελειότητα. Ο παρνασσισμός επηρέασε αρκετούς Γάλλους ποιητές, όπως τον Μπωντλέρ (Charles Baudelaire), αλλά άσκησε επίδραση και στην ελληνική ποίηση, κυρίως στον Παλαμά και τον Γρυπάρη. 
Το όνομα του βουνού (Mont Parnasse) δόθηκε επισης και σε μια συνοικία του Παρισιού στην αριστερή όχθη του Σηκουάνα, στην οποία συνέρρεαν καλλιτέχνες και ποιητές, οι οποίοι απήγγειλλαν δημόσια τα ποιήματά τους. Το Montparnasse είναι σήμερα μια από τις πιο ονομαστές συνοικίες της Πόλης του Φωτός και στο νεκροταφείο του είναι θαμμένοι πολλοί σημαντικοί άνθρωποι της τέχνης και του πνεύματος.

</doc>
<doc id="46346" url="https://el.wikipedia.org/wiki?curid=46346" title="Ποπ μουσική">
Ποπ μουσική

[File:Michaeljacksonphoto drewcohen 2.JPG|thumb| Ποπ μουσική]]
Ποπ ονομάζεται ένα είδος μουσικής. Με αυτό τον όρο χαρακτηρίζονται ελαφριές μορφές ξένης μουσικής, ή αντίστοιχες ελληνικές δημιουργίες πάνω στα ίδια πρότυπα ρυθμού και μελωδίας (δεν θα πρέπει όμως να συγχέεται με την αντίστοιχη ελληνική λαϊκή μουσική σκηνή). Ο όρος "Ποπ" προέρχεται από τον αγγλικό όρο "popular", που σημαίνει δημοφιλής. 
Κάποια από τα πιο κοινά θέματα στα οποία αναφέρεται η ποπ μουσική είναι τα συναισθήματα και η ρομαντική αγάπη. Τα κύρια μουσικά όργανα που χρησιμοποιούνται είναι η κλασική κιθάρα, η ηλεκτρική κιθάρα, το αρμόνιο και τα ντραμς.
Κάποιες κατηγορίες της ποπ είναι:
Ο όρος 'ποπ' συμπεριλαμβάνει το ροκ ν ρολλ, το ροκ (με το οποίο το 1960 και 1970 συχνά ταυτιζόταν η 'ποπ') την ρέγκε και την ελαφρά μουσική του 20ού αιώνα.

</doc>
<doc id="46347" url="https://el.wikipedia.org/wiki?curid=46347" title="Τζίμι Χέντριξ">
Τζίμι Χέντριξ

Ο Τζίμι Χέντριξ ("James Marshall "Jimi" Hendrix", 27 Νοεμβρίου 1942 – 18 Σεπτεμβρίου 1970), γεννημένος ως Τζόνι Άλεν Χέντριξ, ήταν Αμερικανός κιθαρίστας, τραγουδιστής και τραγουδοποιός. Θεωρείται από πολλούς ως ο κορυφαίος κιθαρίστας στην ιστορία της ροκ μουσικής. 
Ξεκίνησε το 1961 να παίζει 
διάφορους ρυθμούς μπλουζ της εποχής. Το 1966, μετέβη στο Λονδίνο όπου και δημιούργησε ως Τζίμι Χέντριξ, μαζί με τους Μιτς Μίτσελ στα τύμπανα και τον Νόελ Ρέντινγκ στο μπάσο, το φημισμένο συγκρότημά του, The Jimi Hendrix Experience, που γνώρισε τεράστια επιτυχία ξεκινώντας τις μεγάλες του εμφανίσεις από τη Γαλλία συνεχίζοντας σε άλλες πόλεις της Ευρώπης, με μεγάλες επιτυχίες τα τραγούδια ""Hey, Joe'", ""Purple Haze" και "The Wind Cries Mary'". Το 1968, το συγκρότημα διαλύθηκε και τον αμέσως επόμενο χρόνο, ο Χέντριξ συνέχισε με το συγκρότημα Band of Gypsys. Μια από τις πιο γνωστές του εμφανίσεις ήταν αυτή στο φεστιβάλ του Γούντστοκ στις 18 Αυγούστου του 1969, όπου, μεταξύ άλλων, παρουσίασε μια διασκευή του Εθνικού ύμνου των Ηνωμένων Πολιτειών.
Ο Τζίμι Χέντριξ χρησιμοποιώντας στο μέγιστο δυνατό τους ηλεκτρικούς ενισχυτές καθώς και τις δυνατότητες της μουσικής μίξης άνοιξε νέους ορίζοντες στο είδος αυτό της μουσικής με συνέπεια να καθιερωθεί πολύ γρήγορα.
Βρέθηκε νεκρός στις 18 Σεπτεμβρίου 1970 στο ξενοδοχείο "Samarkand" στο Λονδίνο όπου διέμενε. Αν και ως αιτία θανάτου προσδιορίστηκε αναρρόφηση τροφών, οι συνθήκες που οδήγησαν στο θάνατό του οφείλονταν σε υπερβολική λήψη βαρβιτουρικών. Ο τελευταίος άνθρωπος που ήταν μαζί του ήταν η Γερμανίδα σύντροφός του Μόνικα Ντάνεμαν.
Βιογραφία.
Τα πρώτα χρόνια.
Ο Τζίμι Χέντριξ γεννήθηκε με το όνομα Τζόνι Άλεν Χέντριξ στις 27 Νοεμβρίου 1942 στο Σιάτλ, από τον Αλ Χέντριξ και τη Λουσίλ Τζέτερ και ήταν ο μεγαλύτερος από τα πέντε αδέλφια της οικογένειας. Ο Αλ Χέντριξ πολέμησε στον Β΄ Παγκόσμιο Πόλεμο και αποστρατεύτηκε τον Σεπτέμβριο του 1945. Μετά την επιστροφή του άλλαξε το όνομα του πρωτότοκου γιου του σε Τζέιμς Μάρσαλ Χέντριξ. 
Οι γονείς του πήραν διαζύγιο το 1951. Η μητέρα του πέθανε από κίρρωση του ήπατος στις 2 Φεβρουαρίου 1958, λόγω μακροχρόνιων προβλημάτων εθισμού στο αλκοόλ. Την κηδεμονία του Τζίμι Χέντριξ ανέλαβε ο πατέρας του και τον μεγάλωσε στο Βανκούβερ μαζί με τη γιαγιά του. Τα τρία από τα πέντε αδέλφια του, αντιμετώπιζαν σοβαρά προβλήματα υγείας εκ γενετής, με τον Τζόζεφ να έχει πρόβλημα νοητικής στέρησης, την Κάθι να είναι τυφλή και την Πάμελα να έχει κινητικά προβλήματα. 
Ο χωρισμός των γονιών του τον επηρέασε, ωθώντας τον να είναι πιο ντροπαλός και ευαίσθητος. Στα 15 του χρόνια αγόρασε την πρώτη του ακουστική κιθάρα έναντι πέντε δολαρίων, από ένα γνωστό του πατέρα του. Έμαθε να παίζει, όντας αριστερόχειρας, ακούγοντας δίσκους του Μάντι Γουότερς, του Έλμορ Τζέιμς, του B.B. King, του Τσακ Μπέρι και του Έντι Κόχραν. Το 1959, ο πατέρας του του δώρισε την πρώτη του ηλεκτρική κιθάρα μάρκας "Supro Ozark". Πρώτες του μεγάλες επιρροές ήταν ο Muddy Waters και ο B. B. King.
Στη συνέχεια, έγινε μέλος διάφορων τοπικών συγκροτημάτων, δίνοντας την πρώτη του συναυλία στο υπόγειο μίας Εβραϊκής συναγωγής, στο Σιάτλ. Το πρώτο του επίσημο συγκρότημα ήταν οι Velvetones, ενώ ακολούθησαν οι Rocking Kings με τον Χέντριξ να κερδίζει το κοινό παίζοντας την κιθάρα ενώ την κρατούσε πίσω από το κεφάλι του ή ανάμεσα στα πόδια του. Στα τέλη της δεκαετίας του '50, έγινε αποδεκτός στο "Garfield High School" αλλά δεν ολοκλήρωσε τις σπουδές του λόγω απουσιών. Κατά τη δεκαετία του 1990 του απονεμήθηκε, μετά θάνατον, τιμητικό δίπλωμα.
Στρατιωτική θητεία.
Στα 19 του χρόνια, κατατάχθηκε στο στρατό για να αποφύγει τη σύλληψη λόγω του ότι οδηγούσε κλεμμένα αυτοκίνητα, με ημέρα κατάταξης την 31η Μαΐου Μαΐου 1961. Μετά τη δίμηνη βασική εκπαίδευση, μετατέθηκε στην 101η Αερομεταφερόμενη Μεραρχία, στο Φορτ Κάμπελ του Κεντάκι. Η σκληρή εκπαίδευση των αλεξιπτωτιστών τον οδήγησε στο να ζητήσει από τον πατέρα του να του στείλει την κιθάρα του, με τον Χέντριξ να ασχολείται περισσότερο με αυτήν, παραμελώντας τα καθήκοντα του.
Εκεί, γνώρισε τον μπασίστα Μπίλι Κοξ, με τον οποίο συνεργάστηκαν σχηματίζοντας τους Casuals, οι οποίοι έπαιζαν σε τοπικά κλαμπ. Στις 11 Ιανουαρίου του 1962, ο Χέντριξ ολοκλήρωσε την εκπαίδευση του, αλλά ο χαρακτήρας του προκαλούσε δυσαρέσκεια στους ανωτέρους του, με την χαλαρή αντιμετώπιση των καθηκόντων του να του προκαλεί συχνά προβλήματα. Στις 29 Ιουνίου 1962, αποστρατεύτηκε λόγω ακαταλληλότητας. Παρ' όλα αυτά, ο ίδιος δήλωσε ότι η αποστράτευση του ήλθε μετά από στραμπούληγμα του αστραγάλου του κατά την 26η πτώση του με αλεξίπτωτο.
Πρώτες συνεργασίες.
Στα τέλη του 1963, ο Χέντριξ σχημάτισε τους King Kasuals μαζί με τον Μπίλι Κοξ και μετακόμισαν στο Νάσβιλ όπου έπαιξαν για ένα μεγάλο διάστημα στο "Club del Morocco". Στην επόμενη διετία, συνεργάστηκε με ονόματα όπως ο Ουίλσον Πικέτ, ο Σαμ Κουκ, ο Τζάκι Ουίλσον, κ.α.
Στις αρχές του 1964, παραιτήθηκε από τους King Kasuals και μετακόμισε στο Χάρλεμ της Νέας Υόρκης, μαζί με την κοπέλα του, Φέι. Λίγο αργότερα, κέρδισε το πρώτο βραβείο σε διαγωνισμό ερασιτεχνών μουσικών στο Apollo Theater, ενώ ξεκίνησε να συνεργάζεται με διάφορα συγκροτήματα της περιοχής. Έγινε μέλος των The Isley Brothers, με πρώτη του ηχογράφηση το σινγκλ ""Testify", το οποίο κυκλοφόρησε μέσω της δισκογραφικής εταιρείας T-Neck τον Ιούνιο του 1964. Μετά από μία περιοδεία στις Ηνωμένες Πολιτείες, ο Χέντριξ αποχώρησε από το συγκρότημα.
Το καλοκαίρι του 1964, βοήθησε στην ενορχήστρωση του τραγουδιού "Mercy Mercy" του Ντον Κόβεϊ το οποίο σκαρφάλωσε στο Top-40 του Billboard, πριν ενταχθεί στους Upsetters του Λιτλ Ρίτσαρντ, παίζοντας στο σινγκλ "I Don't Know What You Got (But It's Got Me)" το οποίο έφθασε στο # 92 των αμερικάνικων τσαρτ. Στη συνέχεια, συμμετείχε στο "My Diary" της Ρόζα Λι Μπρουκς, όπου γνώρισε και τον Άρθουρ Λι των Love.
Στα τέλη Ιουλίου του 1965, απολύθηκε από το σχήμα του Λιτλ Ρίτσαρντ λόγω διαφωνιών με τον τραγουδιστή και επανενώθηκε με τους The Isley Brothers, ηχογραφώντας το σινγκλ "Move Over and Let Me Dance"" μέσω της "Atlantic". Στη συνέχεια, έγινε μέλος των Curtis Knight and the Squires, με τους οποίους έπαιξε στο σινγκλ ""How Would You Feel"".
Το 1966, σχημάτισε τους Jimmy James and the Blue Flames με τον 15χρονο κιθαρίστα Ράντι Γουλφ, τον μπασίστα Ράντι Πάλμερ και το ντράμερ Ντάνι Κάσεϊ. Το συγκρότημα έπαιξε εκτενώς σε κλαμπ της Νέας Υόρκης, μέχρι το Μάιο εκείνης της χρονιάς, όταν και διαλύθηκαν. Η φήμη του Χέντριξ άρχισε να εξαπλώνεται στη Νέα Υόρκη όπου τον ανακάλυψε ο Κρις Τσάντλερ των Άνιμαλς και τον έπεισε να πάει στο Λονδίνο.
Jimi Hendrix Experience.
Στις 24 Σεπτεμβρίου 1966, ο Τζίμι Χέντριξ έφθασε στο Λονδίνο και τις επόμενες ημέρες έκανε οντισιόν για μπασίστα και ντράμερ. Στις 29 του μήνα γνώρισε τον Νόελ Ρέντινγκ, ο οποίος ανέλαβε το μπάσο ενώ μέχρι τότε έπαιζε κιθάρα, και μία εβδομάδα αργότερα το ντράμερ Μιτς Μίτσελ. Το όνομα του τριμελούς "The Jimi Hendrix Experience" υιοθετήθηκε μετά από πρόταση του μάνατζερ τους, Μάικ Τζέφερι.
Το νεοσύστατο σχήμα έδωσε την πρώτη του συναυλία στις 13 Οκτωβρίου 1966 στο Εβρό της Γαλλίας μετά από πρόσκληση του Τζόνι Χαλιντέι. Μετά από άλλες τρεις ζωντανές εμφανίσεις επί γαλλικού εδάφους, οι Experience επέστρεψαν στην Αγγλία, όπου έγιναν γνωστοί για τις συναυλίες τους και τα υψηλά ντεσιμπέλ στα οποία έπαιζαν, όπως και για τη σπουδαία τεχνική κατάρτιση του Τζίμι Χέντριξ.
Τον Δεκέμβριο του 1966, κυκλοφόρησε το πρώτο τους σινγκλ, η διασκευή στο "Hey Joe" του Μπίλι Ρόμπερτς, το οποίο σκαρφάλωσε στο # 6 των βρετανικών τσαρτ. Στις 11 Ιανουαρίου 1967, έπαιξαν ζωντανά στο κλαμπ "Bag O' Nails", με πληθώρα διασημοτήτων να βρίσκονται στο κοινό, με τον Χέντριξ να κερδίζει τον θαυμασμό μεγάλων μουσικών του είδους όπως ο Έρικ Κλάπτον, ο Μικ Τζάγκερ, ο Τζεφ Μπεκ, κ.α..
Στις 12 Μαΐου 1967, κυκλοφόρησε το πρώτο τους άλμπουμ με τίτλο ""Are You Experienced?", σκαρφαλώνοντας στη δεύτερη θέση στη Μεγάλη Βρετανία και την πέμπτη στις Ηνωμένες Πολιτείες, συνοδευόμενο από τις Top-10 επιτυχίες "Purple Haze" και "The Wind Cries Mary"". Το άλμπουμ έχει πλέον βραβευθεί ως τετραπλά πλατινένιο.
Παρά τη μεγάλη αρχική τους επιτυχία στην Ευρώπη, οι Experience αναγνωρίστηκαν στην αντίπερα όχθη του Ατλαντικού μετά την εμφάνιση τους στο "Monterey International Pop Festival", στις 18 Ιουνίου 1967. Στο τέλος της εμφάνισης τους, ο Χέντριξ έβαλε φωτιά στην κιθάρα του, επί σκηνής. Στη συνέχεια έπαιξαν για πέντε συνεχόμενες ημέρες στο "Fillmore West" του Σαν Φρανσίσκο, για να περιοδεύσουν στις Ηνωμένες Πολιτείες ανοίγοντας τις εμφανίσεις των The Monkees και ηχογραφώντας νέα κομμάτια για το δεύτερο τους άλμπουμ στα "Mayfair Studios" της Νέας Υόρκης.
Στις 1 Δεκεμβρίου 1967, κυκλοφόρησε ο δεύτερος τους δίσκος με τίτλο "", σκαρφαλώνοντας στο Top-5 σε Βρετανία και Αμερική. Το άλμπουμ κυκλοφόρησε μέσα στο 1967 με σκοπό να εκπληρώσουν τον όρο στο συμβόλαιο τους που τους υποχρέωνε να ηχογραφήσουν δύο δίσκους μέσα στο συγκεκριμένο έτος. Ο Χέντριξ δήλωσε απογοητευμένος από το εξώφυλλο του δίσκου, προτιμώντας να επεδείκνυε την προγονική του, ινδιάνικη παράδοση.
Ο τρίτος δίσκος του συγκροτήματος ηχογραφήθηκε στα "Record Plant Studios", με τον Χέντριξ να ηχογραφεί και το μπάσο σε έξι από τα δεκαέξι κομμάτια του άλμπουμ, αφού ο Ρέντινγκ, έχοντας δημιουργήσει το προσωπικό του σχήμα με την ονομασία Fat Matress, δυσκολευόταν να καλύψει τις υποχρεώσεις του. Σε αυτή την περίοδο, ο κιθαρίστας ξεκίνησε να πειραματίζεται και με άλλους μουσικούς.
Στις 25 Οκτωβρίου 1968, κυκλοφόρησε το άλμπουμ με τίτλο ""Electric Ladyland", ανεβαίνοντας στην κορυφή του Billboard στις Ηνωμένες Πολιτείες. Ο δίσκος περιείχε τις επιτυχίες "Burning of the Midnight Lamp", "All Along the Watchtower" και "Crosstown Traffic", όπως και το "Voodoo Child (Slight Return)"", το οποίο κυκλοφόρησε μετά το θάνατο του καλλιτέχνη, δύο χρόνια αργότερα ανεβαίνοντας στο # 1 στη Μεγάλη Βρετανία.
Στις αρχές του 1969, οι Experience περιόδευσαν στην κεντρική Ευρώπη, παίζοντας τις δύο τελευταίες τους ευρωπαϊκές συναυλίες στο "Royal Albert Hall" του Λονδίνου, στις 18 και 24 Φεβρουαρίου 1969.
Το συγκρότημα μετέβη στις Ηνωμένες Πολιτείες, όπου οι συνεχείς διαφωνίες του Ρέντινγκ με τον Χέντριξ οδήγησαν τον πρώτο σε αποχώρηση, με τελευταία του εμφάνιση στο Pop Festival του Ντένβερ. Ο Χέντριξ κάλεσε τον παλιό του φίλο, Μπίλι Κοξ, μαζί με τον οποίο εμφανίστηκε στο "φεστιβάλ του Γούντστοκ", μία εμφάνιση για την οποία παρέλαβε συνολικά 44.000 δολάρια. Το συγκρότημα εμφανίστηκε στις οκτώ το πρωί της τέταρτης ημέρας του φεστιβάλ, κλείνοντας τις εμφανίσεις των συγκροτημάτων μπροστά σε μικρότερο κοινό σε σύγκριση με τις προηγούμενες ημέρες. Στο set list του, περιλήφθηκε μία εκτέλεση του εθνικού ύμνου των ΗΠΑ, ενώ φεύγοντας από τη σκηνή, ο κιθαρίστας λιποθύμησε.
Band of Gypsys.
Μετά τη διάλυση των Experience στις αρχές του 1969, ο Χέντριξ δημιούργησε τους Gypsy Sun and Rainbows, οι οποίοι τυπικά εμφανίστηκαν για πρώτη φορά στο φεστιβάλ του Γούντστοκ. Μετά την ένταξη του ντράμερ Μπάντι Μάιλς στο συγκρότημα, ο Χέντριξ υιοθέτησε το όνομα Band of Gypsys.
Πρώτη τους ηχογράφηση ήταν το σινγκλ ""Stepping Stone" για τη Reprise Records και έδωσαν τις πρώτες τους τέσσερις συναυλίες στο Fillmore East στα τέλη της χρονιάς. Οι εμφανίσεις τους ηχογραφήθηκαν για να κυκλοφορήσουν μέσω της Capitol, καλύπτοντας τις υποχρεώσεις του καλλιτέχνη για νέο υλικό, ολοκληρώνοντας το συμβόλαιο που είχε υπογράψει το 1966 με το μάνατζερ Εντ Τσάλπιν. Ο δίσκος με την ονομασία "Band of Gypsys" περιελάμβανε νέο υλικό και ανέβηκε στο Top-10 στις Η.Π.Α. και τη Μεγάλη Βρετανία, ενώ έχει πλέον βραβευθεί ως διπλά πλατινένιος.
Το συγκρότημα διαλύθηκε, εν μέρει εξαιτίας της απρόβλεπτης και αλλοπρόσαλλης συμπεριφοράς του Χέντριξ στη σκηνή και μετά από μία συναυλία στο Madison Square Garden στις 28 Ιανουαρίου 1970, όπου ο Χέντριξ προσέβαλε μία κοπέλα από το κοινό, πριν αποχωρήσει από τη σκηνή, έχοντας παίξει μόλις δύο κομμάτια. 
The Cry of Love.
Μετά τη διάλυση των Band of Gypsys, ο μάνατζερ του συγκροτήματος προσπάθησε να επανενώσει τους Experience, προσκαλώντας και πάλι τους Ρέντινγκ και Μίτσελ. Παρ' όλα αυτά, όταν ο Ρέντινγκ έφθασε στη Νέα Υόρκη, του ανακοινώθηκε ότι τη θέση του μπασίστα θα έπαιρνε ο Μπίλι Κοξ.
Στις αρχές του 1970, ηχογράφησαν αρκετά τραγούδια τα οποία κατέληξαν στο άλμπουμ "The Cry of Love"". Τον Απρίλιο σταμάτησαν τις ηχογραφήσεις ξεκινώντας να περιοδεύουν από το Λος Άντζελες, όπου έπαιξαν μπροστά σε 20.000 θεατές. Συνέχισαν να πραγματοποιούν ζωντανές εμφανίσεις και να ηχογραφούν στα "Record Plant Studios" της Νέας Υόρκης. Στις 4 Ιουλίου 1970 έπαιξαν μπροστά σε 600.000 θεατές στο "Atlanta International Pop Festival", ενώ η περιοδεία ολοκληρώθηκε στη Χαβάη, στις 1 Αυγούστου.
Τον Σεπτέμβριο του 1970, ήταν προγραμματισμένη μία ευρωπαϊκή περιοδεία για το συγκρότημα, αλλά μετά από δύο συναυλίες στη Σουηδία, δύο στη Δανία και άλλες δύο στη Γερμανία, αποφάσισαν να ακυρώσουν την εμφάνιση τους στο Ρότερνταμ στις 13 Σεπτεμβρίου, αναβάλλοντας την υπόλοιπη περιοδεία.
Θάνατος.
Στις 17 Σεπτεμβρίου 1970, ο Τζίμι Χέντριξ συνάντησε τη φίλη του, Μόνικα Ντάνεμαν, στο ξενοδοχείο Samarkand του Νότινγκ Χιλ στο Λονδίνο. Μετά από κατανάλωση αλκοόλ, η Ντάνεμαν οδήγησε τον Χέντριξ στην οικία φίλου τους, όπου παρέμειναν για λίγη ώρα και μετά επέστρεψαν στο διαμέρισμα της, στις τρεις τη νύχτα. Σύμφωνα με τη μοναδική μαρτυρία από τη Ντάνεμαν, παρέμειναν άυπνοι μέχρι τις επτά το πρωί, όταν και αποφάσισαν να κοιμηθούν. Τέσσερις ώρες αργότερα, βρήκε τον Χέντριξ ζωντανό αλλά αναίσθητο και χωρίς να μπορεί να ξυπνήσει. Αμέσως, κάλεσε ασθενοφόρο το οποίο έφθασε 18 λεπτά αργότερα και μετέφερε τον Χέντριξ στο νοσοκομείο St. Mary Abbot's, όπου ανακοινώθηκε ο θάνατος του στις 12:45 της 18ης Σεπτεμβρίου 1970. Λίγο νωρίτερα, το μήνυμα που βρήκε ο Κρις Τσάντλερ στον τηλεφωνητή του ήταν μια κραυγή αγωνίας: "Χρειάζομαι βοήθεια". 
Ο "μαύρος Έλβις Πρίσλεϊ", ο "Άρθουρ Ρουμπινστάιν της κιθάρας", η "βόμβα Χέντριξ" έσβησε στο απόγειο της καριέρας του. Η νεκροψία έδειξε ότι ο θάνατος του κιθαρίστα προήλθε από πνευμονική αναρρόφηση του εμετού του και ασφυξία ενώ βρισκόταν υπό την επήρεια βαρβιτουρικών. Αργότερα, η Ντάνεμαν αποκάλυψε ότι ο Χέντριξ είχε λάβει εννέα ταμπλέτες Vesparax, 18 φορές πάνω από την επιτρεπτή δόση. Ορισμένοι αμφισβητούν αυτή την εκδοχή και επιμένουν να χαρακτηρίζουν "μυστηριώδη" τον θάνατο του ειδώλου της νεολαίας της αμφισβήτησης.
Η κηδεία του Τζίμι Χέντριξ πραγματοποιήθηκε στις 1 Οκτωβρίου 1970, στην εκκλησία Βαπτιστών του Ντάνλοπ και η ταφή του στο κοιμητήριο του Γκρίνγουντ στο Ρέντον της Ουάσινγκτον.

</doc>
<doc id="46348" url="https://el.wikipedia.org/wiki?curid=46348" title="Γήπεδο ποδοσφαίρου">
Γήπεδο ποδοσφαίρου

Το γήπεδο ποδοσφαίρου είναι ο χώρος στον οποίο παίζεται το ποδόσφαιρο. Οι διαστάσεις και οι προδιαγραφές του καθορίζονται από τη FIFA. Συνήθως το γήπεδο ποδοσφαίρου αποτελεί μέρος ενός σταδίου ποδοσφαίρου.
Ο αγωνιστικός χώρος.
Τα παιχνίδια μπορούν να παίζονται σε φυσικο χόρτο ή τεχνητό χόρτο, σύμφωνα με τους κανόνες κάθε διοργάνωσης.
Δεδομένου ότι οι Κανονισμοί του Παιχνιδιού διατυπώθηκαν στην Αγγλία και αρχικώς αποφασίζονταν από τις τέσσερις βρετανικές ποδοσφαιρικές ομοσπονδίες και το Διεθνές Ποδοσφαιρικό Συμβούλιο, οι τυποποιημένες διαστάσεις ενός ποδοσφαιρικού γηπέδου εκφράζονταν σε βρετανικές μονάδες μέτρησης. Στη σύγχρονη εποχή οι Κανονισμοί του Παιχνιδιού εκφράζονται σε διεθνείς κατά προσέγγιση ισοδύναμες, διαστάσεις. Ωστόσο, υπάρχει η τάση χρήσης των παραδοσιακών μονάδων σε αγγλόφωνες χώρες.
Ο αγωνιστικός χώρος διεξαγωγής του ποδοσφαίρου είναι ένα γήπεδο σε σχήμα ορθογώνιου παραλληλόγραμμου (βλ. εικόνα), το οποίο πρέπει να χαράσσεται με γραμμές. Οι γραμμές αυτές ανήκουν στις περιοχές των οποίων αποτελούν τα όρια. Όλες οι γραμμές πρέπει να έχουν το ίδιο πλάτος, το οποίο δεν πρέπει να υπερβαίνει τα 12 εκατοστά. Οι δύο μεγαλύτερες σε μήκος γραμμές ονομάζονται πλάγιες γραμμές. Οι δύο μικρότερες σε μήκος γραμμές ονομάζονται γραμμές τέρματος Για διεθνείς ποδοσφαιρικούς αγώνες ενηλίκων το μήκος της πλάγιας γραμμής πρέπει να κυμαίνεται από 100 μέχρι 110 μέτρα και η γραμμή τέρματος από 64 μέχρι 75 μέτρα. Για μη διεθνείς ποδοσφαιρικούς αγώνες(δηλαδή μόνο για ερασιτεχνικούς αγώνες)η πλάγια γραμμή μπορεί να έχει μήκος 90 έως 120 μέτρα και η γραμμή τέρματος από 45 έως 90 μέτρα, με την προϋπόθεση ότι ο αγωνιστικός χώρος δεν θα γίνει τετράγωνο (το μήκος της πλάγιας γραμμής πρέπει να είναι πάντα μεγαλύτερο από το μήκος της γραμμής τέρματος). Το Διεθνές Ποδοσφαιρικό Συμβούλιο ενέκρινε, το 2008, τυποποιημένα μεγέθη (105 μέτρα για την πλάγια γραμμή και 68 μέτρα για τη γραμμή τέρματος) για διεθνές αγώνες επιπέδου Α, η απόφαση τέθηκε σε αναμονή και ποτέ δεν εφαρμόστηκε.
Ο αγωνιστικός χώρος χωρίζεται σε δύο τμήματα με μία διχοτόμο γραμμή (γραμμή κέντρου), η οποία συναντά το μέσο κάθε πλάγιας γραμμής. Το σημείο του κέντρου βρίσκεται στη μέση της διχοτόμου γραμμής. Γύρω από αυτό σημειώνεται ένας κύκλος με ακτίνα 9,15 μέτρα.
Κάθετα προς τη γραμμή τέρματος χαράσσονται δύο γραμμές που αρχίζουν από απόσταση 5,50 μέτρων από το εσωτερικό κάθετο δοκαριού. Οι γραμμές αυτές εκτείνονται μέσα στον αγωνιστικό χώρο σε απόσταση 5,50 μέτρων και ενώνονται με μία γραμμή παράλληλη με τη γραμμή τέρματος. Η περιοχή που καθορίζεται από τις γραμμές αυτές και την γραμμή τέρματος αποτελεί την «περιοχή τέρματος» ή «μικρή περιοχή».
Κάθετα προς τη γραμμή τέρματος χαράσσονται δύο γραμμές που αρχίζουν από απόσταση 16,50 μέτρων από το εσωτερικό κάθε κάθετου δοκαριού. Οι γραμμές αυτές εκτείνονται μέσα στον αγωνιστικό χώρο, σε απόσταση 16,50 μέτρων και ενώνονται με μία γραμμή παράλληλη με τη γραμμή τέρματος. Η περιοχή που καθορίζεται από τις γραμμές αυτές και τη γραμμή τέρματος αποτελεί την περιοχή πέναλτι. Μέσα σε κάθε περιοχή πέναλτι, αποτυπώνεται το σημείο του πέναλτι, σε απόσταση 11 μέτρων από τη μέση μεταξύ των κάθετων δοκαριών και σε ίση απόσταση από αυτά. Έξω από την περιοχή πέναλτι χαράσσεται ένα τόξο κύκλου με ακτίνα 9,15 μέτρων από το κέντρο κάθε σημείου πέναλτι.
Σε κάθε γωνία (κόρνερ) του αγωνιστικού χώρου τοποθετείται ένα κοντάρι ύψους το λιγότερο 1,5 μέτρα, χωρίς αιχμηρή κορυφή, με σημαία. Κοντάρια με σημαία επιτρέπεται να τοποθετηθούν στο κάθε άκρο της διχοτόμου γραμμής σε απόσταση το λιγότερο 1 μέτρο έξω από την πλάγια γραμμή. Στο εσωτερικό τμήμα του αγωνιστικού χώρου χαράσσεται ένα τεταρτημόριο κύκλου με ακτίνα 1 μέτρο από κάθε κοντάρι με σημαία του κόρνερ.
Ένα ορθογώνιο τέρμα είναι τοποθετημένη στο μέσο κάθε γραμμής τέρματος. Τα δύο κάθετα δοκάρια της εστίας βρίσκονται σε ίση απόσταση από κάθε κοντάρι με σημαία του κόρνερ και οι κορυφές τους ενώνονται από ένα οριζόντιο δοκάρι. Οι κάθετες και η οριζόντια δοκός πρέπει να είναι κατασκευασμένες από ξύλο, μέταλλο ή άλλο εγκεκριμένο υλικό. Επιτρέπεται να έχουν σχήμα τετράγωνο, ορθογώνιο, κυκλικό ή ελλειπτικό και δεν πρέπει να είναι επικίνδυνα για τους παίχτες. Η απόσταση μεταξύ των κάθετων δοκαριών είναι 7,32 μέτρα και η απόσταση από το χαμηλότερο άκρο του οριζόντιου δοκαριού μέχρι το έδαφος είναι 2,44 μέτρα. Και τα δύο κάθετα δοκάρια και το οριζόντιο δοκάρι έχουν το ίδιο πλάτος και πάχος, όχι μεγαλύτερο από 12 εκατοστά. Οι γραμμές τέρματος πρέπει να έχουν το ίδιο πλάτος με τα κάθετα δοκάρια και το οριζόντιο δοκάρι. Στο τέρμα και στο έδαφος πίσω από το τέρμα επιτρέπεται να αναρτηθούν δίχτυα (αν και δεν είναι απαραίτητα σύμφωνα με τους Κανονισμούς του Παιχνιδιού), με την προϋπόθεση ότι είναι καλά στερεωμένα και δεν εμποδίζουν τον τερματοφύλακα. Το χρώμα των κάθετων και οριζόντιων δοκαριών πρέπει να είναι λευκό. Τα τέρματα πρέπει να είναι αγκυρωμένα με ασφάλεια στο έδαφος. Επιτρέπεται η χρήση μεταφερόμενων τερμάτων, εφόσον πληρούν αυτή την προϋπόθεση.

</doc>
<doc id="46350" url="https://el.wikipedia.org/wiki?curid=46350" title="Jimi Hendrix">
Jimi Hendrix



</doc>
<doc id="46351" url="https://el.wikipedia.org/wiki?curid=46351" title="Παλαίκαστρο Λασιθίου">
Παλαίκαστρο Λασιθίου

Το Παλαίκαστρο βρίσκεται 18 χιλιόμετρα ανατολικά της Σητείας. Σύμφωνα με την απογραφή του 2011 έχει 953 κατοίκους. Είναι έδρα ομώνυμης κοινότητος του δήμου Σητείας, στην Περιφεριακή Ενότητα Λασιθίου, ενώ το πρόγραμμα Καποδίστριας ήταν και έδρα του τότε Δήμου Ιτάνου. Στην ευρύτερη περιοχή του Παλαικάστρου βρίσκονται αρχαιολογικά και ιστορικά μνημεία. Ιδιαίτερα γνωστό είναι το σπάνιο φοινικόδασος Βάι, που απέχει 7 χιλιόμετρα από τον οικισμό.
Ιστορικά στοιχεία.
Στην περιοχή Ρουσολάκκος, 2 χιλιόμετρα από το χωριό, στην παραλία Χιόνα, αποκαλύφθηκε από τις ανασκαφές που πραγματοποίησαν ο Άγγλοι αρχαιολόγοι R. C. Bosanquet και R. M. Dawkinns στις αρχές του 20ού αιώνα μια μινωική πόλη, η οποία άκμασε την υστερομινωική περίοδο, μέχρι τον 15ο αιώνα π.Χ.. Εδώ βρέθηκαν οι Μινωικές μήτρες του Παλαικάστρου και ο Κούρος Παλαικάστρου. Επίσης βρέθηκαν τάφοι της πρωτομινωικής και μεσομινωικής περιόδου. Το όνομα της πόλης δεν είναι γνωστό. Ο Paul Faure την ταύτισε με την αρχαία πόλη Δραγμό που αναφέρει ο Στέφανος ο Βυζάντιος. Στην πόλη αυτή βρισκόταν το ιερό του Δικταίου Δία, ένα από τα γνωστότερα της ανατολικής Κρήτης. Η λατρεία στο ιερό συνεχίστηκε μέχρι τους ρωμαϊκούς χρόνους. Στο ύψωμα Πετσοφάς, νοτιοανατολικά του Παλαίκαστρου, βρισκόταν σημαντικό ιερό κορυφής, στο οποίο βρέθηκαν ειδώλια λατρευτών.
Κοντά στο φοινικόδασος του Βάι, βόρεια από το Παλαίκαστρο, βρίσκεται η αρχαία πόλη Ίτανος ή Ερημούπολη. Η ίδρυση της πόλης ανάγεται στα προϊστορικά χρόνια και αναφέρεται στα ομηρικά έπη. Η πόλη ήταν σημαντικό κέντρο διαμετακομιστικού εμπορίου και εξήγαγε πορφύρα, σπόγγους, γυαλί και αλιεύματα, ενώ η πόλη είχε έσοδα και από το ιερό του Δικταίου Δία. Η Ίτανος ήταν σε διαμάχη με την Πραισό και αργότερα με την Ιεράπυτνα. Η Ίτανος συνέχισε να είναι σημαντική πόλη κατά την ρωμαϊκή εποχή, μέχρι που καταστράφηκε τη βυζαντινή εποχή. Υπάρχουν ενδείξεις ότι η Ίτανος κατοικήθηκε και την ενετική εποχή. 
Επίσης, στο απομονωμένο ύψωμα Καστρί, κοντά στη θάλασσα, έχουν ανασκαφεί οικήματα της γεωμετρικής και ελληνιστικής εποχής. Στο ύψωμα Καστρί οι Ενετοί κατασκεύασαν οχυρό, το οποίο ονόμασαν Paleo Castro, για την προστασία των πλοίων που ελλιμενίζονταν στην περιοχή. Το φρούριο όμως εγκαταλείφθηκε και ο Εβλιγιά Τσελεμπή το 1688 αναφέρει ότι ήταν ερειπωμένο.
Το χωριό του Παλαίκαστρου δεν υπήρχε κατά την ενετοκρατία. Αναφέρεται για πρώτη φορά στην απογραφή του 1881, με 143 χριστιανούς κατοίκους. Η πορεία του πληθυσμού σύμφωνα με τις απογραφές:
Κοινότητα Παλαικάστρου.
Εκτός από την έδρα της, η Κοινότητα Παλαικάστρου περιλαμβάνει και τους οικισμούς Αγκάθια, Βίγλα, Κουρεμένος, Κυριαμάδι, Λύδια, Μερτύδια, Τοπλού, Χιώνα και Χοχλακιές. Η απογραφή του 2011 αναφέρει:
Η κοινότητα του 2011 είχει 1.227 κατοίκους.
Το 2017 προστέθηκαν η Κοινότητα Μητάτου και οι οικισμοί της:
Συνολικά η Κοινότητα έχει 1.275 κατοίκους.
Η Κοινότητα εκπροσωπείται από πενταμελές συμβούλιο με επικεφαλής τον Πρόεδρο κ. Νικόλαο Χατζηδάκη.
Κοινοτάρχες Παλαικάστρου.
Οι κάτωθι εκλέχθηκαν και υπηρέτησαν (ή υπηρετούν) ως Πρόεδροι της Κοινότητος Παλαικάστρου.

</doc>
<doc id="46352" url="https://el.wikipedia.org/wiki?curid=46352" title="Εθνική Φρουρά (Κύπρος)">
Εθνική Φρουρά (Κύπρος)

Η Εθνική Φρουρά (Ε.Φ.) αποτελεί την συνδυασμένη ένοπλη δύναμη της Κύπρου, που περιλαμβάνει χερσαίες, ναυτικές και αεροπορικές δυνάμεις. Συγκροτήθηκε μετά την ανακήρυξη της ανεξαρτησίας της Κύπρου, σύμφωνα με τα άρθρα από 129 μέχρι του 132 του Συντάγματος της Κυπριακής Δημοκρατίας του 1960. Υπάγεται διοικητικά στο Γενικό Επιτελείο Εθνικής Φρουράς (Γ.Ε.Ε.Φ.).
Ιστορία.
Αρχικά αποτελείτο από 2.000 άνδρες εκ των οποίων το 60% ήταν Ελληνοκύπριοι και το 40% ήταν Τουρκοκύπριοι. Η στρατιωτική θητεία τότε δεν ήταν υποχρεωτική, πλην όμως παρεχόταν δυνατότητα επιβολής της κατόπιν συμφωνίας των Προέδρου και Αντιπροέδρου.
Τον Ιούνιο του 1964 η Κυπριακή Βουλή ψήφισε τον Νόμο 20 "Περί Εθνικής Φρουράς" με τον οποίο και καθιερώθηκε η υποχρεωτική στράτευση, όπου και άρχισε τότε ουσιαστικά η συγκρότηση του εθνικού κυπριακού στρατού. Πρώτος Αρχηγός της Εθνικής Φρουράς ήταν ο Γεώργιος Γρίβας.
Τον Ιούλιο του 1974 το δικτατορικό καθεστώς στην Ελλάδα χρησιμοποίησε τμήματα της Εθνικής Φρουράς κατά το πραξικόπημα του 1974 κατά του Μακαρίου. Λίγες μέρες αργότερα, η Εθνική Φρουρά αμύνθηκε την εισβολή του Αττίλα Ι μαζί με την ΕΛΔΥΚ στην Κερύνεια, εντός των τειχών της Λευκωσίας καθώς και στη περιοχή του αεροδρομίου επιφέροντας σημαντικές απώλειες στον εχθρό. Δεν κατάφερε όμως να αντιμετωπίσει την δεύτερη τουρκική εισβολή τον Αττίλα ΙΙ που επιχειρήθηκε στα μέσα Αυγούστου του ίδιου έτους, παρά τις υποσχέσεις της ελληνικής κυβέρνησης εθνικής ενότητας για βοήθεια, με συνέπεια περίπου το 40% του κυπριακού εδάφους να βρίσκεται μέχρι σήμερα υπό τουρκική κατοχή.
Έμβλημα.
Ως έμβλημα της Εθνικής Φρουράς καθιερώθηκε από της ίδρυσής της, το 1964, ο μαύρος δικέφαλος αετός με αναπεπταμένες τις πτέρυγες σε κίτρινο φόντο, περιγεγραμμένος μαύρης περιμέτρου επί θυρεού, στο άνω μέρος του οποίου φέρεται με λευκά γράμματα ο τίτλος «ΕΘΝΙΚΗ ΦΡΟΥΡΑ». Ο δικέφαλος αετός συμβολίζοντας την οικουμενικότητα του ελληνικού πνεύματος φέρει επιστήθια, ως αιγίδα, τον ισόκερο σταυρό σημαίας φρουρίου.
Στρατιωτική θητεία.
Στην παρούσα φάση, μόνο οι Έλληνες Κύπριοι υπηρετούν στην Εθνική Φρουρά. Νομικά, η Ελληνική Κοινότητα αποτελείται από τον Εθνικά Ελληνικό πληθυσμό, καθώς επίσης και από Κύπριους οι οποίοι ανήκουν στις τρεις Χριστιανικές μειονότητες – Αρμένιους, Λατίνους και Μαρωνίτες. Από το 2008, η στρατιωτική θητεία είναι υποχρεωτική για όλα τα μέλη της Ελληνικής Κοινότητας και όχι μόνο για τους Εθνικά Έλληνες. Ο τωρινός Αρχηγός της Εθνικής Φρουράς, όπως και οι προκάτοχοί του, είναι ένας Έλληνας Ανώτατος Αξιωματικός.
Η στρατιωτική θητεία στην Κυπριακή Δημοκρατία είναι υποχρεωτική για όλους τους άρρενες. Η διάρκειά της είναι 14 μήνες. Όλοι οι άρρενες επισκέπτες του νησιού (ηλικίας 16 και άνω), οι οποίοι είναι Κύπριοι εκ πατρογονίας, υποχρεούνται να εξασφαλίσουν άδεια εξόδου από το Υπουργείο Άμυνας.
Από το 2018, οι πλοιοκτήτες και τα τέκνα τους, απαλλάσσονται από την υποχρέωση της στρατιωτικής θητείας. Απο το 2011 η ομοφυλοφιλια δεν είναι λόγος απαλλαγής αλλά ο κυπριακός στρατός παραμένει από τους πιο ομοφοβικούς στην Ευρώπη.
Όπλα - Σώματα - Ειδικές Δυνάμεις.
Σώματα Στρατού Ξηράς.
Κοινά Σώματα
Οργάνωση.
Η Εθνική Φρουρά (ΕΦ) διοικείται από το Γενικό Επιτελείο Εθνικής Φρουράς (ΓΕΕΦ). Τμήμα της Εθνικής Φρουράς αποτελεί η Εθνοφυλακή. Περαιτέρω, υπάρχουν διάφοροι δομημένοι Σχηματισμοί και Διοικήσεις (Δκσεις) οι οποίοι είναι:
Πολεμικό Ναυτικό.
Το Πολεμικό Ναυτικό της Κυπριακής Δημοκρατίας τελεί τον έλεγχο της Διοίκησης Ναυτικού (ΔΝ). Η δύναμη αποτελείται από τις:
Πολεμική Αεροπορία.
Η Πολεμική Αεροπορία της Κυπριακής Δημοκρατίας τελεί τον έλεγχο της Διοίκησης Αεροπορίας (ΔΑ). Η Διοίκηση Αεροπορίας αποτελείται από τις:
Εξοπλισμός.
Στρατός Ξηράς:
Άρματα Μάχης:
ΤΟΜΠ/ΤΟΜΑ:
Πυροβολικό:
"Πολεμική Αεροπορία (ΔΑ):"
"Πολεμικό Ναυτικό (ΔΝ):"

</doc>
<doc id="46354" url="https://el.wikipedia.org/wiki?curid=46354" title="Μαθηματική σύνταξις">
Μαθηματική σύνταξις

Το Μαθηματική σύνταξις ή Αλμαγέστη αποτελεί το μεγαλύτερο και σημαντικότερο αστρονομικό σύγγραμμα της Αρχαιότητας, η αυθεντία του οποίου διατηρήθηκε μέχρι τον δέκατο έκτο αιώνα. Αποτελεί την κύρια πηγή στην οποία ανατρέχουν οι αστρονόμοι μέχρι και σήμερα για ιστορικά δεδομένα, καθόσον υπήρξε ο βασικός αστρονομικός οδηγός για περίπου μιάμιση χιλιετία.
Ο αρχικός τίτλος του έργου αυτού ήταν «Μαθηματικὴ Σύνταξις» και γράφτηκε από τον Κλαύδιο Πτολεμαίο, έναν από τους σημαντικότερους αστρονόμους της ρωμαϊκής εποχής, περί το 140 μ.Χ. Η μετονομασία του σε «Αλμαγέστη» οφείλεται στους αστρονόμους της Δύσης και προήλθε από το ακόλουθο γεγονός: μεταγενέστεροι αντιγραφείς πρόσθεσαν στον τίτλο το επίθετο «Μεγίστη» πιθανώς λόγω του μεγάλου όγκου του (13 βιβλία) αλλά και της μεγίστης σπουδαιότητάς του, όπως επίσης και για να το διακρίνουν από το μικρότερο βιβλίο του Πτολεμαίου, την "«Τετράβιβλο»". Οι Άραβες μετέφρασαν τη «Μαθηματική Σύνταξη» περί τον ένατο αιώνα και τον μεν αρχικό τίτλο τον απέδωσαν με τον όρο (λέξη) «κιτάπ» (=βίβλος), το δε «Μεγίστη» το άφησαν αμετάφραστο, προσθέτοντας όμως το αραβικό άρθρο «Αλ». Ο τίτλος λοιπόν έλαβε τη μορφή «Κιτάπ Αλ Μετζίστι». Όταν όμως οι Ευρωπαίοι μετέφρασαν το έργο εκ του αραβικού εξέλαβαν το «Αλ Μεγίστη» ως όνομα του συγγραφέα και μεταγλώττισαν τον τίτλο σε «Βίβλος του Μεγίστου». Αυτού αργότερα ακολούθησε σύντμηση ως «Αλμαγέστη».
Όταν κατά τον δέκατο πέμπτο αιώνα ο Ιωάννης Βησσαρίων έφερε στη Δύση τη «Μαθηματική Σύνταξη» και ανακαλύφθηκε τότε πως συγγραφέας του έργου ήταν ο αλεξανδρινός Κλαύδιος Πτολεμαίος, αυτό δεν μπορούσε πλέον να επιβληθεί. Ακόμα και σήμερα στην Ελλάδα αναφέρεται το σύγγραμμα αυτό άλλοτε ως «Αλμαγέστη» και άλλοτε ως «Μαθηματική Σύνταξη».
Το έργο.
Το έργο αυτό αποτελείται από 13 βιβλία που φέρουν ελληνική αρίθμηση με κεφαλαία γράμματα από Α΄ μέχρι ΙΓ΄.
Στο Α΄ Βιβλίο αναπτύσσεται το «πτολεμαϊκό σύστημα του κόσμου», το οποίο και αναλύεται στα επόμενα δύο βιβλία Β΄ και Γ΄. Τα Δ΄ και Ε΄ αναφέρονται στις κινήσεις της Σελήνης ενώ το Στ΄ στις κινήσεις και τις παραλλάξεις Σελήνης και Ηλίου. Το Ζ΄ αναφέρεται στο φαινόμενο της μετάπτωσης, όμως από το βιβλίο αυτό αρχίζει και ο θαυμαστός κατάλογος των αστέρων, σύμφωνα με τις παρατηρήσεις που έκαναν ο Ίππαρχος και ο Κλαύδιος Πτολεμαίος, ο οποίος κατάλογος τελειώνει στο πρώτο ήμισυ του Η΄ Βιβλίου. Το υπόλοιπο του Η΄ Βιβλίου αναφέρεται στα περί Γαλαξία και τα υπόλοιπα βιβλία από το Θ΄ και μετά αναφέρονται στους πλανήτες.
Αναλυτικά:
Ο Πτολεμαίος εντόπισε 48 αστερισμούς: Οι 12 του ζωδιακού κύκλου, 21 στα βόρεια του ζωδιακού κύκλου και 15 στα νότια.
Επίσης στο σύγγραμμα αυτό περιλαμβάνονται επίπεδη και σφαιρική τριγωνομετρία, καθώς και περιγραφή αστρονομικών οργάνων της εποχής του Πτολεμαίου.
Η κοσμολογία του Πτολεμαίου.
Η κοσμολογία της σύνταξις περιλαμβάνει πέντε βασικά σημεία, καθένα από τα οποία αποτελεί αντικείμενο ενός κεφαλαίου στο Βιβλίο Α'. Αυτό που ακολουθεί είναι μια στενή μετάφραση του λόγου του Πτολεμαίου.

</doc>
<doc id="46355" url="https://el.wikipedia.org/wiki?curid=46355" title="Πλοηγίδα">
Πλοηγίδα

Η πλοηγίδα ή πλοηγίς (Pilot boat), είναι μικρό ελαφρύ σχετικά σκάφος που ανήκει στη κατηγορία των βοηθητικών πλοίων της ναυτιλίας και που παρέχει εξυπηρετήσεις κυρίως σε εμπορικά πλοία (φορτηγά και επιβατηγά πλοία).
Με τις πλοηγίδες μεταφέρονται και παραλαμβάνονται οι Πλοηγοί από τα διάφορα πλοία κατά τον είσπλου ή έκπλου των από την περιοχή πλοήγησης. Οι πλοηγίδες διακρίνονται ανάλογα α) του φορέα τους σε κρατικές και ιδιωτικές π.χ. βιομηχανικών εγκαταστάσεων και β) ανάλογα του μεγέθους τους σε «μεγάλες» ή «ανοικτής θάλασσας», σε «μεσαίες» και σε «μικρές» ή «πλοηγίδες λιμένων» κοινώς "πιλοτίνες", οι οποίες στη σύγχρονη εποχή είναι μηχανοκίνητες. Οι κρατικές είναι κατανεμημένες στους Πλοηγικούς Σταθμούς της επικράτειας, σε αριθμό ανάλογα των αναγκών. Τα σκάφη αυτά εποπτεύει η κεντρική Πλοηγική Υπηρεσία, του κάθε ναυτικού κράτους υπαγόμενη σε αντίστοιχο υπουργείο. Στην Ελλάδα την γενική εποπτεία αυτών ασκεί το Υπουργείο Ναυτιλίας και Νησιωτικής Πολιτικής (Υ.ΝΑ.Ν.Π.).
Σύμφωνα με διεθνή κανονισμό οι πλοηγίδες, ανεξάρτητα διάκρισης, φέρουν εμφανώς ιδιαίτερη διακριτική σημαία που ονομάζεται «πλοηγική σημαία» ή σημαία πλοηγού ("pilot flag") και στα πλευρά τους την ένδειξη «PILOT», ενώ κατά τη διάρκεια της νύκτας δύο περίβλεπτους φανούς σε κάθετη διάταξη μεταξύ τους, με άνω λευκό σταθερό φανό και κάτω ερυθρό σταθερό φανό, πέραν των άλλων υποχρεωτικών φανών ναυσιπλοΐας, ανάλογα του μεγέθους τους.

</doc>
<doc id="46356" url="https://el.wikipedia.org/wiki?curid=46356" title="Πλοιάριο">
Πλοιάριο

Επειδή κατά τον Κ.Ι.Ν.Δ. πλοίο θεωρείται κάθε σκάφος που κινείται αυτοδύναμα και έχει άνω των 10 κόρων χωρητικότητα, διάκριση που δεν επαναλαμβάνεται στον Κ.Δ.Ν.Δ. ως πλοιάριο (boat) χαρακτηρίζεται κάθε σκάφος που έναι κάτω των 10 κόρων χωρητικότητας.
Τέτοια σκάφη "πλοιάρια" διακρίνονται σε διάφορες επιμέρους κατηγορίες όπως σκάφη αγώνων (racing yachts), αλιευτικα (fishing boats), ιστιοπλοϊκά (racing yachts), και βοηθητικών υπηρεσιών (service boats), όπως πλοηγίδες (pilot boats) κ.λπ.

</doc>
<doc id="46359" url="https://el.wikipedia.org/wiki?curid=46359" title="ΧΣΚ Γκρατζάνσκι Ζάγκρεμπ">
ΧΣΚ Γκρατζάνσκι Ζάγκρεμπ

Η ΧΣΚ Γκρατσιάνσκι Ζάγκρεμπ (κροατικά: "HŠK Građanski Zagreb", γνωστή ως "1. HŠK Građanski") ήταν ποδοσφαιρικός σύλλογος στο Ζάγκρεμπ της Κροατίας.
Ιστορία.
Ιδρύθηκε το 1911 και συγχωνεύτηκε το 1945 με τις ΧΑΣΚ Ζάγκρεμπ και Κονκόρντια Ζάγκρεμπ ιδρύοντας την Ντιναμό Ζάγκρεμπ. Πρωταγωνίστησε σε όλα τα προπολεμικά πρωταθλήματα Γιουγκοσλαβίας. Χρώματα είχε το μπλε και άσπρο.
Ιστορία αναλυτικά.
Το πρώτο πρωτάθλημα Γιουγκοσλαβίας το 1923, το κατέκτησε νικώντας στον τελικό την ΣΑΣΚ Σαράγεβο με 1-1, 4-2. Το 1924 αποκλείεται στα προημιτελικά από την Χάιντουκ Σπλιτ, ενώ το 1925 χάνει στον τελικό από την Γιουγκοσλάβια Βελιγραδίου. Το 1926 με τον ίδιο αντίπαλο νικά και παίρνει το πρωτάθλημα. Το 1927 δεν συμμετέχει και το 1928 τερματίζει πρώτη στο πρωτάθλημα, πέμπτη το 1929, το 1930 δεν συμμετέχει, το 1931 τρίτη, το 1932 αποκλείεται στα προημιτελικά, το 1933 έκτη, το 1935 τρίτη, το 1936 αποκλείεται στα προκριματικά της Κροατίας, την επόμενη το 1937 1η και πρωταθλήτρια ,το 1938 3η το 1939 2η και το 1940 πρώτη.
Στη διάρκεια της Γερμανικής κατοχής δημιουργήθηκε ανεξάρτητο πρωτάθλημα Κροατίας, στο οποίο συμμετείχε με επιτυχία. Το 1940-41 τερμάτισε δεύτερη, το 1941 πρώτη, το 1942 δεύτερη και το 1943 πρώτη. Έπαιξε και πολλά διεθνή φιλικά παιχνίδια, κυρίως με συλλόγους γειτονικών χωρών όπως η Αυστρία.
Έχει συμμετάσχει τρεις φορές στο Μιτρόπα Καπ: 1928, 1937 και 1940.
Παίκτες.
Η Γκρατσιάνσκι έχει αναδείξει πρώτο σκόρερ στο Γιουγκοσλάβικο πρωτάθλημα τον Αουγκούστ Λέσνικ το 1938 και 1939, ο οποίος είναι και ο καλύτερος σκόρερ στην ιστορία της.
Τη φανέλα της Εθνικής Κροατίας έχουν φορέσει 16 παίκτες και 35 παίκτες έχουν φορέσει τη φανέλα της Εθνικής Γιουγκοσλαβίας.

</doc>
<doc id="46360" url="https://el.wikipedia.org/wiki?curid=46360" title="Γκρατσιάνσκι Ζάγκρεμπ">
Γκρατσιάνσκι Ζάγκρεμπ



</doc>
<doc id="46361" url="https://el.wikipedia.org/wiki?curid=46361" title="Γκρατσιάνι Ζάγκρεμπ">
Γκρατσιάνι Ζάγκρεμπ



</doc>
<doc id="46362" url="https://el.wikipedia.org/wiki?curid=46362" title="Κονκόρντια Ζάγκρεμπ">
Κονκόρντια Ζάγκρεμπ

&lt;br&gt;
Η Κονκόρντια ήταν αθλητικό σωματείο της πόλης Ζάγκρεμπ της Κροατίας. Ιδρύθηκε το 1906 αλλά με διαφορετικό όνομα, το οποίο αλλάζει στην συνέχεια για να ονομαστεί τελικά Κονκόρντια μετά το τέλος του Α' Παγκοσμίου Πολέμου.
Ιστορία.
Είχε χρώματα το μπλε και το κόκκινο και πρωταγωνίστησε προπολεμικά στα πρωταθλήματα του πρωταθλήματος της Γιουγκοσλαβίας. Το πρώτο πρωτάθλημα Γιουγκοσλαβίας που συμμετείχε ήταν το 1930, το οποίο μάλιστα κατέκτησε. Το 1931 κατέλαβε την δεύτερη θέση, ενώ το 1932 κατέκτησε πάλι το πρωτάθλημα. Το 1933 κατετάχθη έβδομη, ενώ το 1935 τέταρτη, το 1936 αποκλείεται από τον πρώτο γύρο της τελική φάσης, το 1937 κατατάσσεται στην ένατη θέση, μέχρι το 1938 στην δέκατη όπου συμμετέχει για τελευταία φορά στο Γιουγκοσλαβικό πρωτάθλημα. Από τότε αγωνίστηκε στο πρωτάθλημα Κροατίας μέχρι το 1945, οπότε μαζί με τις ΧΑΣΚ Ζάγκρεμπ και Γκρατσιάνσκι Ζάγκρεμπ δημιουργούν την Διναμό Ζάγκρεμπ.

</doc>
<doc id="46363" url="https://el.wikipedia.org/wiki?curid=46363" title="Μλάντοστ Ζάγκρεμπ">
Μλάντοστ Ζάγκρεμπ

Η Μλάντοστ Ζάγκρεμπ (κροατικά: "Mladost Zagreb", HAŠK) είναι αθλητικός σύλλογος που εδρεύει στο Ζάγκρεμπ της Κροατίας. Ιδρύθηκε το 1903 από το Πανεπιστήμιο του Ζάγκρεμπ.
Ιστορία.
Ιδρύθηκε το 1906 σαν ΧΑΣΚ Ζάγκρεμπ (HAŠK Zagreb) και μέχρι το 1945 είχε μόνο ποδοσφαιρικό τμήμα. Τότε, όταν συνχωνεύθηκε για να ιδρυθεί η Ντιναμό Ζάγκρεμπ, η ΧΑΣΚ για να μην διαλυθεί ίδρυσε άλλα τμήματα και άλαξε όνομα σε Μλάντοστ (HAŠK Mladost), που στα ελληνικά σημαίνει "Νεολαία". Έχει τμήματα Υδατοσφαίρησης, Στίβου, Χόκεϋ, Βόλεϋ, Κολύμβησης, Ράγμπυ, Σκι, Μπόοουλινγκ, Μπάσκετ, Πίνγκ πονγκ, Σκάκι, Τένις, Τζούντο, Συγχρονισμένης κολύμβησης, Καλλιτεχνικού πατινάζ, ενώ μέχρι το 1945 είχε και ποδοσφαιρικό τμήμα. Χρώματα έχει το κόκκινο και άσπρο.
Ιστορία ποδοσφαιρικού τμήματος.
Ιδρύθηκε το 1906 και ήταν ο πρώτος ποδοσφαιρικός σύλλογος που ιδρύθηκε στην Κροατία. Το πρώτο της παιχνίδι το έδωσε στις 28 Οκτωβρίου 1906 σε κάποια πλατεία του Ζάγκρεμπ, όπου και ήρθε ισόπαλη 1-1 με την ΠΝΙΣΚ. Το 1909 με πρωτοβουλία της ΧΑΣΚ ιδρύεται η Κροατική Ποδοσφαιρική Ομοσπονδία (HNS) και με τον πρόεδρό της 1ο πρόεδρο. Στα Γιουγκοσλαβικά πρωταθλήματα συμμετείχε πρώτη φορά το 1927 καταλαμβάνοντας την 3η θέση, το 1928 5η, 4η το 1929, το 1933 4η , το 1935 5η, το 1937 7η και το 1938 κατακτά το μοναδικό πρωτάθλημα Γιουγκοσλαβίας, τερματίζοντας 1η με 26 βαθμούς σε 18 αγώνες. Το 1939 κατατάχτηκε 5η και το 1940 6η. Το 1945 συγχωνεύθηκε με τις Κονκόρντια Ζάγκρεμπ και Γκρατσιάνσκι Ζάγκρεμπ και έτσι ιδρύθηκε η Ντιναμό Ζάγκρεμπ. Έδωσε πολλά διεθνή φιλικά παιχνίδια κυρίως με ομάδες της γειτονικής Αυστρίας.

</doc>
<doc id="46365" url="https://el.wikipedia.org/wiki?curid=46365" title="64 Αγγελίνα">
64 Αγγελίνα

Η Αγγελίνα (αγγλικά:Angelina) είναι αστεροειδής της Κύριας Ζώνης που κατά την αντίθεσή του παρουσιάζει φαινόμενο μέγεθος 10,6. Ανακαλύφθηκε στις 4 Μαρτίου 1861 από τον Βίλχελμ Τέμπελ, που παρατηρούσε από τη Μασσαλία, και ήταν ο πρώτος από τους 5 αστεροειδείς που ανακάλυψε στη ζωή του αυτός ο γνωστός από τον ομώνυμο κομήτη Γερμανός αστρονόμος. Πήρε την ονομασία της από τον ομώνυμο αστρονομικό σταθμό που ίδρυσε ο Φραντς Ξάβερ φον Τσαχ στα βουνά πάνω από τη Μασσαλία (η ονομασία προτάθηκε από τον τότε διευθυντή του αστεροσκοπείου της Μασσαλίας, Μπενζαμέν Βαλζ).
Η Αγγελίνα περιφέρεται γύρω από τον Ήλιο σε μέση απόσταση 2,68 αστρονομικών μονάδων ή 400 περίπου εκατομμυρίων χιλιομέτρων. Η κλίση της τροχιάς της Αγγελίνας ως προς την εκλειπτική είναι μόλις 1,31 μοίρα.
Φυσικά χαρακτηριστικά.
Οι διαστάσεις της Αγγελίνας πιστευόταν ότι είναι 190×85 χλμ. (πολύ επίμηκες σχήμα), ενώ η μάζα της είναι άγνωστη. Ωστόσο, μία επιπρόσθηση που παρατηρήθηκε το 2004 κατέδειξε ότι έχει διαστάσεις μόλις 48×53 χλμ. Δεδομένου ότι ο φασματικός της τύπος είναι E, αυτό σημαίνει ότι έχει ασυνήθιστα υψηλή λευκαύγεια για αστεροειδής αυτού του τύπου, δηλαδή έχει σχετικώς πολύ ανοικτόχρωμη επιφάνεια. Η Αγγελίνα περιστρέφεται γύρω από τον εαυτό της μία φορά κάθε 8 ώρες και 45 λεπτά. Τον Ιανουάριο του 2010 η Αγγελίνα παρατηρήθηκε με την τεχνική του ραντάρ από το Ραδιοτηλεσκόπιο του Αρεσίμπο με προκύπτουσες διαστάσεις 60x53x45 χλμ.

</doc>
<doc id="46366" url="https://el.wikipedia.org/wiki?curid=46366" title="Αγία Κυριακή Ηλείας">
Αγία Κυριακή Ηλείας

Η Αγία Κυριακή είναι οικισμός και έδρα της ομώνυμης Τοπική Κοινότητας, της δημοτικής ενότητας Λασιώνος, του δήμου Αρχαίας Ολυμπίας, της περιφερειακής ενότητας (τέως νομού) Ηλείας, στην περιφέρεια Δυτικής Ελλάδας. Πριν το πρόγραμμα "Καλλικράτης" και το σχέδιο "Καποδίστριας", ανήκε στην επαρχία και νομό Ηλείας, στο γεωγραφικό διαμέρισμα Πελοποννήσου.
Μέχρι το 1955 η Αγία Κυριακή ονομαζόταν "Κέρτιζα". Κατά την απογραφή του 2011 βρέθηκε να έχει 78 κάτοικους ως μόνιμο πληθυσμό.
Γεωγραφία.
Η Αγία Κυριακή βρίσκεται στην ΒΑ. Ηλεία, σε ορεινή θέση του όρους Λάμπεια, στον επαρχιακό δρόμο προς τον Ερύμανθο. Η κοινότητα είναι χαρακτηρισμένη ως αγροτικός ορεινός οικισμός, με έκταση 7,501 τ.χλμ., και μέσο σταθμικό υψόμετρο 950 (ο 3ος σε υψόμετρο οικισμός της Ηλείας). Απέχει από τον Πύργο 50 χλμ. περίπου, προς τα ΒΑ.
Ωστόσο το ψηλότερο σημείο του χωριού είναι περίπου 1000 μέτρα, συγκεκριμένα 987 μέτρα και το χαμηλότερο 930 μέτρα.
Δημογραφική εξέλιξη.
Η εξέλιξη πληθυσμού της Αγίας Κυριακής έχει ως εξής: κάτοικοι 236 (1961), 194 (1971), 128 (1991), 121 (2001), 78 (2011).
Διοικητική εξέλιξη.
Ο οικισμός είχε αναγνωριστεί από το 1835 και μέχρι το 1930 ανήκε στο νομό Αχαΐας και Ήλιδος, ως Κέρτιζα. Στις 20/09/1955 πήρε τη σημερινή του ονομασία. Με το ΦΕΚ 224Α - 04/12/1997, ο οικισμός αποσπάστηκε από την κοινότητα Αγίας Κυριακής και προσαρτήθηκε στο δήμο Λασιώνος. Με το ΦΕΚ 87Α - 07/06/2010 αποσπάστηκε από το δήμο Λασιώνος και προσαρτήθηκε στο δήμο Αρχαίας Ολυμπίας.
Νεκροί του χωριού σε πολέμους.
Στην Κέρτιζα γεννήθηκαν οι αδελφοί Γεράσιμος, Γιώργος και Χαράλαμπος Βασιλόπουλος, οι ιδρυτές της αλυσίδας super market «Α.Β. Βασιλόπουλος».
Επιπλέον οι Αφοί Παναγιωτόπουλοι με την Κεραμοτουβλοποιία ΑΒΕΕ Δουνεικα Ηλείας με αρκετές πωλήσεις σε Ελλάδα και εξωτερικό καθώς και πολλές δωρεές κεραμιδιών στην ευρύτερη περιοχή της Ηλείας.
Ιστορικά του 1821:
Επιφανείς αγωνιστές του χωριού το 1821:
ΝΕΚΡΟΙ/ΠΕΣΟΝΤΕΣ:
Επιπλέον, πολλοί ακόμη έλαβαν μέρος στους επόμενους πολέμους και αρκετοί από αυτούς έπεσαν ηρωικά μαχόμενοι. Μερικοί από τους πεσόντες είναι οι εξής:▪Ανθυπολοχαγός Γεώργιος Ι.Δημητρακόπουλος, ο οποίος σκοτώθηκε στην Μελούνα Θεσσαλίας στις 11/5/1886 σε μάχη με τους Τούρκους.
Στους Βαλκανικούς πολέμους του 1912:
Στη Μικρασιατική καταστροφή του 1922:
Στη Γερμανοϊταλική κατοχή 1940-1944:
Στον εμφύλιο πόλεμο 1944-1949:
Μάχη Πολίτσας (Μάιος 1821).
Επίσης, απέναντι από τον συνοικισμό Πολίτσας του χωριού πολέμησε το πρωτοπαλίκαρο του Θεόδωρου Κολοκοτρώνη, ο καπετάν Γιώργης Γιαννιάς, μαζί με τα πρωτοπαλίκαρα του.
Συγκεκριμένα στην τοποθεσία "Πλάκες Πολίτσας" Κερτίζας, εξ ού και η σημερινή θέση "Ταμπουριά", και πλησίον "Τσάχλης" ταμπουρωθηκε ο περιβόητος οπλαρχηγός καπετάνιος Γιώργης Γιαννιάς πρωτοπαλίκαρο του Θεόδωρου Κολοκοτρώνη και γιός του Γιάννη Γιαννιά από την Προστοβιτσα Τριταιας  οποίος με 150 παλικάρια πολέμησε γενναία εναντίων των Τουρκαλβανων αφού τον πλησιάζουν τον παροτρύνουν να παραδοθεί όμως ο Γιώργης Γιαννιας παρέμεινε στη θέση αυτή με τα παλικάρια του  και  τους απευθύνει "εγώ είμαι ο Γιώργης του Γιαννιά το πρώτο παλικάρι" οι Τούρκοι τον πυροβολούν ευθέως και η εχθρική βολή τον αφήνει με πολλά τραύματα μέχρι που αφήνει την τελευταία του πνοή. Ύστερα οι τούρκοι περιφέρουν το σώμα του επί τριών ημερών και το κεφάλι του ως λάφυρο ωσότου παραδοθεί στην μητέρα του και να ενταφιαστει.
Ο Γιώργης Γιαννιάς μετά την την εκτέλεση του πατέρα του Γιάννη είχε ορκιστεί εκδίκηση για τους Τούρκους και ήρθε στην ευρύτερη περιοχή της ορεινής Ηλείας όπου και είχε ριζώσει (στρατοπεδεύσει με τα παλικάρια του) χρησιμοποίησε την συγκεκριμένη τοποθεσία της Πολίτσας διότι  ήταν στρατηγικής σημασίας ως παρατηρητήριο  γενικότερα του υψώματος του Προφήτη  Ηλία και  μαζί με τους υπόλοιπους αγωνιστές από τα γύρω χωριά και σε συνδυασμό με το δύσβατο μέρος έλεγχε όλο το ορεινό κομμάτι διόδους ώστε να μην έχουν πρόσβαση οι Τούρκοι.
Ένας από τους σημαντικότερους αγωνιστές του Γιώργη Γιαννιά που πήρε μέρος στη μάχη αυτή καθώς και σε ένα μήνα αργότερα στη μάχη στο Πούσι ήταν ο εκ Κερτίζας Δημητράκης Αργυρόπουλος ο οποίος είχε υπό την οδηγία του 10 στρατιώτες και είχε πάρει μέρος και σε πολλές άλλες μάχες πολιορκίες όπως της Πάτρας και Μεσολογγίου.
Η δράση του στην ορεινή Ηλεία είχε καίρια σημασία για την αποφυγή των λεηλασιών από τους Τούρκους όπως γινόταν σε πολλές περιοχές της πεδινής Ηλείας.

</doc>
<doc id="46369" url="https://el.wikipedia.org/wiki?curid=46369" title="Αγία Κυριακή">
Αγία Κυριακή

Η ονομασία Αγία Κυριακή μπορεί να αναφέρεται:
στην Αγία:
στα τοπωνύμια:
επίσης στην:

</doc>
<doc id="46376" url="https://el.wikipedia.org/wiki?curid=46376" title="Σόναρ">
Σόναρ

Τα ηχοεντοπιστικά συστήματα σόναρ (SO.N.A.R., SOund Navigation And Ranging, ελληνικά: ηχοπλοήγηση) είναι ηλεκτροακουστικές συσκευές που εκμεταλλεύονται τη διάδοση των κυμάτων ηχητικής ενέργειας μέσα στη θαλάσσια μάζα, όπως ακριβώς τα συστήματα ραντάρ και ηλεκτρονικού πολέμου εκμεταλλεύονται τη διάδοση των ηλεκτρομαγνητικών κυμάτων στην ατμόσφαιρα και γενικότερα στον ελεύθερο χώρο. Ο σκοπός των συστημάτων sonar είναι ο εντοπισμός/ανίχνευση, αναγνώριση/ταξινόμηση και παρακολούθηση υποβρυχίων σκαφών και διαφόρων αντικειμένων, η ακουστική χαρτογράφηση/τομογραφία του βυθού, η ναυτιλία πλοίων επιφανείας και υποβρυχίων καθώς επίσης οι υποθαλάσσιες επικοινωνίες &amp; τηλεμετρία.
Υπάρχουν δύο μεγάλες κατηγορίες σόναρ, τα "ενεργητικά" και τα "παθητικά".
Βιβλιογραφία.
Σάγος Γεώργιος, "Εισαγωγή στην υδροακουστική και στην τεχνολογία Sonar" , Εκδόσεις Παπασωτηρίου, Αθήνα 2019, ISBN 978-960-491-133-2
Σάγος, Μαλαχίας, "Αρχές υδροακουστικής και συστημάτων Sonar", Εκδόσεις Παπασωτηρίου, Αθήνα 2003

</doc>
<doc id="46378" url="https://el.wikipedia.org/wiki?curid=46378" title="Σοναρ">
Σοναρ



</doc>
<doc id="46382" url="https://el.wikipedia.org/wiki?curid=46382" title="Παναγιωτάκης Γεραρής">
Παναγιωτάκης Γεραρής

&lt;br&gt;
Ο Παναγιωτάκης Γεραρής ήταν οπλαρχηγός από τη Ζάχολη (Ευρωστίνη) της Κορινθίας, από τους πρωτεργάτες της Επανάστασης του 1821. Στις 14 Μαρτίου 1821 μαζί με τον Ηγούμενο της Μονής Προφήτου Ηλία Ζάχολης Γερμανό, κήρυξαν την επανάσταση στην τότε κωμόπολη της Ζάχολης και εκδίωξαν τις τούρκικες οικογένειες. Έλαβε μέρος σε πολλές μάχες (πολιορκία Κορίνθου και Ακροκορίνθου, Τρικόρφα, Δερβενάκια, μάχη Μαύρων Λιθαρίων, όπου εξολοθρεύτηκαν τα υπολείμματα της στρατιάς του Μαχμούτ πασά Δράμαλη). Το 1823 ονομάστηκε εκατόνταρχος. Ο Γεραρής θεωρείται από τους πρώτους οικιστές του Δερβενίου.
Στο δεκαήμερο μεταξύ 14-25 Μαρτίου δόθηκε το έναυσμα της επανάστασης σε διαφορετικά σημεία στο Μοριά. Ο Παπαφλέσσας με την ακολουθία του είχε ήδη βρει καταφύγιο στη Μονή και στο Μοναστήρι της Παναγιάς του βράχου και έκανε συναντήσεις και συσκέψεις στην Μονή παρουσία του ηγούμενου της Μονής, του οπλαρχηγού Παναγιωτάκη Γεραρή και των κλεφτοκαπεταναίων της περιοχής προετοιμάζοντας την επανάσταση.
Στις 14 Μαρτίου 1821 καταφθάνει στη Ζάχολη , από το Μοναστήρι του Προφήτη Ηλία του Κούτου, ο ηγούμενος Γερμανός, όπου μετά από πανηγηρική δοξολογία στον ναό του Αγίου Γεωργίου, υψώνει την Σημαία της Επαναστάσεως με τα σύμβολα της Φιλiκής Εταιρείας και μαζί με τους Ζαχολίτες οπλαρχηγούς Παναγιωτάκη Γεραρή και Χρήστο Ζίνη ή Ζαχολίτη εκδιώκουν από την Ζάχολη τις τούρκικες οικογένειες. Στό Φενεό ο Αναγνώστης Κορδής και ο Χρήστος Ζαχολίτης, μετά από συμπλοκή σκότωσαν τούρκους γυφτοχαράτζηδες και ύστερα με ένοπλους Ζαχολίτες ενίσχησαν τη μικρή δύναμη του Φιλικού Νικόλα Σολιώτη που μαζί με τους Ζαχολίτες επιτέθηκε σε Οθωμανούς φοροεισπράκτορες (χαρατζήδες) στο χωριό Πόρτα των Καλαβρύτων. 
Παράλληλα ο Παναγιωτάκης Γεραρής με 60 Ζαχολίτες ξεκίνησε γιά να λάβει μέρος στην πολιορκία της Ακροκορίνθου που άρχισε στις 24 Μαρτίου. Την 14η Ιανουαρίου 1822 υψώνεται τελικά η Γαλανόλευκη στον Ακροκόρινθο από τον Αρχιστράτηγο της Επανάστασης Θεόδωρο Κολοκοτρώνη. Με την λύση της πολιορκίας ο Παναγιωτάκης Γεραρής δραστηριοποιείται έντονα μαζί με τον Χρήστο Ζίνη στην περιοχή της Ευρωστίνης, των Κλαβρύτων και του Φενεού. Παράλληλα, ψηφίζεται το Προσωρινό Πολίτευμα της Επιδαύρου και στις 26/1/1822 ορίζεται η Κόρινθος πρώτη πρωτεύουσα του Ελληνικού κράτους μέχρι και την κατάληψη της από την στρατιά του Δράμαλη.
Στις 26-28/7/1822 καταστρέφεται στα Δερβενάκια ή στρατιά του Δράμαλη και ο Παναγιωτάκης Γεραρής που συμμετείχε στη μάχη αυτή παίρνει εντολή από τον πρωτομάστορα της νίκης, Θεόδωρο Κολοκοτρώνη, να επιστρέψει στη Ζάχολη για να πιάσει τα στενά του Δερβενίου και των Μαύρων λιθαριών για να ανακόψουν την πορεία του Δράμαλη προς την Πάτρα. Σε όλο το διάστημα του αγώνα η Μονή του Προφήτη Ηλία και ο Πύργος του Κορδή στον Πύργο καθώς και άλλοι ιστορικοί τόποι έγιναν ορμητήρια των αγωνιστών.
Η σημαντικότερη ίσως μάχη στην οποία αρχήγευσε ο Καπετάν Παναγιωτάκης Γεραρής ήταν στις 5 Ιανουαρίου 1823 όταν μαζί με τους Νικολάκη Πετμεζά και Γεωργάκη Χελιώτη κατέβηκαν από τη Μονή του Προφήτη Ηλία Ζάχολης και έπιασαν τη φυσική οχυρή θέση στα Μαύρα Λιθάρια με σκοπό να χτυπήσουν τους Τούρκους. Οι πρώτοι πυροβολισμοί της τελικής καταστροφής της στρατιάς του Δράμαλη έπεσαν στον Άγιο Σπυρίδωνα στη Λυγιά. Ακολούθησαν συμπλοκές κατά μήκος της παραλίας στη Ροδιά και στο Δερβένι. Στα Μαύρα λιθάρια ο Καπετάν Γεραρής είχε ταμπουρωθεί με οπλισμένους άνδρες και κατοίκους με τσεκούρια, μαχαίρια και ότι άλλο εύρισκαν και στη σκληρή μάχη που ακολούθησε νίκησε τους Τούρκους με αποτέλεσμα μόλις 800 Τούρκοι να γλιτώσουν κυνηγημένοι προς την Πάτρα. Στην μάχη τραυματίστηκε σοβαρά ο Παναγιωτάκης Γεραρής. Οι νεκροί της μάχης ετάφησαν στον Άγιο Γεώργιο της Ζάχολης και στους τάφους των ανωνύμων φυτεύτηκαν επτά κυπαρίσσια.
Ο οπλαρχηγός απεβίωσε τελικά το 1864 έχοντας λάβει το βαθμό του εκατόνταρχου.

</doc>
<doc id="46385" url="https://el.wikipedia.org/wiki?curid=46385" title="Σάτριγιος Ραγκάνα">
Σάτριγιος Ραγκάνα

Η Σάτριγιος Ραγκάνα ("Šatrijos Ragana", Μεντινγκενάι, 8 Μαρτίου 1877 - Ζιντικάι, 24 Ιουλίου 1930) ήταν Λιθουανή συγγραφέας. 

</doc>
<doc id="46390" url="https://el.wikipedia.org/wiki?curid=46390" title="Όμπιλιτς Βελιγραδίου">
Όμπιλιτς Βελιγραδίου

 
Η Όμπιλιτς Βελιγραδίου (σερβικά: Обилић Београд / Obilić Beograd) είναι ποδοσφαιρικός σύλλογος στο Βελιγράδι της Σερβίας. Αγωνίζεται στο Στάντιον ΦΚ Όμπιλιτς, χωρητικότητας 4.600 θεατών.
Ιστορία.
Ιδρύθηκε το 1924 και οφείλει την ονομασία της στον Μίλος Όμπιλιτς, εθνικό ήρωα των Σέρβων. Χρώματα έχει το Κίτρινο και άσπρο. Μέχρι το 1992 βρισκόταν στην αφάνεια του Γιουγκοσλάβικου ποδοσφαίρου και βγήκε στην επιφάνεια με τη διάλυση της Γιουγκοσλαβίας όταν βρέθηκε στην Α΄κατηγορία. Το 1995 ήρθε και η πρώτη της επιτυχία με την συμμετοχή της στον τελικό του κυπέλλου και την επόμενη χρονιά η έξοδος στην Ευρώπη. Το 1998 κατέκτησε το Πρωτάθλημα ποδοσφαίρου Σερβίας και Μαυροβουνίου κάτω απο την προεδρία του "Αρκάν", όπου μετά την δολοφονία του η Όμπιλιτς γίνεται μια μικρομεσαία ομάδα του Σερβικού πρωταθλήματος.
Εξωτερικοί σύνδεσμοι.
&lt;br&gt;

</doc>
<doc id="46391" url="https://el.wikipedia.org/wiki?curid=46391" title="ΦΚ Ραντνίτσκι Νις">
ΦΚ Ραντνίτσκι Νις

Η Ραντνίσκι (σερβικά: "Radnički") είναι ποδοσφαιρικός σύλλογος με έδρα τη Νις της Σερβίας.
Ιστορία.
Ιδρύθηκε το 1923 με χρώματα το κόκκινο και άσπρο. Αγωνίζεται στην Α΄ Κατηγορία του σερβικού πρωταθλήματος και έχει έδρα το "Στάδιο 14 Οκτωβρίου" 20.000 θέσεων. Η Ραντνίσκι ανέβηκε για πρώτη φορά στην Α΄ κατηγορία του γιουγκοσλαβικού πρωταθλήματος το 1962 όπου παρέμεινε μέχρι το 1982. Επέστρεψε ξανά το 1990 για να παραμείνει μέχρι το 2000. Από το 2003 παίζει συνεχώς στην Α΄ κατηγορία. Το 1946 άλλαξε όνομα σε "14 Οκτωβρίου" για να ξαναπάρει το αρχικό όνομά της το 1962. Η Ραντνίσκι δεν έχει κατακτήσει κάποιον τίτλο ακόμα.

</doc>
<doc id="46392" url="https://el.wikipedia.org/wiki?curid=46392" title="ΝΚ Όσιγιεκ">
ΝΚ Όσιγιεκ

Η ΝΚ Όσιγιεκ (NK Osijek ) είναι ποδοσφαιρικός σύλλογος στο Όσιγιεκ της Κροατίας.
Ιστορία.
Ιδρύθηκε το 1945 με χρώματα το μπλε και το άσπρο με την ονομασία Πρόλετερ. Το 1961 μετονομάζεται σε Σλαβόνιτσα μέχρι το 1970 που παίρνει το σημερινό της όνομα.Το 1970 ανέβηκε για πρώτη φορά στην Α΄ κατηγορία του Γιουγκοσλαβικού πρωταθλήματος. Σήμερα αγωνίζεται στην Α΄ κατηγορία του Κροατικού πρωταθλήματος. Έδρα της είναι το Γκράντσκι, 19.800 θέσεων.

</doc>
<doc id="46394" url="https://el.wikipedia.org/wiki?curid=46394" title="Πιάνο">
Πιάνο

Το πιάνο (παλαιότερη ελληνική απόδοση: "κλειδοκύμβαλο") είναι μουσικό όργανο, που εντάσσεται στην κατηγορία των πληκτροφόρων (κατ' άλλους θεωρείται χορδόφωνο). Είναι το μεγαλύτερο σε μέγεθος μουσικό όργανο μετά το εκκλησιαστικό όργανο. Ο μουσικός που χειρίζεται το πιάνο λέγεται "πιανίστας", (παλαιότερα κλειδοκυμβαλιστής). Παίζεται με πλήκτρα, σε οριζόντια διάταξη, τα οποία όταν πατηθούν από τα δάκτυλα του πιανίστα σηκώνουν σφυράκια που χτυπούν τις χορδές του, παράγοντας έτσι ήχους.&lt;br&gt; 
Η δυνατότητα να δίνει μια διαφορετική νότα από το κάθε πλήκτρο και να κάνει κάθε νότα απαλή ή δυνατή, δίνει στο πιάνο μια εκπληκτική ποικιλία έκφρασης. Το πιάνο μπορεί να αποδώσει μουσική είτε ως σόλο όργανο, είτε μέσα σε μια ορχήστρα. Το πιάνο κατέχει έναν ιδιαίτερα σημαντικό ρόλο στην τζαζ, την μπλουζ και το ροκ εν ρολ, καθώς και στη λαϊκή και στην κλασσική μουσική, όπου είτε κυριαρχεί είτε λειτουργεί ως βοηθητικό για άλλα όργανα.
Τα πιάνα διακρίνονται σε δύο βασικές κατηγορίες: α) τα όρθια πιάνα, οι χορδές των οποίων φέρονται σε κάθετη διάταξη με το επίπεδο των πλήκτρων και β) τα λεγόμενα πιάνα με ουρά, οι χορδές των οποίων βρίσκονται σε οριζόντια διάταξη ως προς το έδαφος. Τα καλύτερα καθώς και αρκετά ακριβά σε τιμή είναι τα πιάνα με ουρά, που είναι μεγάλα όχι μόνο σε μέγεθος αλλά και σε ήχο. Τα όρθια πιάνα είναι ίσως πιο συνηθισμένα, γιατί καταλαμβάνουν λιγότερο χώρο αλλά και επειδή είναι λιγότερο ακριβά. 
Το πιάνο ονομάστηκε έτσι διότι μπορούσε να παίζει «πιάνο» ("piano") που στην ιταλική γλώσσα -και σύμφωνα με τους μουσικούς όρους- σημαίνει "σιγά". Το πρώτο πιάνo, το πιανοφόρτε ή φορτεπιάνο ("pianoforte" και "fortepiano"), όπως ονομάζονταν, (δηλαδή απαλά-δυνατά), εφευρέθηκε το 1711 από τον Μπαρτολομέο Κριστόφορι. Οι πρόγονοί του υπήρξαν το κλαβίχορδο ("clavichord") και το τσέμπαλο.
Η έκτασή του είναι 7⅓ οκτάβες με 88 πλήκτρα αν και ορισμένα μοντέλα της "Bösendorfer" έχουν έκταση 8 οκτάβων. Και οι δύο τύποι πιάνου αποτελούνται από ηχείο, σώμα υποστήριξης, πλαίσιο, χορδές, πληκτρολόγιο, πεντάλ και βασικό μηχανισμό. Σε ένα πιάνο υπάρχουν συνήθως 52 λευκά πλήκτρα (από ελεφαντόδοντο ή άσπρο πλαστικό υλικό) και 36 μαύρα πλήκτρα (είτε από έβενο είτε από μαύρο πλαστικό υλικό).Όσον αφορά τη λειτουργία του, πατώντας κάποιο πλήκτρο η χορδή που του αντιστοιχεί κρούεται από ένα μαλακό σφυράκι καλυμμένο από τσόχα που επιστρέφει πίσω στη θέση του όταν χτυπηθεί η χορδή. Επιπρόσθετα το πιάνο έχει και δύο ή τρία πεντάλ κάτω στο κέντρο, στο ύψος του πέλματος. Το αριστερό είναι το σιγανό ("una corda"): πατώντας το, σηκώνεται ένας μοχλός που στα όρθια πιάνα μετακινεί τα σφυράκια κοντύτερα στις χορδές με αποτέλεσμα ο ήχος να είναι σαφώς σιγανότερος, ενώ στα πιάνα με ουρά κινεί τα σφυράκια παράλληλα με τις χορδές, έτσι ώστε να χτυπούν μόνο τη μία από τις διπλές και τις δυο από τις τριπλές χορδές (εξ ου και το όνομα "una corda" = μια χορδή) κάνοντας τον ήχο πάλι πιο απαλό. Το δεξί πεντάλ, που ονομάζεται "πεντάλ διαρκείας" ή "δυνατό" πεντάλ, ανασηκώνει τους σιωπητήρες από τις χορδές και διατηρεί τον ήχο.
Τα περισσότερα έργα για πιάνο είναι γραμμένα αποκλειστικά για αυτό (έργα για πιάνο), ωστόσο έχουν γραφεί και αρκετά έργα στα οποία το πιάνο συμμετέχει σε συμφωνική ορχήστρα, είτε ως όργανο με προεξάρχοντα ρόλο (κονσέρτα για πιάνο), είτε και ως απλό όργανο της ορχήστρας.

</doc>
<doc id="46395" url="https://el.wikipedia.org/wiki?curid=46395" title="Ζάχολη">
Ζάχολη



</doc>
<doc id="46396" url="https://el.wikipedia.org/wiki?curid=46396" title="Χρήστος Ζαχολίτης">
Χρήστος Ζαχολίτης

&lt;br&gt;
Ο Χρήστος Ζαχολίτης ή Ζίνης ήταν παλιός Κλέφτης και οπλαρχηγός από τη Ζάχολη. Πήρε μέρος στην άλωση της Τριπολιτσάς (Τρίπολης), στην καταστροφή του Δράμαλη και σε πολλές άλλες μάχες μέχρι το 1827, οπότε σκοτώθηκε στη Σελά, πολεμώντας κατά του Ιμπραήμ Πασά.
Ο γιος του Γεώργιος, αγωνιστής της Ζάχολης, πολέμησε όταν ήταν ακόμα μικρός κατά του Ιμπραήμ. Μετά τον θάνατο του πατέρα του , αναδείχτηκε αρχηγός μικρού στρατιωτικού σώματος από Ζαχολίτες και παρενοχλούσε τους νιζάμηδες της Ανατολικής Ελλάδος και μετά το 1828.

</doc>
<doc id="46398" url="https://el.wikipedia.org/wiki?curid=46398" title="ΦΚ Ραμποτνίτσκι Σκοπίων">
ΦΚ Ραμποτνίτσκι Σκοπίων

Η Ραμποτνίσκι (Фудбалски клуб Работнички) είναι ποδοσφαιρικός σύλλογος της πόλης των Σκοπίων στη Βόρεια Μακεδονία.
Ιστορία.
Ιδρύθηκε το 1937 με χρώματα το κόκκινο και το άσπρο. Συμμετείχε στα πρωταθλήματα της Γιουγκοσλαβίας στην Β΄ και Γ΄ κατηγορία μέχρι το 1992 που η Γιουγκοσλαβία διαλύθηκε. Σήμερα συμμετέχει στην Α΄ κατηγορία του πρωταθλήματος της Βόρειας Μακεδονίας. Αγωνίζεται στο Φιλίπ ΙΙ Αρένα (33.460 θεατών).

</doc>
<doc id="46399" url="https://el.wikipedia.org/wiki?curid=46399" title="Ζαχολήτικος">
Ζαχολήτικος

Ο Ζαχολήτικος είναι ποταμός της Πελοποννήσου. Πηγάζει από την περιοχή του Σαρανταπήχου και εκβάλλει στον Κορινθιακό κόλπο στην ανατολική πλευρά του Δερβενίου. Ο Ζαχολήτικος ποταμός ονομάζεται και Δερβένιος.

</doc>
<doc id="46402" url="https://el.wikipedia.org/wiki?curid=46402" title="ΦΚ Σίλεκς">
ΦΚ Σίλεκς

Η Σίλεκς () είναι ποδοσφαιρικός σύλλογος του Κράτοβο της Βόρειας Μακεδονίας.. Ιδρύθηκε το 1965. Αγωνίζεται στο Γκράντσκι Στάντιον Κράτοβο (Δημοτικό Στάδιο του Κράτοβο) χωρητικότητας 3.000 θέσεων. Τα χρώματα της ομάδας είναι το μαύρο και το άσπρο.
Η ομάδα έχει κατακτήσει 3 φορές το Πρωτάθλημα ποδοσφαίρου Βόρειας Μακεδονίας, το 1996, το 1997 και το 1998, και δύο φορές το Κύπελλο Βόρειας Μακεδονίας., το 1994 και το 1997, ενώ ήταν φιναλίστ στην ίδια διοργάνωση το 1995.

</doc>
<doc id="46404" url="https://el.wikipedia.org/wiki?curid=46404" title="ΦΚ Σλόγκα Γιούγκομαγκνατ">
ΦΚ Σλόγκα Γιούγκομαγκνατ

Η Σλόγκα Σκοπίων είναι ποδοσφαιρικός σύλλογος των Σκοπίων της Βόρειας Μακεδονίας.
Ιστορία.
Ιδρύθηκε το 1927 στο Βασίλειο της Γιουγκοσλαβίας, επαρχία του οποίου ήταν τότε η Βόρεια Μακεδονία, με το όνομα Φ.Κ. Ζάφερ. Το 1945 μετονομάστηκε στο σημερινό της όνομα Σλόγκα. Συμμετείχε στις ερασιτεχνικές κατηγορίες του Γιουγκοσλαβικού πρωταθλήματος μέχρι το 1992 που διαλύθηκε η Γιουγκοσλαβία. Από το 1992 συμμετέχει ανελλιπώς στην Α΄ κατηγορία της Βόρειας Μακεδονίας. Χρώματα έχει το μπλε και μαύρο και αγωνίζεται στο στάδιο Cair (5.000 θέσεων).

</doc>
<doc id="46406" url="https://el.wikipedia.org/wiki?curid=46406" title="Αβατάρα">
Αβατάρα

Αβατάρ ή Αβατάρα, (σανσκριτικά: "अवतार", Avatāra) ονομάζεται κατά την Ινδουιστική θρησκεία η θεία ενσάρκωση ανώτερων όντων ή του Υπέρτατου Όντος (Θεού) στη Γη. Οι «κάθοδοι» αυτές του υπέρτατου όντος στον φυσικό κόσμο είναι επανειλημμένες και η μορφή μπορεί να είναι ανθρώπινη, ζώου ή και συνδυασμού των δύο. Ο σκοπός της καθόδου είναι η επαναφορά στην τάξη και η καταπολέμηση του κακού. Για παράδειγμα ο Βισνού, ο Σίβα, ο Γκανέσα και άλλοι, θεωρείται πως έρχονται ή έχουν έλθει στη Γη με μορφή αβατάρ, το ίδιο και ο Κρίσνα και ο Βούδας. Ακόμα και ο Χριστός και ο Μωάμεθ περιγράφονται από μερικούς Ινδουιστές ως αβατάρ. Σύγχρονοι φιλόσοφοι αποδίδουν ως αβατάρ ένα ανθρώπινο ον που πετυχαίνει τη φώτιση και απεμπλέκουν τη θεϊστική προσέγγιση.
Συμβολισμοί.
Βισνού.
Πολλοί υποστηρίζουν πως οι δέκα Αβατάρες του Βισνού αντιπροσωπεύουν την εξέλιξη της ανθρώπινης ζωής και της ανθρωπότητας.
Οι Αβατάρες αντιπροσωπεύουν την σειρά και όχι το χρόνο αυτών των γεγονότων, σύμφωνα με κάποιες Ινδουιστικές δοξασίες.

</doc>
<doc id="46407" url="https://el.wikipedia.org/wiki?curid=46407" title="Sonar">
Sonar



</doc>
<doc id="46408" url="https://el.wikipedia.org/wiki?curid=46408" title="Radar">
Radar



</doc>
<doc id="46410" url="https://el.wikipedia.org/wiki?curid=46410" title="Γκουρού">
Γκουρού

&lt;br&gt;
Με τον θρησκευτικό τίτλο Γκουρού ή Γκούρου ("Guru") που στη σανσκριτική σημαίνει "σεβαστός", αναφερόμαστε στον "Πνευματικό Δάσκαλο" του ινδουισμού, ένα πρόσωπο που πιστεύεται από τους οπαδούς της θρησκείας αυτής πως έχει φθάσει στην εσώτερη φώτιση ή έστω έχει προχωρήσει πολύ προς τον τελικό σκοπό.
Έργο του Γκουρού είναι να μελετήσει προσεκτικά την προσωπικότητα και την ιδιοσυγκρασία των μαθητών του και να καθορίζει για τον καθένα από αυτούς, την κατάλληλη μέθοδο "Προσήλωσης". Αν και πολλοί Ινδοί επισκέπτονται συχνά ένα Γκουρού για να τον ακούσουν να απαγγέλλει και να σχολιάζει τα ιερά κείμενα, εντούτοις, για μια επιτυχή μαθητεία στον Γιόγκα, πρέπει ο μαθητής να ακολουθήσει τις διδασκαλίες του Γκουρού με πίστη, υπακοή και απόλυτη αυτοεγκατάλειψη. 
Τελετή μύησης.
Η πνευματική υιοθεσία μαθητή από έναν γκουρού στην Ινδία, ήταν πάντα ισχυρότερη από τον δεσμό του αίματος. Κατά την τελετή αυτή, ο υποψήφιος μαθητής ξύριζε το κρανίο, φορούσε τα γιορτινά του ρούχα και στολιζόταν προσεχτικά. Ο δόκιμος πήγαινε να σταθεί πλάι στο δάσκαλο του. Στέκονταν κι οι δυο όρθιοι, με σταυρωμένα χέρια, ενώ ο γκουρού έστρεφε το πρόσωπο του στην ανατολή και ο μαθητής στη δύση. Ο δάσκαλος, ψιθυρίζοντας τα κατάλληλα λόγια, καλούσε το νέο ν' ανέβει με το δεξί πόδι πάνω σε πέτρα, για να γίνει σταθερός κι ακλόνητος, σαν κι αυτή. Κατόπιν ο γκουρού του έβγαζε το ρούχο του και του έδενε γύρω στη μέση του εκείνο που του είχε ετοιμάσει αυτός, ενώ ταυτόχρονα του ευχόταν, με τελετουργικό τρόπο, μακροβιότητα. 
Στερέωνε επάνω του, ένα "ιερό κορδόνι" που αποτελείτο από τρεις πλεξούδες από εννέα βαμβακερές κλωστές η κάθε μια, ακουμπώντας το στον αριστερό ωμό και στο δεξί πλευρό. Ο μυημένος έπρεπε να το φοράει σ' ολόκληρη τη ζωή του. Ο γκουρού κατόπιν, του έδινε μια ζώνη, που την έδενε τρεις φορές γύρω απ' τη μέση του και του φορούσε δέρμα αντιλόπης σαν πανωφόρι, για να του εξασφαλίσει συμβολικά δύναμη και γενναιότητα.
Αρχιζε μετά ένας διάλογος ανάμεσα στο δάσκαλο και το μαθητή, στη διάρκεια του οποίου καθορίζονταν οι μελλοντικές σχέσεις τους. Ο γκουρού ένωνε τα χέρια κι ένας από τους βοηθούς του τα γέμιζε με νερό. Ο δάσκαλος ράντιζε τρεις φορές τα σταυρωμένα χέρια του νέου με το νερό, έπαιρνε μετά το δεξί του χέρι ανάμεσα στα δικά του και ψιθύριζε κάποιες ευχές. Στο τέλος της τελετής, ο μαθητής άκουγε με συντομία τα καθήκοντα του για τους προσεχείς μήνες. Μετά από ένα χρόνο, γινόταν συνήθως το δεύτερο μέρος της τελετής όπου ο μυημένος μάθαινε τις ιερές τυπικές λέξεις που θα έπρεπε να προφέρει στις καθημερινές ιεροτελεστίες.

</doc>
<doc id="46411" url="https://el.wikipedia.org/wiki?curid=46411" title="Ανδρέας Παπαδιαμαντόπουλος">
Ανδρέας Παπαδιαμαντόπουλος

Ο Ανδρέας Παπαδιαμαντόπουλος (1856 - 1919) ήταν Έλληνας νομικός,πανεπιστημιακός και διπλωμάτης. 
Βιογραφικά στοιχεία.
Γεννήθηκε στην Αθήνα και ήταν γιος του Δημητρίου. υποστράτηγου και μέλους της οικογένειας Παπαδιαμαντόπουλου. Αδέρφια του ήταν οι Ιωάννης και Γεώργιος Παπαδιαμαντόπουλος. Το 1881 έγινε υφηγητής του Ποινικού Δικαίου, ενώ το 1885 εξελέγη αντιπρόεδρος του φιλολογικού συλλόγου Παρνασσού. Εν συνεχεία διορίστηκε από τον Θ.Δεληγιάννη πάρεδρος δικαστής στο Γενικό Προξενείο Σμύρνης αλλά και στην Αλεξάνδρεια. Δέκα χρόνια αργότερα διορίστηκε για πρώτη φορά γενικός πρόξενος της Ελλάδας στην Θεσσαλονίκη, ενώ το 1898 ακολούθησε τον πρίγκηπα Γεώργιο στην Κρήτη, ως ιδιαίτερος γραμματέας, όπου και παρέμεινε μέχρι το 1906. Κατά τη διάρκεια της θητείας του συγκέντρωσε το μένος της αντιπολίτευσης γι'αυτό και αντικαταστάθηκε μετά την επανάσταση στο Θέρισσο. Το 1906 - 1908 διετέλεσε γενικός πρόξενος στην Κωνσταντινούπολη και στη Θεσσαλονίκη και την περίοδο 1912-1914 των βαλκανικών πολέμων διορίστηκε πρεσβευτής στο Βουκουρέστι, στη Χάγη και στις Βρυξέλλες όπου και εργάστηκε θετικά για την προπαρασκευή της συνθήκης του Βουκουρεστίου την οποία και προσυπέγραψε με τον τότε πρωθυπουργό της Ελλάδας Ελευθέριο Βενιζέλο. Το 1915 ήταν διευθυντής του υπουργείου Εξωτερικών μέχρι το 1917 που και ετέθη σε διαθεσιμότητα. 
Είχε γράψει διάφορα επιστημονικά έργα όπως τα "«Περί υποτροπής»" (1881), "«Περί των ορίων του ανθρωπίνου πνεύματος»" (1883), "«Περί θανατικής ποινής»" (1884) και "«Περί υπνωτισμού και δικαιοσύνης»" (1891).
Εργογραφία
’’Περί υποτροπής[Ακρόπολη] (1881)’’.
’’Περί των ορίων του ανθρώπινου πνεύματος[Ακρόπολη] (1883)’’.
’’Περί θανατικής ποινής[Ακρόπολη] (1884)’’.
’’Περί υπνωτισμού και δικαιοσύνης[Ακρόπολη] (1891)’’.

</doc>
<doc id="46412" url="https://el.wikipedia.org/wiki?curid=46412" title="Δανιμαρκία">
Δανιμαρκία



</doc>
<doc id="46415" url="https://el.wikipedia.org/wiki?curid=46415" title="Δήμος Ανατολικού Ολύμπου">
Δήμος Ανατολικού Ολύμπου

Ο Δήμος Ανατολικού Ολύμπου του Νομού Πιερίας με έδρα τη Λεπτοκαρυά, ήταν δήμος που συστάθηκε με το σχέδιο Καποδίστριας. Ήταν ο νοτιότερος δήμος του νομού και αποτελούσε το σύνορο μεταξύ των περιφερειών της Μακεδονίας και της Θεσσαλίας. Συνόρευε βόρεια με τον Δήμο Λιτοχώρου, νότια με τον Νομό Λαρίσης, ενώ ανατολικά βρεχόταν από τον Θερμαϊκό Κόλπο. Με την εφαρμογή του σχεδίου Καλλικράτης εντάχθηκε στον Δήμο Δίου - Ολύμπου.
Διαίρεση.
Στον δήμο περιλαμβάνονταν τα παρακάτω δημοτικά διαμερίσματα και οικισμοί:
Γεωγραφική περιγραφή.
Είναι εύκολα προσβάσιμος είτε με αυτοκίνητο, είτε με τρένο, με 2 σταθμούς του ΟΣΕ (Νέων Πόρων και Λεπτοκαρύας).
Πληθυσμιακά και λόγω ζήτησης το θέρος, καθίσταται αναγκαία η επαναλειτουργία του τραίνου από Νέους Πόρους σε Πλαταμώνα, που το 2002 είχε καθημερινώς 4 δρομολόγια προς Θεσσαλονίκη, Λάρισα και Αθήνα.
Ο πληθυσμός του δήμου ανέρχεται σε 9.374 κατοίκους.
Στον δήμο υπάρχουν τράπεζες, ταχυδρομείο, 2 αστυνομικά τμήματα, γήπεδα ποδοσφαίρου, καθώς και 2 γυμνάσια και ένα λύκειο.
Ο Δήμος Ανατολικού Ολύμπου έχει καθαρές παραλίες σε όλο το μήκος του και πλούσια σε βλάστηση δάση. Σε αυτόν δεσπόζει το μυθικό και ψηλότερο βουνό της Ελλάδος, ο Όλυμπος. Επίσης στο δήμο βρίσκεται, πάνω στον άξονα της Εθνικής Οδού Αθηνών-Θεσσαλονίκης, το καλοδιατηρημένο Κάστρο του Πλαταμώνα. Το κάστρο χτίστηκε από τους Ενετούς το 1204 απέναντι από το Νέο Παντελεήμονα, πάνω σε έναν μικρό λόφο, στους πρόποδες του Ολύμπου.
Τουρισμός.
Οι παραλίες του δήμου, βραβευμένες με τη γαλάζια σημαία της Ευρωπαϊκής Ένωσης, προσελκύουν εκατοντάδες χιλιάδες τουρίστες κάθε χρόνο, είτε Έλληνες είτε ξένους.
Επίσης ένας σημαντικός λόγος για να επισκεφθεί κάποιος τον δήμο, είναι τα πλούσια αρχαιολογικά ευρήματα που έχουν κατά καιρούς ανακαλυφθεί στην περιοχή. Εικάζεται ότι εκεί υπήρχαν και άνθησαν οι αρχαίες πόλεις Ηρακλεία και Λειβύθρα.
Υπάρχουν επίσης και οι παραδοσιακοί οικισμοί της παλαιάς Σκοτίνας ,του παλαιού Παντελεήμονα και των παλαιών Πόρων. Ο Παλαιός Παντελεήμων, σε υψόμετρο 700 μ., συγκροτείται κυρίως από παραδοσιακά και από ετοιμόρροπα σπίτια. Υπάρχουν δεκάδες εστιατόρια και αναψυκτήρια καθώς και παραδοσιακοί ξενώνες με πάνω από 150 κλίνες. Ο Παλαιός Παντελεήμων είναι από τους πρώτους οικισμούς της Ελλάδος που χαρακτηρίστηκαν παραδοσιακοί από την Ευρωπαϊκή Ένωση.
Για φαγητο συνήθως οι τουρίστες επισκεπονται την πλατεία του νέου παντελεήμονα, αφού φημίζεται για την ποικιλία γεύσεων κ τον παραδοσιακό τους άρωμα. Μια μεγάλη πλατεία, με ταβέρνες γύρω γύρω είναι ίσως ο πιο ιδανικός τόπος για ξεκούραση και φαγητό. Απίστευτη θέα στο κάστρο, στον Όλυμπο κ στη θάλασσα συνδιαζει την ομορφιά κ την γεύση, με την χαρικλεια να ξεχωρίζει. 
Ο Πλαταμών, η Παραλία Παντελεήμονος, οι Νέοι Πόροι, η Παραλία Σκοτίνης και η Λεπτοκαρυά διαθέτουν επαρκή καταλύματα: υπερπολυτελή ξενοδοχεία, ενοικιαζόμενα δωμάτια και κάμπινγκ.
Για τους επισκέπτες που θέλουν να μυηθούν στη γεωλογία του Ολύμπου και να ζήσουν έναν άλλο τύπο μουσειακής εμπειρίας λειτουργεί από το καλοκαίρι του 2013 το Μουσείο Γεωλογικής Ιστορίας Ολύμπου. Έδρα του μουσείου είναι η Λεπτοκαρυά.
Δήμαρχοι.
Ο δήμος δημιουργήθηκε μέσω του Σχεδίου «Καποδίστρια» ύστερα από τη συγχώνευση 5 κοινοτήτων: της Λεπτοκαρυάς, της Σκοτίνας, του Νέου Παντελεήμονος, του Πλαταμώνος και των Νέων Πόρων.
Από το 1999 ως την συνένωση του δήμου στον καλλικρατικό δήμο Δίου-Ολύμπου, στο αξίωμα υπηρέτησαν:

</doc>
<doc id="46417" url="https://el.wikipedia.org/wiki?curid=46417" title="Ανατολικός Όλυμπος">
Ανατολικός Όλυμπος



</doc>
<doc id="46418" url="https://el.wikipedia.org/wiki?curid=46418" title="Νομού Πιερίας">
Νομού Πιερίας



</doc>
<doc id="46419" url="https://el.wikipedia.org/wiki?curid=46419" title="Νομό Λαρίσης">
Νομό Λαρίσης



</doc>
<doc id="46423" url="https://el.wikipedia.org/wiki?curid=46423" title="Νέα Αλμαγέστη">
Νέα Αλμαγέστη

«Νέα Αλμαγέστη» ή «Αλμαγέστη νέα» ("Almagestum novum") είναι ο τίτλος αστρονομικού συγγράμματος, έργου του διάσημου Ιταλού Ιησουίτη αστρονόμου Τζιοβάνι Ριτσιόλι που εκδόθηκε το 1651, ως νεότερη συνέχεια της αρχαίας Αλμαγέστης και περιλαμβάνει σπουδαία συλλογή αστρονομικών παρατηρήσεων.
Θεωρητικά το έργο είναι και μία υπεράσπιση των απόψεων της Δυτικής Εκκλησίας κατά την Αντιμεταρρύθμιση. Περιέχει επιχειρήματα κατά του ηλιοκεντρικού προτύπου με ελλειπτικές τροχιές που υιοθετούσαν οι Κοπέρνικος, Γαλιλαίος και Κέπλερ. Η "Νέα Αλμαγέστη" περιείχε όμως και πολύτιμο επιστημονικό υλικό αναφοράς. Χρησιμοποιήθηκε ευρύτατα από τους Ιησουίτες δασκάλους επί πολλές δεκαετίες. Σήμερα παραμένει σημαντικό ως η προέλευση των επίσημων ονομάτων που χρησιμοποιούνται πια για τους μεγαλύτερους κρατήρες και τα άλλα κύρια χαρακτηριστικά της επιφάνειας της ορατής πλευράς της Σελήνης.
Τα σχέδια της σεληνιακής επιφάνειας στη "Νέα Αλμαγέστη" σχεδιάσθηκαν από τον μόνιμο συνεργάτη του Ριτσιόλι, τον Ιησουίτη δάσκαλο Φραντσέσκο Γκριμάλντι. Η ονοματολογία επινοήθηκε με βάση την υποδιαίρεση της ορατής πλευράς της Σελήνης σε όγδοα (ογδοημόρια), από το I ως το VIII. Ο τομέας I ήταν ο βορειοδυτικός και οι επόμενοι ακολουθούσαν με τη φορά των δεικτών του ρολογιού, π.χ. το ογδοημόριο VI ήταν το νότιο.

</doc>
<doc id="46424" url="https://el.wikipedia.org/wiki?curid=46424" title="Αλμάζ">
Αλμάζ

Με το όνομα Αλμάζ φέρονται:

</doc>
<doc id="46426" url="https://el.wikipedia.org/wiki?curid=46426" title="Αλμάζ (αστέρας)">
Αλμάζ (αστέρας)

Ο Αλμάζ ή ορθότερα Αλμάαζ (ε Ηνίοχου) είναι αστέρας τρίτου μεγέθους και είναι μεταβλητός δι΄ εκλείψεων, κυμαινόμενος μεταξύ των μεγεθών 2,92 και 3,83, με περίοδο που ανέρχεται σε 9.883 ημέρες (γήινες), περίπου 27 χρόνια. Η αιτία παραμένει άγνωστη. Πιθανότατα ένας πυκνός δίσκος υλικών που περιβάλλει ένα ζεύγος νάνων αστέρων τύπου Β5 που βρίσκονται σε τροχιά γύρω από τον αστέρα. Η εξασθένιση του φωτός διαρκεί 640 με 730 ημέρες (σχεδόν δύο χρόνια).
Κατά τον Πτολεμαίο, ο Αλμάαζ προσδιορίζεται ως «"ο επί του αριστερού αγκώνος"». Επίσης ο αστέρας φέρει το όνομα 7 Ηνιόχου (ονομασία κατά Τζον Φλάμστηντ).
Ο Αλμάαζ είναι ένας υπεργίγαντας αστέρας με φασματικό τύπο F0. Έχει επιφανειακή θερμοκρασία 7.750 Κ. Η μάζα του ορατού αστέρα είναι 9 με 15 φορές μεγαλύτερη από την ηλιακή και η διάμετρός του είναι 2000 φορές μεγαλύτερη από την ηλιακή. Η φωτεινότητά του είναι 20.000 με 60.000 φορές μεγαλύτερη από την ηλιακή.

</doc>
<doc id="46440" url="https://el.wikipedia.org/wiki?curid=46440" title="Δήμος Παρακαμπυλίων">
Δήμος Παρακαμπυλίων

Ο δήμος Παρακαμπυλίων ήταν ορεινός κυρίως δήμος της Αιτωλοακαρνανίας, που βρισκόταν βόρεια του Αγρινίου και εκτεινόταν ως τα σύνορα του νομού με την Ευρυτανία, στην περιοχή με την τεχνητή λίμνη Κρεμαστών.
Συστάθηκε με το πρόγραμμα Καποδίστριας από τη συνένωση παλαιότερων κοινοτήτων της περιοχής, που αποτέλεσαν στη συνέχεια τα δημοτικά διαμερίσματα του δήμου. Λειτούργησε την περίοδο 1999 -2010 οπότε και καταργήθηκε με την εφαρμογή του προγράμματος Καλλικράτης και εντάχθηκε στον νέο δήμο Αγρινίου.
Ο παραπόταμος του Αχελώου, Ταυρωπός ή Μέγδοβας, ονομαζόταν στην αρχαιότητα Καμπύλος λόγω του ελικοειδούς ρου που σχημάτισε αμέτρητες καμπύλες. Έτσι πήρε το όνομα της η περιοχή (παρά+καμπύλος).
Δημογραφικά στοιχεία.
Ο δήμος είχε ένα συνολικό πληθυσμό μόλις 2.757 κατοίκων σύμφωνα με την απογραφή του 2001. Έδρα του ήταν το ορεινό χωριό Άνω Άγιος Βλάσιος το οποίο βρίσκεται και γεωγραφικά στο κέντρο περίπου του δήμου και έχει πληθυσμό 433 κατοίκων. Άλλα σημαντικά χωριά της περιοχής που καταλάμβανε ο δήμος είναι η Ποταμούλα κοντά στο Αγρίνιο, η Χαράστη, η Χούνη, ο Ψηλόβραχος, ο Αγαλιανός, τα Αμπέλια, το Πεντάκορφο κ.α.
Διαίρεση.
Στον δήμο υπήρχαν τα παρακάτω δημοτικά διαμερίσματα και οικισμοί:

</doc>
<doc id="46447" url="https://el.wikipedia.org/wiki?curid=46447" title="Μπέρτα φον Ζούτνερ">
Μπέρτα φον Ζούτνερ

Η Μπέρτα φον Ζούτνερ ("Bertha von Suttner", 9 Ιουνίου 1843 - 21 Ιουνίου 1914) ήταν Αυστριακή λογοτέχνης, ειρηνίστρια και κάτοχος Βραβείου Νόμπελ Ειρήνης.
Γεννήθηκε στις 9 Ιουνίου του 1843 στην Πράγα της τότε Αυστροουγγαρίας. Ήταν γόνος φτωχής οικογένειας. Αρραβωνιάστηκε το μηχανικό και λογοτέχνη Βαρόνο Άρτουρ Γκούντακαρ φον Ζούτνερ, τον οποίο αργότερα παντρεύτηκε κρυφά, λόγω της αντίθεσης της οικογένειάς της.
Αναδείχθηκε σε κορυφαία μορφή του ειρηνιστικού κινήματος με τη δημοσίευση του βιβλίου της "Die Waffen nieder!" ("Κάτω τα όπλα!") το 1889 και με την ίδρυση ειρηνιστικής οργάνωσης δυο χρόνια αργότερα.
Εργάστηκε για μικρό διάστημα ως γραμματέας του Άλφρεντ Νόμπελ και είχε μαζί του μακρά αλληλογραφία ως το θάνατό του το 1896. Θεωρείται ότι επηρέασε την απόφασή του να συμπεριλάβει και το Βραβείο Ειρήνης Νόμπελ μαζί με τα υπόλοιπα που θεσμοθέτησε στη διαθήκη του. Η ίδια είναι η πρώτη γυναίκα στην οποία δόθηκε το βραβείο αυτό, το 1905.
Πέθανε στη Βιέννη στις 21 Ιουνίου 1914. Η μορφή της εικονίζεται τιμητικά στο αυστριακό κέρμα των 2 ευρώ.

</doc>
<doc id="46450" url="https://el.wikipedia.org/wiki?curid=46450" title="Μικρό Νέφος του Μαγγελάνου">
Μικρό Νέφος του Μαγγελάνου

Το Μικρό Νέφος του Μαγγελάνου (συντομογραφία SMC) είναι ένας νάνος ανώμαλος γαλαξίας, δορυφόρος του δικού μας Γαλαξία. Είναι γνωστός και με τα ονόματα σε καταλόγους NGC 292 και PGC 3085. Τα απώτατα όριά του του δίνουν διαστάσεις 19.000 × 11.000 έτη φωτός, ενώ απέχει από τη Γη περίπου 190.000 ως 205.000 έτη φωτός. Είναι ορατός με γυμνό μάτι (φαινόμενο μέγεθος 2,7) από το νότιο ημισφαίριο της Γης και τους τροπικούς, αλλά όχι από την Ελλάδα ή την Ευρώπη, καθώς κείται πολύ νότια στην ουράνια σφαίρα: ανήκει στον αστερισμό Τουκάνα. Εξαιτίας του ονόματός του, θα πρέπει να τονίζεται πάντα ότι πρόκειται για γαλαξία, και όχι για «αστρικό νέφος» ή νεφέλωμα. Για ιστορικές αναφορές και την προέλευση του ονόματος παραπέμπουμε στο λήμμα Νέφη του Μαγγελάνου.
Παρότι ανώμαλος γαλαξίας, το Μικρό Νέφος του Μαγγελάνου εμπεριέχει μία χονδρή ράβδο με αποτέλεσμα η εξωγαλαξιακή βάση δεδομένων της NASA να τον κατατάσσει ως τύπου SB(s)m pec, δηλαδή ως «ιδιόμορφο ραβδωτό σπειροειδή». Ορισμένοι εικάζουν ότι το SMC ήταν κάποτε ένας μικρός ραβδωτός σπειροειδής γαλαξίας, του οποίου η μορφή αλλοιώθηκε από τις παλιρροϊκές βαρυτικές δυνάμεις που του ασκεί ο δικός μας Γαλαξίας. Ως νεαρότερος γαλαξίας από τον δικό μας, το Μικρό Νέφος του Μαγγελάνου έχει μεγαλύτερη περιεκτικότητα σε διαστρικό αέριο και μεγαλύτερο ποσοστό από νεαρούς αστέρες και από γιγάντιους κυανούς αστέρες (κυανούς γίγαντες) που ζουν πολύ λιγότερο από τον Ήλιο και εκρήγνυνται στο τέλος της ζωής τους δίνοντας τις θεαματικές εκρήξεις υπερκαινοφανών.
Εξαιτίας κυρίως της κινήσεώς του περί το κέντρο του Γαλαξία, στην εποχή μας το Μικρό Νέφος του Μαγγελάνου απομακρύνεται από τη Γη με ταχύτητα 158 χιλιόμετρα το δευτερόλεπτο.

</doc>
<doc id="46459" url="https://el.wikipedia.org/wiki?curid=46459" title="Χλωρίδα">
Χλωρίδα

Χλωρίδα είναι ο γενικός όρος που χαρακτηρίζει το σύνολο των φυτών τα οποία φύονται στη γη, σε αντίθεση προς τον όρο «πανίδα», που αναφέρεται στο σύνολο των ζώων.
Ο όρος χλωρίδα μπορεί να έχει και πιο περιορισμένη σημασία: να αναφέρεται στο σύνολο των φυτών που αυτοφύονται σε μια ορισμένη γεωγραφική περιοχή (π.χ. μεσογειακή χλωρίδα, ινδική χλωρίδα) ή σε ένα ορισμένο γεωμορφολογικό περιβάλλον (π.χ. αλπική χλωρίδα, χλωρίδα των ερειπίων, τροπική χλωρίδα, χλωρίδα των τελμάτων ή των ερήμων). Μπορεί ακόμη να αφορά μία ορισμένη περίοδο του έτους (π.χ. του θέρους ή χειμερινή χλωρίδα) ή ακόμη ορισμένες γεωλογικές περιόδους (π.χ. χλωρίδα της λιθανθρακοφόρου, χλωρίδα της δεβονίου).
Ο όρος μικροχλωρίδα (microflora), χαρακτηρίζει είτε τη χλωρίδα ενός μικροβιότοπου, είτε οποιοδήποτε μικροσκοπικό φυτό που δεν είναι ορατό με γυμνό οφθαλμό.

</doc>
<doc id="46460" url="https://el.wikipedia.org/wiki?curid=46460" title="Πανίδα">
Πανίδα

Με τον όρο πανίδα ή πανίσκη χαρακτηρίζεται το σύνολο των διαφόρων ειδών ζωϊκών οργανισμών. Ο αντίστοιχος όρος που περιγράφει το σύνολο των φυτών είναι χλωρίδα. Η πανίδα είναι όρος της ζωολογίας και παλαιοζωολογίας για το σύνολο του ζωικού βασιλείου μιας γεωγραφικής περιοχής ή χώρας ή και γεωλογικής περιόδου.
Είδη πανίδας.
Η πανίδα διακρίνεται στη "χερσαία" και την "υδρόβιο" όπου η καθεμιά ανάλογα του περιβάλλοντος που βρίσκεται διακρίνεται επιμέρους σε "πολική", "τροπική", "εύκρατη", "ωκεάνια" ή "θαλάσσια", "λιμναία" και "ποτάμια". Η μελέτη των διαφόρων πανίδων στην επιφάνεια της Γης αποτελεί αντικείμενο έρευνας της ζωογεωγραφίας, ενώ για τις παλαιότερες γεωλογικές περιόδους της παλαιοζωολογίας και παλαιοζωογεωγραφίας.
Μία ακόμη κατηγοροποίηση της πανίδας είναι η εξής:
Τα ελληνικά απειλούμενα είδη πανίδας σύμφωνα με τα κριτήρια της IUCN παρουσιάζονται στο Κόκκινο Βιβλίο των Απειλούμενων Ειδών της Ελλάδας, ενώ στα Παράρτηματα των Οδηγιών για τα άγρια πουλιά και τους οικοτόπους και τα υπόλοιπα είδη παρουσιάζονται τα είδη προτεραιότητας της Ευρωπαϊκής Ένωσης.

</doc>
<doc id="46461" url="https://el.wikipedia.org/wiki?curid=46461" title="Αντώνης Κατσαντώνης">
Αντώνης Κατσαντώνης

Ο Αντώνης Κατσαντώνης, (1775 - 28 Σεπτεμβρίου 1809) γεννημένος ως "Αντώνης Μακρυγιάννης", ήταν ονομαστός Έλληνας Σαρακατσάνος κλέφτης ο οποίος έδρασε επί Τουρκοκρατίας στα προεπαναστατικά χρόνια στις περιοχές των Αγράφων, του Βάλτου και του Ξηρομέρου Αιτωλοακαρνανίας.
Βίος και δράση.
Σύμφωνα με την παράδοση, καταγόταν από το Βασταβέτσι (νυν Πετροβούνι) της Ηπείρου, από σαρακατσαναίικη οικογένεια. Το πραγματικό του όνομα ήταν Αντώνης Μακρυγιάννης. Ο Γιάννης Μακρυγιάννης, ο πατέρας του Κατσαντώνη, καταγόταν επίσης από το Βασταβέτσι. Επειδή όμως ο Γιάννης Μακρυγιάννης είχε αναπτύξει κλέφτικη δράση, πήγε και εγκαταστάθηκε τελικά στο Μάραθο (Μύρισι) Αγράφων Ευρυτανίας όπου παντρεύτηκε την Αρετή, κόρη του επίσης ξακουστού κλεφτοκαπετάνιου στα Άγραφα, Βασίλη Δίπλα.
Το ζευγάρι απέκτησε τρία αγόρια: πρώτο τον Αντώνη (Κατσαντώνη), ο οποίος γεννήθηκε το 1775 στο Μάραθο, τον Κώστα Λεπενιώτη, που γεννήθηκε στη Λεπενού Αιτωλοακαρνανίας, εξ ου και το επώνυμό του, και τον Γιώργο Χασιώτη, που γεννήθηκε στα Χάσια, απ΄ όπου και το επίθετό του. 
Αρκετοί άλλοι μελετητές αναφέρουν πως το ζευγάρι είχε έναν ακόμη γιο, τον Δημήτριο Κούτσικο, που πέθανε φυλακισμένος από τους Τούρκους στα Μετέωρα, καθώς και μια κόρη, την Κατερίνα, που παντρεύτηκε κατόπιν στο χωριό Βαλαώρα Αγράφων τον Πατσούρα από Πετράλωνα Αγράφων.
Πριν ξεκινήσει την επαναστατική του δράση ήταν βοσκός στο κοπάδι του πατέρα του και είχε γυρίσει όλα τα βουνά των Αγράφων. Σύμφωνα με ορισμένες πηγές παντρεύτηκε μια τσελιγκοπούλα που ονομαζόταν Αγγελική Δράκου και έκανε μαζί της έναν γιο, τον Αλέξανδρο, αλλά οι πληροφορίες για αυτούς είναι λιγοστές και δεν έχουν εξακριβωθεί. 
Σύμφωνα με την τοπική παράδοση ο Κατσαντώνης έμενε με τους γονείς του στη Λεπενού, όταν καταγγέλθηκε (το 1800 ή 1802), άδικα κατά κάποιους, στον Αλή Πασά, από κάποιον Γιάγκο Καραγκούνη, πως όλη η οικογένεια του Γιάννη Μακρυγιάννη προέβαινε σε συστηματική ζωοκλοπή σε όλη την ευρύτερη περιοχή. Τότε ο Αλή Πασάς διέταξε τη σύλληψή του μαζί με τον γιο του, τον Κατσαντώνη οι οποίοι και οδηγήθηκαν στις φυλακές των Ιωαννίνων.
Έναρξη συμπλοκών.
Ο Κατσαντώνης ορκίσθηκε τότε να ξεπλύνει τη ντροπή της οικογενείας του με τα όπλα, παρατώντας τη βοσκή. Έτσι αφού σκότωσε τον «μπουλούκμπαση» Γιάγκο Καραγκούνη, επιδόθηκε εν συνεχεία σε ληστείες και κλοπές, στην αρχή κατά των χαρατζήδων (δηλ. αυτών που εισέπρατταν τους φόρους για λογαριασμό των Τούρκων) και των σπαχήδων (εξισλαμισθέντων στρατιωτών ιππέων) του Αλή Πασά. Ο Αλή Πασάς, όταν το έμαθε, προκειμένου να τον εκφοβίσει διέταξε για δεύτερη φορά τη σύλληψη του πατέρα του, τη δήμευση της περιουσίας του και την πυρπόληση της οικίας του. Αλλά ενώ ο πατέρας του Κατσαντώνη μαζί με κάποιους εκ των συγγενών του πέθαινε στις φυλακές της Άρτας, ο Κατσαντώνης ενισχύθηκε με ομάδες κλεφτών των αδελφών του Λεπενιώτη και Χασιώτη καθώς και μ΄ εκείνων των Δίπλα και Τσόγκα, οπότε και άρχισε ένας αμείλικτος αγώνας μεταξύ των Δερβεναγάδων του Αλή και των παραπάνω συμμοριών, με κύρια θέατρα συμπλοκών τα Άγραφα, τον Βάλτο, το Ξηρόμερο και άλλες περιοχές. 
Αντ' αυτών, ο ιστορικός Φραγκίστας περιορίζοντας τα γεγονότα κατά το επιεικέστερο επί των παραδόσεων, αναφέρει πως ο Κατσαντώνης, στα εικοσιπέντε του χρόνια, (1802) εγκατέλειψε τον ποιμενικό βίο και έγινε κλέφτης, έπειτα από κάποιο περιστατικό που του συνέβη με έναν Τούρκο. Είχε συλληφθεί και αφού δάρθηκε από ένα μπουλούκμπαση με την κατηγορία της ζωοκλοπής, αφέθηκε ελεύθερος αφού κατέβαλε πολλά λύτρα. Μόλις ο Κατσαντώνης απελευθερώθηκε, σκότωσε τον μπουλούκμπαση και υποχρεώθηκε έτσι, φυγοδικώντας, να στραφεί στην κλέφτικη ζωή. Εντάχθηκε στην ομάδα του παππού του Δίπλα, που λέγεται κατά την παράδοση ότι ήταν και νονός του. Αργότερα τον ακολούθησαν και τα δυο μικρότερα αδέρφια του, ενώ χάρη στις ικανότητες του Κατσαντώνη ο Δίπλας αύξησε τη δύναμη του ασκεριού του και όταν σε προχωρημένη ηλικία ένιωσε τις δυνάμεις του να τον εγκαταλείπουν, παρέδωσε τα ηνία της ηγεσίας της κλεφτουριάς των Αγράφων στον εγγονό του Κατσαντώνη. Ο Αλή πασάς των Ιωαννίνων εξόντωσε την οικογένειά του, μόλις έμαθε ότι το αρματολίκι των Αγράφων ξεσηκώνεται εναντίον του από τον Κατσαντώνη, και αυτός με τη σειρά του για να τον εκδικηθεί, εξόντωσε πολλούς Τουρκαλβανούς σε διάφορες ενέδρες και μάχες. Τον Μάιο του 1808 έφερε μια τιμητική διάκριση για τον Κατσαντώνη, αφού είχε σκοτώσει τον Βεληγκέκα, γνωστό από το θέατρο Σκιών.
Συνδιαλλαγή.
Εκείνη την περίοδο είχε ξεσπάσει παράλληλα και ο σφοδρός διωγμός των λεγομένων Ασίζηδων και Ζορμπάδων (κλεφτών) οι οποίοι κι αυτοί είχαν καταφύγει ομοίως στα Άγραφα. Έτσι ο Αλή Πασάς μετά τον ατελέσφορο μέχρι τότε αγώνα προσπάθησε με χρηματισμό να διασπάσει την ενωμένη κλεφτουριά των Αγράφων. Σ΄ εκείνη λοιπόν τη πρόσκληση ο Κατσαντώνης απαίτησε 300 «"λουφέδες"» (=μισθούς, για τα ισάριθμα παλικάρια του). Ο Αλής δεν δέχθηκε και οι συγκρούσεις άρχισαν ακόμη σφοδρότερες από τον Βάλτο μέχρι το Πήλιο. Στη δεκαετία του 1790 - 1800 ο Κατσαντώνης απέκρουσε όλες τις εναντίον του επιχειρήσεις των τουρκαλβανών όπως του Χασάν Τζαπάρη και Σουλεϊμάν Μπότα, αδελφούς του περιβόητου σιλιχτάρη του Αλή Πασά. Πράγματι την εποχή εκείνη ο Κατσαντώνης αποτέλεσε την ψυχή της κλεφτουριάς. Έτσι το 1808 φόνευσε ο ίδιος και τον Βεληγκέκα, έναν από τους στρατηγούς του Αλή Πασά στη Μάχη του Προσηλιάκου που είχε εκστρατεύσει κατά της κλεφτουριάς και πίστευε προηγουμένως πως θα έφερνε το κεφάλι του Κατσαντώνη στα Γιάννενα. Μετά την εξόντωση των Σουλιωτών (1804), ο Αλή Πασάς επεδίωξε νέα συμφωνία με τον Κατσαντώνη όπου αυτή τη φορά τον έπεισε, δεδομένου ότι η υγεία του δεύτερου είχε κλονισθεί ήδη σοβαρά.
Εθνική συνείδηση.
Τη περίοδο αυτή ο Κατσαντώνης κλήθηκε από τους Ρώσους προκειμένου να καταταχθεί στα ρωσικά στρατεύματα της Επτανήσου. Αυτός όμως αρνήθηκε, θεωρώντας την παρουσία του αναγκαιότερη στ΄ Άγραφα. Στη συνέχεια, το 1807, προσκλήθηκε από τον προύχοντα της Επτανήσου Ιωάννη Καποδίστρια, μετέπειτα κυβερνήτη της ελεύθερης Ελλάδος, που πραγματοποίησε στη Λευκάδα «Συνέλευση των Κλεφταρματολών», αναγνωρίζοντας τον Κατσαντώνη ως Γενικό Αρχηγό των Κλεφτών στη Δυτική Ελλάδα, προκειμένου να σώσουν τη Λευκάδα από την απληστία του Αλή Πασά ή το πιθανότερο από την εντολή που είχε πάρει εκείνος από την Υψηλή Πύλη της εκδίωξης των Ευρωπαίων από τα παράλια του Ιονίου. Στη συνάθροιση εκείνη που έσπευσε ο Κατσαντώνης πείθοντας και τ΄ αδέλφια του να εγκαταλείψουν τις καπεταναρίες, συμμετείχαν επίσης ο Φώτος Τζαβέλας, ο Κίτσος Μπότσαρης, ο Νικόλαος Περραιβός, οι Μπουκουβαλαίοι, ο Νότης Μπότσαρης, τα αδέρφια Κώστας και Γιώργος Στράτος, καθώς και ο Μήτσος Κοντογιάννης. Ο ιστορικός Δημήτριος Φωτιάδης αποκαλεί το σώμα του Κατσαντώνη ως «Στρατιωτική Ακαδημία του Κλεφτοπολέμου» καθώς από το ασκέρι του πέρασαν οι Γιώργος Χασιώτης, Κώστας Λεπενιώτης, ο Δήμος Τσέλιος, ο Γιώργος Τσόγκας και ο Γεώργιος Καραϊσκάκης. 
Τότε ο Κατσαντώνης ορκίσθηκε να εργαστεί υπέρ της Παλιγγενεσίας, επιδεικνύοντας πλέον εθνική συνείδηση, και τάχθηκε υπό τον Θεόδωρο Κολοκοτρώνη.
Το τέλος.
Επανερχόμενος ο Κατσαντώνης στα Άγραφα, ήδη προσβεβλημένος από ευλογιά από παιδική ηλικία αποσύρθηκε των περιπετειών, το καλοκαίρι του 1809. Παρά τις προσπάθειες του γιατρού του, Θανάση Ντουφεκιά, η κατάσταση του ήταν μη αναστρέψιμη. Έτσι μαζί με τ΄ αδέλφια του και τεσσάρων συντρόφων του διέμενε κρυμμένος στο σπήλαιο Φούρκα της Ευρυτανίας, στο χωριό «Μοναστηράκι» των Αγράφων σε μια άγρια και δυσπρόσιτη περιοχή. Εκεί τον περιποιούνταν ο γιατρός του Ντουφεκιάς και για την ασφάλειά του άφησαν 5 κλέφτες με τον Γιώργο Χασιώτη επικεφαλής. Το πολεμικό σώμα του Κατσαντώνη ανέλαβε να διοικεί ο άλλος του αδερφός, ο Κώστας Λεπενιώτης.
Ο τόπος απόκρυψης του Κατσαντώνη, τελικά, προδόθηκε στον Αλή Πασά (από κάποιον Γκούρλια ή από έναν καλόγερο ή από μια γριά που πουλούσε βότανα για μαγγανείες ή ακόμη από έναν φίλο του Κατσαντώνη που ονομαζόταν Σιούρτας και παρά τη θέλησή του υποχώρησε ,ύστερα από βασανιστήρια). Τότε, ο Αλή Πασάς έστειλε τον έμπιστό του μουχουρντάρη (=σφραγιδοφύλακα) Άγο Βαστάρη με 800 άνδρες να τον συλλάβει. Ενώ αρχικά δεν εντοπιζόταν το σημείο απόκρυψης, κάποιοι βρήκαν τον βοσκό, ο οποίος μετά από θηριώδη βασανιστήρια αποκάλυψε το σημείο του σπηλαίου. Όταν άρχισε η πολιορκία, ο Χασιώτης άρπαξε τον αδελφό του στον ώμο και διέφυγαν. Μετά από επτά ώρες καταδίωξη, κυκλώθηκαν μέσα σε χαράδρα με αποτέλεσμα να αναγκαστούν να συνθηκολογήσουν με τον Άγο Βαστάρη, ο οποίος όμως αθετώντας τον λόγο του, τους έδεσε και τους οδήγησε θριαμβευτικά στα Γιάννενα.
Ο Αλή Πασάς δέχθηκε αρχικά με ευγένεια τον Κατσαντώνη τάζοντάς του ακόμα και πατρική στοργή αν δεχόταν να του φανερώσει που είχε κρυμμένους τους περιβόητους θησαυρούς που λέγονταν πως είχε από τις πολυάριθμες λαφυραγωγήσεις και ληστείες που είχε διαπράξει, και που από τις έρευνες του μουχουρντάρη δεν βρέθηκαν στο σπήλαιο. Ο Κατσαντώνης όμως δεν απαντούσε με συνέπεια να οδηγηθεί τελικά μαζί με τον αδελφό του Χασιώτη στον ιστορικό πλάτανο όπου και υπέστη τον μαρτυρικό θάνατο δια της συντριβής των οστών του. Λέγεται ότι ο Αλή του έταξε αξιώματα και ότι θα μεριμνούσαν γιατροί του παλατιού του για την υγεία του αρκεί να προσκυνήσει, ωστόσο ο Κατσαντώνης αρνήθηκε. Κατά τη διάρκεια του μαρτυρίου του, περιφρονητικά ακούσθηκε να λέγει μέσα σε παραλήρημα που έμεινε ιστορικό: «έρμα γρόσια, έρμα γρόσια».
Η παράδοση θέλει τον Κατσαντώνη κατά τη διάρκεια του μαρτυρίου του να τραγουδά περήφανα ώστε να μη δείχνει τον πόνο του αλλά να ξεψυχάει πρώτος, εφόσον ήταν και βαριά άρρωστος, ενώ μετά από λίγο πέθανε και ο αδερφός του. Σημειώνεται ότι τον σκληρό Τουρκαλβανό Άγο Βαστάρη εκδικήθηκε για την σύλληψη του Κατσαντώνη ο Σουλιώτης Μάρκος Μπότσαρης στη μάχη του Κεφαλόβρυσου Καρπενησίου (1823), κατά την οποία τον σκότωσε ο ίδιος.
Μάχες.
Εδώ θα γίνει αναφορά στις μάχες που έδωσε και κέρδισε ο Κατσαντώνης με τους κλέφτες του εναντίον των ασκεριών που έστελνε ο Αλή πασάς για να τον εξοντώσουν.
Λαϊκή παράδοση.
Στη μνήμη των κατοίκων της περιοχής των Αγράφων διατηρήθηκε το όνομα του οπλαρχηγού Κατσαντώνη. Ακόμα και σήμερα στα μέρη των Αγράφων υπάρχουν διάφορα τοπωνύμια που έχουν πάρει το όνομά του, όπως «Το γεφύρι του Κατσαντώνη», «Του Κατσαντώνη η βρύση», «Τα ταμπούρια του Κατσαντώνη», «Η σπηλιά του Κατσαντώνη» και «Του Κατσαντώνη το μπογάζι». Ακόμα πολλά δημοτικά άσματα ναφέρονται στα πολλά του κατορθώματα. 
«"Κάρτε σκρούετ Αλή πασά ο Κατσαντώνης ταναξίνε"». (χαρτί έγραφε ο Αλή πασάς να πιάσουνε τον Κατσαντώνη).
Απ' αυτό το τραγούδι τίθεται μια νέα εκδοχή για το πώς προδόθηκε. Αν δηλαδή προδόθηκε από τον ηγούμενο ή όπως λέει μια άλλη παράδοση από τον Γκούρλια, που έμαθε για το κρησφύγετό του από μια γριά, που του πήγαινε φαγητό.

</doc>
<doc id="46467" url="https://el.wikipedia.org/wiki?curid=46467" title="Μάχη του Στάλινγκραντ">
Μάχη του Στάλινγκραντ

Με τον όρο Μάχη του Στάλινγκραντ (ρωσ: Сталинградская битва, γερ: Schlacht von Stalingrad) εννοούμε τις στρατιωτικές επιχειρήσεις της Βέρμαχτ και του Κόκκινου Στρατού στην περιοχή του Στάλινγκραντ, από τις 17 Ιουλίου 1942 μέχρι τις 2 Φεβρουαρίου 1943.
Αρχικά, ο Αδόλφος Χίτλερ διέταξε τις δυνάμεις που είχε στη Νότια Ρωσία (Ομάδα Στρατιών «Νότος») να επιτεθούν στον Καύκασο, με σκοπό να καταλάβουν τις πετρελαιοπηγές της περιοχής, οι οποίες θα επέτρεπαν στους Γερμανούς να συνεχίσουν τον πόλεμο. Ωστόσο αποφάσισε να χωρίσει την Ομάδα Στρατιών «Νότος» στα δύο: Ομάδα Στρατιών «Α» και Ομάδα Στρατιών «Β».
Σύμφωνα με το σχέδιο της Επιχείρησης «Κυανό» (ή «Μπλε»), η Ομάδα Στρατιών «Α», υπό τις διαταγές του Στρατάρχη Βίλχελμ Λιστ, ανέλαβε την επιχείρηση στον Καύκασο, ενώ η Ομάδα Στρατιών «Β», υπό τις διαταγές του Στρατάρχη Μαξιμίλιαν φον Βάιχς, ανέλαβε την επίθεση στο Στάλινγκραντ. Η Ομάδα Στρατιών «Β» αποτελούνταν από την 6η Στρατιά του Φρίντριχ Πάουλους (συχνά λανθασμένα αναφέρεται ως «φον» Πάουλους) και την 4η Στρατιά Τεθωρακισμένων του Χέρμαν Χοτ, καθώς και από συμμαχικές μονάδες.
Ο Χίτλερ ήθελε να καταλάβει το Στάλινγκραντ, καθώς ήταν βιομηχανικό κέντρο στην περιοχή του ποταμού Βόλγα και συγκοινωνιακός ποτάμιος κόμβος γιά μεταφορές από τις πετρελαιοφόρες πηγές του Καυκάσου προς τον Βορρά. Η επίθεση των Γερμανών στην πόλη είχε και προπαγανδιστικό χαρακτήρα - η πόλη έφερε το όνομα του τότε Γενικού Γραμματέα του Κομμουνιστικού Κόμματος της Σοβιετικής Ένωσης, Ιωσήφ Στάλιν. Γι' αυτό τον λόγο, εξάλλου, οι δύο ηγέτες διέταξαν τις δυνάμεις τους να κρατήσουν τις θέσεις τους «πάση θυσία».
Η πρώτη φάση της μάχης (γερμανική επίθεση) ξεκινήσε στις 17 Ιουλίου 1942. Η 6η Στρατιά απώθησε τις σοβιετικές δυνάμεις στον ποταμό Ντον. Γι' αυτό τον λόγο, ο Χίτλερ αποφάσισε να αποσύρει την 4η Στρατιά Τεθωρακισμένων από το μέτωπο του Στάλινγκραντ. Το χτύπημα της 6ης Στρατιάς δέχθηκε η 62η Στρατιά του Βασίλι Τσουϊκόφ. Στα τέλη Αυγούστου, η Λουφτβάφε μετέτρεψε σε ερείπια το 80% της πόλης.
Τον Νοέμβριο, το μεγαλύτερο μέρος της πόλης βρισκόταν υπό γερμανική κατοχή. Ωστόσο, στις 19 Νοεμβρίου, οι Σοβιετικοί αντεπιτέθηκαν (Επιχείρηση «Ουρανός») και περικύκλωσαν 250.000 στρατιώτες της 6ης Στρατιάς. Ο Κόκκινος Στρατός πρότεινε στον Πάουλους να παραδοθεί, αλλά ο Χίτλερ του το απαγόρευσε. Στα μέσα Δεκεμβρίου 1942, οι Σοβιετικοί προσπάθησαν να περικυκλώσουν την Ομάδα Στρατιών «Α» (Επιχείρηση «Κρόνος»), ωστόσο, η αντίσταση της 6ης Στρατιάς καθήλωσε τους Σοβιετικούς και έδωσε την ευκαιρία στον φον Κλάιστ να υποχωρήσει.
Καθώς η μάχη του Στάλινγκραντ έβαινε στο τέλος της, ο Πάουλους έλαβε τον βαθμό του Στρατάρχη, πράγμα που ο ίδιος εξέλαβε ως προτροπή να αυτοκτονήσει, καθώς κανένας Γερμανός στρατάρχης δεν είχε ποτέ συλληφθεί αιχμάλωτος. Ωστόσο, στις 31 Ιανουαρίου, αναγκάστηκε να παραδοθεί στον Κόκκινο Στρατό και οι τελευταίοι γερμανικοί θύλακες ακολούθησαν στις 2 Φεβρουαρίου. Μαζί του παραδόθηκαν 22 στρατηγοί και 91.000 στρατιώτες της 6ης Στρατιάς. Η μάχη του Στάλινγκραντ έληξε στις 2 Φεβρουαρίου 1943 με νίκη των Σοβιετικών και έδωσε την υπεροχή στον Κόκκινο Στρατό, ο οποίος την κράτησε μέχρι το τέλος του πολέμου.
Ιστορικό υπόβαθρο.
Στις 23 Αυγούστου 1939, η Σοβιετική Ένωση και η Ναζιστική Γερμανία υπέγραψαν το σύμφωνο Μόλοτοφ-Ρίμπεντροπ (γνωστό ως «Σύμφωνο μη Επίθεσης»). Το σύμφωνο υποχρέωνε τις δύο χώρες να μην επιτεθούν η μια στην άλλη. Ωστόσο, στις 22 Ιουνίου 1941, οι δυνάμεις του Τρίτου Ράιχ εισέβαλαν στη Σοβιετική Ένωση, παραβιάζοντας τους όρους της συμφωνίας. Οι Γερμανοί κατέλαβαν την Πολωνία, την Ουκρανία και τη Λευκορωσία μέσα σε λίγους μήνες. Ενώ η Ομάδα Στρατιών «Βορράς» πολιορκούσε το Λένινγκραντ, η Ομάδα Στρατιών «Κέντρο» επιτέθηκε στη Μόσχα. Οι Γερμανοί απέτυχαν να καταλάβουν τη σοβιετική πρωτεύουσα και υπέστησαν σοβαρές απώλειες - όπως και οι Σοβιετικοί. Εξαιτίας της γερμανικής ήττας στη Μόσχα, η τακτική του κεραυνοβόλου πόλεμου υπέστη καταστροφή. Παράλληλα, η Ιαπωνία επιτέθηκε στο Περλ Χάρμπορ - οι ΗΠΑ και η Αγγλία κήρυξαν τον πόλεμο στην Ιαπωνία. Η ήττα στη Μόσχα ανάγκασε τη γερμανική διοίκηση να αναθεωρήσει τα σχέδια για τη συνέχιση του πολέμου στη Σοβιετική Ένωση. Την περίοδο Δεκεμβρίου 1941 - Ιανουαρίου 1942, οι Γερμανοί έχασαν 3.000 άρματα μάχης και τους απέμειναν μόνο 4.000 άρματα μάχης.
Το 1942, η γερμανική πολεμική βιομηχανία αύξησε την παραγωγή αεροσκαφών, αρμάτων μάχης και άλλων ειδών όπλων και με αυτό τον τρόπο κατάφερε να καλύψει, σε μεγάλο μέρος αλλά όχι απόλυτα, τις απώλειες που υπέστη στο Ανατολικό Μέτωπο. Στον παρακάτω πίνακα φαίνεται η παραγωγή όπλων τα έτη 1941 και 1942:
Εν όψει της μάχης.
Στρατηγική.
Γερμανοί.
Στις 5 Απριλίου 1942, ο Αδόλφος Χίτλερ υπέγραψε την «Οδηγία 41», σύμφωνα με την οποία, οι γερμανικές δυνάμεις έπρεπε να επιτύχουν τους παρακάτω στόχους:
Οι Γερμανοί κατέστρωσαν ένα σχέδιο, το οποίο χώρισαν σε τρία μέρη. Κατά την εκτέλεση του πρώτου μέρους, οι γερμανικές δυνάμεις στην Κριμαία και στο Χάρκοβο θα λάμβαναν πολεμοφόδια και θα ευθυγράμμιζαν τη γραμμή του μετώπου - αυτό θα επέτρεπε στη Βέρμαχτ να στείλει περισσότερες δυνάμεις για την εκτέλεση του κύριου μέρους της επιχείρησης «Κυανό» (γερ. Blau). Αργότερα, οι Γερμανοί θα επιτίθονταν στο Βορόνεζ και θα έστελναν ένα μέρος των στρατιωτών στον νότο, με σκοπό να περικυκλώσουν τις σοβιετικές δυνάμεις στον Ντον. Μετά τη διάλυση των Σοβιετικών στον Ντον, οι Γερμανοί είχαν σκοπό να καταλάβουν το Στάλινγκραντ, την Νότιο Βόλγα και τον Καύκασο και να στείλουν ενισχύσεις στην Ομάδα Στρατιών «Βορράς» που πολιορκούσε το Λένινγκραντ.
Σοβιετικοί.
Τον Μάρτιο του 1942, το Γενικό Επιτελείο της Σοβιετικής Ένωσης θεωρούσε ότι η Βέρμαχτ θα επιχειρούσε ένα νέο χτύπημα στο γερμανοσοβιετικό μέτωπο. Η πολεμική κατασκοπία ανέφερε ότι οι Γερμανοί ετοιμάζονταν για μια επίθεση στα νότια της ΕΣΣΔ. Ωστόσο, οι αναφορές της κατασκοπίας δεν ήταν πλήρεις, γι' αυτό και το Γενικό Επιτελείο της ΕΣΣΔ θεωρούσε ότι η Βέρμαχτ θα κρατούσε τις κύριες δυνάμεις στην κεντρική κατεύθυνση (Μόσχα).
Γι' αυτό τον λόγο, ο Κόκκινος Στρατός συγκέντρωσε τις στρατηγικές εφεδρείες του στις περιοχές Καλίνιν, Τούλα, Ταμπόφ, Μπορισογκλέμπσκ, Γκόρκι, Στάλινγκραντ και Σαράτοφ - το Γενικό Επιτελείο θεωρούσε ότι μπορούσε να τις χρησιμοποιήσει στη νοτιοδυτική και δυτική κατεύθυνση του μετώπου. Στις 8 Απριλίου 1942, ο Αρχιστράτηγος των Σοβιετικών Ενόπλων Δυνάμεων, Ιωσήφ Στάλιν, διέταξε τους διοικητές μερικών μετώπων να επιτεθούν και να αναγκάσουν τη Βέρμαχτ να χρησιμοποιήσει όλες τις εφεδρείες της. Μ' αυτό τον τρόπο, ο Στάλιν ήθελε να εξασφαλίσει νίκη της ΕΣΣΔ στον πόλεμο το 1942.
Αργότερα, ωστόσο, η εκτέλεση αυτού του σχεδίου φάνηκε αδύνατη. Ο Κόκκινος Στρατός είχε μεγάλα προβλήματα, όπως η έλλειψη έμπειρων διοικητών στα σώματα και η δυσκολία διαμόρφωσης σωμάτων - η διαμόρφωση των σωμάτων μειωνόταν εξαιτίας του επιπέδου κατασκευής νέων ειδών οπλισμού.
Επιχειρήσεις των αντιπάλων πριν τη σύγκρουση.
Για να θέσει σε εφαρμογή το σχέδιο της, η Βέρμαχτ έπρεπε να εξασφαλίσει την ασφάλεια της νότιας πτέρυγας, η οποία θα βοηθούσε κατά τη διάρκεια της επίθεσης στο Στάλινγκραντ. Επίσης, όπως αναφέρει ο ακαδημαϊκός Αλεξάντερ Σαμσόνοφ, η Βέρμαχτ χρειαζόταν και τη συμμετοχή της 11ης Στρατιάς του στρατηγού Έριχ φον Μάνσταϊν, η οποία σταμάτησε την πορεία της εξαιτίας της σοβιετικής αντίστασης στην Κριμαία. Για να πετύχει τον σκοπό της, η Βέρμαχτ έπρεπε να καταλάβει πάσει θυσία τη Σεβαστούπολη και τη Χερσόνησο Κερτς.
Στις 26 Δεκεμβρίου 1941, ο Κόκκινος Στρατός κατέλαβε το Κερτς, ενώ στις 30 Δεκεμβρίου, οι Σοβιετικοί εισήλθαν στη Θεοδοσία. Ωστόσο, οι δυνάμεις του Κριμαϊκού Μετώπου δεν κατάφεραν να καταλάβουν τη Χερσόνησο της Κριμαίας. Οι Γερμανοί εκμεταλλεύτηκαν την αποτυχία του Κόκκινου Στρατού. Στις 15 Ιανουαρίου 1942, οι Γερμανοί αντεπιτέθηκαν και ανακατέλαβαν τη Θεοδοσία. Επίσης, ανάγκασαν τους Σοβιετικούς να υποχωρήσουν στον Ισθμό Ακ-Μονάισκ, ο οποίος ήταν το πιο στενό σημείο της Χερσονήσου του Κερτς.
Ο Κόκκινος Στρατός μετέφερε αρκετές δυνάμεις στη Χερσόνησο του Κερτς, αλλά δεν κατάφερε να την ανακτήσει. Η αποτυχία αυτή είχε ως αποτέλεσμα την αποδυνάμωση των δυνάμεων του Κριμαϊκού Μετώπου. Παράλληλα, στις 7 Ιανουαρίου ξεκίνησε η μάχη του Ντεμιάνσκ (περιφέρεια Νόβγκοροντ). Στις 25 Φεβρουαρίου, οι δυνάμεις του Βορειο-Δυτικού Μετώπου, υπό την καθοδήγηση του στρατηγού Π. Α. Κούροτσκιν, κατάφεραν να περικυκλώσουν έξι γερμανικές μεραρχίες, οι οποίες διέθεταν 100.000 στρατιώτες.
Ωστόσο, οι Γερμανοί συνέχισαν την αντίσταση στο Ντεμιάνσκ χάρη στη βοήθεια της αεροπορίας, η οποία εφοδίαζε τακτικά τις περικυκλωμένες μεραρχίες. Στις 23 Απριλίου, η 16η Στρατιά του στρατηγού Μπους επιτέθηκε «απ' έξω», απώθησε τους Σοβιετικούς και έφτασε στο Ντεμιάνσκ χάρη στον λεγόμενο «διάδρομο Ραμουσέφσκι» (αυτός ο διάδρομος λειτουργούσε μέχρι τα τέλη του 1942). Οι Γερμανοί μπορούσαν να περικυκλώσουν από τα νότια και από τα βόρεια τις θέσεις των Σοβιετικών στους ποταμούς Σελίγκερ και Βελίκι Λούκι. Ο Κόκκινος Στρατός επιχείρησε αρκετές φορές να ανακαταλάβει την περιοχή, αλλά απέτυχε. Ωστόσο, η 16η Στρατιά υπέστη πολλές απώλειες και δεν κατάφερε να βοηθήσει τις δυνάμεις της Βέρμαχτ στο Ρζεφ και στη Βιάζμα, οι οποίες σχεδίαζαν να επιτεθούν στους ποταμούς Σελίγκερ και Βελίκι Λούκι (Πσκοβ).
Στις 8 Μαΐου, η 11η Στρατιά του φον Μάνσταϊν, το 8ο Αεροπορικό Σώμα του Βόλφραμ φον Ρίχτχοφεν και οι δυνάμεις του 4ου Αεροπορικού Στόλου επιτέθηκαν στη Χερσόνησο του Κερτς. Παράλληλα, οι Γερμανοί μετέφεραν με βάρκες μια μικρή δύναμη στον Κόλπο της Θεοδοσίας. Στις 20 Μαΐου, οι Γερμανοί κατέλαβαν ολοκληρωτικά το Κερτς και αιχμαλώτισαν περισσότερους από 170.000 στρατιώτες και αξιωματικούς του Κόκκινου Στρατού, περισσότερα από 3.000 πυροβόλα, 350 άρματα μάχης και μεγάλο αριθμό πολεμοφοδίων.
Ενώ αυτά διεξάγονταν στη Χερσόνησο του Κερτς, στις 12 Μαΐου, οι δυνάμεις του Νοτιο-Δυτικού Μετώπου του στρατάρχη Σεμιόν Τιμοσένκο επιτέθηκαν στο Χάρκοβο, με σκοπό να απελευθερώσουν την πόλη (Επιχείρηση «Φρειδερίκος»). Αρχικά, οι Σοβιετικοί είχαν την υπεροχή, ωστόσο, η έλλειψη οργάνωσης της επίθεσης προκάλεσε αρκετά προβλήματα στον Κόκκινο Στρατό και στις 17 Μαΐου, η υπεροχή πέρασε στα χέρια των Γερμανών.
Οι Γερμανοί επιτέθηκαν από τα βόρεια και από τα νότια στις δυνάμεις του Νότιου Μετώπου, ωστόσο, το Γενικό Επιτελείο της ΕΣΣΔ δεν διέταξε τις δυνάμεις του Νοτιο-Δυτικού Μετώπου να σταματήσουν την επίθεση και δεν έλαβε τα κατάλληλα μέτρα. Οι λανθασμένες αποφάσεις της ηγεσίας του Κόκκινου Στρατού επέτρεψαν στους Γερμανούς να περικυκλώσουν τις δυνάμεις του Νότιου και του Νοτιο-Δυτικού Μετώπου και να αιχμαλωτίστουν περισσότερους από 200.000 στρατιώτες και διοικητές του Κόκκινου Στρατού, περισσότερα από 1.000 άρματα μάχης και 2.000 πυροβόλα. Μονάχα το 25% των δυνάμεων της 6ης και της 9ης Σοβιετικής Στρατιάς κατάφερε να ξεφύγει.
Η υπεροχή στον νότιο τομέα του γερμανοσοβιετικού μετώπου πέρασε στα χέρια της Βέρμαχτ. Στα τέλη του Ιουνίου, οι Γερμανοί επιτέθηκαν στο Ντονμπάς. Ταυτόχρονα, στις 28 Ιουνίου, η 2η Γερμανική Στρατιά, η 4η Στρατιά Τεθωρακισμένων και η 2η Ουγγρική Στρατιά ενώθηκαν στην Ομάδα «Βάιχς» και επιτέθηκαν στην αριστερή πτέρυγα του Μετώπου Μπριάνσκ. Σ' αυτό το σημείο, οι Σοβιετικοί είχαν σχεδόν τους διπλάσιους στρατιώτες και τα διπλάσια άρματα μάχης, είχαν, όμως, σχεδόν τον ίδιο αριθμό πυροβόλων.
Στις 28 Ιουνίου, όπως προαναφέρθηκε, η Ομάδα «Βάιχς» επιτέθηκε στην αριστερή πτέρυγα του Μετώπου Μπριάνσκ. Στην περιοχή βρίσκονταν οι δυνάμεις του Μετώπου Βορόνεζ του στρατηγού Βατούτιν, οι δυνάμεις του Νοτίου Μετώπου του στρατηγού Μαλινόφσκι, οι δυνάμεις του Μετώπου Μπριάνσκ του στρατηγού Γκόλικοφ και οι δυνάμεις του Νοτιο-Δυτικού Μετώπου του στρατάρχη Τιμοσένκο. Οι Γερμανοί διέλυσαν τη σοβιετική αντίσταση στο Κουρσκ και μέσα σε 7 μέρες διένυσαν την απόσταση των 150-170 χιλιομέτρων. Στις 5 Ιουλίου, οι Γερμανοί κατέλαβαν το Βορόνεζ. Κατά τη διάρκεια της εβδομαδιαίας σύγκρουσης, οι Γερμανοί αιχμαλώτισαν 88.000 Σοβιετικούς στρατιώτες. Ο Κόκκινος Στρατός έχασε 1007 άρματα μάχης και 1688 πυροβόλα. Παράλληλα, η Σεβαστούπολη έπεσε στα χέρια των Γερμανών.
Κατά τη διάρκεια της γερμανικής επίθεσης, η αριστερή πτέρυγα των δυνάμεων της Βέρμαχτ άνοιξε. Η ηγεσία του Κόκκινου Στρατού προσπάθησε να το εκμεταλλευτεί και διέταξε το Μέτωπο του Μπριάνσκ (7 σώματα αρμάτων μάχης) να επιτεθεί. Ωστόσο, το Μέτωπο του Μπριάνσκ δεν έλαβε βοήθεια από την αεροπορία, γι' αυτό και η γερμανική αεροπορία κατέστρεψε το μεγαλύτερο μέρος των αρμάτων μάχης των Σοβιετικών.
Παρά τη νίκη τους στο Βορόνεζ, οι Γερμανοί απέτυχαν να επεκτείνουν τη βόρεια πτέρυγα της επίθεσης τους εξαιτίας της αντίστασης των σοβιετικών εφεδρειών. Στο κέντρο, η 6η Στρατιά του Πάουλους και η 4η Στρατιά Τεθωρακισμένων, στις 10 Ιουλίου, κατέλαβαν την Καντεμίροφκα και έχτισαν γέφυρες στην ανατολική ακτή του ποταμού Ντον. Τότε, οι Γερμανοί επιτέθηκαν από τη νοτιοανατολική κατεύθυνση και βρέθηκαν στον διάδρομο μεταξύ του Ντον και του Βορείου Ντονέτς. Σε λιγότερο από ένα μήνα, η 4η Στρατιά Τεθωρακισμένων έφθασε βορείως του Ροστόφ (μέσω του Ντον) και η 6η Στρατιά έφτασε κοντά στο Στάλινγκραντ.
Όσον αφορά τη νότια πτέρυγα της γερμανικής επίθεσης, η 1η Στρατιά Τεθωρακισμένων έφθασε στο Μίλλεροβο και στις 25 Ιουλίου (μια εβδομάδα μετά την αρχή των συγκρούσεων στο Στάλινγκραντ) βρέθηκε στον Ντον - μεταξύ του Νοβοτσερκάσσκ και της Τσιμλιάνσκα. Η 17η Στρατιά ξεκίνησε την επίθεση της από την περιοχή του Στάλινο, στις αρχές Ιουλίου. Στις 17 Ιουλίου, η αριστερή πτέρυγα της 17ης Στρατιάς κατέλαβε το Βοροσιλοβγκράντ, ενώ η δεξιά πτέρυγα βρέθηκε στον Ντον απ' όλες τις πλευρές του Ροστόφ.
Κατά τη διάρκεια των συγκρούσεων στο Βορόνεζ, οι Σοβιετικοί έχασαν 568.000 στρατιώτες (αρκετοί απ' αυτούς αιχμαλωτίστηκαν), 2436 άρματα μάχης, 13.176 πυροβόλα και 783 αεροσκάφη. Από την άλλη πλευρά, οι Γερμανοί έχασαν περίπου 60-70 χιλιάδες στρατιώτες. Στις 17 Ιουλίου, το Γενικό Επιτελείο του Τρίτου Ράιχ αποφάσισε να θέσει σε εφαρμογή το σχέδιο της επιχείρησης «Κυανό». Μ' αυτό τον τρόπο ξεκίνησε μια από τις μεγαλύτερες μάχες στην ιστορία, η μάχη του Στάλινγκραντ.
Δυνάμεις και συμμαχίες.
Γερμανοί.
Όπως προαναφέρθηκε, ο Χίτλερ αποφάσισε να χωρίσει την Ομάδα Στρατιών «Νότος» σε δύο ομάδες: Ομάδα Στρατιών «Α» και Ομάδα Στρατιών «Β». Η Ομάδα Στρατιών «Α», υπό την ηγεσία του Βίλχελμ Λιστ, ανέλαβε την επίθεση στον Καύκασο (μάχη του Καυκάσου) και είχε στη διάθεση της 167.000 στρατιώτες, 1130 άρματα μάχης, 4540 πυροβόλα και 1000 αεροσκάφη. Η Ομάδα Στρατιών «Β», υπό τις διαταγές του Μαξιμίλιαν φον Βάιχς, είχε στη διάθεση της 270.000 στρατιώτες, 3000 πυροβόλα όπλα, 500 άρματα μάχης και 1200 αεροσκάφη. Η Ομάδα Στρατιών «Β» αποτελούνταν κυρίως από την 6η Στρατιά του Πάουλους και την 4η Στρατιά Τεθωρακισμένων του Χέρμαν Χοτ. Στο Στάλινγκραντ, μαζί με τις γερμανικές στρατιές, θα πολεμούσε η 8η Ιταλική Στρατιά, η 2η Ουγγρική Στρατιά, η 3η και η 4η Ρουμάνικη Στρατιά και το 369ο Κροατικό Σύνταγμα Πεζικού. Σύμφωνα με τον Χανς Ντερ (Hans Doerr), οι δύο ομάδες στρατιών ξεκινούσαν τις συγκρούσεις στο Στάλινγκραντ και στον Καύκασο με 6 μεραρχίες λιγότερες απ' όσες είχαν στην αρχή της καλοκαιρινής εκστρατείας - αυτές οι απώλειες δεν είχαν καλυφθεί.
Σοβιετικοί.
Μετά τις ήττες στο Χάρκοβο και στο Βορόνεζ, το Γενικό Επιτελείο της ΕΣΣΔ διέταξε τη δημιουργία του Μετώπου του Στάλινγκραντ, στις 12 Ιουλίου 1942. Το Μέτωπο του Στάλινγκραντ δημιουργήθηκε στη βάση του Νοτιο-Δυτικού Μετώπου. Από το Νοτιο-Δυτικό Μέτωπο, το Μέτωπο του Στάλινγκραντ έλαβε την 21η και την 8η Στρατιά, ενώ από τις εφεδρείες του Γενικού Επιτελείου της ΕΣΣΔ έλαβε την 62η, την 63η και την 64η Στρατιά. Αργότερα, στο Μέτωπο του Στάλινγκραντ συμπεριλήφθησαν η 24η, η 28η, η 38η, η 51η, η 57η και η 66η Στρατιά (πεζικό). Επίσης, στο Μέτωπο συμπεριελήφθησαν η 1η και η 4η Στρατιά Τεθωρακισμένων, η 1η Στρατιά Φρουρών και η 16η Αεροπορική Στρατιά.
Όσον αφορά τους αριθμούς, ο Κόκκινος Στρατός παρέταξε στο Στάλινγκραντ 187.000 στρατιώτες, 2200 πυροβόλα, 400 άρματα μάχης και 454 αεροσκάφη. Την ηγεσία των σοβιετικών δυνάμεων ανέλαβε ο στρατάρχης Σεμιόν Τιμοσένκο.
Στις 26 Μαΐου 1942, ενώ κυμαίνονταν οι μάχες στην Κριμαία και στο Χάρκοβο, η Σοβιετική Ένωση και η Μεγάλη Βρετανία υπέγραψαν συμφωνία συμμαχίας κατά της Ναζιστικής Γερμανίας και των Ευρωπαίων Συμμάχων της. Ωστόσο, οι Σοβιετικοί αναγκάστηκαν να πολεμήσουν στο Στάλινγκραντ, χωρίς τη στήριξη των Αγγλοαμερικανών. Ο Βρετανός πρωθυπουργός Ουίνστον Τσώρτσιλ επισκέφθηκε τη Μόσχα, στα μέσα Ιουλίου 1942, για να δηλώσει στον Στάλιν ότι η Μεγάλη Βρετανία και οι ΗΠΑ δεν θα άνοιγαν δεύτερο μέτωπο. Μερικοί ιστορικοί αναφέρουν ότι οι Αγγλοαμερικανοί σκόπευαν να συμμαχήσουν με το Τρίτο Ράιχ για να καταλάβουν τις πετρελαιοφόρες πηγές του Καυκάσου - αν και δεν είχαν σχέδιο σε περίπτωση νίκης της ΕΣΣΔ.
Η πόλη του Στάλινγκραντ πριν τη μάχη.
Το Στάλινγκραντ ήταν ένα από τα μεγαλύτερα βιομηχανικά κέντρα της Σοβιετικής Ένωσης. Όταν ξεκίνησε η επιχείρηση Μπαρμπαρόσα, η πόλη έγινε ένα από τα μεγαλύτερα οπλοστάσια της νοτιοανατολικής ΕΣΣΔ. Τα εργοστάσια της πόλης κατασκεύαζαν και επιδιόρθωναν άρματα μάχης και άλλα πολεμικά όπλα. Πριν την αρχή της μάχης, στο Στάλινγκραντ κατοικούσαν 445.000 άνθρωποι (από τους οποίους εργάζονταν οι 325.000) και υπήρχαν 126 εργοστάσια. Το εργοστάσιο γεωργικών ελκυστήρων της πόλης παρήγαγε τους μισούς γεωργικούς ελκυστήρες(τρακτέρ) της ΕΣΣΔ. Το εργοστάσιο «Κόκκινος Οκτώβρης» (Κράσνι Οκτιάμπρ) παρήγαγε 775,8 τόνους χάλυβα ετησίως και 584.300 τόνους εξελασμένου χάλυβα..
Πορεία της μάχης.
Σοβιετική στρατηγική.
Ο Σιμιόν Τιμοσένκο εξέδωσε την «Οδηγία 0023», σύμφωνα με ην οποία η 38η και η 63η Στρατιά θα παρατάσσοντο στον Ντον, ενώ η 62η και 64η Στρατιά θα αναλάμβαναν την άμυνα της πόλης από τα δυτικά - η 21η Στρατιά μετέτρεψε τα εναπομείναντα σώματα της σε 4 ταξιαρχίες πεζικού.
Αναλυτικά, το Γενικό Επιτελείο, στις 17 Ιουλίου 1942, διέταξε την 63η στρατιά του αντιστράτηγου Βασίλι Κουζνετσόφ να παρατάξει τις δυνάμεις της (έξι μεραρχίες πεζικού, τρεις ταξιαρχίες τεθωρακισμένων και δύο τάγματα τεθωρακισμένων) σε ένα μέτωπο 250 χιλιομέτρων. Σκοπός της 63ης Στρατιάς ήταν να μην αφήσει τον αντίπαλο να περάσει τον Ντον, ενώ ειδικά τάγματα και κατάσκοποι ανέλαβαν να επιτίθονται στην ανατολική ακτή του ποταμού. Ο Κουζνετσόφ τοποθέτησε τις κύριες δυνάμεις του στο κέντρο, για να προστατεύσει τον σιδηροδρομικό σταθμό, ο οποίος οδηγούσε στα βορειοδυτικά του Στάλινγκραντ. Η 38η Στρατιά του υποστράτηγου Κ. Μοσκαλένκο ανέλαβε την άμυνα ενός μετώπου 60 χιλιομέτρων από τη Μεντβέντιτσα μέχρι την Κλέτσκαγια - η 38η Στρατιά ανέλαβε να εμποδίσει τους Γερμανούς να περάσουν στην αριστερή ακτή του ποταμού και να δυναμώσουν την άμυνα στη δεξιά ακτή του ποταμού. Μερικές μεραρχίες αποσύρθηκαν για να ξεκουραστούν και να λάβουν νέες δυνάμεις. Ο Μοσκαλένκο παρέταξε τις κύριες δυνάμεις στη δεξιά πτέρυγα της 38ης Στρατιάς.
Οι κύριες δυνάμεις του Μετώπου του Στάλινγκραντ ήταν η 62η και η 64η Στρατιά. Η 62η Στρατιά (έξι μεραρχίες πεζικού, τέσσερα τάγματα μαθητευόμενων των στρατιωτικών σχολών και έξι τάγματα τεθωρακισμένων), υπό τις διαταγές του υποστράτηγου Β. Κολπάκτσιν, παρέταξε τις κύριες δυνάμεις της στη δυτική ακτή του ποταμού Ντον (από την Κλέτσκαγια ως το Σουροβίκινο), ενώ μερικά σώματα ανέλαβαν να αμυνθούν στους ποταμούς Τσουτσκάν και Τσιρ. Η 64η Στρατιά του Τσουϊκόφ (τέσσερις μεραρχίες πεζικού, δύο ταξιαρχίες πεζικού και τέσσερα τάγματα μαθητευόμενων των στρατιωτικών σχολών) ανέλαβε την άμυνα του μετώπου Σουρόφτσκινο-Βέρχνε Κουρμογιάρσκαγια και το πέρασμα του ποταμού Τσιμλ. Ο Τσουϊκόφ παρέταξε τις κύριες δυνάμεις του στη δεξιά πτέρυγα, για να προστατεύσει τους δρόμους που οδηγούσαν στο Στάλινγκραντ από τα δυτικά.
Πρώτες συγκρούσεις (17-22 Ιουλίου).
Σύμφωνα με αναφορά του Επιτελείου της 62ης Στρατιάς, το βράδυ της 16ης Ιουλίου, γερμανικά σώματα πέρασαν τον ποταμό Τσιρ και επιτέθηκαν στις σοβιετικές δυνάμεις. Στις 17 Ιουλίου, σώματα της 192ης μεραρχίας πεζικού του συνταγματάρχη Α. Σ. Ζαχάρτσενκο συγκρούστηκαν με τις χιτλερικές δυνάμεις στο χωριό Πρόνιν - μετά από σκληρές συγκρούσεις, τα σώματα αυτά υποχώρησαν στη γραμμή της άμυνας των κύριων δυνάμεων της μεραρχίας. Στις 18 Ιουλίου, όπως αναφέρει το ημερολόγιο του Φραντς Χάλντερ, ο Χίτλερ διέταξε τις δυνάμεις του να περάσουν με ευρύ μέτωπο τον ποταμό Ντον, από τα νότια και τα ανατολικά του Ντόντς και να ξεκινήσουν την επίθεση στο Στάλινγκραντ.
Στις 19 Ιουλίου, η μεραρχία «Μεγάλη Γερμανία» έφτιαξε προγεφύρωμα στα ανατολικά του Ντόνετς για να σταματήσει τις σοβιετικές δυνάμεις που κινήθηκαν από τον Καύκασο. Η 6η Στρατιά του Πάουλους συνέχισε να κινείται νοτίως του Ντον στην νοτιοανατολική κατεύθυνση, ενώ οι Σοβιετικοί επιτέθηκαν στις γερμανικές δυνάμεις στο Βορόνεζ. Αν και οι επιθέσεις στο Βορόνεζ και βορείως της πόλης ήταν χαμηλής ισχύος, οι Σοβιετικοί αύξησαν τον αριθμό σιδηροδρομικών μεταφορών.. Ο ρυθμός επεκτατικότητας των γερμανικών δυνάμεων μειώθηκε από τα 30 χιλιόμετρα στα 12-15 χιλιόμετρα ανά μέρα.
Τις επόμενες 3 μέρες, η 6η Στρατιά του Πάουλους συνέχισε ενεργώς να κινείται προς το Στάλινγκραντ, όπου οι Σοβιετικοί μετέφεραν τις δυνάμεις τους μέσω σιδηρόδρομων.. Αν και οι Γερμανοί επιτέθηκαν επιτυχώς στον Κάτω Ντον και στο Ταγκανρόκ, στα βορειοδυτικά του Βορόνεζ συνεχίζονταν οι σκληρές μάχες. Η αριστερή πτέρυγα της 6ης Στρατιάς, όπου πολεμούσαν το 8ο και το 17ο σώμα, τεντώθηκε σε μεγάλο βαθμό κατά μήκος της δεξιάς ακτής του Ντον - γι' αυτό τον λόγο, το Γενικό Επιτελείο της Βέρμαχτ αποφάσισε την απόσπαση του 14ου και του 24ου Σώματος Τεθωρακισμένων στην Ομάδα Στρατιών «Β».
Αλλαγές της 23ης Ιουλίου.
Στις 23 Ιουλίου, ο Χίτλερ υπέγραψε την «Οδηγία 45», η οποία ανέφερε τα παρακάτω:
Ο Φραντς Χάλντερ αναφέρει: «Προειδοποίησα τον Φύρερ ότι οι δυνάμεις μας σε σημαντικά στρατηγικά σημεία είναι αποδυναμωμένες..η υποεκτίμηση των δυνατοτήτων του εχθρού έχει πάρει επικίνδυνο χαρακτήρα. Δεν υπάρχει καν σοβαρή δουλειά. Η συναισθηματική αντίδραση σε διάφορες τυχαίες εντυπώσεις δεν επιτρέπει τη σωστή αξιολόγηση της εργασίας της κυβερνητικής μηχανής - αυτό είναι χαρακτηριστικό της σημερινής λεγόμενης εξουσίας».
Την ίδια μέρα, το Γενικό Επιτελείο της Σοβιετικής Ένωσης ανακάλεσε τον Σιμιόν Τιμοσένκο από τη θέση του Διοικητή του Μετώπου του Στάλινγκραντ και τον αντεκατέστηκε με τον αντιστράτηγο Βασίλι Γκόρντοφ. Οι λόγοι που οδήγησαν το Γενικό Επιτελείο της ΕΣΣΔ να αλλάξει τον διοικητή του Μετώπου του Στάλινγκραντ ήταν: η αποτυχία στο Χάρκοβο τον Μάιο του 1942, η μετέπειτα υποχώρηση και η περικύκλωση στο Μίλλεροβο.
Από τα περίχωρα στην πόλη (23 Ιουλίου-23 Αυγούστου).
Τα ξημερώματα της 23ης Ιουλίου, η βόρεια πτέρυγα της 6ης Στρατιάς επιτέθηκε στη δεξιά πτέρυγα της 62ης Στρατιάς. Μέχρι το τέλος της ημέρας, δύο μεραρχίες και άλλα σώματα της 62ης Στρατιάς περικυκλώθηκαν. Οι λόγοι της περικύκλωσης ήταν η μαζική χρήση αρμάτων μάχης, πυροβόλων και αεροπορικών επιθέσεων από τους Γερμανούς, καθώς επίσης και η έλλειψη πληροφοριών της σοβιετικής κατασκοπίας.
Το βράδυ της ίδιας ημέρας διεξήχθη συζήτηση μεταξύ του Στάλιν και του Γκόρντοφ. Ο Γκόρντοφ έδωσε αναφορά στον Στάλιν για την κατάσταση που επικρατούσε στη δεξιά πτέρυγα της 62ης Στρατιάς. Αξιοσημείωτη είναι η απάντηση του Στάλιν: «Τώρα, η δεξιά πτέρυγα του μετώπου είναι η πιο αποφασιστική..αν ο εχθρός κάμψει την αντίσταση μας θα καταλάβει τους σιδηρόδρομους και θα αποκόψει κάθε σύνδεση σας με τον βορρά..Επίσης, απαιτώ να μείνει στα χέρια μας η αμυντική γραμμή στα δυτικά του Ντον - από την Κλέτσκαγια μέχρι τη Νίζνε Καλίνοφκα - πάσει θυσία..Επίσης, απορώ με το γεγονός ότι έχοντας 900 άρματα μάχης υποχωρούμε απέναντι στον εχθρό που έχει 50 άρματα μάχης. Ντροπή!»
Στις 23 Ιουλίου, ως εκπρόσωπος του Γενικού Επιτελείου, στο Μέτωπο του Στάλινγκραντ έφθασε ο Αλεξάντερ Βασιλέφσκι, ο οποίος πρότεινε στους διοικητές να οργανώσουν αντεπίθεση στη βόρεια πτέρυγα της 6ης Στρατιάς, χρησιμοποιώντας την 1η και την 4η Σοβιετική Στρατιά Τεθωρακισμένων. Όσον αφορά τους Γερμανούς, στις 23 Ιουλίου, η 4η Στρατιά Τεθωρακισμένων του Χέρμαν Χοτ μετέδωσε το 24ο Σώμα Τεθωρακισμένων στην Ομάδα Στρατιών «Β», το 40ο Σώμα Τεθωρακισμένων στην στην Ομάδα Στρατιών «Α» και την επίλεκτη μεραρχία «Μείζων Γερμανία» στα δυτικά.
Στις 24 Ιουλίου, όπως αναφέρει ο Χάλντερ, συνεχίζονταν σκληρές μάχες στα ανατολικά του Ροστόφ και στο Βορόνεζ - στις μάχες που διεξήχθησαν στο Βορόνεζ καταστράφηκε μεγάλος αριθμός αρμάτων μάχης. Επίσης, οι Γερμανοί επιχείρησαν να περάσουν τη νότια ακτή του ποταμού. Στις 25 Ιουλίου, η Ομάδα Στρατιών «Α» είχε πετύχει νίκες στις συγκρούσεις στον Κάτω Ντον, ενώ η επίθεση στο Τσιμλιάνσκ συνάντησε σθεναρή αντίσταση. Παράλληλα, οι Γερμανοί αντιμετώπιζαν την έλλειψη καυσίμων και είχαν ακυρώσει μια επίθεση στα βόρεια της ΕΣΣΔ.
Την ίδια ημέρα, το 51ο Σώμα της 6ης Στρατιάς επιτέθηκε στις δυνάμεις της 64ης Στρατιάς στον ποταμό Τσιμλ, ενώ αργότερα η νότια πτέρυγα της 6ης Στρατιάς κινήθηκε στο Καλάτς για να επιτεθεί στη δεξιά πτέρυγα της 64ης Στρατιάς. Τα ξημερήματα της 26ης Ιουλίου, στο Καλάτς, η 1η Στρατιά Τεθωρακισμένων αντεπιτέθηκε, ωστόσο, δεν πέτυχε κάτι σημαντικό - τα σοβιετικά άρματα μάχης προχωρούσαν χωρίς τη βοήθεια του πυροβολικού και της αεροπορίας και καταστράφηκαν εύκολα από τη γερμανική αεροπορία και το γερμανικό πυροβολικό.
Η δεύτερη αντεπίθεση πραγματοποιήθηκε στη δυτική κατεύθυνση από τις δυνάμεις της 4ης Σοβιετικής Στρατιάς Τεθωρακισμένων του υποστράτηγου Β. Κριουτσένκιν, οι οποίες απελευθέρωσαν τις μονάδες της 62ης Στρατιάς που αμύνονταν περικυκλώμενες στη Βέρχνε Μπουζίνοφκα. Παρ' ολ' αυτά, στη νοτιοδυτική κατεύθυνση, η σοβιετική άμυνα παρέμεινε αδύναμη, ενώ στο Τσιμλιάνσκ, οι Γερμανοί κατάφεραν να προωθηθούν χάρη στην αντεπίθεση της 9ης μεραρχίας τεθωρακισμένων. Την ίδια μέρα, ο ταγματάρχης Κίλμανσεγκ έδωσε αναφορά στον Φύρερ για την έλλειψη καυσίμων και αυτοκινήτων που αντιμετώπισε η Ομάδα Στρατιών «Α».
Στις 27 Ιουλίου, η 6η Στρατιά του Πάουλους συνέχισε την προώθηση προς την κατεύθυνση του Στάλινγκραντ. Οι Σοβιετικοί είχαν παρατάξει τις κύριες δυνάμεις τους στο κέντρο (με μεγάλο αριθμό αρμάτων μάχης), γι' αυτό και οι Γερμανοί κατάφεραν να προωθηθούν μόνο στα άκρα. Την επόμενη μέρα, ο Στάλιν εξέδωσε τη γνωστή «Διαταγή 227», στην οποία διατάσσει τα σοβιετικά στρατεύματα στην πόλη του Στάλινγκραντ να μην υποχωρήσουν - γι' αυτό και η διαταγή έγινε γνωστή ως διαταγή «Ούτε ένα βήμα πίσω!» (ρωσ. «Ни шагу назад!»).
Παράλληλα με την έκδοση της διαταγής, οι Σοβιετικοί επιτέθηκαν αρκετές φορές, κάνοντας μεγάλη χρήση αρμάτων μάχης (ο Χάλντερ αναφέρει ότι οι Σοβιετικοί χρησιμοποίησαν 9 ταξιαρχίες τεθωρακισμένων), ωστόσο, απέτυχαν. Από την άλλη πλευρά, η 6η Στρατιά του Πάουλους αντιμετώπιζε έλλειψη καυσίμων και πολεμοφοδίων, ενώ οι δυνάμεις της 4ης Στρατιάς Τεθωρακισμένων έμειναν καθηλωμένες στο Τσιμλιάνσκ. Τις επόμενες μέρες διεξήχθησαν σκληρές μάχες στο Καλάτς και στα δυτικά του Στάλινγκραντ - παράλληλα, η Ομάδα Στρατιών «Α» ανάγκασε τους Σοβιετικούς σε υποχώρηση και η 4η Στρατιά Τεθωρακισμένων βρέθηκε κοντά στην Προλετάρσκαγια.
Στις 30 Ιουλίου, στο μέτωπο της Ομάδας Στρατιών «Κέντρο», οι Σοβιετικοί επιτέθηκαν με τις δυνάμεις του Δυτικού Μετώπου (ένα σώμα ιππικού και δύο σώματα τεθωρακισμένων) στις γερμανικές θέσεις στην περιοχή Πογκορέλοε Γκοροντίσσε και κατάφεραν να προωθηθούν 15-30 χιλιόμετρα προς τον σταθμό Σιτσιόφκα. Στις 31 Ιουλίου διεξήχθη η προγραμματισμένη μεταφορά της 4ης Στρατιάς Τεθωρακισμένων του Χέρμαν Χοτ από την Ομάδα Στρατιών «Α» στην Ομάδα Στρατιών «Β» και ξεκίνησε την επίθεση στο Στάλινγκραντ από τα νοτιοδυτικά.
Την ίδια μέρα, το Μέτωπο του Βόρειου Καυκάσου μετέδωσε στο Μέτωπο του Στάλινγκραντ την 51η Στρατιά του υποστράτηγου Τ. Κολομίιτς. Στις 1 Αυγούστου, μετά από διαταγή του Γενικού Επιτελείου της ΕΣΣΔ, η 57η Στρατιά του υποστράτηγου Φ. Τολμπούχιν παρέταξε τις δυνάμεις της στα νοτιοδυτικά του Ντον. Ο Ντερ αναφέρει το σχέδιο της 6ης Στρατιάς και της 4ης Στρατιάς Τεθωρακισμένων: η πρώτη ανέλαβε την επίθεση από τα βόρεια και η δεύτερη από τα νότια προς την κατεύθυνση του Βόλγα. Όταν θα καταλάμβαναν τον ποταμό, η 4η Στρατιά Τεθωρακισμένων θα κινούνταν στα αριστερά και η 6η Στρατιά στα δεξιά, με σκοπό να περικυκλώσουν την πόλη και τους αμυνόμενους.
Στις 2 Αυγούστου, το 22ο Σώμα Τεθωρακισμένων (4 ταξιαρχίες τεθωρακισμένων) επιχείρησαν επίθεση, ωστόσο, κατάφεραν να προωθηθούν μονάχα 2-3 χιλιόμετρα. Αξιοσημείωτο είναι το γεγονός ότι τα άρματα μάχης πολέμησαν με τη βοήθεια του πεζικού και του πυροβολικού - αν και οι μονάδες πεζικού δεν ήταν κατάλληλα οργανωμένες. Στις 5 Αυγούστου, το Γενικό Επιτελείο της ΕΣΣΔ χώρισε τις δυνάμεις που πολεμούσαν στο μέτωπο των 800 χιλιομέτρων σε δύο μέτωπα: στο Μέτωπο του Στάλινγκραντ του αντιστράτηγου Γκόρντοφ (21η, 62η και 63η Στρατιά Πεζικού, 4η Σοβιετική Στρατιά Τεθωρακισμένων, 16η Στρατιά Αεροπορίας και 28ο Σώμα Τεθωρακισμένων) και στο Νοτιο-Ανατολικό Μέτωπο του αρχιστρατήγου Γερεμένκο (51η, 57η και 64η Στρατιά Πεζικού, 8η Στρατιά Αεροπορίας και 13ο Σώμα Τεθωρακισμένων).
Η επόμενη σειρά των σοβιετικών αντεπιθέσεων σημειώθηκε στις 5-8 Αυγούστου. Ωστόσο, η κατάσταση στα σώματα τεθωρακισμένων ήταν πολύ κακή: η 182η ταξιαρχία τεθωρακισμένων είχε 9 αρμάτα μάχης, ενώ η 173η ταξιαρχία τεθωρακισμένων είχε 11 άρματα μάχης - η 1η Στρατιά Τεθωρακισμένων είχε συνολικά 123 άρματα μάχης. Ο Πάουλους ανέφερε, στις 5 Αυγούστου, ότι οι Σοβιετικοί αντεπιτέθηκαν από τα νότια, κατά του 14ου Σώματος. Ο Χάλντερ αναφέρει ότι διέταξε τον Μαξιμίλιαν φον Βάιχς να ξεκινήσει την επίθεση στις 7 Αυγούστου, χρησιμοποιώντας την 6η Στρατιά του φον Πάουλους.
Στις 7 Αυγούστου, η 6η Στρατία του Πάουλους πέρασε στην επίθεση, έχοντας λύσει το πρόβλημα με την έλλειψη πολεμοφοδίων. Η επίθεση τον Πάουλους, η οποία είχε στόχο την περικύκλωση των σοβιετικών δυνάμεων, έληξε επιτυχώς στο δεύτερο μισό της ημέρας - ο Χάλντερ αναφέρει ότι στη μάχη καταστράφηκαν 8 μεραρχίες πεζικού και 10 ταξιαρχίες τεθωρακισμένων. Την ίδια μέρα, οι Σοβιετικοί επιχείρησαν αντεπίθεση με τις δυνάμεις που βρίσκονταν στην αριστερή πτέρυγα της 64ης Στρατιάς. Ο Γερεμένκο αναφέρει: «μέσα σε μια μέρα [7 Αυγούστου] αναγκαστήκαμε να συγκεντρώσουμε όλες τις εφεδρείες που είχαμε στη διάθεση μας...για να δυναμωθεί η αριστερή πτέρυγα της 64ης Στρατιάς, κάτι που θα επέτρεπε την αντεπίθεση». Οι Γερμανοί, χάρη στην επίθεση της 6ης Στρατιάς, βρέθηκαν σε απόσταση 30 χιλιομέτρων από την πόλη του Στάλινγκραντ.
Κατά τη διάρκεια της αντεπίθεσης της 64ης Στρατιάς, οι Σοβιετικοί ανάγκασαν τους Γερμανούς να υποχωρήσουν και να περάσουν στην άμυνα - ο Χάλντερ αναφέρει ότι στις 9 Αυγούστου, η 4η Στρατιά Τεθωρακισμένων του Χέρμαν Χοτ πέρασε στην άμυνα. Ωστόσο, η 6η Στρατιά του Πάουλους κατάφερε να περικυκλώσει το 14ο και 24ο Σώμα Τεθωρακισμένων στο Καλάτς, καθώς επίσης και τις δυνάμεις της 62ης Στρατιάς που αμύνονταν στη δυτική ακτή του ποταμού Ντον - ο στρατιωτικός ιστορικός Αλεξέι Ισάγιεφ αναφέρει ότι 28.000 στρατιώτες βρέθηκαν περικυκλωμένοι, μαζί με 67 αντιαρματικά όπλα, 51 άρματα μάχης (Τ-34 και Τ-60) και 354 αυτοκίνητα.
Αυτός ο ελιγμός επέτρεψε στους Γερμανούς να βρεθούν βορείως και νοτίως του σιδηρόδρομου που οδηγούσε στο Στάλινγκραντ. Οι περικυκλωμένες σοβιετικές δυνάμεις χωρίστηκαν σε διάφορες ομάδες - ο Ισάεφ κάνει λόγο για δύο ομάδες: η πρώτη αποτελούνταν από την 33η Μεραρχία Φρουρών και την 181η Μεραρχία Πεζικού και η δεύτερη από την 147η και την 229η μεραρχία πεζικού. Η πρώτη ομάδα έλαβε διαταγή να κινηθεί στα βόρεια, ενώ η δεύτερη ομάδα έλαβε διαταγή να υποχωρήσει στα ανατολικά και νοτιοανατολικά προς τη σιδηροδρομική γέφυρα του Ντον.
Η 33η Μεραρχία Φρουρών του Α. Ουτβένκο υποχώρησε προς τα ανατολικά, ωστόσο, οι Γερμανοί κατάφεραν να μεταφέρουν μερικά σώματα πεζικού ακόμα πιο ανατολικά και περικύκλωσαν για ακόμα μια φορά τη μεραρχία. Η 33η Μεραρχία Φρουρών είχε τεράστια προβλήματα εφοδιασμού και δεν έλαβε υποστήριξη από την αεροπορία και το πυροβολικό. Γι' αυτό και η τελευταία της μάχη δόθηκε στις 10 Αυγούστου. Ο διοικητής της μεραρχίας ανέφερε: «Πολεμήσαμε ως το τέλος..μερικοί διοικητές αυτοκτόνησαν..σκοτώθηκαν περίπου χίλιοι στρατιώτες». Από την άλλη πλευρά, η δεύτερη ομάδα προσπάθησε να φθάσει στα βόρεια. Ωστόσο, βρέθηκε και πάλι περικυκλώμενη και έδωσε αποφασιστική μάχη στις 10 Αυγούστου - η δεύτερη ομάδα έχασε και αυτή πολλές δυνάμεις στη μάχη και ο διοικητής της 229ης μεραρχίας πεζικού, Φ. Σάζιν, σκοτώθηκε. Παράλληλα, η 112η μεραρχία πεζικού που πολεμούσε στον Ντον διαλύθηκε μετά από επίθεση των γερμανικών δυνάμεων.
Σύμφωνα με αναφορά της 12ης Ιουλίου για την κατάσταση στο μέτωπο των Ομάδων Στρατιών «Α» και «Β», οι Γερμανοί κατάφεραν να αιχμαλωτίσουν 35.000 στρατιώτες, 270 άρματα μάχης και 560 πυροβόλα. Παράλληλα, οι Σοβιετικοί, νοτίως του Έλτς, πέρασαν στην αντεπίθεση με 100 άρματα μάχης και πεζικό, ενώ ανατολικά και δυτικά της Σβομπόντα, ο Κόκκινος Στρατός κατέλαβε δύο κατοικημένες περιοχές - παρ' ολ' αυτά, η σοβιετική αντεπίθεση στη δεξιά πτέρυγα έληξε με αποτυχία. Στις 13 Αυγούστου, ο Γερεμένκο ανέλαβε την ηγεσία του Μετώπου του Στάλινγκραντ, ενώ ο Γκόρντοφ διορίστηκε υποδιοικητής - αργότερα, όμως, επέστρεψε στη Μόσχα.
Στις 14 Αυγούστου ξεκίνησε η προετοιμασία της Ομάδας Στρατιών «Β» για τη συνέχιση της επίθεσης, ενώ στο Βορόνεζ αποκρούστηκε νέα αντεπίθεση των Σοβιετικών. Στις 15 Αυγούστου, ο Στάλιν εξέδωσε την «Οδηγία 170569», στην οποία ανέφερε: «σύμφωνα με τις αναφορές του Μετώπου του Στάλινγκραντ, η 147, η 181η και η 229η μεραρχία πεζικού της 62ης Στρατιάς συνεχίζουν την αντίσταση και είναι ακόμα περικυκλωμένες..παρά τις οδηγίες του Γενικού Επιτελείου [Στάφκα], οι περικυκλωμένες δυνάμεις δεν έχουν λάβει την κατάλληλη στήριξη..οι Γερμανοί δεν αφήνουν ποτέ τις περικυκλωμένες δυνάμεις τους και προσπαθούν πάσει θυσία να λύσουν την περικύκλωση..φαίνεται πως η σοβιετική διοίκηση δεν ενδιαφέρεται και τόσο..αυτό προκαλεί σημάδι ντροπής στη σοβιετική διοίκηση..το μέτωπο του Στάλινγκραντ έχει όλα τα μέσα για να σώσει τις περικυκλωμένες δυνάμεις του». Ο Ισάεφ, ωστόσο, δηλώνει ότι παρά τις δηλώσεις του Στάλιν, το μέτωπο δεν είχε τα κατάλληλα μέσα - η 4η Σοβιετική Στρατιά Τεθωρακισμένων μπορούσε να παρατάξει μονάχα 2 μεραρχίες πεζικού. Επίσης, τα γερμανικά άρματα μάχης και αεροσκάφη ήταν καλύτερα από τα ανάλογα σοβιετικά.
Μετά τη διάλυση των δυνάμεων της 62ης Στρατιάς, ο Πάουλους συνέχισε την επίθεση στα βόρεια, καθώς εκεί υπήρχε στρατηγικής σημασίας προγεφύρωμα. Πριν την επίθεση, η 6η Στρατιά του Πάουλους μετέδωσε το 24ο Σώμα Τεθωρακισμένων στη 4η Στρατιά Τεθωρακισμένων του Χέρμαν Χοτ, ώστε η τελευταία να επιτεθεί στα νοτιοανατολικά - η 6η Στρατιά ανέλαβε την επίθεση στο προγεφύρωμα του Σιροτίνσκι. Οι Σοβιετικοί είχαν στη διάθεση τους 42.234 στρατιώτες (6 μεραρχίες πεζικού) και τα 36 άρματα μάχης της 182ης ταξιαρχίας τεθωρακισμένων (Τ-34, Τ-60 και Τ-70). Οι Γερμανοί επιτέθηκαν με τις δυνάμεις του 14ου Σώματος Τεθωρακισμένων, του 8ου και του 11ου σώματος πεζικού.
Οι Γερμανοί πέρασαν στην επίθεση στις 15 Αυγούστου. Μετά από δίωρη επίθεση του πυροβολικού και της αεροπορίας, οι δυνάμεις της 6ης Στρατιάς επιχείρησαν δύο ταυτόχρονες επιθέσεις: στο προγεφύρωμα του Σιροτίνσκι (με πέντε μεραρχίες) και στη Τρεχοστρόφσκαγια (με τρεις μεραρχίες). Οι μάχες συνεχίστηκαν μέχρι τις 20 Αυγούστου και είχαν το ίδιο σενάριο με τις τελευταίες μάχες της 62ης Στρατιάς. Αυτές οι μάχες ήταν αιματηρές και μετά τις 20 Αυγούστου, οι Σοβιετικοί είχαν στη διάθεση τους 7551 στρατιώτες. Μετά τις μάχες αυτές, η 6η Στρατιά του Πάουλους βρέθηκε σε απόσταση 60 χιλιομέτρων από το Στάλινγκραντ. Μ' αυτό τον τρόπο ξεκίνησε η πολιορκία του Στάλινγκραντ.
Οι μάχες στην πόλη (23 Αυγούστου-19 Νοεμβρίου).
Οι πρώτες μάχες (23 Αυγούστου-13 Σεπτεμβρίου).
Στις 23 Αυγούστου, ο Πάουλους πέρασε ξαφνικά τον Ντον (με τις δυνάμεις του 14ου Σώματος Τεθωρακισμένων) και έφθασε στον Βόλγα, βορείως του Στάλινγκραντ. Ο 4ος Αεροπορικός Στόλος του Βόλφραμ φον Ρίχτχοφεν έριξε στην πόλη περισσότερες από 2.000 βόμβες και μετέτρεψε το μεγαλύτερο μέρος της πόλης σε ερείπια. Ωστόσο, αυτή η επίθεση δεν έκαμψε την αντίσταση του Κόκκινου Στρατού. Ο Σαμσόνοφ αναφέρει ότι 105 σοβιετικά αεροσκάφη, σε συνεργασία με το πυροβολικό, κατάφεραν να καταστρέψουν 120 γερμανικά αεροσκάφη.
Επίσης, η αεροπορική επίθεση των Γερμανών είχε ως αποτέλεσμα να καεί ο Βόλγας - ο Γερεμένκο αναφέρει στα απομνημονεύματα του: «από την περιοχή, όπου βρίσκονταν οι αποθήκες πετρελαίου, η φωτιά κατέβηκε στον Βόλγα, έκαψε την επιφάνεια του ποταμού, τα πλοία που βρίσκονταν εκεί..». Παράλληλα, οι δυνάμεις του 14ου Σώματος Τεθωρακισμένων βρέθηκαν στη βιομηχανική περιοχή και επιτέθηκαν στο εργοστάσιο γεωργικών ελκυστήρων. Αυτή η επίθεση ήταν αιτία δημιουργίας ενός διαδρόμου 8 χιλιομέτρων, όπου οι Γερμανοί μετέφεραν μερικά σώματα πεζικού και μοίρασαν το Μέτωπο του Στάλινγκραντ σε δύο μέρη: οι δυνάμεις που αμύνονταν στα βόρεια της πόλης δεν μπορούσαν να συνδεθούν μ' αυτές που πολεμούσαν στα νότια.
Η πρώτη αντίδραση του Γενικού Επιτελείου της ΕΣΣΔ έγινε η «Οδηγία 170582» του Στάλιν, στην οποία λέγονται τα εξής: «Ο αντίπαλος έσπασε το μέτωπο μας με λίγες δυνάμεις. Έχετε αρκετές δυνάμεις για να διαλύσετε τον αντίπαλο. Συγκεντρώστε όλη την αεροπορία των μετώπων [Μέτωπο του Στάλινγκραντ και Νοτιο-Ανατολικό Μέτωπο] και επιτεθείτε στον αντίπαλο. Κάντε χρήση θωρακισμένων τρένων σε όλους τους σιδηρόδρομους του Στάλινγκραντ. Πολεμήστε όχι μόνο την ημέρα, αλλά και τη νύχτα. Δεν πρέπει να πανικοβληθείτε. Να είστε σίγουροι για τη νίκη». Την επόμενη μέρα, η 4η Στρατιά Τεθωρακισμένων του Χέρμαν Χοτ διέλυσε τις δυνάμεις των Σοβιετικών που βρέθηκαν μπροστά της και ετοιμάστηκε για επίθεση στα βόρεια. Το 14ο Σώμα δέχθηκε επίθεση από τους Σοβιετικούς, την οποία απέκρουσε χάρη στις νέες δυνάμεις που στάλθηκαν στην περιοχή - η αριστερή πτέρυγα των Γερμανών δέχθηκε επίσης δυνατή επίθεση από τον Κόκκινο Στρατό.
Την ίδια μέρα [24 Αυγούστου], ο Στάλιν διέταξε τον Βασιλέφσκι «να κλείσει τρύπες, στις οποίες οι Γερμανοί μετέφεραν τις δυνάμεις τους», καθώς επίσης και να κρατήσει τις θέσεις του και να αντεπιτίθεται. Στις 25 Αυγούστου, η Επιτροπή Αμύνης του Στάλινγκραντ ανακοίνωσε ότι η πόλη βρίσκεται σε κατάσταση πολιορκίας. Την ίδια μέρα, ο Χέρμαν Χοτ βρέθηκε απέναντι από μια καλά αμυνόμενη θέση των Σοβιετικών, ενώ οι δυνάμεις του Φρίντριχ Πάουλους δεν κατάφεραν να προωθηθούν. Οι αντεπιθέσεις των Σοβιετικών προκάλεσαν αρκετά προβλήματα στους Γερμανούς - ο Χάλντερ αναφέρει: «Οι μεραρχίες μας δεν είναι τόσο δυνατές. Η διοίκηση φαίνεται νευρική. Ο Βίττερσγκεϊμ [διοικητής του 14ου Σώματος Τεθωρακισμένων] θέλει να υποχωρήσει. Ο Πάουλους αρνείται». Οι σοβιετικές αντεπιθέσεις προκάλεσαν μικρή κρίση στα ιταλικά σώματα - οι Σοβιετικοί κατάφεραν να διεισδύσουν στις γραμμές των Ιταλών.
Στις 27 Αυγούστου, οι δυνάμεις των Γερμανών, οι οποίες πολεμούσαν προηγουμένως στο Βορόνεζ, κινήθηκαν στο Στάλινγκραντ. Μέσα σε δύο νύχτες (27-28 Αυγούστου), η 4η Στρατιά Τεθωρακισμένων ανασυντάχθηκε και μετέφερε το 48ο Σώμα Τεθωρακισμένων στην περιοχή του Αμπγκανέροβο. Ο Σουμίλοφ, διοικητής της 64ης Στρατιάς, διέταξε την αλλαγή της αμυντικής θέσης, ωστόσο, αυτή η διαταγή δεν έφτασε στα σώματα της στρατιάς. Σωτήρια αναδείχθηκε η αντίσταση της 126ης μεραρχίας πεζικού. Στις 29 Αυγούστου, οι δυνάμεις της 4ης Στρατιάς Τεθωρακισμένων επιτέθηκαν στην 126η μεραρχία, η οποία κατάφερε να απωθήσει δύο επιθέσεις των Γερμανών. Ωστόσο, κατά τη διάρκεια της τρίτης επίθεσης, εκατό γερμανικά άρματα μάχης κατέστρεψαν τις δυνάμεις της 126ης μεραρχίας - παρ' ολ' αυτά, η 64η Στρατιά κατάφερε να μεταφέρει τις δυνάμεις της στη νέα αμυντική θέση στον ποταμό Τσερβλέναγια.
Στις 30 Αυγούστου, οι δυνάμεις της 4ης Στρατιάς Τεθωρακισμένων του Χέρμαν Χοτ έφτασαν στην περιοχή Γκαβρίλοφκα και μ' αυτό τον τρόπο δημιουργήθηκε ο κίνδυνος διάλυσης της 62ης και της 64ης Στρατιάς - η πρώτη αμύνονταν κοντά στο Καλάτς, ενώ η δεύτερη στα νοτιοδυτικά του Στάλινγκραντ. Την επόμενη μέρα, η 24η Μεραρχία Τεθωρακισμένων των Γερμανών έφθασε δυτικά του Μπασάργκινο (στις 1 Σεπτεμβρίου, εκεί βρέθηκε και η 20η Ρουμανική Μεραρχία), γεγονός που επέτρεψε την ελευθερία κινήσεων στις δυνάμεις της νότιας πτέρυγας της 6ης Στρατιάς που πολεμούσαν στον σιδηρόδρομο Καλάτς-Στάλινγκραντ. Στις 1 Σεπτεμβρίου, ο Γερεμένκο διέταξε τις δυνάμεις της αριστερής πτέρυγας της 62ης Στρατιάς και όλες τις δυνάμεις της 64ης Στρατιάς να υποχωρήσουν στις εσωτερικές αμυντικές θέσεις.
Νωρίτερα, στις 26 Αυγούστου, ο στρατηγός Γκεόργκι Ζούκοφ διορίστηκε - από την Κρατική Επιτροπή Αμύνης της ΕΣΣΔ - Αντικαταστάτης του Ανώτατου Διοικητή [Αρχιστράτηγου] του Κόκκινου Στρατού και στάλθηκε ως εκπρόσωπος του Γενικού Επιτελείου στο μέτωπο του Στάλινγκραντ. Επίσης, το Γενικό Επιτελείο έστειλε (ως ενισχύσεις) την 1η Στρατιά Φρουρών του Μοσκαλένκο, την 66η Στρατιά του Μαλινόφσκι και την 24η Στρατιά του Κοζλόφ. Αυτές οι ενισχύσεις έλαβαν διαταγή «να επιχειρήσουν αντεπίθεση κατά των γερμανικών δυνάμεων που βρίσκονταν στον Βόλγα και να ενωθούν με την 62η Στρατιά» - η αρχική ημερομηνία της αντεπίθεσης ήταν η 2η Σεπτεμβρίου, ωστόσο, ο Ζούκοφ διέταξε την αλλαγή της ημερομηνίας: η 1η Στρατιά Φρουρών έλαβε διαταγή να αντεπιτεθεί στις 3 Σεπτεμβρίου, ενώ οι άλλες δύο στρατιές έλαβαν διαταγή να αντεπιτεθούν στις 5 Σεπτεμβρίου.
Ωστόσο, οι Σοβιετικοί δεν πέτυχαν τα επιθυμητά αποτελέσματα, καθώς είχαν έλλειψη οπλισμού - η 1η Στρατιά Φρουρών ξεκίνησε την αντεπίθεση χωρίς μονάδα πυροβολικού και αντιαεροπορικής άμυνας. Στις 3 Σεπτεμβρίου, ο Στάλιν διόρισε τον Ν. Κριλόφ στη θέση του διοικητή της 62ης Στρατιάς - ο Στάλιν θεωρούσε τον Α. Λοπάτιν [προηγούμενο διοικητή] υπαίτιο για την προώθηση των Γερμανών στον Βόλγα. Την ίδια μέρα, το 51ο Σώμα επιτέθηκε στην πόλη και το 48ο Σώμα Τεθωρακισμένων επιτέθηκε στο Βοροπόνοβο, δυτικώς του Στάλινγκραντ. Το μοναδικό πράγμα που κατάφεραν οι Σοβιετικοί με αυτή την αντεπίθεση ήταν να χαλαρώσει η γερμανική πίεση στην πόλη. Στις 7 Σεπτεμβρίου, η 6η Στρατιά διέλυσε την άμυνα της 62ης Στρατιάς στην περιοχή του Γκουμράκ. Την ίδια μέρα, την διοίκηση της 62ης Στρατιάς ανέλαβε ο Βασίλι Τσουϊκόφ. Την επόμενη μέρα, οι δυνάμεις της 4ης Στρατιάς Τεθωρακισμένων συναντήθηκαν με τις δυνάμεις της 6ης Στρατιάς στην περιοχή Γιάμπλοτσνογια και κινήθηκαν στην Κουπορόσναγια.
Στις 11 Σεπτεμβρίου, οι Γερμανοί κατέλαβαν την Πεστσάνκα και στην Ζιλιόναγια Πολιάνα στα νότια του Στάλινγκραντ - παράλληλα, η 62η Στρατιά βρέθηκε μόνη στο Στάλινγκραντ. Στις 12 Σεπτεμβρίου, κατά τη διάρκεια συνεδρίασης του Γενικού Επιτελείου της Βέρμαχτ, ο Χίτλερ διέταξε τους στρατηγούς του να καταλάβουν όσον το δυνατό πιο γρήγορα το Στάλινγκραντ. Κατά τον Χάλντερ, το Γενικό Επιτελείο της Βέρμαχτ θεωρούσε ότι οι κατάλληλες μέρες για επίθεση είναι η 14η ή η 15η Σεπτεμβρίου - η επίθεση έπρεπε να διαρκέσει 10 ημέρες, ενώ μετά θα διεξάγονταν ανασυγκρότηση των δυνάμεων για 14 ημέρες. Οι ημερομηνίες που έθεσε η Βέρμαχτ για τη λήξη της επίθεσης ήταν τρεις: η 26η Σεπτεμβρίου, η 1η Οκτωβρίου και 2η Οκτωβρίου. Παράλληλα, το Γενικό Επιτελείο της ΕΣΣΔ (κυρίως ο Ζούκοφ, ο Βασιλέφσκι και ο Στάλιν) ετοίμαζαν σχέδια για μια μελλοντική αντεπίθεση.
Οι μάχες στους δρόμους της πόλης (13 Σεπτεμβρίου-19 Νοεμβρίου).
Πολλοί ιστορικοί θεωρούν ότι οι πρώτες μάχες στους δρόμους της πόλης ξεκίνησαν στις 13 Σεπτεμβρίου. Οι Γερμανοί βρέθηκαν στην περιοχή των εργοστάσιων «Οδοφράγματα» και «Κόκκινης Οκτώβρης» - παράλληλα, το 51ο Σώμα προωθήθηκε κατά 3 χιλιόμετρα και κατέλαβε τους σιδηροδρομικούς σταθμούς Γκοροντίσσε και Αλεξάντροφκα (χάρη σ' αυτό βρέθηκε στο Αβιογκοροντόκ), ενώ ο Τσουϊκόφ μετέφερε τις δυνάμεις του από το Μαμάεφ-Κουργκάν στον ποταμό Τσαρίτσα. Το Μέτωπο του Στάλινγκραντ αμύνονταν στη γραμμή Πάβλοσκ-Πάνσινο-Σαμοφάλοφκα-Ερζόφκα, ενώ το Νοτιο-Ανατολικό Μέτωπο αμύνονταν στη γραμμή Στάλινγκραντ-Ιβάνοφκα-Μάλιι Τσαπούρνικ-Σάρπα-Τσάτσα-Μπαρμάντσκ-Ελίστα. Τα δύο μέτωπα είχαν πολλά σώματα, τα οποία όμως δεν ήταν κατάλληλα οπλισμένα. Τα χερσαία σώματα θα λάμβαναν βοήθεια την 8η και την 16η Αεροπορική Στρατιά, καθώς και από τον στολίσκο του Βόλγα. Ωστόσο, τα δύο μέτωπα είχαν λίγες εφεδρείες: το Μέτωπο του Στάλινγκραντ είχε στις εφεδρείες του 2 μεραρχίες πεζικού, 1 σώμα ιππικού και 3 ταξιαρχίες πεζικού, ενώ το Νοτιο-Ανατολικό Μέτωπο είχε στις εφεδρείες του 1 μεραρχία πεζικού, 1 σώμα τεθωρακισμένων και 5 ταξιαρχίες τεθωρακισμένων. Τα δύο μέτωπα έλαβαν διαταγή να σταματήσουν τον εχθρό και να τον αναγκάσουν να δώσει σκληρές μάχες, κάτι που επέτρεπε μια μελλοντική αντεπίθεση με σκοπό την απόλυτη διάλυση των δυνάμεων του εχθρού.
Από την άλλη πλευρά, η Ομάδα Στρατιών «Β» είχε αυξήσει τον αριθμό των μεραρχιών της: τον Ιούλιο είχε 42 μεραρχίες, στα τέλη του Αυγούστου είχε 69 μεραρχίες ενώ στα τέλη του Σεπτέμβρη διέθετε 81 μεραρχίες. Αυτή η ενίσχυση εξηγείται με τη μεταφορά δυνάμεων από τη σύνθεση της Ομάδας Στρατιών «Α» - μονάδα την περίοδο 1-13 Σεπτεμβρίου, η Ομάδα Στρατιών «Β» έλαβε 9 μεραρχίες και 1 ταξιαρχία. Οι Γερμανοί μετέφεραν στο Στάλινγκραντ δυνάμεις από τη Ρουμανία και την Ιταλία, τις οποίες τοποθέτησαν στα παθητικά σημεία του μετώπου - οι γερμανικές δυνάμεις κινούνταν κυρίως στο Στάλινγκραντ. Απέναντι στους Σοβιετικούς, λίγο πριν την πολιορκία της πόλης, βρέθηκαν η 8η Ιταλική Στρατιά, η 4η Γερμανική Στρατιά Τεθωρακισμένων και η 6η Γερμανική Στρατιά - αυτές οι στρατιές είχαν στη διάθεση τους 47 μεραρχίες και τρεις ταξιαρχίες. Στις 13 Σεπτεμβρίου, οι Σοβιετικοί διέθεταν 590.000 στρατιώτες, 7.000 πυροβόλα, 600 άρματα μάχης και 389 αεροσκάφη, ενώ οι Γερμανοί διέθεταν 590.000 στρατιώτες, 10.000 πυροβόλα, 1000 άρματα μάχης και 1000 αεροσκάφη.
Η πρώτη πολιορκία της πόλης (14 Σεπτεμβρίου-26 Σεπτεμβρίου).
Η πρώτη πολιορκία του Στάλινγκραντ ξεκίνησε στις 06:30 της 14ης Σεπτεμβρίου - ο Σαμσόνοφ αναφέρει: «η 14η Σεπτεμβρίου συμπεριλήφθη στην ηρωϊκή εποποιία του Στάλινγκραντ ως μια από τις κρισιμότερες μέρες για την άμυνα της πόλης». Το 51ο Σώμα της 6ης Στρατιάς επιτέθηκε με στόχο το κέντρο της πόλης του Στάλινγκραντ, με κύρια δυνάμη την 71η μεραρχία πεζικού. Παράλληλα, οι Σοβιετικοί ετοιμάζονταν για αντεπίθεση, η οποία δεν διεξήχθη - ο Τσουϊκόφ αναφέρει στα απομνημονεύματα του: «Πάνω απ' όλα θέλαμε να προστατεύσουμε τις διαβάσεις από τα πυρά του εχθρικού πυροβολικού. Γι' αυτό αποφασίσαμε να περάσουμε στην άμυνα στη δεξιά και στην αριστερά πτέρυγα και να επιτεθούμε στο κέντρο, με σκοπό να καταλάβουμε τη διάβαση του Ραζγκουλιάεφκα και τον σιδηρόδρομο που οδηγά από τη διάβαση στο Γκουμράκ. Αυτό θα μας επέτρεπε να ισιώσουμε το μέτωπο στο κέντρο και να καταλάβουμε μετέπειτα τους σταθμούς Γκοροντίσσε και Αλεξάντροφκα..στις 13 Σεπτεμβρίου ανασυνταχθήκαμε και ετοιμάστηκαμε για επίθεση στις 14 Σεπτεμβρίου, αλλά ο εχθρός μας πρόλαβε».
Την πρώτη μέρα της πολιορκίας, η 295η μεραρχία πεζικού έφθασε στο Μαμάεφ-Κουργκάν, ενώ η 71η μεραρχία πεζικού κατέλαβε τον κεντρικό σιδηροδρομικό σταθμό με μεγάλες απώλειες. Το απόγευμα, η 13η Μεραχία Φρουρών του Α. Ροντίμτσεφ πέρασε τον Βόλγα και απέκρουσε την γερμανική επίθεση. Το δεύτερο μισό της ημέρας, οι Γερμανοί βρέθηκαν στο Στάλινγκραντ από διάφορα σημεία: από το χωριό Κουροπόσνοι, από το Νταρ-Γκορά, από τον ποταμό Τσαρίτσα και από την περιοχή του Αβιογκοροντόκ. Η προώθηση των Γερμανών στο κέντρο είχε ως αποτέλεσμα να σπάσει τη γραμμή μεταξύ της 62ης και της 64ς Στρατιάς - ο στρατηγός Ι. Μορόζοφ καταγράφει στα απομνημονεύματα του: «αφού ανάγκασε σε υποχώρηση την αριστερή πτέρυγα της 62ης Στρατιάς [μεραρχία Φρουρών του στρατηγού Γκλαζκόφ] και τη δεξιά πτέρυγα της 64ης Στρατιάς [μεραρχία Φρουρών του συνταγματάρχη Ντενισένκο], ο εχθρός κατέλαβε το Κουπορόσνι, ένα εργοστάσιο και βρέθηκε στον Βόλγα..ο εχθρός πίεζε την 64η Στρατιά στα νότια, ενώ την αριστερή πτέρυγα της 62ης Στρατιάς στην περιοχή του ποταμού Τσαρίτσα».
Τη νύχτα της 14ης προς 15 Σεπτεμβρίου, η 13η Μεραρχία Φρουρών ξεκίνησε το πέρασμα του Βόλγα - οι συνθήκες της μεταφοράς από τη μια πλευρά του ποταμού στην άλλη ήταν πολύ δύσκολες, όπως αναφέρει ο συνταγματάρχης Ι. Σαμτσούκ: «τη νύχτα φαινόταν καθάρα η καμμένη πόλη..χάρη σε σκληρές μάχες, οι οποίες αρκετές φορές μετατρέπονταν σε μάχες σώμα με σώμα, οι στρατιώτες της εμπροσθοφυλακής απομάκρυναν τον εχθρό από την παράκτια λωρίδα και κατέλαβαν ένα μικρό προγεφύρωμα, βορείως του κεντρικού σημείου διέλευσης». Το πρωί της 15ης Σεπτεμβρίου, οι Γερμανοί επιτέθηκαν σε δύο κατευθύνσεις: στο Μαμάεφ-Κουργκάν και στο Μίνιν (στο κέντρο και στην αριστερή πτέρυγα της 62ης Στρατιάς). Οι γερμανικές χερσαίες δυνάμεις έλαβαν τη βοήθεια της αεροπορίας, η οποία βομβάρδιζε συνέχεια τις θέσεις των Σοβιετικών - ο Τσουϊκόφ αναφέρει: «οι δυνάμεις του Ροντίμτσεφ δεν πρόλαβαν να μελετήσουν τις νέες θέσεις καθώς δέχθηκαν την επίθεση του εχθρού..η εχθρική αεροπορία κατέστρεφε ότι υπήρχε στους δρόμους». Οι πιο σκληρές μάχες, σύμφωνα με τον Τσουϊκόφ, διεξήχθησαν στον σταθμό του Μίνιν, ο οποίος τέσσερις φορές περνούσε από τα χέρια του ενός αντιπάλου στα χέρια του άλλου. Ωστόσο, μερικές σοβιετικές δυνάμεις υπέστησαν σοβαρές απώλειες και αναγκάστηκαν να υποχωρήσουν.
Στις 16 Σεπτεμβρίου, τα σώματα της 13ης Μεραρχίας Φρουρών πέρασαν τον ποταμό Βόλγα (στην αριστερή ακτή του ποταμού έμεινε μόνο το πυροβολικό), επιτέθηκαν στις γερμανικές δυνάμεις και τις ανάγκασαν να υποχωρήσουν από το κεντρικό προγεφύρωμα, από μερικούς δρόμους και τετράγωνα, από τον σιδηρόδρομο και από το Μαμάεφ-Κουργκάν. Παρά τις επιτυχίες αυτές, η 13η Μεραρχία Φρουρών υπέστη σοβαρές απώλειες - στις 17 Σεπτεμβρίου, ο Τσουϊκόφ [σε αναφορά του] δήλωσε ότι οι εφεδρείες είχαν καταστραφεί και πως οι Σοβιετικοί χρειάζονταν νέες δυνάμεις. Στις 17 Σεπτεμβρίου, οι Γερμανοί διέλυσαν τη δεξιά πτέρυγα της 42ης ταξιαρχίας του Μπατράκοφ και βρέθηκαν στην οπισθοφυλακή της ταξιαρχίας, με αποτέλεσμα να την περικυκλώσουν. Ωστόσο, το βράδυ, οι στρατιώτες της ταξιαρχίας κατάφεραν να λύσουν την περικύκλωση και παρατάχθηκαν στη βόρεια ακτή του ποταμού Τσαρίτσα.
Παρ' ολ' αυτά, οι Γερμανοί αντιμετώπιζαν επίσης προβλήματα. Ο Βίλχελμ Άνταμ, υπασπιστής του Πάουλους, αναφέρει: «..διεξήχθη σκληρή μάχη στον σιδηροδρομικό σταθμό Στάλινγκραντ-1 και στο Μαμάεφ-Κουργκάν - μονάχα στις 14 Σεπτεμβρίου, ο σταθμός πέρασε 5 φορές από τα χέρια τους ενός στα χέρια του άλλου. Από το Μαμάεφ-Κουργκάν έβλεπες όλη την πόλη..εννοείται ότι οι Ρώσοι δεν θα σταματούσαν τις προσπάθειες να ανακατακτήσουν το Μαμάεφ-Κουργκάν. Στις 16 Σεπτεμβρίου το κατάφεραν..παρά τις μεγάλες απώλειες, μέσα σε 10 μέρες, καταφέραμε να κατακτήσουμε το 1/2 του λόφου». Το βράδυ της 17ης Σεπτεμβρίου, στον Βόλγα μεταφέρθηκαν η 92η και η 137η ταξιαρχία πεζικού - η τελευταία παρατάχθηκε στην περιοχή του εργοστάσιου «Κόκκινος Οκτώβρης».
Τότε, ο διοικητής του μετώπου ξεκίνησε τα σχέδια για μια μεγάλη αντεπίθεση στις πτέρυγες των Γερμανών. Στις 18 Σεπτεμβρίου (στις 6 το απόγευμα), ο Τσουϊκόφ έλαβε την ακόλουθη διαταγή: «με μια ομάδα από 3 μεραρχίες πεζικού και 1 ταξιαρχία τεθωρακισμένων να επιτεθεί στα βορειοδυτικά προάστια του Στάλινγκραντ, με σκοπό την κατάληψη τους». Για να πραγματοποιηθεί η αντεπίθεση, η 62η Στρατιά έλαβε την 95η μεραρχία πεζικού του συνταγματάρχη Γκορπανόφ - ο Ισάεφ αναφέρει ότι αρχικά, αυτή η μεραρχία προγραμματιζόταν να ενωθεί με τη βόρεια ομάδα (η βόρεια ομάδα και η 62η Στρατιά πολεμούσαν δίπλα). Τότε, ο Τσουϊκόφ έλαβε διαταγή από τον Γερεμένκο να βοηθήσει τη βόρεια ομάδα, καθώς ετοίμαζε αντεπίθεση (παράλληλα, οι Γερμανοί μετέφεραν νέες εφεδρείες στην περιοχή) - νωρίτερα, ο Τσουϊκόφ έλαβε διαταγή να επιτεθεί στις αποδυναμωμένες εφεδρείες των Γερμανών.
Η βόρεια ομάδα είχε στη διάθεση της την 95η μεραρχία πεζικού, ένα σώμα της 13ης Μεραρχία Φρουρών και την 137η ταξιαρχία τεθωρακισμένων. Ο Τσουϊκόφ έστειλε την 42η μεραρχία πεζικού και τα κατάλοιπα της 244ης μεραρχίας. Η αρχή της επίθεσης ήταν προγραμματισμένη για τις 12:00 της 19ης Σεπτεμβρίου. Η 95η μεραρχία θα ξεκινούσε την επίθεση, αφού διέσχιζε πρώτα 40 χιλιόμετρα από τον σταθμό Ζαπλιάβνοε (ανατολικά του Στάλινγκραντ). Στις 05:00 της 19ης Σεπτεμβρίου, το 90ο και το 161ο σώμα πεζικού της 95ης μεραρχίας πέρασαν τον Βόλγα, μπροστά από το πυροβολικό και την οπισθοφυλακή. Στις 12:00, οι Σοβιετικοί βρέθηκαν στην κορυφή του Μαμάεφ-Κουργκάν, αλλά δέχθηκαν επίθεση από το γερμανικό πυροβολικό. Παρ' ολ' αυτά, η κορυφή πέρασε στα χέρια των Σοβιετικών, οι οποίοι, όμως, είχαν υποστεί μεγάλες απώλειες.
Παράλληλα, η 92η ταξιαρχία των Σοβιετικών έσπευσε να βοηθήσει τους στρατιώτες που πολεμούσαν στον σταθμό Στάλινγκραντ-2 και στην διπλανή αποθήκη πολεμοφόδιων. Οι Γερμανοί μετέφεραν στην περιοχή μονάδες του πυροβολικού και αρκετά άρματα μάχης, ενώ τα αεροσκάφη της Λουφτβάφε βομβάρδισαν και έκαψαν την αποθήκη σιτήρων. Στις 20 Σεπτεμβρίου, η αντεπίθεση των Σοβιετικών στην κορυφή του Μαμάεφ-Κουργκάν συνεχίστηκε. Ωστόσο, λόγω της απουσίας του πυροβολικού, η αντεπίθεση δεν είχε το επιθυμητό αποτέλεσμα - παράλληλα, οι Γερμανοί μετέφεραν ενισχύσεις στην περιοχή. Στην περιοχή του σταθμού Στάλινγκραντ-1, ο οποίος καταστράφηκε μετά από βομβαρδισμό της γερμανικής αεροπορίας, οι Σοβιετικοί κατέλαβαν το άλσος της Κομμουνιστίτσκαγια και ετοίμασαν την άμυνα τους. Την ίδια μέρα, το Στρατιωτικό Σοβιέτ του Μετώπου του Στάλινγκραντ και του Νοτιο-Ανατολικού Μετώπου εξέδωσαν διαταγή, στην οποία αναφέροταν το εξής: «μέσα σε 2 μήνες, οι στρατιώτες μας απώθησαν 100 εχθρικές επιθέσεις..η κοινή αποστολή όλων των στρατιωτών είναι η εξής - να διαλύσουν τον εχθρό στο Στάλινγκραντ και να καθαρίσουν τη χώρα μας από τους αιματηρούς κατακτητές». Επίσης, η «Πράβντα» εξέδωσε άρθρο, το οποίο αναφέρει τα εξής: «Στη μάχη για το Στάλινγκραντ, ο λαός μας εργάζεται και θα συνεχίζει να εργάζεται με αυξανόμενη ενέργεια για να βοηθήσει τους δοξασμένους αμυνόμενους του Στάλινγκραντ».
Στις 21 Σεπτεμβρίου, οι Γερμανοί απώθησαν την επίθεση της 62ης Στρατιάς στη βιομηχανική περιοχή και την επίθεση της 64ης Στρατιάς νοτίως του Κοπορόσνογιε. Τότε, οι Γερμανοί πέρασαν στην επίθεση [με τη χρήση 100 αρμάτων μάχης] κατά της 13ης Μεραρχίας Φρουρών, της 42ης και της 92ης ταξιαρχίας πεζικού. Οι Γερμανοί σκόπευαν να περάσουν τον Βόλγα και να διαλύσουν τις δυνάμεις της 62ης Στρατιάς στο κέντρο της πόλης. Το απόγευμα, τα σώματα της γερμανικής εμπροσθοφυλακής προωθήθηκαν στην Μοσχοβίτικη οδό και βρέθηκαν μπροστά από την κεντρική διάβαση [εκεί αμύνονταν η 42η και η 92η ταξιαρχία] - στην αναφορά της 62ης Στρατιάς γράφτηκαν τα εξής: «ο εχθρός κατάφερε να απομονώσει την 92η ταξιαρχία από την 13η Μεραρχία Φρουρών, παραβιάζοντας την κεντρική διάβαση..ο στρατός συνεχίζει να αντιμετωπίζει τις επιθέσεις του εχθρού, ο οποίος κατέλαβε το κέντρο της πόλης». Την επόμενη μέρα, οι Γερμανοί επιτέθηκαν στις θέσεις του 34ου και του 42ου συντάγματος της 13ης Μεραρχίας Φρουρών. Το πρώτο μισό της ημέρας, οι Σοβιετικοί απώθησαν 12 επιθέσεις, ωστόσο, στο δεύτερο μισό της ημέρας, οι Γερμανοί κατάφεραν να προωθηθούν στην περιοχή του Ντόλγκι.
Παράλληλα, άλλη γερμανική ομάδα κατέλαβε την πλατεία της 9ης Ιανουαρίου και απείλησε την αριστερή πτέρυγα του 34ου συντάγματος. Οι Γερμανοί επιτέθηκαν στο διοικητικό επιτελείο - σε αναφορά του συντάγματος δηλώνεται το εξής: «ο αντίπαλος επιτείθεται με χειροβομβίδες στο ΔΕ..όλοι συμμετείχαν σε μια άνιση μάχη..ο κομισσάριος του συντάγματος, σύντροφος Ντανίλοφ, τραυματίστηκε σοβαρά». Ο Σαμσόνοφ παραθέτει στο βιβλίο του τη διαταγή του επιτελείου της 62ης Στρατιάς για τη διεξαγωγή μαχών με τους Γερμανούς στα σπίτια του Στάλινγκραντ: στη διαταγή αναφέρονταν ότι «οι Σοβιετικοί πρέπει να επιτίθονται στα παράθυρα, στις πόρτες και στα παράθυρα», ενώ επίσης αναφέρονταν ο τρόπος συνεργασίας με την αεροπορία και η δημιουργία ειδικών σωμάτων. Τη νύχτα της 22ης προς 23 Σεπτεμβρίου, στη δεξιά ακτή του Βόλγα μεταφέρθηκε η 284η μεραρχία του συνταγματάρχη Ν. Μπατιούκ (σ' αυτή τη μεραρχία πολεμούσε ο γνωστός ελεύθερος σκοπευτής Βασίλι Ζάιτσεφ) Παρά τις επιθέσεις της γερμανικής αεροπορίας, ο Μπατιούκ ανάγκασε τους Γερμανούς σε υποχώρηση από τις περιοχές Ντόλγκι και Κρουτόι. Από τις 23 Σεπτεμβρίου, η 95η και η 284η μεραρχία προσπαθούσε να διώξει τους Γερμανούς από την περιοχή του σιδηροδρομικού σταθμού.
Στις 24 Σεπτεμβρίου, ο Χίτλερ απέλυσε τον διευθυντή του Γενικού Επιτελείου Στρατού της Βέρμαχτ, Φραντς Χάλντερ. Την περίοδο 13-26 Σεπτεμβρίου, οι Γερμανοί έχασαν 6.000 στρατιώτες, 170 άρματα μάχης, 100 πυροβόλα και 200 αεροσκάφη, ωστόσο, δεν κατάφεραν να πραγματοποιήσουν τους στόχους τους. Ο Ισάεφ αναφέρει ότι η 62η Στρατιά, στις 25 Σεπτεμβρίου, είχε 51.126 στρατιώτες. Η 26η Σεπτεμβρίου έγινε η πρώτη μέρα, κατά την οποία δεν σημειώθηκαν απόπειρες σοβιετικής αντεπίθεσης, ωστόσο, και οι δύο πλευρές ετοιμάζονταν για μια νέα φάση της μάχης.
Η δεύτερη πολιορκία της πόλης (27 Σεπτεμβρίου-8 Οκτωβρίου).
Στις 27 Σεπτεμβρίου ξεκίνησε η δεύτερη πολιορκία της πόλης. Νωρίτερα, ο Χίτλερ απαίτησε από τον Πάουλους να καταλάβει όσον το δυνατό συντομότερα το Στάλινγκραντ, λέγοντας ότι οι σοβιετικές εφεδρείες είχαν δεχθεί ισχυρό πλήγμα και πως δεν θα άντεχαν για πολύ ακόμα. Εξαιτίας των απώλειων που υπέστη τις προηγούμενες μέρες, ο Πάουλους δεν μπορούσε να επιχειρήσει επιθέσεις σε όλα τα σημεία του μετώπου. Γι' αυτό, μετά την ανασύνταξη των στρατευμάτων, συγκέντρωσε τις δυνάμεις του και αποφάσισε να επιτεθεί στα βορειοδυτικά του Στάλινγκραντ. Ωστόσο, ο Τσουϊκόφ έμαθε τα σχέδια των Γερμανών και στις 05:00 διεξήχθη επίθεση πυροβολικού με τη συμμετοχή του 23ου σώματος τεθωρακισμένων.
Μετά από μια ώρα, η 137η ταξιαρχία τεθωρακισμένων και το 269ο σύνταγμα της NKVD πέρασαν στην επίθεση, αλλά ταυτόχρονα, η γερμανική αεροπορία επιτέθηκε στο σοβιετικό πυροβολικό. Στις 08:00 ξεκίνησε η επίθεση της 24ης μεραρχίας τεθωρακισμένων. Το κύριο χτύπημα εκείνης της επίθεσης δέχθηκαν η 9η και η 38η μεραρχία πεζικού των Σοβιετικών. Αρχικά, οι Γερμανοί διέλυσαν τις δυνάμεις της 38ης μεραρχίας και μετά περικύκλωσαν τις δυνάμεις της 9ης μεραρχίας. Αργότερα, οι Γερμανοί επιτέθηκαν στις δυνάμεις της 189ης ταξιαρχίας τεθωρακισμένων που βρίσκονταν βόρεια - για να μην περικυκλωθεί, η 189η ταξιαρχία τεθωρακισμένων υποχώρησε στους οικισμούς Κόκκινος Οκτώβρης και Οδοφράγματα.
Οι Σοβιετικοί μετέφεραν 12 άρματα μάχης τύπου Τ-34 στον οικισμό Κόκκινος Οκτώβρης και πέρασαν στην αντεπίθεση στις 14:30. Παράλληλα, η διοίκηση της 92ης ταξιαρχίας πεζικού [η οποία πολεμούσε στους δρόμους της πόλης] έχασε τον έλεγχο και με απόφαση της NKVD, ο διοικητής της 92ης ταξιαρχίας πεζικού, Ταράσοφ, μαζί με τον βοηθό του, Αντρέεφ, εκτελέστηκαν. Η 28η Σεπτεμβρίου αποτέλεσε ακόμα μια πολύ σημαντική μέρα για την άμυνα της πόλης. Εκείνη την ημέρα, το Γενικό Επιτελείο διέταξε τη δημιουργία του Μετώπου του Στάλινγκραντ από τις δυνάμεις του πρώην Νοτιο-Ανατολικού Μετώπου, υπό τις διαταγές του Γερεμένκο, καθώς επίσης και τη δημιουργία του Μετώπου του Ντον από τις δυνάμεις του πρώην Μετώπου του Στάλινγκραντ, υπό τις διαταγές του Ροκοσόφσκι - σύμφωνα με τον Ισάεφ, ο Ροκοσόφσκι ανέλαβε τον σχεδιασμό των επιθέσεων, ενώ ο Γερεμένκο ανέλαβε τον σχεδιασμό της άμυνας της πόλης.
Την ίδια μέρα, το πολιορκητικό σώμα του Γιάκοβ Πάβλοφ κατέλαβε ένα σπίτι στην οδό της 9ης Ιανουαρίου, το οποίο έγινε ένας από τους μεγαλύτερους θρύλους της μάχης. Το βράδυ της 28ης Σεπτεμβρίου ξεκίνησε μια από τις μεγαλύτερες [σε διάρκεια] αεροπορικές επιθέσεις στην ιστορία της μάχης - η επίθεση ξεκίνησε στις 20:00 της 28ης Σεπτεμβρίου και έληξε στις 06:00 της επόμενης μέρας. Σύμφωνα με τους αμυνόμενους Σοβιετικούς, οι Γερμανοί πέταξαν περίπου 1700 βόμβες. Δύο ώρες μετά τη λήξη της επίθεσης, το 51ο Σώμα επιτέθηκε στην περιοχή Ορλόφκα από τα νοτιοδυτικά και το 14ο Σώμα Τεθωρακισμένων επιτέθηκε στην περιοχή από τα βορειοανατολικά - στην επίθεση συμμετείχαν και δυνάμεις της 16ης μεραρχίας τεθωρακισμένων των Γερμανών. Οι αναφορές της 16ης μεραρχίας τεθωρακισμένων δηλώνουν ότι «οι Σοβιετικοί κατάφεραν να κρατηθούν στις θέσεις τους, παρά την επίθεση της αεροπορίας και του πυροβολικού. Το μεσημέρι, η επίθεση μας είχε απωθηθεί». Παρ' ολ' αυτά, η επίθεση του 51ου Σώματος έληξε με επιτυχία - το 1ο Τάγμα της 115ης ταξιαρχίας πεζικού του Αντριουσένκο και η 2η ταξιαρχία πεζικού υπέστησαν μεγάλες απώλειες.
Στις 30 Σεπτεμβρίου, το 3ο Τάγμα της 115ης ταξιαρχίας και μερικές δυνάμεις της 2ης ταξιαρχίας περικυκλώθηκαν. Επίσης, έληξε η συμμετοχή της 27ης, της 137ης και της 189ης ταξιαρχίας τεθωρακισμένων, καθώς και της 9ης και της 38ης ταξιαρχίας πεζικού - τις θέσεις των δυνάμεων αυτών έλαβε η 42η και η 92η ταξιαρχία πεζικού. Η αρχή μιας νέας πολιορκίας ανάγκασε τους Σοβιετικούς να επιχειρήσουν αντεπίθεση στα βόρεια της πόλης, η οποία όμως έληξε με αποτυχία. Παράλληλα, οι Σοβιετικοί επιτέθηκαν στις θέσεις των Ρουμάνων στα νότια της πόλης. Στις 29 Σεπτεμβρίου, δυνάμεις της 51ης Στρατιάς του υποστράτηγου Τ. Κολομίιτς διέλυσαν μερικά ρουμανικά συντάγματα και κατέλαβαν την περιοχή Σάντοβογιε (20-25 χιλιόμετρα από το μέτωπο). Παράλληλα, η 57η Στρατιά του υποστράτηγου Τολμπούχιν επιτέθηκε στην περιοχή μεταξύ των ποταμών Σάρπα-Τσάτσα-Μπαρμάντσακ και μέχρι τις αρχές Οκτωβρίου κατάφερε να απωθήσει γερμανικές αντεπιθέσεις και να καταλάβει τις κατοικημένες περιοχές Τσάτσα, Σέμκιν και Ντούμποβι Οβράγκ. Αυτές οι επιθέσεις ανάγκασαν τους Γερμανούς να μεταφέρουν νέες δυνάμεις στο νότιο τομέα του μετώπου. Σύμφωνα με τον Ισάεφ, την περίοδο 26-30 Σεπτεμβρίου, οι Σοβιετικοί υπέστησαν αρκετά μεγάλες απώλειες: 3767 νεκροί, 10.217 τραυματίες και 2189 αγνοούμενους (συνολικά 16.174 στρατιώτες). Η 62η Στρατιά, στις 1 Οκτωβρίου, είχε στη διάθεση της 7 μεραρχίες πεζικού, 6 ταξιαρχίες πεζικού, 1 ταξιαρχία τεθωρακισμένων και ένα σύνταγμα της NKVD - συνολικά, 40.598 στρατιώτες.
Στις 2 Οκτωβρίου, ο Τσουϊκόφ επιχείρησε αντεπίθεση στους εργατικούς οικισμούς και δυσκόλεψε την επέκταση των Γερμανών. Παράλληλα, το επιτελείο του Τσουϊκόφ βρισκόνταν κοντά στις δεξαμενές πετρελαίου. Η γερμανική αεροπορία βομβάρδισε την περιοχή και το πετρέλαιο έφθασε κοντά στο επιτελείο του Τσουϊκόφ - όταν το Επιτελείο του Μετώπου του Στάλινγκραντ έστειλε γράμμα για να μάθει που βρίσκεται ο Τσουϊκόφ, ο τελευταίος απάντησε: «Είμαστε εκεί όπου υπάρχει περισσότερος καπνός και φωτιά». Σύμφωνα με τον Μπίβορ, ο Τσουϊκόφ δεν ήταν σίγουρος αν οι Ρώσοι στρατιώτες μπορούσαν να κρατήσουν υπό την κατοχή τους το κομμάτι γης στη δυτική ακτή του Βόλγα - εκείνες τις μέρες, από στόμα σε στόμα διαδόθηκε η φράση «Δεν υπάρχει γη για μας πέρα από τον Βόλγα» (ρωσ. За Волгой для нас земли нет). Εκείνες τις μέρες, οι Γερμανοί είχαν καταλάβει το Μαμάεφ-Κουργκάν, απ' όπου παρακολουθούσαν τις μεταφορές νέων σοβιετικών δυνάμεων στον Βόλγα - η μεταφορά νέων δυνάμεων διεξάγονταν πλέον τη νύχτα υπό τα πυρά του γερμανικού πυροβολικού.
Παράλληλα, ο Πάουλους συγκέντρωσε τις δυνάμεις του και επιχείρησε επίθεση στην περιοχή του εργοστάσιου γεωργικών ελκυστήρων - ο Σαμσόνοφ αναφέρει ότι στις 29 Σεπτεμβρίου, οι Γερμανοί μετέφεραν στην περιοχή 100 αεροσκάφη. Στις 3 Οκτωβρίου, οι Γερμανοί συνέχισαν την επίθεση, ωστόσο, οι Σοβιετικοί κατάφεραν να τις απωθήσουν - στα βόρεια και στα βορειοδυτικά του εργαστηρίου αμύνονταν η 124η και η 149η ταξιαρχία πεζικού και το 282ο σύνταγμα πεζικού της 10ης μεραρχίας, υπό τη διοίκηση του Σ. Γκόροχοφ, ενώ στα δυτικά αμύνονταν η 112η μεραρχία πεζικού. Η 308η μεραρχία του Γκούρτιεφ αμύνονταν στην περιοχή του οικισμού «Οδοφράγματα» και στο εργοστάσιο «Σιλικάτ», ωστόσο, το απόγευμα, αναγκάστηκε να υποχωρήσει στον σιδηρόδρο νοτίως της πλατείας Νιζνεουντίσκαγια, ενώ η αριστερή πτέρυγα της μεραρχίας παρατάχθηκε στην πλατεία Βιννίτσκαγια. Στον οικισμό «Κόκκινος Οκτώβρης» αμύνονταν η 193η μεραρχία - ο Σαμσόνοφ αναφέρει ότι οι μάχες ήταν τόσο σκληρές, με αποτέλεσμα τα συντάγματα της μεραρχίας να έχουν στη διάθεση τους 100-150 τουφέκια. Μαζί με την 193η μεραρχία, στον οικισμό «Κόκκινος Οκτώβρης» πολεμούσε και η 39η Μεραρχία Φρουρών. Η διοίκηση της 6ης Στρατιάς του Πάουλους μετέφερε στην περιοχή περισσότερες δυνάμεις - ο Τσουϊκόφ αναφέρει στα απομνημονεύματα του: «είναι ξεκάθαρο ότι ο αντίπαλος σκόπευε πάσει θυσία να κατακτήσει την περιοχή του εργοστασίου γεωργικών ελκυστήρων (Τράκτορνι Ζαβόντ)..στις 4 Οκτωβρίου μάθαμε ότι ο αντίπαλος συγκέντρωσε στην περιοχή 5 μεραρχίες - 3 μεραρχίες πεζικού και 2 μεραρχίες τεθωρακισμένων..η επίθεση του αντίπαλου στην Ορλόφκα είχε σκοπό να μην προσέξουμε την προετοιμασία και την επίθεση στην περιοχή των εργοστασίων».
Για να αιφνιδιάσει τους Γερμανούς, το επιτελείο του μετώπου αποφάσισε να μεταφέρει από τον Βόλγα στο Στάλινγκραντ την 37η Μεραρχία Φρουρών του υποστράτηγου Ζέλουντεφ και να την παρατάξει στη δεξιά πτέρυγα της 308ης μεραρχίας πεζικού - παράλληλα, η 62η Στρατιά έλαβε την 84η ταξιαρχία τεθωρακισμένων. Σύμφωνα με τον Τσουϊκόφ, τα συντάγματα της 37ης Μεραρχίας Φρουρών πέρασαν τον ποταμό Βόλγα τη νύχτα της 3ης Οκτωβρίου προς 4 Οκτωβρίου, χωρίς να έχουν αντιαρματικό πυροβολικό. Μόλις πέρασαν τον ποταμό, οι δυνάμεις της 37ης Μεραρχίας Φρουρών συγκρούστηκαν με τα γερμανικά άρματα μάχης και κατάφεραν με μικρές ομάδες (ο Σαμσόνοφ αναφέρει το παράδειγμα μιας ομάδας από 15 στρατιώτες) να απελευθερώσουν μερικά σπίτια και να τα μετατρέψουν σε αδιαπέραστα οχυρά. Μ' αυτό τον τρόπο, η 37η φρουαρχική μεραρχία κατέλαβε τις θέσεις κοντά στο εργοστάσιο γεωργικών ελκυστήρων, αν και οι Γερμανοί κατάφεραν (με μεγάλες απώλειες) να καταλάβουν το εργοστάσιο «Σιλικάντ». Επίσης, οι Γερμανοί περικύκλωσαν την 2η και την 115η ταξιαρχία πεζικού, στα νοτιοανατολικά και στα βορειοδυτικά της Ορλόφκα.
Στις 5 Οκτωβρίου, ο Στάλιν έστειλε το πάρακατω μήνυμα στον Γερεμένκο: «Ο αντίπαλος μπορεί να περικυκλώσει την 62η, την 64η και άλλες στρατιές αν καταλάβει το κέντρο και περάσει τον Βόλγα. Ο εχθρός μπορεί να το κάνει αυτό καθώς κατέχει διασταυρώσεις και στα βόρεια, και στο κέντρο και στα νότια του Στάλινγκραντ. Για να αποτραπεί αυτή η πιθανότητα, πρέπει να απωθήσετε τον αντίπαλο και να καταλάβετε τα σπίτια και τους δρόμους που πήρε από Εσάς. Για να γίνει αυτό πρέπει να μετατρέψετε το κάθε σπίτι και την κάθε γειτονιά σε οχυρά..απαιτώ από Εσάς να λάβετε όλα τα κατάλληλα μέτρα για την άμυνα του Στάλινγκραντ. Το Στάλινγκραντ δεν πρέπει να παραδοθεί στον αντίπαλο, ενώ οι περιοχές που κατέλαβε πρέπει να απελευθερωθούν». Ο Τσουϊκόφ αναφέρει ότι η 62η Στρατιά χρειάζονταν έστω και μια μέρα ξεκούρασης, ενώ ο Γερεμένκο απαιτούσε τη διεξαγωγή αντεπίθεσης - ο Τσουϊκόφ αναφέρει: «Ο Διοικητής του Μετώπου [Γερεμένκο] απαιτούσε τη διεξαγωγή αντεπίθεσης το πρωί της 5ης Οκτωβρίου. Αλλά δεν μπορούσαμε να το κάνουμε αυτό, λόγω έλλειψης πολεμοφοδίων». Παράλληλα, τα ελαφρά άρματα μάχης της 84ης ταξιαρχίας τεθωρακισμένων πέρασαν τον Βόλγα, ενώ το επιτελείο της 62ης Στρατιάς απαίτησε και την μετάδοση των εργατικών σωμάτων υπό τις διαταγές του Τσουϊκόφ. Στις 5 Οκτωβρίου, οι Γερμανοί συνέχισαν τις επιθέσεις τους στα μέτωπα της 284ης, της 95ης, της 193ης μεραρχίας και της 39ης Μεραρχίας Φρουρών - αυτές οι επιθέσεις έληξαν με αποτυχία.
Το βράδυ της 5ης Οκτωβρίου, το επιτελείο της 62ης Στρατιάς μεταφέρθηκε 500 χιλιόμετρα μακριά από το εργοστάσιο γεωργικών ελκυστήρων. Στις 6 Οκτωβρίου, η γερμανική αεροπορία βομβάρδιζε συνεχώς τις θέσεις των Σοβιετικών - εξαιτίας των επιθέσεων αυτών, ολόκληρο το επιτελείο του 339ου Συντάγματος πεζικού σκοτώθηκε. Στις 7 Οκτωβρίου, οι Γερμανοί (με 2 μεραρχίες πεζικού και 50 άρματα μάχης) επιτέθηκαν στο εργοστάσιο γεωργικών ελκυστήρων, όπου αμύνονταν η 37η Μεραρχία Φρουρών. Παρά τις αρχικές αποτυχίες, οι Γερμανοί κατάφεραν να κατακτήσουν ένα μέρος του οικισμού του εργοστασίου γεωργικών ελκυστήρων. Όταν, όμως, επιχείρησαν να επιτεθούν στη σιδηροδρομική γέφυρα μέσω της Μετσέτκα, υπέστησαν μεγάλες απώλειες. Η γερμανική αεροπορία βομβάρδιζε τις θέσεις των Σοβιετικών στον οικισμό «Κόκκινος Οκτώβρης» και έριχνε φυλλάδια, ζητώντας από τους Σοβιετικούς να παραδοθούν - οι τελευταίοι αρνήθηκαν. Το βράδυ της 7ης Οκτωβρίου, η 37η Μεραρχία Φρουρών, η 95η και η 193η μεραρχία, καθώς και η ομάδα του συνταγματάρχη Γκόροχοφ σταμάτησαν την γερμανική προώθηση στους οικισμούς «Κόκκινος Οκτώβρης», «Οδοφράγματα» και στην περιοχή του εργοστασίου γεωργικών ελκυστήρων. Το πρωί της 8ης Οκτωβρίου, από τον κλοιό της περικύκλωσης στην Ορλόφκα βγήκαν 220 στρατιώτες&gt;. Εκείνη την ημέρα, εξαιτίας των μεγάλων απώλειων, ο Πάουλους αποφάσισε να σταματήσει την επίθεση.
Στο μεσοδιάστημα της δεύτερης και της τρίτης πολιορκίας (8-14 Οκτωβρίου).
Στις 4-6 Οκτωβρίου, στο Στάλινγκραντ έφθασαν οι στρατηγοί Ζούκοφ και Βασιλέφσκι για να μεταφέρουν τις διαταγές του Στάλιν περί αντεπίθεσης (εννοείται η επιχείρηση «Ουρανός»), καθώς επίσης και τη διαταγή για ανασύνταξη των σωμάτων. Οι απώλειες των Γερμανών ήταν αρκετά μεγάλες: σύμφωνα με τα αρχεία του Υπουργείου Αμύνης της ΕΣΣΔ, απέναντι στην 62η Στρατιά πολεμούσαν 8 γερμανικές μεραρχίες - στα τέλη του Σεπτεμβρίου, οι Γερμανοί διέθεταν 10 μεραρχίες κατά της 62ης Στρατιάς. Στις 10 Οκτωβρίου, η 62η Στρατιά είχε στη διάθεση της 44.017 στρατιώτες. Σύμφωνα με αρχεία, η 6η Στρατιά του Πάουλους είχε στη διάθεση της 60.000 στρατιώτες, 2.300 πυροβόλα, 200 άρματα μάχης και 900 αεροσκάφη, ενώ η 62η Στρατιά είχε 44.000 στρατιώτες, 1.400 πυροβόλα, 80 άρματα μάχης και 200 αεροσκάφη.
Στις 10 Οκτωβρίου, ο Ροκοσόφσκι έλαβε διαταγή από το Γενικό Επιτελείο της ΕΣΣΔ να ετοιμάσει τις εφεδρείες για τη μελλοντική αντεπίθεση. Στις 11 Οκτωβρίου, η 45η μεραρχία του Β. Σόκολοφ παρέταξε τις δυνάμεις του στα νησιά Ζαϊτσέφσκι, Γκολόντνι και Σαρπίνσκι (αυτά τα νησιά βρίσκονται στον Βόλγα). Την ίδια μέρα, η γερμανική αεροπορία βομβάρδιζε τις θέσεις των Σοβιετικών - παράλληλα, οι σοβιετικές υπηρεσίες είχαν στην οπισθοφυλακή των Γερμανών περίπου 300 κατασκόπους. Στις 12 και στις 13 Οκτωβρίου, η 37η Μεραρχία Φρουρών και η 95η μεραρχία πεζικού πέρασαν στην αντεπίθεση στα δυτικά του οικισμού του εργοστασίου γεωργικών ελκυστήρων, με σκοπό να σταματήσουν την προετοιμασία της νέας γερμανικής επίθεσης. Οι Γερμανοί αντιστάθηκαν σθεναρά, με αποτέλεσμα η 37η Μεραρχία Φρουρών να προωθηθεί κατά 300 μέτρα, ενώ η 95η μεραρχία κατάφερε να προωθηθεί κατά 200 μέτρα. Ωστόσο, οι Γερμανοί [χάρη στην αεροπορία] κατάφεραν να ανακαταλάβουν αμέσως την περιοχή.
Η τρίτη πολιορκία της πόλης (14-19 Οκτωβρίου).
Στις 14 Οκτωβρίου, η γερμανική διοίκηση εξέδωσε την διαταγή Νο. 1 του Χίτλερ. Στο έγγραφο αυτό, ο Χίτλερ αξιολόγησε τα αποτελέσματα της καλοκαιρινής και της φθινοπωρινής επίθεσης και παρέθεσε τους στόχους της χειμερινής εκστρατείας: «η καλοκαιρινή και η φθινοπωρινή εκστρατεία, πλην των μαχών που συνεχίζονται και των συγκρούσεων που φέρουν χαρακτήρα τοπικής μάχης, ολοκληρώθηκε..η κεντρική Ρωσία έχει αποκοπεί από τις περιοχές του Καυκάσου, οι οποίες έχουν τεράστια σημασία για τη συνέχιση του πολέμου...στα άλλα μέρη του μετώπου, καταφέραμε να απωθήσουμε τις επιθέσεις των Ρώσων με λίγες απώλειες, ενώ αυτοί υπέστησαν μεγάλες ανθρώπινες απώλειες». Ωστόσο, ο Χίτλερ διέταξε τους διοικητές των μετώπων να περάσουν στη στρατηγική άμυνα σε όλες τις περιοχές, πλην του Στάλινγκραντ. Την ίδια μέρα, ο Πάουλους ξεκίνησε [με 3 μεραρχίες πεζικού και 2 μεραρχίες τεθωρακισμένων] επίθεση στην περιοχή του εργοστασίου γεωργικών ελκυστήρων, με σκοπό να βγει στον Βόλγα - σύμφωνα με τον Μπίβορ, στην επίθεση συμμετείχε και ο 4ος Αεροπορικός Στόλος του φον Ρίχτχοφεν.
Στα έγγραφα της 6ης Στρατιάς αναφέρεται ότι «η νότια πτέρυγα των Γερμανών επιτέθηκε στα βόρεια προάστια του Στάλινγκραντ και [μέχρι το μεσημέρι] κατάφερε να καταλάβει τον νοτιοδυτικό τομέα του μεγάλου εργοστασίου γεωργικών ελκυστήρων. Επίσης, οι στρατιώτες μας κατάφεραν να προωθηθούν στο κέντρο του δυτικού τομέα». Το χτύπημα των Γερμανών δέχτηκαν η 37η Μεραρχία Φρουρών, η 95η και η 112η μεραρχία. Μέχρι το τέλος της ημέρας, το εργοστάσιο γεωργικών ελκυστήρων πέρασε στα χέρια των Γερμανών, οι οποίοι έφθασαν στον Βόλγα, έχοντας, όμως, υποστεί μεγάλες απώλειες. Την επόμενη μέρα, οι Γερμανοί επιτέθηκαν από την περιοχή Λατασσάνκα και έφθασαν στο στόμιο του ποταμού Μόκραγια Μετσέτκα, με αποτέλεσμα να αποκλείσουν τη βόρεια ομάδα της 62ης Στρατιάς από τις διαβάσεις - η 115η, η 124η και η 149η μεραρχία, καθώς και στρατιώτες της 2ης και της 112ης μεραρχίας (αυτή η ομάδα ονομάστηκε «ομάδα Γκόροχοφ») βρέθηκαν περικυκλωμένες. Αυτό επέτρεψε στους Γερμανούς να επιτεθούν στην οπισθοφυλακή της 308ης μεραρχίας και στο διοικητικό κέντρο της 62ης Στρατιάς - σύμφωνα με το ημερολογίο της 62ης Στρατιάς, «η 95η Μεραρχία και η 37η Μεραρχία Φρουρών δεν είναι πλέον αξιόμαχες».
Παράλληλα, η 64η Στρατιά παρέδωσε την 138η μεραρχία του συνταγματάρχη Ι. Λιούντνικοφ στην 62η Στρατιά. Το 51ο Σώμα των Γερμανών, σε συνεργασία με την 305η μεραρχία πεζικού, επιτέθηκαν, ωστόσο, εξαιτίας της έλλειψης συνεργασίας πεζικού και αρμάτων μάχης, καθώς και λόγω της σθεναρής άμυνας των Σοβιετικών, η επίθεση έληξε με αποτυχία - στις αναφορές του, το 51ο Σώμα δηλώνει ότι στις 16 Οκτωβρίου, η επίθεση σταμάτησε, καθώς οι στρατιώτες δεν είχαν αρκετά πολεμοφόδια. Η κατάσταση αυτή επέτρεψε στην 138η μεραρχία να φθάσει στην πόλη. Μετά, ο Λιούντνικοφ έλαβε διαταγή από το επιτελείο της 62ης Στρατιάς να μην επιτρέψει στους Γερμανούς να καταλάβουν τη Λεωφόρο Λένιν και το εργοστάσιο «Οδοφράγματα». Ωστόσο, η 138η μεραρχία δεν κατάφερε να καταλάβει τον σιδηροδρομικό σταθμό και το χωριό Σκουλπτούρνι, με αποτέλεσμα [όπως αναφέρεται σε διαταγή του Τσουϊκόφ] να εμφανιστεί ένα κενό μεταξύ της μεραρχίας του Λιούντνικοφ και της δεξιάς πτέρυγας της 308ης μεραρχίας.
Αργότερα [στις 16 Οκτωβρίου], ο Τσουϊκόφ, εξαιτίας της προώθησης των Γερμανών στην περιοχή του εργοστασίου γεωργικών ελκυστήρων και στον Βόλγα, μετέφερε μερικές δυνάμεις της 300ης μεραρχίας (10.000 στρατιώτες) στα νησιά Ζαϊτσέφσκι και Σπόρνι. Στις 17 Οκτωβρίου, δύο συντάγματα της 138ης μεραρχίας του Λιούντνικοφ πέρασαν τον Βόλγα και συγκρούστηκαν με τους Γερμανούς στην περιοχή του εργοστάσιου «Οδοφράγματα». Παράλληλα, η «ομάδα Γκόροχοφ» πέρασε σε μια κυκλική άμυνα στην περιοχή Σπαρτάνοφκα-Ρίνοκ. Αρχικά, το γερμανικό πεζικό κατάφερε να καταλάβει ένα μέρος του χωριού Ρίνοκ, ωστόσο, στο τέλος της ημέρας, οι Σοβιετικοί ανέκτησαν το χωριό - σύμφωνα με τον Σαμσόνοφ, η «ομάδα Γκόροχοφ» [μέσα σε 2 μέρες] κατέστρεψε 58 γερμανικά μάχης και σκότωσε 2.000 Γερμανούς στρατιώτες και αξιωματικούς. Ο Σαμσόνοφ αναφέρει ότι οι Σοβιετικοί υπέστησαν σοβαρές απώλειες, οι οποίες ανάγκασαν τη σοβιετική διοίκηση να ρίχνει στη μάχη τους εργάτες και όλους τους ανθρώπους που μπορούσαν να πολεμήσουν. Στις 18 Οκτωβρίου, οι Γερμανοί συνέχισαν την επίθεση στο εργοστάσιο «Οδοφράγματα», με αποτέλεσμα να βρεθούν στον δυτικό τομέα του εργοστασίου. Οι Γερμανοί προσπαθούσαν να καταλάβουν εντελώς το εργοστάσιο και να βγούν στον Βόλγα, ωστόσο, οι σοβιετικές μεραρχίες (37η Φρουρών, 138η, 193η και 308η μεραρχίες πεζικού) απώθησαν τις επιθέσεις αυτές.
Στις 19 Οκτωβρίου, οι Γερμανοί είχαν στην κατοχή τους το Μαμάεφ Κουργκάν, τους δρόμους του εργοστασίου γεωργικών ελκυστήρων που οδηγούσαν στον Βόλγα και το στόμιο του ποταμού Τσαρίτσα. Παρά τις επιτυχίες αυτές, οι Γερμανοί στρατιώτες είχαν κουραστεί και το ηθικό τους είχε πέσει - αυτό φαίνεται από τα γράμματα των Γερμανών στρατιωτών, τα οποία παρατίθονται στο βιβλίο «Στάλινγκραντ» του Έντονι Μπίβορ. Ο Ισάεφ κάνει αναφορά στην κατάσταση της «ομάδας Γκόροχοφ», λέγοντας πως [στις 19 Οκτωβρίου] ο Γκόροχοφ είχε στη διάθεση του 3953 στρατιώτες (2640 απ' αυτούς άνηκαν στην 124η ταξιαρχία πεζικού) και λίγα κανόνια - ο εφοδιασμός της «ομάδας Γκόροχοφ» ανατέθηκε στον στολίσκο του Βόλγα. Όσον αφορά γενικά την 62η Στρατιά, ο Ισάεφ αναφέρει ότι, μετά την τρίτη πολιορκία της πόλης από τους Γερμανούς, ο Τσουϊκόφ είχε στη διάθεση του 35.376 στρατιώτες.
Στο μεσοδιάστημα της τρίτης και της τέταρτης πολιορκίας (20 Οκτωβρίου-11 Νοεμβρίου).
Τον Οκτώβριο, οι στρατιώτες της 308ης μεραρχίας του συνταγματάρχη Λ. Ν. Γκούρτιεφ (από τη Σιβηρία) απώθησαν περίπου 100 επιθέσεις του γερμανικού πεζικού και των γερμανικών αρμάτων μάχης στην περιοχή των εργοστασίων «Οδοφράγματα» και «Κόκκινης Οκτώβρης». Λόγω της εμφάνισης της 138ης μεραρχίας του Λιούντνικοφ, οι Γερμανοί συγκέντρωσαν στην περιοχή του εργοστασίου «Οδοφράγματα» τέσσερις μεραρχίες πεζικού και μια μεραρχία τεθωρακισμένων. Παράλληλα, χάρη στην καλή κατάσταση της σοβιετικής οπισθοφυλακής, στο Στάλινγκραντ άρχισαν να καταφθάνουν νέες δυνάμεις - το Μέτωπο του Στάλινγκραντ έλαβε ένα σώμα πεζικού, δύο μεραρχίες πεζικού και δύο μεραρχίες ιππικού, ενώ το Μέτωπο του Ντον έλαβε 7 μεραρχίες πεζικού. Στις 21 Οκτωβρίου, η γερμανική αεροπορία επιχείρησε 2000 πτήσεις και προσπάθησε να βοηθήσει τις γερμανικές δυνάμεις στην περιοχή των εργοστασίων.
Στις 22 Οκτωβρίου, ο Ιωσήφ Στάλιν και ο Κονσταντίν Ροκοσόφσκι εξέδωσαν διάταγμα για τη δημιουργία του Νοτιο-Δυτικού Μετώπου, με διοικητή τον Νικολάι Βατούτιν - το Νοτιο-Δυτικό Μέτωπο θα αποτελείτο από την 21η και την 63η Στρατιά Πεζικού, καθώς και από την 5η Στρατιά Τεθωρακισμένων. Σύμφωνα με τον Αλεξέι Ισάεφ, η αναδημιουργία του Νοτιο-Δυτικού Μετώπου αποτελεί απόδειξη της προετοιμασίας της επιχείρησης «Ουρανός». Παράλληλα, οι Γερμανοί κατέλαβαν αρκετούς δρόμους στο Στάλινγκραντ, αναγκάζοντας τους στρατιώτες της 62ης Στρατιάς να χρησιμοποιούν φλογοβόλα. Την επόμενη μέρα, οι Γερμανοί επιτέθηκαν από το εργοστάσιο «Οδοφράγματα» στο εργοστάσιο «Κόκκινης Οκτώβρης». Αυτή η επίθεση είχε καλά αποτελέσματα για τους Γερμανούς, καθώς κατάφεραν να καταλάβουν ένα μέρος του εργοστασίου και να βρεθούν σε απόσταση 300 μέτρων από τον Βόλγα. Στις 24 Οκτωβρίου, οι Γερμανοί (μετά από επιθέσεις στα εργοστάσια «Κόκκινος Οκτώβρης» και «Οδοφράγματα», καθώς στο χωριό Σπαρτάνοφκα) κατέλαβαν τον κεντρικό και νοτιοδυτικό τομέα του εργοστασίου «Οδοφράγματα», ενώ επίσης κατέλαβαν τον βορειοδυτικό τομέα του εργοστασίου «Κόκκινος Οκτώβρης».
Στις 25 Οκτωβρίου, το Νοτιο-Δυτικό Μέτωπο έλαβε την 226η, την 277η, την 293η και την 333η μεραρχία πεζικού, καθώς επίσης και το 4ο Σώμα Τεθωρακισμένων, το 3ο Σώμα Ιππικού των Φρουρών και μερικές μονάδες πυροβολικού από το Μέτωπο του Ντον. Επίσης, εκείνη την ημέρα (στις 09:20), μερικές μονάδες της 64ης Στρατιάς πέρασαν στην αντεπίθεση στις περιοχές Κουπορόσναγια και Ζιλιόναγια Παλιάνα (μαζί με πεζοναύτες) και κατάφεραν να καταλάβουν δύο χαρακώματα των Γερμανών. Την επόμενη μέρα, η 149η ταξιαρχία του Μπολβίνοφ επιτέθηκε στην Σπαρτάνοφκα και κατάφερε να ανακαταλάβει την περιοχή - σύμφωνα με τα αρχεία, ο διοικητής της 8ης Αεροπορικής Στρατιάς, Τ. Χριούκιν, απαίτησε από τα εργοστάσια της πόλης να ετοιμάσουν 400 ελκυστήρες-έλκηθρα, καθώς επίσης και 100 ερπυστριοφόρα τρακτέρ. Στις 27 Οκτωβρίου, το Γενικό Επιτελείο της ΕΣΣΔ παρέδωσε την 45η μεραρχία πεζικού του συνταγματάρχη Β. Σόκολοφ και μερικά άρματα μάχης στην 62η Στρατιά. Τη νύχτα, στην πόλη μεταφέρθηκαν 2 τάγματα της μεραρχίας, τα οποία αντιμετώπισαν τους Γερμανούς στα εργοστάσια «Οδοφράγματα» και «Κόκκινος Οκτώβρης» - τα τάγματα αντιμετώπισαν την επίθεση του γερμανικού πεζικού (μαζί με 35 άρματα) και έχασαν τους μισούς στρατιώτες, ωστόσο, κατάφεραν να σταματήσουν την προώθηση των Γερμανών στον Βόλγα. Την ίδια μέρα, οι μονάδες του Μετώπου του Ντον αντιμετώπισαν την γερμανική επίθεση στην περιοχή Κλέτσκαγια.
Στις 28 Οκτωβρίου, οι Γερμανοί κατάφεραν να καταλάβουν το Νάλτσικ, καθώς επίσης (παρά τις μεγάλες απώλειες) κατάφεραν να προωθηθούν κατά 200-300 μέτρα και να καταλάβουν τον βορειοδυτικό τομέα του εργοστασίου «Κόκκινος Οκτώβρης» - παρ' ολ' αυτά, οι Γερμανοί αναγκάστηκαν να υποχωρήσουν από τις θέσεις τους στα δυτικά του Βόλγα, μετά από αντεπίθεση του σοβιετικού πυροβολικού και των σοβιετικών αρμάτων μάχης. Εκείνη την ημέρα, η 64η Στρατιά κατέλαβε την περιοχή Κουπορόσναγια - παράλληλα, οι Γερμανοί κατέλαβαν τη βάση του ανταρτικού κινήματος «Θάνατος στους φασίστες», στην αριστερή ακτή του ποταμού Ντον. Στις 29 Οκτωβρίου έληξε η επιχείρηση της 8ης Αεροπορικής Στρατιάς, η οποία είχαν σαν αποτέλεσμα να καταστραφούν 20 γερμανικά αεροσκάφη, 5 τρένα και 30 αυτοκίνητα, αναγκάζοντας τη γερμανική αεροπορία να υποχωρήσει στα αεροδρόμια της οπισθοφυλακής. Εκείνη την ημέρα, ο Γερεμένκο μετέφερε στην περιοχή του εργοστασίου «Κόκκινος Οκτώβρης» την 45η μεραρχία, με μερικά άρματα μάχης της 235ης ταξιαρχίας τεθωρακισμένων. Παράλληλα, εκείνες τις ημέρες, στους δρόμους του Στάλινγκραντ βρέθηκε η πάρακάτω ανακοίνωση: «Σύμφωνα με διάταγμα της γερμανικής διοίκησης, όλος ο αρτιμελής πληθυσμός ηλικίας 13 ετών και άνω υποχρεώνεται να εγγραφεί (μέχρι τις 1 Νοεμβρίου) στην Κομμαντατούρα για να σταλθεί σε εργασία. Όποιος δεν τηρήσει το διάταγμα, θα μεταφερθεί μετά βίας στον τόπο εργασίας».
Στις 31 Οκτωβρίου, η 97η μεραρχία της 64ης Στρατιάς κατέλαβε την πρώτη αμυντική γραμμή στα νότια του άλσους «Τσεκούρι». Παράλληλα, η 39η Μεραρχία Φρουρών και η 45η Μεραρχία της 62ης Στρατιάς αντεπιτέθηκαν στην περιοχή του εργοστασίου «Κόκκινος Οκτώβρης», το οποίο κατάφεραν να ανακαταλάβουν - οι Γερμανοί προσπάθησαν να ανακατακτήσουν το χαμένο έδαφος, ωστόσο, απέτυχαν. Εκείνη την περίοδο, οι Γερμανοί κατείχαν 6 από τις 7 ζώνες της πόλης (από τις έξι, μονάχα μια βρισκόταν υπό τον απόλυτο έλεγχο των Γερμανών). Η τελευταία γερμανική επίθεση (με τη συμμετοχή της 79ης μεραρχίας) απεκρούστηκε στις 1 Νοεμβρίου χάρη στα πυρά του πυροβολικού από την ανατολική ακτή του Βόλγα - το επιτελείο της 6ης Στρατιάς ανέφερε: «Ο μαζικός βομβαρδισμός, τον οποίο ξεκίνησε ο εχθρός, αποδυνάμωσε πολύ την επίθεση μας». Οι πιο σκληρές μάχες της ημέρας σημειώθηκαν στις οδούς Μεζένσκαγια και Ουμάνσκαγια - οι Σοβιετικοί απωθούσαν τις επιθέσεις του γερμανικού πεζικού και των γερμανικών αρμάτων μάχης. Επίσης, το Μέτωπο του Στάλινγκραντ προσπάθησε να περάσει την γερμανική άμυνα στα νοτιοδυτικά του χωριού Κουπορόσνογιε, ωστόσο, η προσπάθεια αυτή έληξε με αποτυχία. Εκείνη την περίοδο (1-4 Νοεμβρίου), στο Στάλινγκραντ βρέθηκαν οι εκπρόσωποι του Γενικού Επιτελείου της ΕΣΣΔ, Γκεόργκι Ζούκοφ και Αλεξάντερ Βασιλέφσκι, για να εξετάσουν (μαζί με τους διοικητές του Νοτιο-Δυτικού Μετώπου και του Μετώπου του Ντον) την ετοιμότητα των στρατιωτών εν όψει της αντεπίθεσης.
Στις 2 Νοεμβρίου, οι Γερμανοί, έχοντας 7 συντάγματα πεζικού (μαζί με αεροπορία, πυροβολικό και άρματα μάχης), επιτέθηκαν στο μέτωπο της 62ης Στρατιάς. Οι Γερμανοί απέτυχαν να προωθηθούν στον Βόλγα μέσω του εργοστασίου «Οδοφράγματα», γι' αυτό και προσπάθησαν να επεκταθούν βορείως του εργοστασίου, στην περιοχή του χωριού Σπαρτάνοφκα - παρ' ολ' αυτά, η επίθεση αυτή έληξε χωρίς επιτυχία, χάρη στην αντίσταση της περικυκλωμένης «ομάδας Γκόροχοφ» και του σοβιετικού πυροβολικού. Εκείνη την ημέρα εκδόθηκε το διάταγμα για την ίδρυση κρατικής επιτροπής, η οποία θα αναλάμβανε την έρευνα και την αποκάλυψη των εγκλημάτων των Γερμανών στο έδαφος της ΕΣΣΔ. Στις 3 Νοεμβρίου, οι στρατιώτες της 13ης Μεραρχίας Φρουρών επιτέθηκαν και κατέλαβαν σημαντικά αμυντικά σημεία των Γερμανών στο κέντρο του Στάλινγκραντ - παράλληλα, η 64η Στρατιά πέρασε στην άμυνα, μετά τις επιθέσεις που ξεκίνησε στις 25 Οκτωβρίου. Στις 4 Νοεμβρίου, η 64η Στρατιά μετέφερε αρκετές δυνάμεις στην αριστερή πτέρυγα, για να ενωθεί με την 57η Στρατιά - παράλληλα, οι Σοβιετικοί κατάσκοποι ανέφεραν ότι ο Πάουλους συγκεντρώνει νέες δυνάμεις στο Στάλινγκραντ.
Στις 5 Νοεμβρίου, το Σοβιέτ Αντιπροσώπων των Εργαζομένων γιόρτασε την 25η επέτειο της Οκτωβριανής Επανάστασης σε ένα από τα ναυπηγεία της πόλης. Ο στρατηγός Σουμίλοφ, διοικητής της 64ης Στρατιάς, κατά τη διάρκεια του λόγου του, τόνισε τη βοήθεια των πολιτών στην άμυνα του Στάλινγκραντ. Ο Ουίνστον Τσώρτσιλ, σε επιστολή του, έγραψε: «Επιτρέψτε μου να Σας εκφράσω, Κύριε Στάλιν, τα συγχαρητήρια μας για τη δοξασμένη, για αιώνες, άμυνα του Στάλινγκραντ και για την αποφασιστική αποτυχία της δεύτερης εκστρατείας του Χίτλερ στη Ρωσία». Την επόμενη μέρα, οι υπερασπιστές του Στάλινγκραντ έλαβαν νέες μεραρχίες, ενώ οι Γερμανοί ετοίμαζαν αντιαρματικά και αντιπεζικά εμπόδια. Στις 7 Νοεμβρίου, ο Κομισάριος Αμύνης της ΕΣΣΔ εξέδωσε τη Διαταγή 345, στην οποία περιέγραψε την πορεία του Κόκκινου Στρατού το 1942, ενώ επίσης απαίτησε την «εκκαθάριση της σοβιετικής γης από τη χιτλερική βρώμα». Εκείνη την ημέρα, οι Γερμανοί προσπάθησαν να διαλύσουν τη σοβιετική άμυνα στα εργοστάσια «Κόκκινος Οκτώβρης» και «Οδοφράγματα», ωστόσο, η 95η μεραρχία των Σοβιετικών απώθησε τις γερμανικές επιθέσεις. Στις 8 Νοεμβρίου, η μεραρχία του Λιούντνικοφ σταμάτησε επίθεση των γερμανικών αρμάτων μάχης και των γρεναδιέρων, αλλά, στις 9 Νοεμβρίου, η κατάσταση στο μέτωπο του Στάλινγκραντ χειροτέρευσε για τους Σοβιετικούς, καθώς ο Βόλγας πάγωσε - αυτό προκάλεσε προβλήματα στον εφοδιασμό των σοβιετικών μονάδων και στη μεταφορά των τραυματιών. Στις 10 Νοεμβρίου, στο επιτελείο της 57ης Στρατιάς διεξήχθη συνεδρία μεταξύ του Γενικού Επιτελείου της ΕΣΣΔ και της διοίκησης του Μετώπου του Στάλινγκραντ - εκεί συζητήθηκαν οι τελευταίες λεπτομέρειες της επιχείρησης «Ουρανός». Επίσης, εκείνη την μέρα έγινε γνωστό ότι τέθηκαν ξανά σε λειτουργία οι διαβάσεις στον Βόλγα.
Η τέταρτη πολιορκία της πόλης (11-19 Νοεμβρίου).
Στις 8 Νοεμβρίου, ο Χίτλερ, κατά τη διάρκεια της ομιλίας του ενώπιον των βετεράνων του εθνικοσοσιαλιστικού κόμματος, δήλωσε ότι στο Στάλινγκραντ έχουν μείνει λίγες εστίες αντίστασης. Στις 11 Νοεμβρίου, οι Γερμανοί επιχείρησαν μια τέταρτη πολιορκία, έχοντας στη διάθεση τους πέντε μεραρχίες πεζικού και δύο μεραρχίες τεθωρακισμένων, καθώς επίσης και ειδικές δυνάμεις που έφθασαν αεροπορικώς στο Στάλινγκραντ. Από την άλλη πλευρά, η 62η Στρατιά είχε στη διάθεση της 47.000 στρατιώτες, 800 πυροβόλα και μονάχα 19 άρματα μάχης. Στο τέλος της ημέρας, οι Γερμανοί κατάφεραν να διαλύσουν την αντίσταση του 241ου συντάγματος πεζικού της 95ης μεραρχίας και να καταλάβουν τον νότιο τομέα του εργοστάσιου «Οδοφράγματα» - παράλληλα, η 62η Στρατιά χωρίστηκε στα τρία, με αποτέλεσμα η 138η μεραρχία του Λιούντνικοφ να βρεθεί περικυκλωμένη από 3 μεραρχίες των Γερμανών. Στις 12 Νοεμβρίου, στις 12 το μεσημέρι, οι Γερμανοί επιτέθηκαν σε ολόκληρο το μέτωπο (500-700 χιλιόμετρα), ωστόσο, οι Σοβιετικοί απώθησαν τις γερμανικές επιθέσεις στην Μεζένσκαγια και στο εργοστάσιο «Κόκκινος Οκτώβρης» - μαζί με τους στρατιώτες, στην άμυνα του Στάλινγκραντ συμμετείχαν 75.000 εργάτες, μηχανικοί, γεωργοί, καθώς και αρκετοί νεαροί. Παράλληλα, ο Στάλιν έδωσε στον Ζούκοφ εξηγήσεις για τον ρόλο της αεροπορίας στην αντεπίθεση, δηλώνοντας πως «η αντεπίθεση θα πετύχει μόνο αν έχουμε την υπεροχή στον αέρα».
Την επόμενη μέρα, οι Γερμανοί κατάφεραν να προωθηθούν μονάχα 400 μέτρα στην περιοχή Μεζένσκαγια, ενώ στα άλλα σημεία του μετώπου, οι Σοβιετικοί απώθησαν τις γερμανικές επιθέσεις. Την ίδια ώρα, όπως αναφέρει ο Μπίβορ, το Κρεμλίνο συγκέντρωνε πληροφορίες για την ψυχολογική κατάσταση της 6ης Στρατιάς του Πάουλους - σύμφωνα με τον Μπίβορ, ο Στάλιν ήταν πολύ χαρούμενος όταν έβλεπε τις αναφορές των Γερμανών διοικητών, οι οποίοι έλεγαν ότι «για να ανεβεί το ηθικό των στρατιωτών, οι οποίοι έπεσαν σε απάθεια, έπρεπε να εφαρμοστούν διάφορα μέτρα. Για παράδειγμα, ο στρατιώτης που βρέθηκε να κοιμάται εν ώρα υπηρεσίας θα εκτελείται επί τόπου». Στις 14 Νοεμβρίου, η 62η Στρατιά αντιστέκοταν σε 3 σημεία: στην περιοχή Ρίνοκ-Σπαρτάνοφκα (ομάδα Γκόροχοφ), στον ανατολικό τομέα του εργοστασίου «Οδοφράγματα» (138η μεραρχία του Λιούντνικοφ), ενώ οι κύριες δυνάμεις της στρατιάς αμύνονταν από την περιοχή του εργοστασίου «Κόκκινος Οκτώβρης» μέχρι την αριστερή ακτή του Βόλγα - γενικά, οι Γερμανοί είχαν φέρει τους Σοβιετικούς στις ακτές του Βόλγα, ωστόσο, δεν είχαν τις δυνάμεις να περάσουν τελείως τον ποταμό και να εισέλθουν στην πόλη. Εκείνη την ημέρα, η εφημερίδα του εθνικοσοσιαλιστικού κόμματος της Γερμανίας έγραφε τα εξής: «η μάχη παγκόσμιας σημασίας, η οποία διεξάγεται στο Στάλινγκραντ, μετατράπηκε σε σημαντική, αποφασιστική μάχη. Οι συμμετέχοντες της μάχης του Στάλινγκραντ ξέρουν μονάχα μερικές από τις τρομακτικές λεπτομέρειες, χωρίς να μπορούν να αξιολογήσουν την κατάσταση και να δηλώσουν πως θα λήξει η μάχη...το Στάλινγκραντ είναι η πρώτη μεγάλη πόλη, οι υπερασπιστές της οποίας πολεμάνε μέχρι να καταρρεύσει και ο τελευταίος τοίχος. Οι Βρυξέλλες και το Παρίσι παραδόθηκαν. Ακόμα και η Βαρσοβία δέχθηκε να παραδοθεί. Αλλά, αυτός ο αντίπαλος δεν λυπάται την πόλη του. Η επίθεση μας, αν και έχουμε περισσότερες δυνάμεις, δεν είναι επιτυχής».
Στις 15 Νοεμβρίου, ο Πάουλους έλαβε το παρακάτω τηλεγράφημα από τον Χίτλερ: «από την έμπειρη διοίκηση της 6ης Στρατιάς και των στρατηγών της, εγώ περιμένω, πως με τη συγκέντρωση των δυνάμεων μας θα φθάσουμε στις ακτές του Βόλγα, σε όλο το μήκος του Στάλινγκραντ». Παράλληλα, όμως, οι Σοβιετικοί (62η και 64η Στρατιά) κατάφεραν να σταματήσουν τις επιθέσεις των Γερμανών στην Μεζένσκαγια και στο Κουπορόσνογιε. Στις 16 Νοεμβρίου, οι Γερμανοί ανάγκασαν τους Σοβιετικούς να υποχωρήσουν από το εργοστάσιο «Οδοφράγματα» και κατάφεραν να βγουν στον ποταμό Βόλγα από τα βορειοανατολικά της οδού Μεζένσκαγια. Παράλληλα, οι Σοβιετικοί πέταξαν τέσσερα πακέτα πολεμοφοδίων και τέσσερα πακέτα τροφίμων στο «νησί Λιούντνικοφ». Την επόμενη μέρα, οι Γερμανοί επιτέθηκαν στα χωριά Ρίνοκ και Σπαρτάνοφκα, όπου αμύνονταν η 124η και η 149η ταξιαρχία. Παράλληλα, ο Στάλιν έλαβε την αναφορά των εκπροσώπων του Γενικού Επιτελείου της ΕΣΣΔ, Αλεξάντερ Βασιλέφσκι και Νικολάι Βόρονοφ για την ετοιμότητα του Μετώπου του Στάλινγκραντ να περάσει στην αντεπίθεση - από την άλλη, ο Πάουλους έλαβε διαταγή από τον Χίτλερ να καταλάβει τουλάχιστον το εργοστάσιο πυροβολικών και τις πηγές μεταλλουργίας του Στάλινγκραντ. Στις 18 Νοεμβρίου, οι Γερμανοί επιτέθηκαν στην περιοχή του εργοστασίου «Οδοφράγματα», καθώς επίσης και στα χωριά Ρίνοκ και Σπαρτάνοφκα. Αποτέλεσμα αυτής της επίθεσης ήταν η αποδυνάμωση της αριστερής πτέρυγας της μεραρχίας του Λιούντνικοφ. Ωστόσο, η «ομάδα Γκόροχοφ» αντεπιτέθηκε και κατάφερε να διώξει τους Γερμανούς από το Ρίνοκ. Σύμφωνα με αρχεία του Γενικού Επιτελείου της ΕΣΣΔ, κατά τη διάρκεια της πρώτης φάσης της μάχης του Στάλινγκραντ, ο Κόκκινος Στρατός έχασε 323.800 στρατιώτες. Από την άλλη, οι Γερμανοί έχασαν περίπου 700.000 στρατιώτες, 1000 άρματα μάχης, 2000 πυροβόλα και 1400 αεροσκάφη. Η γερμανική επίθεση είχε αποδυναμωθεί, ενώ οι Σοβιετικοί ήταν έτοιμοι να περάσουν στην αντεπίθεση - η επιχείρηση «Ουρανός» σήμαινε την έναρξη της δεύτερης φάσης της μάχης του Στάλινγκραντ και αποτέλεσε ένα από τα πιο σημαντικά γεγονότα του Ανατολικού Μετώπου και γενικά του Β΄ Παγκοσμίου Πολέμου.
Η σοβιετική αντεπίθεση.
Οι προετοιμασίες.
Η ηγεσία του Κόκκινου Στρατού άρχισε να σχεδιάζει την αντεπίθεση τον Σεπτέμβριο. Σύμφωνα με τον Γκεόργκι Ζούκοφ, ο ίδιος και ο Βασιλέφσκι έλαβαν διαταγή από τον Στάλιν (στις 12 Σεπτεμβρίου) να ετοιμάσουν το σχέδιο της μελλοντικής αντεπίθεσης. Την επόμενη μέρα, ο Ζούκοφ και ο Βασιλέφσκι πρότειναν να κρατήσουν άμυνα στο Στάλινγκραντ μέχρι να κουραστούν οι Γερμανοί και μετά να περάσουν σε αντεπίθεση, η οποία θα άλλαζε τα δεδομένα στον νότιο τομέα του γερμανοσοβιετικού μετώπου υπέρ των Σοβιετικών. Στην αυτοβιογραφία του, «Αναμνήσεις και σκέψεις», ο Ζούκοφ γράφει πως οι Σοβιετικοί θα επιχειρούσαν το κύριο χτύπημα στα άκρα της εχθρικής παράταξης, όπου αμύνονταν οι Ρουμάνοι. Στο ίδιο βιβλίο, ο Ζούκοφ αναφέρει πως οι Σοβιετικοί αποφάσισαν να αποπροσανατολίσουν τους Γερμανούς, έτσι ώστε οι τελευταίοι να θεωρήσουν πως η σοβιετική αντεπίθεση θα διεξαχθεί στο μέτωπο της Ομάδας Στρατιών «Κέντρο». Οι Γερμανοί πείστηκαν και έστειλαν στις περιοχές Σμολένσκ και Βίτεμπσκ φρέσκες μεραρχίες από τη Γαλλία και τη Γερμανία - συνολικά, η Βέρμαχτ έστειλε 12 μεραρχίες στο μέτωπο της Ομάδας Στρατιών «Κέντρο», χωρίς να έχει ιδέα για τη συγκέντρωση 10 στρατιών πεζικού, μιας στρατιάς τεθωρακισμένων και τεσσάρων αεροπορικών στόλων στην περιοχή του Στάλινγκραντ.
Δυνάμεις.
Οι Σοβιετικοί συγκέντρωσαν στην περιοχή του Στάλινγκραντ τρία μέτωπα, τα οποία θα περνούσαν στην αντεπίθεση: το Νοτιο-Δυτικό Μέτωπο (1η Στρατιά Φρουρών, 21η Στρατιά, 5η Στρατιά Τεθωρακισμένων, 2ος και 17ος Αεροπορικός Στόλος), το Μέτωπο του Στάλινγκραντ (28η, 51η, 57η, 62η και 64η Στρατιά Πεζικού, 8ος Αεροπορικός Στόλος) και το Μέτωπο του Ντον (24η, 65η και 66η Στρατιά Πεζικού, 16ος Αεροπορικός Στόλος). Στην άλλη άκρη, οι Δυνάμεις του Άξονα είχαν παρατάξει την 8η Ιταλική Στρατιά, την 3η και την 4η Ρουμανική Στρατιά, την 6η Στρατιά του Πάουλους και την 4η Στρατιά Τεθωρακισμένων του Χέρμαν Χοτ - αυτές οι στρατιές αποτελούσαν την Ομάδα Στρατιών «Β». Οι Σοβιετικοί συγκέντρωσαν για την αντεπίθεση 1.103.000 στρατιώτες, 15.501 πυροβόλα, 1463 άρματα μάχης και 1350 μαχητικά αεροσκάφη - από την άλλη, οι Γερμανοί συγκέντρωσαν 1.011.500 στρατιώτες, 10.290 πυροβόλα, 675 άρματα μάχης και 1216 μαχητικά αεροσκάφη.

</doc>
