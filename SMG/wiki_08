<doc id="45477" url="https://el.wikipedia.org/wiki?curid=45477" title="Διεργασία (υπολογιστές)">
Διεργασία (υπολογιστές)

Διεργασία (process) είναι ένας όρος της πληροφορικής ο οποίος περιγράφει το στιγμιότυπο ενός προγράμματος που εκτελείται σε έναν υπολογιστή. Σε αντιδιαστολή με την έννοια του προγράμματος, το οποίο είναι ένα στατικό σύνολο εντολών, μια διεργασία συνιστά την εκτέλεση αυτών των εντολών. Επομένως ένα πρόγραμμα γενικώς συσχετίζεται με περισσότερες από μία διεργασίες, μία για κάθε φορά που εκτελείται. Μια διεργασία αποτελείται από το ίδιο το πρόγραμμα και από κάποιες τιμές που περιέχονται στη μνήμη και στους καταχωρητές του επεξεργαστή, δηλαδή την "κατάσταση" του συστήματος, κάθε στιγμή που το πρόγραμμα εκτελείται. Τα σύγχρονα λειτουργικά συστήματα επιτρέπουν την ταυτόχρονη συνύπαρξη πολλαπλών διεργασιών στη μνήμη του υπολογιστή καθώς υποστηρίζουν "πολυδιεργασία", μία μέθοδο υλοποίησης ταυτοχρονισμού με την οποία, είτε με κατάλληλη κατανομή του χρόνου του μοναδικού επεξεργαστή ("ψευδοπαράλληλη εκτέλεση") είτε λόγω της ύπαρξης περισσοτέρων του ενός επεξεργαστών ("παράλληλη εκτέλεση"), είναι εφικτή η ταυτόχρονη εκτέλεση πολλαπλών διεργασιών.
Επισκόπηση.
Μία διεργασία υλοποιείται ως μία δομή δεδομένων του πυρήνα, η οποία κατασκευάζεται από το σύστημα όταν κάποιο πρόγραμμα φορτώνεται στη μνήμη για εκτέλεση και στην οποία συνήθως αποθηκεύονται τα εξής στοιχεία:
Η διεργασία δηλαδή δεν είναι μόνον ο δυαδικός κώδικας, αλλά ένα πλήρες σύνολο πληροφοριών για το πρόγραμμα και την κατάστασή του κάθε στιγμή που αυτό εκτελείται.
Χρονοπρογραμματισμός διεργασιών.
Στα προεκτοπιστικά λειτουργικά συστήματα (preemptive) γίνεται αυτόματη εναλλαγή διεργασιών στον επεξεργαστή κάθε λίγες διακοπές του ρολογιού (στην αρχή κάθε «χρονικού κβάντου») ώστε να επιτευχθεί η ψευδοπαράλληλη εκτέλεση πολλαπλών διεργασιών. Στην πραγματικότητα οι διεργασίες εναλλάσσονται στον επεξεργαστή με εξαιρετικά μεγάλη συχνότητα (συνήθως το κβάντο διαρκεί κάποια millisecond). Η εναλλαγή αυτή ονομάζεται θεματική εναλλαγή (context switch) και, προκειμένου να είναι εφικτή, πρέπει όλες οι πληροφορίες που είναι αποθηκευμένες στην τοπική μνήμη του επεξεργαστή (στους καταχωρητές) για την εκτελούμενη διεργασία, να αποθηκευτούν σε έναν χώρο κάπου στη RAM κατά τη θεματική εναλλαγή. Έτσι, όταν έρθει ξανά η σειρά αυτής της διεργασίας να εκτελεστεί, θα μπορούν να φορτωθούν πάλι πίσω στους καταχωρητές και η εκτέλεση να συνεχίσει από εκεί που σταμάτησε. Τα δύο τελευταία στοιχεία της προηγούμενης λίστας παρέχουν αυτόν ακριβώς το χώρο. Το ποια διεργασία θα εκτελείται κάθε στιγμή καθορίζεται από έναν μηχανισμό του λειτουργικού συστήματος η συμπεριφορά του οποίου συνήθως δεν μπορεί να προβλεφθεί ή να τροποποιηθεί από τον χρήστη, τον χρονοπρογραμματιστή.
Καθώς μία διεργασία εκτελείται, αλλάζει κατάσταση (state). Η κατάσταση ορίζεται εν μέρει από την τρέχουσα δραστηριότητά της και από τον χρονοπρογραμματιστή. Κάθε διεργασία μπορεί να βρίσκεται σε μία από τις ακόλουθες καταστάσεις:
Διαδιεργασιακή επικοινωνία.
Στα μοντέρνα λειτουργικά συστήματα, χάρη στον μηχανισμό της εικονικής μνήμης, κάθε διεργασία έχει τον δικό της ιδιωτικό χώρο εικονικών διευθύνσεων στον οποίον έχει πρόσβαση μόνο αυτή και ο πυρήνας. Προκειμένου να υπάρχει μία στοιχειώδης "προστασία μνήμης" μεταξύ διαφορετικών διεργασιών, καμία διεργασία δεν έχει δικαίωμα ανάγνωσης ή εγγραφής στον χώρο διευθύνσεων των υπολοίπων. Αν λοιπόν χρειάζεται δύο διαφορετικές διεργασίες να επικοινωνήσουν μεταξύ τους ή να ανταλλάξουν δεδομένα, αυτό μπορεί να γίνει μόνο μέσω του συστήματος αρχείων (π.χ. μία διεργασία να γράψει ένα αρχείο και μία άλλη να το διαβάσει) ή μέσω μίας μεθόδου διαδιεργασιακής επικοινωνίας (InterProcess Communication, IPC). Πρόκειται για έναν τρόπο ανταλλαγής δεδομένων ή συγχρονισμού διεργασιών μέσω δομών δεδομένων του πυρήνα.
Σε πολλές περιπτώσεις ένα εκτελούμενο πρόγραμμα (η "μητρική" ή "γονική" διεργασία) δημιουργεί δευτερεύουσες ("θυγατρικές") διεργασίες ώστε να εκμεταλλευτεί πιθανά οφέλη από τον ταυτοχρονισμό. Με αυτόν τον τρόπο, σε ένα παράλληλο σύστημα οι υπολογισμοί που απαιτούνται από μία εφαρμογή μπορούν να κατανεμηθούν σε πολλαπλούς επεξεργαστές με τον καθένα να εκτελεί διαφορετική διεργασία, ενώ σε ένα σειριακό σύστημα αν μία διεργασία ανασταλεί (π.χ. σε μία κλήση συστήματος) καθώς περιμένει την απελευθέρωση ενός πόρου (π.χ. πρόσβαση στον σκληρό δίσκο) ή μία είσοδο από τον χρήστη (π.χ. από το πληκτρολόγιο), κάποια άλλη διεργασία μπορεί να συνεχίσει τους υπολογισμούς. Είναι φανερό επομένως ότι η διαδιεργασιακή επικοινωνία δεν είναι απαραίτητη μόνο για την ανταλλαγή δεδομένων μεταξύ ανεξάρτητων διεργασιών, αλλά και για τον συντονισμό στενά συνεργαζόμενων διεργασιών οι οποίες εκτελούνται παράλληλα ή ψευδοπαράλληλα. Ωστόσο η κατασκευή μίας διεργασίας κοστίζει πολύ σε χρόνο και χώρο μνήμης, αφού πρέπει να δεσμευτεί πολύς χώρος και να τροποποιηθούν πολλές εσωτερικές δομές δεδομένων του πυρήνα. Το πρόβλημα αυτό μπορεί να επιλυθεί με χρήση "νημάτων".
Νήματα και ίνες.
Σε κάθε διεργασία ο μετρητής προγράμματος και η στοίβα εκτέλεσης ορίζουν ένα νήμα εκτέλεσης, το οποίο μπορεί να γίνει αντιληπτό ως μία σειριακή αλληλουχία εντολών. Όταν η διεργασία ενεργοποιείται από τον χρονοπρογραμματιστή, ουσιαστικώς αυτό που εκτελείται είναι ένα νήμα το οποίο περιέχει όλο τον κώδικα της διεργασίας. Ωστόσο σε πολλά συστήματα είναι εφικτή η ρητή κατασκευή επιπλέον νημάτων στο "εσωτερικό μίας διεργασίας", τα οποία χαρακτηρίζονται από τον δικό τους μετρητή προγράμματος και τη δική τους στοίβα αλλά, κατά τ' άλλα, μοιράζονται όλους τους άλλους πόρους της διεργασίας (κώδικας, καθολικά δεδομένα, σωρός, πίνακας σελίδων, πίνακας ανοιχτών αρχείων). Το καθένα από αυτά τα νήματα μπορεί να εκτελεί διαφορετική διαδικασία και χρονοπρογραμματίζεται από τον πυρήνα ανεξάρτητα από τα άλλα (ο τελευταίος δηλαδή χρονοπρογραμματίζει κάθε νήμα ξεχωριστά και όχι τη διεργασία ως σύνολο). Με αυτόν τον τρόπο τα νήματα της διεργασίας μπορούν να εκτελεστούν ταυτόχρονα, είτε παράλληλα (σε σύστημα με πολλαπλούς επεξεργαστές) είτε ψευδοπαράλληλα. Φυσικά, όπως και με τη δημιουργία πολλαπλών διεργασιών, στη δεύτερη περίπτωση δεν υπάρχει αύξηση των υπολογιστικών επιδόσεων, αφού το πρόγραμμα συνεχίζει ουσιαστικώς να εκτελείται σειριακά στον μοναδικό επεξεργαστή, αλλά τα διαφορετικά νήματα μπορούν να αναλάβουν διαφορετικές εργασίες (π.χ. το ένα να εκτελεί υπολογισμούς όσο το άλλο περιμένει είσοδο από τον χρήστη).
Σε κάθε περίπτωση η κατασκευή ενός νήματος στο εσωτερικό κάποιας διεργασίας είναι πολύ πιο «ελαφριά» (από άποψη υπολογιστικής επιβάρυνσης) διαδικασία σε σχέση με τη δημιουργία μίας νέας διεργασίας, αφού χρειάζεται να δεσμευτεί πολύ λιγότερος χώρος στη μνήμη και να γίνουν πολύ λιγότερες τροποποιήσεις σε δομές δεδομένων εκ μέρους του ΛΣ. Γι' αυτό και τα νήματα καλούνται «ελαφρές διεργασίες», ενώ ακόμα πιο ελαφριές οντότητες εκτέλεσης εντολών είναι τα "νήματα επιπέδου χρήστη", τα οποία δεν είναι αντιληπτά και δεν υφίστανται διαχείριση από τον πυρήνα αλλά από μία βιβλιοθήκη χρόνου εκτέλεσης η οποία συνδέεται με το εκτελούμενο πρόγραμμα κατά τη μεταγλώττισή του και εκτελείται (για λόγους μείωσης της χρονικής επιβάρυνσης) αποκλειστικά στον χώρο του χρήστη, και οι "ίνες", οντότητες του πυρήνα οι οποίες δεν υφίστανται (δαπανηρό από άποψη πόρων) προεκτοπιστικό χρονοπρογραμματισμό· η κάθε ίνα απελευθερώνει ρητά τον επεξεργαστή σε κατάλληλα σημεία του κώδικά της ώστε αυτός να εκτελέσει κάποια ίνα. Σε αντίθεση με τα νήματα επιπέδου χρήστη οι ίνες απαιτούν να τις υποστηρίζει το λειτουργικό σύστημα παρέχοντας κατάλληλες κλήσεις συστήματος για τη διαχείρισή τους.
Χειρισμός διεργασιών.
Unix.
Στα συστήματα UNIX μία διεργασία μπορεί να δημιουργήσει μία θυγατρική της μέσω της κλήσης συστήματος codice_1, η οποία κατασκευάζει ένα πλήρες αντίγραφο της καλούσας διεργασίας (συμπεριλαμβανομένου του κώδικα, των τρεχόντων δεδομένων της στη μνήμη και των πινάκων ανοιχτών αρχείων)· στη συνέχεια ο πυρήνας χρονοπρογραμματίζει τις δύο διεργασίες ξεχωριστά, αυτές ανταγωνίζονται μεταξύ τους και με όλες τις άλλες διεργασίες για την πρόσβαση στους πόρους του συστήματος και η εκτέλεσή τους συνεχίζει από την εντολή που ακολουθεί τη codice_1. Ο κώδικάς τους μπορεί να διαφοροποιηθεί ρητά από τον προγραμματιστή μέσω κατάλληλου ελέγχου της τιμής επιστροφής της codice_1 αμέσως μετά την κλήση της: στη θυγατρική διεργασία η τιμή αυτή είναι 0 ενώ στη μητρική ισούται με το ακέραιο αναγνωριστικό της νέας διεργασίας, το οποίο της αποδίδεται αυτομάτως από τον πυρήνα. Αυτό το αναγνωριστικό η μητρική έχει την επιλογή να το αποθηκεύσει σε κάποια μεταβλητή, ώστε αργότερα να μπορεί να επικοινωνήσει ή να συγχρονιστεί με την μόλις κατασκευασθείσα θυγατρική της (π.χ. ώστε να είναι ικανή, μέσω της κλήσης συστήματος codice_4, να ανασταλλεί αναμένοντας τον τερματισμό της διεργασίας με αναγνωριστικό pid, αν απαιτεί κάτι τέτοιο η λογική του προγράμματος).
Μία διεργασία μπορεί ακόμα να καλέσει την codice_5 σε κάποιο σημείο του κώδικά της, ώστε να ανασταλεί αναμένοντας τον τερματισμό "οποιασδήποτε" από τις θυγατρικές της διεργασίες (ξανά, αν απαιτεί έναν τέτοιο συγχρονισμό η λογική του προγράμματος)· η codice_6 με όρισμα -1 αντί για το αναγνωριστικό κάποιας συγκεκριμένης διεργασίας λειτουργεί όπως η codice_7. Κάθε θυγατρική διεργασία με τον τερματισμό της επιστρέφει μία ακέραια τιμή στον πυρήνα (π.χ. για έλεγχο σφαλμάτων) που παραμένει στη μνήμη μέχρι να διαβαστεί από τη μητρική μέσω της codice_7 ή της codice_9, οι οποίες μετά το πέρας της αναστολής της καλούσας διεργασίας (που ίσως και να μην ανασταλεί, σε περίπτωση που η/οι θυγατρική/θυγατρικές έχει/έχουν ήδη τερματίσει πριν από την κλήση των codice_9/codice_7) αποθηκεύουν την εν λόγω τιμή στο όρισμά τους status. Οι διεργασίες των οποίων οι μητρικές τερματίστηκαν χωρίς να καλέσουν τη codice_7 ή την codice_9 ονομάζονται "ζόμπι", καθώς συνεχίζουν να δεσμεύουν κάποιο χώρο στη μνήμη ακόμα και αν τερματίσουν την εκτέλεσή τους· το σύστημα ελέγχει περιοδικά για την ύπαρξη ζόμπι και απελευθερώνει τη μνήμη που δεσμεύουν. Η μητρική διεργασία έχει κι αυτή μία τιμή επιστροφής κατά τον τερματισμό της, αφού δεν αποτελεί παρά θυγατρική διεργασία του κελύφους διασύνδεσης με τον χρήστη.
Αντί ο προγραμματιστής να διαφοροποιήσει ρητά τον κώδικά του ανάλογα με την τιμή επιστροφής της codice_1, μπορεί μέσω της κλήσης συστήματος codice_15 (ή διάφορες παραλλαγές της από σύστημα σε σύστημα, όπως οι "codice_16", "codice_17" κλπ) να αντικαταστήσει τον κώδικα και τα δεδομένα της θυγατρικής διεργασίας με αυτά που περιέχονται στο εκτελέσιμο αρχείο file (είναι βέβαια ξανά αναγκαίος ο έλεγχος για την τιμή επιστροφής της codice_1, αφού η codice_19 πρέπει να αποτελεί την πρώτη εντολή που θα εκτελέσει η θυγατρική αλλά δεν πρέπει να εκτελεστεί από τη μητρική, αφού τότε θα αντικαταστήσει και τις δικές της εντολές και δεδομένα). Η εκτέλεση μίας διεργασίας μετά από μία κλήση codice_15 συνεχίζει από το "σημείο εισόδου" του περιεχόμενου στο εκτελέσιμο file κώδικα, το οποίο συνήθως είναι μία κεντρική διαδικασία όπου ο προγραμματιστής έχει οργανώσει σε υψηλό επίπεδο τη λειτουργικότητα και τη λογική του προγράμματος (π.χ. στη γλώσσα προγραμματισμού C τον ρόλο αυτό επιτελεί η συνάρτηση codice_21)· οι άλλες διαδικασίες καλούνται ως υποπρογράμματα μέσα από την κεντρική.
Μία διεργασία μπορεί είτε να τερματιστεί αυτομάτως όταν η εκτέλεσή της φτάσει σε ένα "σημείο εξόδου" του κώδικά της (π.χ. αμέσως μετά το πέρας της τελευταίας εντολής που περιέχεται στη συνάρτηση codice_21), είτε να τερματιστεί με ρητή χρήση από τον προγραμματιστή της κλήσης συστήματος codice_23, η οποία γράφει τις όποιες εκκρεμείς προσωρινές ενδιάμεσες μνήμες Εισόδου / Εξόδου, απελευθερώνει ανοιχτούς πόρους (π.χ. αρχεία τα οποία έχει ανοίξει νωρίτερα η διεργασία), καλεί όποιους "χειριστές εξόδου" (διαδικασίες οι οποίες εκτελούνται αυτομάτως κατά τον τερματισμό του προγράμματος) έχει πιθανώς δηλώσει ο προγραμματιστής με τη συνάρτηση codice_24 (παρεχόμενη από την πρότυπη βιβλιοθήκη της C) και, τελικώς, ενημερώνει κατάλληλα τις δομές δεδομένων του πυρήνα και τον χρονοπρογραμματιστή, αποθηκεύοντας παράλληλα την τιμή returnvalue ("κωδικός εξόδου") ως τιμή επιστροφής της διεργασίας η οποία μόλις τερμάτισε. Με αυτόν τον τρόπο η μητρική διεργασία μπορεί να ειδοποιηθεί για τον τρόπο τερματισμού της θυγατρικής της ελέγχοντας τον κωδικό εξόδου· η πρότυπη βιβλιοθήκη της C παρέχει ένα σύνολο μακροεντολών με τις οποίες γίνεται αυτοματοποιημένος έλεγχος για τον τρόπο τερματισμού (π.χ. η μακροεντολή WIFEXITED(status) λαμβάνει θετική τιμή αν η διεργασία η οποία επέστρεψε τον κωδικό εξόδου status τερμάτισε φυσιολογικά).
Τα περισσότερα λειτουργικά συστήματα ελαφρύνουν τη χρονική επιβάρυνση που συνεπάγετα μία κλήση codice_1 αξιοποιώντας ποικίλες βελτιστοποιήσεις: π.χ. το τμήμα κώδικα δεν αντιγράφεται αφού ο κώδικας ενός προγράμματος στη μνήμη συνήθως είναι μη τροποποιήσιμος (μόνο για ανάγνωση), επομένως η νέα διεργασία που κατασκευάζεται μπορεί απλώς να απεικονίζει στον ιδιωτικό εικονικό της χώρο διευθύνσεων την περιοχή φυσικής μνήμης όπου είναι αποθηκευμένο το τμήμα κώδικα της γονικής της διεργασίας. Τα άλλα δεδομένα (π.χ. στοίβα, σωρός κλπ) μπορούν επίσης να μην αντιγράφονται αμέσως αλλά μόνο όταν, αργότερα, η μία από τις δύο διεργασίες τροποποιήσει το δικό της αντίγραφο κατά την εκτέλεσή της.
Ακολουθεί ένα παράδειγμα κώδικα χειρισμού διεργασιών στο Unix, σε γλώσσα προγραμματισμού C:
int main(void)
 pid_t pid;
 pid = fork();
 if (pid == 0)
 /* Θυγατρική διεργασία:
 * Όταν η fork() επιστρέφει 0, τότε ο εκτελούμενος κώδικας είναι της θυγατρικής διεργασίας
 * Μέτρηση ως το δέκα, ανά δευτερόλεπτο
 int j;
 for (j = 0; j &lt; 10; j++)
 printf("child: %d\n", j);
 sleep(1);
 _exit(0); /* Δεν χρησιμοποιείται η exit() αλλά η _exit(0) η οποία δεν καλεί χειριστές εξόδου */
 else if (pid &gt; 0)
 /* Μητρική διεργασία:
 * Όταν η fork() επιστρέφει θετικό ακέραιο, τότε ο εκτελούμενος κώδικας είναι της μητρικής διεργασίας και ο ακέραιος το αναγνωριστικό της μόλις κατασκευασθείσας διεργασίας
 int i;
 for (i = 0; i &lt; 10; i++)
 printf("parent: %d\n", i);
 sleep(1);
 exit(0);
 else
 /* Σφάλμα
 * Όταν μία κλήση συστήματος επιστρέφει αρνητικό αριθμό, κάποιο σφάλμα έχει συμβεί
 * (π.χ. το σύστημα έχει φτάσει στο επιτρεπτό πλήθος διεργασιών).
 fprintf(stderr, "can't fork, error %d\n", errno);
 exit(1);
Ακολουθεί ένα παράδειγμα χρήσης της execvp σε C:
int main(int argc, char *argv[])
 int i;
 printf(“exec %s via fork”,argv[1]);
 printf(“with parameters:\n”);
 for (i=1; i&lt;argc; i++)
 printf(“argv[%d]=%s\n”,i-1,argv[i]);
 if (!fork())
 execvp(argv[1],&amp;argv[1]);
 /* Ο κώδικας της εκτελούμενης (θυγατρικής διεργασίας) μόλις 
 * αντικαταστάθηκε από το εκτελέσιμο αρχείο που μεταβιβάστηκε στη μητρική
 * διεργασία ως όρισμα γραμμής εντολών, επομένως οι επόμενες εντολές δεν 
 * μπορούν να εκτελεστούν ποτέ εκτός και αν έχει αποτύχει η κλήση της 
 * execv */
 perror(“execvp”);
 return;

</doc>
<doc id="45478" url="https://el.wikipedia.org/wiki?curid=45478" title="Τάγος">
Τάγος

Ο Τάγος (εξελληνισμένη μορφή του λατινικού "Tagus", στα ισπανικά "Tajo", προφέρεται «Ρίο Τάχο» και στα πορτογαλικά "Tejo" που προφέρται «Ρίου Τέζου») είναι ο μεγαλύτερος ποταμός της Ιβηρικής Χερσονήσου. Το συνολικό μήκος του ανέρχεται σε 1.008 χιλιόμετρα, ενώ η λεκάνη απορροής του έχει έκταση 81.600 τετραγωνικά χιλιόμετρα. Από το μήκος του, 686 χιλιόμετρα ανήκουν στην Ισπανία, 275 στην Πορτογαλία και τα υπόλοιπα 47 διαμορφώνουν το σύνορο μεταξύ των δύο αυτών κρατών. Είναι κυρίως γνωστός από το ότι στις εκβολές του βρίσκεται η πρωτεύουσα της Πορτογαλίας, η Λισαβόνα.
Ο Τάγος πηγάζει από την πηγή "Φουέντε ντε Γκαρθία" (Fuente de García), σε υψόμετρο 1.593 μέτρα στα όρη Αλμπαρραθίν (Albarracín) της ανατολικής Ισπανίας. Το μεγαλύτερο μέρος του ρου του βρίσκεται σε σχετικώς στενή κοιλάδα. Δύο φράγματά του Εντρεπένια και Μπουενδία δημιουργούν τη γνωστή τεχνητή λίμνη «Θάλασσα της Καστίλης», έκτασης 133 τ.χλμ, ενώ χαμηλότερα (δυτικότερα) που διέρχεται βαθιά φαράγγια στο «Πουέντε ντε Αλκάνταρα» με φράγμα έχει δημιουργηθεί η μεγαλύτερη τεχνιτή λίμνη της Ευρώπης. Οι κυριότερες πόλεις που διαρρέει είναι οι Αρανχουέθ, Τολέδο, Ταλαβέρα ντε λα Ρέινα και Αλκάνταρα στην Ισπανία, και οι Κονστάνσια, Σανταρέμ και Λισαβόνα στην Πορτογαλία. Η μέση παροχή του Τάγου σε νερό όταν τελικώς εκβάλλει στον Ατλαντικό Ωκεανό ανέρχεται στα 500 κυβικά μέτρα ανά δευτερόλεπτο.
Η μεγαλύτερη γέφυρα επί του Τάγου είναι η Γέφυρα Βάσκο ντα Γκάμα στη Λισαβόνα, με συνολικό μήκος 17,2 χιλιόμετρα, η οποία όταν εγκαινιάσθηκε, το 1998, ήταν και η μεγαλύτερη σε ολόκληρη την Ευρώπη.

</doc>
<doc id="45479" url="https://el.wikipedia.org/wiki?curid=45479" title="Βιστούλας">
Βιστούλας

Ο Βίστουλας ή Βιστούλας (λατινικά Vistula, στα πολωνικά Wisła) είναι ο μεγαλύτερος σε μήκος ποταμός που εκβάλει στη Βαλτική καθώς και ο μακρύτερος και ο σημαντικοτερος της Πολωνίας. Ο Βιστούλας είναι κυρίως γνωστός από το ότι διαρρέει την πρωτεύουσα της Πολωνίας, τη Βαρσοβία, αλλά διαρρέει και αρκετές άλλες πόλεις της, όπως την Κρακοβία.
Το μήκος του Βιστούλα είναι 1.047 χιλιόμετρα, ενώ η λεκάνη απορροής του έχει έκταση 194.424 τετρ.χιλιόμετρα, είναι δηλαδή μεγαλύτερη από ολόκληρη την Ελλάδα και περιλαμβάνει πάνω από το μισό της συνολικής εκτάσεως της Πολωνίας, αλλά απλώνεται και στην Ουκρανία, τη Λευκορωσία και τη Σλοβακία. Ο Βιστούλας πηγάζει από τα δυτικά Καρπάθια όρη και συγκεκριμένα από το Μπαράνια Γκούρα στα όρη Μπεσκίντι της νότιας Πολωνίας, σε υψόμετρο 1.106 μέτρων, και ρέει προς τα βόρεια. Ξεκινά από τους «Λευκό Μικρό Βιστούλα» (Biała Wisełka) και «Μέλανα Μικρό Βιστούλα» (Czarna Wisełka), και στη συνέχεια διαρρέει τις απέραντες πολωνικές πεδιάδες. Εκτός από τις πόλεις που αναφέρθηκαν, περνά και από τις πόλεις Σαντόμιες, Πουότσκ, Βουότσουαφεκ, Τόρουν, Σβιέτσιε, Τσεφ και Γκντανσκ. Σχηματίζοντας δέλτα με αρκετούς κλάδους (Λένιβκα, Πζέκοπ, Σμιάουα Βίσουα, Μάρτβα Βίσουα, Νόγκατ και Σκαρπάβα), χύνεται στην ομώνυμη λιμνοθάλασσα και στον Κόλπο του Γκντανσκ στη Βαλτική Θάλασσα.
Η μέση παροχή του Βιστούλα σε νερό ανέρχεται στα 1.080 κυβικά μέτρα ανά δευτερόλεπτο στο στόμιό του.
Ιστορικά στοιχεία.
Είναι άγνωστο αν η ρίζα του ονόματος Vistula είναι ινδοευρωπαϊκή ή προγενέστερη. Το όνομα απαντά για πρώτη φορά στον Πλίνιο, στη «Φυσική Ιστορία» (77 μ.Χ.), τόσο ως Vistula (4.52, 4.89) όσο και ως Vistillus (3.06). Από όλες τις πηγές συμπεραίνεται ότι στα δυτικά του δέλτα του ζούσαν οι φυλές Σουηβοί και Βουργουνδοί, ενώ γύρω από το ίδιο το δέλτα οι Γότθοι και οι πρόγονοί τους του πολιτισμού Οκσίβιε. Ανατολικά του δέλτα κατοικούσαν οι φυλές που μιλούσαν τις βαλτικές γλώσσες, ταυτιζόμενες γενικώς με τους Αιστιανούς της Ιστορίας: Γαλίνδιοι, Σουδοβιανοί και Βορούσκοι.
Ο Κλαύδιος Πτολεμαίος καταγράφει επίσης τις φυλές που κατοικούσαν γύρω από τον Βιστούλα, τον οποίο θεωρεί ως το σύνορο μεταξύ της Γερμανίας και της Σαρματίας. Χρησιμοποιεί την εξελληνισμένη μορφή του ονόματος, «Ουιστούλα», ενώ άλλες αρχαίες πηγές αποκαλούν τον ποταμό «Ιστούλα». Ο Πομπόνιος Μέλα αναφέρεται στον Visula (Βιβλίο 3) και ο Αμμιανός Μαρκελλίνος στον Bisula (Βιβλίο 22). Η καλύτερη αναφορά είναι ίσως του Ιορδάνη ("Getica" 5 και 17), που γράφει "Viscla".
Ο Βιστούλας, μετά τη γερμανική φυλετική και γλωσσική επέκταση προς τα ανατολικά (από τον δέκατο αιώνα μ.Χ.), ήταν επίσης πολύ γνωστός στη Γερμανία και τους γερμανόφωνους ως Weichsel ή Wissel, Wixel, κλπ. σε μεσαιωνικά γερμανικά έγγραφα.
Ο Βιστούλας ενωνόταν κατά την αρχαιότητα με τον ποταμό Δνείπερο, και μέσα από αυτόν με τη Μαύρη Θάλασσα. Η υδάτινη οδός Βαλτική-Βιστούλας-Δνείπερος-Μαύρη Θάλασσα ήταν μία από τις αρχαιότερες εμπορικές οδούς, ο «Δρόμος του Ηλέκτρου», δια της οποίας το ήλεκτρο και άλλα προϊόντα του βορρά έφθαναν ως την Ελλάδα, τη Μέση Ανατολή, την Αίγυπτο και αλλού.

</doc>
<doc id="45481" url="https://el.wikipedia.org/wiki?curid=45481" title="Μυζήθρα">
Μυζήθρα

Η μυζήθρα είναι παραδοσιακό είδος τυριού με διάφορες μορφές. Παρασκευάζεται από πρόβειο ή και κατσικίσιο γάλα, τυρόγαλο με προσθήκη γάλακτος.
Περιγραφή.
Η γεύση της είναι παρόμοια με αυτή που έχει το μανούρι, συνήθως υφάλμυρη, υπάρχουν όμως και γλυκές ποικιλίες όπως η κρητική μυζήθρα. Συνήθως, για να πήξει, το μείγμα μπαίνει μέσα σε ένα ειδικό πανί ("τσαντίλα ή τουλπάνι") που κρεμιέται από ψηλό σημείο από τις τέσσερις άκρες του. Έτσι συνήθως τα κεφάλια μυζήθρας έχουν ένα απιοειδές σχήμα (σχήμα αχλαδιού). Οι δύο κύριες μορφές της είναι η χλωρή (μαλακιά) και η σκληρή. Παραλλαγές της υπάρχουν σε όλη την Ελλάδα (π.χ. ξινομυζήθρα στην Κρήτη και «αναρή» στην Κύπρο).
Για την παρασκευή της μυζήθρας σε κάποια μέρη της Ελλάδας αντί για πυτιά χρησιμοποιείται χυμός λεμονιού.
Η σκληρή μυζήθρα συνήθως είναι πολύ αλμυρή, τρίβεται με ειδικές συσκευές (τρίφτης) και πασπαλίζεται σε ζυμαρικά, σαλάτες, ψητά λαχανικά και άλλα εδέσματα. Έχει ιδιαίτερα έντονη μυρωδιά.
Ξινομυζήθρα.
Η ξινομυζήθρα είναι τυρί με προσθήκη γάλακτος, μια ξινή παραλλαγή της μυζήθρας. Παράγεται από γάλα προβατινών ή/και αιγών. Παράγεται κυρίως στην Κρήτη αλλά και σε άλλες περιοχές στην Ελλάδα. Η "ξινομυζήθρα Κρήτης" έχει ευρωπαϊκή προστατευόμενη ονομασία προέλευσης.
Παρασκευή μυζήθρας.
Μια απλή εκδοχή συνταγής για παρασκευή μυζήθρας είναι η εξής:
Παίρνουμε τρία κιλά φρέσκο γάλα, το βάζουμε να βράσει, μόλις πάρει βράση και φουσκώσει ρίχνουμε ποτήρι του κρασιού ξύδι (αντί για ζωική πυτιά), ανακατεύουμε και το αφήνουμε περίπου πέντε λεπτά για να κόψει. Κατόπιν το χύνουμε σε ένα τουλπάνι (είδος υφάσματος), δένουμε τις τέσσερις πλευρές του και την αφήνουμε να στραγγίξει. Όταν στερεοποιηθεί τη βγάζουμε από το τουλπάνι και την αλείφουμε με χονδρό αλάτι.
Πάντως, η πιο γνωστή εκδοχή είναι με χρήση του τυρόγαλου, που μένει από την αποστράγγιση κατά την παρασκευή άλλων τυριών.

</doc>
<doc id="45482" url="https://el.wikipedia.org/wiki?curid=45482" title="Μανούρι">
Μανούρι

Το μανούρι είναι παραδοσιακό Ελληνικό τυρί με την προέλευση του να χρονολογείται ήδη από τα αρχαία χρόνια. Ανήκει στην κατηγορία των μαλακών τυριών τυρογάλακτος και παρασκευάζεται κυρίως στην Κεντρική και Δυτική Μακεδονία, στη Θεσσαλία και στην Κρήτη.
Ονομασία.
Η ονομασία του φέρεται να προέρχεται από τη λέξη "μανός" (βλ. "μανός τυρός") που σημαίνει "αραιός".
Γενικά χαρακτηριστικά.
Πρόκειται περί γαλακτοκομικού προϊόντος, ως επί το πλείστον, επιτραπέζιας κατανάλωσης ενώ θεωρείται ως ιδανικό στην παρασκευή ορεκτικών. Διακρίνεται λόγω της γλυκιάς και ήπιας γεύσης και αρώματός του, έχοντας χαρακτηριστεί από την Εθνική Επιτροπή Γάλακτος Ελλάδος ως "το πιο εξαιρετικό παραδοσιακό Ελληνικό τυρί τυρογάλακτος" .
Διατροφική αξία.
Το μανούρι, ενώ θεωρείται ιδανικό ως προς την παρασκευή ορεκτικών, χρησιμοποιείται ευρέως και σε πλήθος ζεστών ή κρύων, γλυκών ή αλμυρών, κυρίως και επιδορπίων γευμάτων. Η θερμική αξία που θεωρητικά αποδίδει, 460 θερμίδες ανά 100 γραμμάρια, είναι στοιχείο που το τοποθετηθεί ως το μέγιστο σε θερμικό περιεχόμενο κοινό τυρί και παράλληλα ως το ελάσσον κατάλληλο για διατροφική δίαιτα. Η περιεκτικότητα του σε ασβέστιο, 109 μικρογραμμάρια ανά 100 γραμμάρια πρόσληψης, θεωρείται σχετικά χαμηλή.
Ειδικά χαρακτηριστικά.
Στην αγορά γαλακτοκομικών προϊόντων εμφανίζεται σε διάφορες διαστάσεις και βάρη, παρουσιάζοντας κυλινδρικό όγκο χωρίς εξωτερικό περίβλημα (κόρα), συμπαγή μάζα χωρίς οπές ζύμωσης (κοινές τρύπες) και χρώμα λευκό. Η δομή του χαρακτηρίζεται συμπαγής, η συνεκτικότητά του μαλακή και η υφή του κρεμώδης, ογκοχημικά χαρακτηριστικά στα οποία οφείλεται η ευκολία του αθρυμμάτιστου τεμαχισμού του.
Η μέση χημική σύστασή του ορίζεται ως εξής:
υγρασία: 51,9% (με ένα μέγιστο 60%)
λιποπεριεκτικότητα: 36,7% (με ένα 70% ελάχιστο επί ξηρού)
πρωτεΐνη: 10,9%
αλάτι: 0,80%
pH: 5,9..
Υλικά παρασκευής.
Οι καλύτερες ποιότητες του προϋποθέτουν ειδικά προορισμένων για αυτή τη χρήση τυρογάλακτος σκληρών τυριών, προσγάλακτος και κρέμας για τη διαδικασία παρασκευής του και η οποία ανά τόπους ποικίλει και παρουσιάζεται με τις εξής μορφές:
Πιστοποίηση.
Από το 1996 έχει πιστοποιηθεί η τεχνική παραγωγής του και το μανούρι έχει κατοχυρωθεί ως προϊόν Πιστοποιημένης Ονομασίας Προέλευσης (Π.Ο.Π.) με τις δημοσιευμένες προδιαγραφές 313028 / 11-01-1994 (ΦΕΚ 8/11-01-94)

</doc>
<doc id="45484" url="https://el.wikipedia.org/wiki?curid=45484" title="Μετανηολόγηση">
Μετανηολόγηση

 &lt;ns&gt;0&lt;/ns&gt;
 &lt;revision&gt;
 &lt;parentid&gt;5728022&lt;/parentid&gt;
 &lt;timestamp&gt;2019-02-12T10:25:25Z&lt;/timestamp&gt;
 &lt;contributor&gt;
 &lt;username&gt;Sotkil&lt;/username&gt;
 &lt;/contributor&gt;
 &lt;minor /&gt;
 &lt;comment&gt;αφαιρέθηκε η ; προστέθηκε η (με το )&lt;/comment&gt;
 &lt;model&gt;wikitext&lt;/model&gt;
 &lt;format&gt;text/x-wiki&lt;/format&gt;
Μετανηολόγηση ή μετεγγραφή πλοίου ονομάζεται η ελεύθερη μεταφορά εγγραφής ενός πλοίου από ένα νηολόγιο σε άλλο κατόπιν αιτήσεως του πλοιοκτήτη ή συμπλοιοκτητών που κατέχουν "πέραν του εξ αδιαιρέτου ημίσεως του πλοίου". Σε περίπτωση ενυπόθηκου πλοίου η μετανηολόγηση δεν πραγματοποιείται αν δεν προσαχθεί αντίγραφο συμβολαιογραφικής συναίνεσης των ενυπόθηκων δανειστών.
Ειδικότερα για τα νηολογημένα πλοία στα ελληνικά Προξενικά Λιμεναρχεία Λονδίνου, Νέας Υόρκης και Τόκυο η μετανηολόγησή τους σε νηολόγιο ελληνικού λιμένα είναι εκ του ελληνικού Νόμου υποχρεωτική εντός ενός έτους. 

</doc>
<doc id="45487" url="https://el.wikipedia.org/wiki?curid=45487" title="Μετεγγραφή πλοίου">
Μετεγγραφή πλοίου



</doc>
<doc id="45488" url="https://el.wikipedia.org/wiki?curid=45488" title="Κατάλογος χωριών και οικισμών νομού Ηλείας">
Κατάλογος χωριών και οικισμών νομού Ηλείας



</doc>
<doc id="45489" url="https://el.wikipedia.org/wiki?curid=45489" title="Νηολόγιο">
Νηολόγιο

Το νηολόγιο (Registry, book of registry) είναι ένα δημόσιου χαρακτήρα βιβλίο που τηρείται στους λιμένες που πραγματοποιείται νηολόγηση, δηλαδή εγγραφή των πλοίων (λιμένας νηολογίου).
Γενικά.
Κατά την ελληνική νομοθεσία το νηολόγιο είναι βιβλίο μεγάλου σχήματος (όμοιο με εκείνο που τηρούν τα Ληξιαρχεία) εκ 300 σελίδων υπογεγραμμένο και θεωρημένο από τον Πρόεδρο Πρωτοδικών της περιφέρειας της αρμόδιας Λιμενικής Αρχής, στο κατάστημα της οποίας και τηρείται από ειδικά επιφορτισμένο Αξιωματικό καλούμενο Νηολόγο (Registrar).
Στο βιβλίο αυτό κάθε νηολογούμενο πλοίο καταλαμβάνει δύο σελίδες (δεξιά και αριστερά), στις οποίες καταχωρείται η πράξη της νηολόγησης, που περιέχει όνομα και ιθαγένεια πλοιοκτήτη, διορισμό αντικλήτου, κατοίκου Ελλάδος, τίτλο κτήσεως κυριότητας, το όνομα πλοίου, το Δ.Δ.Σ., (Διεθνές Διακριτικό Σήμα), τις διαστάσεις και τη χωρητικότητα πλοίου, είδος μέσου πρόωσης και την ιπποδύναμη της μηχανής (προκειμένου για μηχανοκίνητα).
Εκτός των παραπάνω στοιχείων καταχωρείται επίσης και κάθε σημείωση που έχει σχέση με το πλοίο (π.χ. υποθήκη, κατάσχεση κλπ.), ενώ αν αυτές υπερβούν τον αναλογούντα χώρο, εγγράφονται με παραπομπές σε σελίδες αμέσως μετά την τελευταία άλλη νηολόγηση.
Για τη νηολόγηση πλοίου απαιτείται η υποβολή από τον πλοιοκτήτη όλων των απαραίτητων στοιχείων, όπως τίτλου ιδιοκτησίας, πιστοποιητικού καταμέτρησης και άλλων δικαιολογητικών. Μετά τη νηολόγηση χορηγείται στο πλοίο το έγγραφο εθνικότητας καθώς και άλλα ναυτιλιακά έγγραφα.
Είδη νηολογίου.
Σύμφωνα με την ελληνική νομοθεσία τα ελληνικά νηολόγια διακρίνονται στις ακόλουθες κατηγορίες:

</doc>
<doc id="45490" url="https://el.wikipedia.org/wiki?curid=45490" title="Βραχάσι">
Βραχάσι



</doc>
<doc id="45491" url="https://el.wikipedia.org/wiki?curid=45491" title="Ζυμπραγού">
Ζυμπραγού



</doc>
<doc id="45493" url="https://el.wikipedia.org/wiki?curid=45493" title="Μεσοχώρα">
Μεσοχώρα



</doc>
<doc id="45494" url="https://el.wikipedia.org/wiki?curid=45494" title="Ισπανοεβραϊκή γλώσσα (Λαντίνο)">
Ισπανοεβραϊκή γλώσσα (Λαντίνο)



</doc>
<doc id="45497" url="https://el.wikipedia.org/wiki?curid=45497" title="Μεταξάτα">
Μεταξάτα



</doc>
<doc id="45499" url="https://el.wikipedia.org/wiki?curid=45499" title="Μονόσπιτα">
Μονόσπιτα



</doc>
<doc id="45500" url="https://el.wikipedia.org/wiki?curid=45500" title="Νέδουσα">
Νέδουσα



</doc>
<doc id="45501" url="https://el.wikipedia.org/wiki?curid=45501" title="Νυδρί">
Νυδρί



</doc>
<doc id="45502" url="https://el.wikipedia.org/wiki?curid=45502" title="Κοίλι">
Κοίλι



</doc>
<doc id="45503" url="https://el.wikipedia.org/wiki?curid=45503" title="Νεωδόχος">
Νεωδόχος

Νεωδόχος ή "νηοδόχη" (εκ του αρχαίου ναυς+δέχομαι, λαϊκά ντόκος εκ του αγγλικού "dock"), ονομάζεται ειδική λιμενική εγκατάσταση (δεξαμενή) παρεχομένων ευκολιών σε πλοία όπως για αποφυγή παλίρροιας, περιορισμένους δεξαμενισμούς για καθαρισμό, συντήρηση και μικροεπισκευές.
Διακρίνονται σε μόνιμες ("dry docks") και σε πλωτές δεξαμενές ("floating docks"), για την χρήση των οποίων καταβάλλονται δικαιώματα δεξαμενισμού ("dockage") ή «ντοκιάδικα» όπως λέγονται εκ του αγγλικού όρου.
Κύρια μέρη της νεωδόχου είναι η θύρα (ή θύρες, "dock gate"), το δάπεδο ("dock floor") και ο μηχανισμός αποστράγγισης ("docking plug").

</doc>
<doc id="45504" url="https://el.wikipedia.org/wiki?curid=45504" title="Ατσίχολος">
Ατσίχολος



</doc>
<doc id="45505" url="https://el.wikipedia.org/wiki?curid=45505" title="Πάπαρης">
Πάπαρης



</doc>
<doc id="45507" url="https://el.wikipedia.org/wiki?curid=45507" title="Βεύη">
Βεύη



</doc>
<doc id="45511" url="https://el.wikipedia.org/wiki?curid=45511" title="Μονή Γοργολαΐνη Ηρακλείου">
Μονή Γοργολαΐνη Ηρακλείου

Η Ιερά Μονή του Αγίου Γεωργίου του Γοργολεήμονος βρίσκεται σε υψόμετρο 500 μέτρων κοντά στο χωριό Κάτω Ασίτες, όπου υπάγεται, και ήταν αυτή που επιβίωσε περισσότερο από τα υπόλοιπα μοναστήρια της περιοχής, κατά τις διάφορες επαναστάσεις την περίοδο της Τουρκοκρατίας. 
Καθώς η μικρή μοναστική κοινότητα επιμένει να μη χρησιμοποιεί μικρόφωνα και ηλεκτροφωτισμό στην εκκλησία, οι λειτουργίες και οι εσπερινοί εδώ, διατηρούν την αυθεντικότητα του παρελθόντος. Άξιο αναφοράς είναι το παλιό ξυλόγλυπτο τέμπλο, έργο λαϊκής εκκλησιαστικής ξυλογλυπτικής του 19ου αιώνα ενώ τα παλιά κελιά έχουν αντικατασταθεί, καθώς στη μονή λειτούργησε για χρόνια κατά τη δεκαετία του 1960 η παιδική κατασκήνωση της Ιεράς Αρχιεπισκοπής Κρήτης.Το 1966 μοιράστηκε στους χωριανούς το σύνολο σχεδόν της περιουσίας της μονής,στην οποία απέμειναν μόνο λίγα κομάτια γύρω της.
Οι παλιοί κάτοικοι των Ασιτών έλεγαν ότι παλαιότερα στην θέση του μοναστηριού ήταν μια εκκλησία, ο Άγιος Νικόλαος. Η ονομασία του μοναστηριού προήλθε από μία ιστορία. Λέγεται ότι στην εκκλησία ήταν ένας άνθρωπος μία νύχτα και διψούσε πολύ. Κάποια στιγμή είδε μπροστά του ένα καβαλάρη και του έδωσε νερό. Και τότε αφού ήπιε νερό τον ρώτησε ποιος είναι και ο καβαλάρης απάντησε ο Άγιος Γεώργιος. Επειδή του πήγε γρήγορα νερό, τον ονόμασαν Άγιο Γεώργιο Γοργολαΐνη. 
Στον περίβολο του μοναστηριού μπορεί να δει κανείς την προτομή του γενναίου οπλαρχηγού Φραγκιά Μαστραχά ο οποίος σε ηλικία 75 ετών, σκοτώθηκε το 1868 σε μάχη εναντίον των Τούρκων στις Ασίτες. Επίσης, στην κρήνη της μονής υπήρχε ένα μαρμάρινο λιοντάρι, από την εποχή της Ενετοκρατίας, το οποίο όμως κλάπηκε το 1990. Λέγεται μάλιστα ότι η ονομασία Γοργολαήνης προέρχεται από το γοργό γέμισμα των λαγηνιών. 
Τεράστιες βελανιδιές που καλύπτουν ένα μεγάλο τμήμα του περιβόλου (δύο από τα δέντρα αυτά, ο πλάτανος και το κυπαρίσσι, έχουν κριθεί «διατηρητέα μνημεία της φύσης»). Το 2001 απεγράφη στη Μονή 1 άτομο.
Το μοναστήρι έχει ανακαινισθεί το 1950.
Ιστορικά στοιχεία.
Το Γοργολαΐνι διαδραμάτισε σημαντικό ρόλο στην τόνωση του θρησκευτικού και εθνικού συναισθήματος των Ασιτιανών και όχι μόνο κατά την περίοδο της Τουρκοκρατίας.Είναι ένα ένα σημαντικό μοναστήρι που υπάρχει τουλάχιστον από τα χρόνια της Ενετοκρατίας. Η αρχαιότερη μνεία της ανάγεται τον 13ο αιώνα. Ιδρυτής του φέρεται ο αρχιερέας Σίλβεστρος. Το καθολικό είναι αφιερωμένο στον άγιο Γεώργιο ο ναός του οποίου αποπερατώθηκε το 1627.
Κατά την περίοδο της Τουρκοκρατίας υπήρξε κέντρο επαναστατικών κινημάτων λόγω της θέσης της και πυρπολήθηκε από τους Τούρκους. Τον Αύγουστο του 1822 στη μονή έγινε μάχη ανάμεσα σε 5.000 επαναστάτες και 22.000 Τούρκους. Το 1830 ανοικοδομήθηκε από τον ηγούμενο Μεθόδιο και το μοναχό Νεόφυτο. Το 1866 συγκλήθηκε εκεί συνέλευση των επαναστατών από το Μιχαήλ Κόρακα. Οι Τούρκοι πληροφορήθηκαν το γεγονός και εξαπέλυσαν επίθεση, αποκρούστηκαν όμως από τους επαναστάτες και τράπηκαν σε φυγή. Το 1867, έπειτα από αιματηρή μάχη, οι αγωνιστές ηττήθηκαν και ο Κόρακας έφυγε αναγκαστικά από το μοναστήρι. Την περίοδο εκείνη σκοτώθηκε και ο οπλαρχηγός Μαστραχάς.

</doc>
<doc id="45515" url="https://el.wikipedia.org/wiki?curid=45515" title="Βαρβάρα">
Βαρβάρα

Με το όνομα Βαρβάρα φέρονται:

</doc>
<doc id="45518" url="https://el.wikipedia.org/wiki?curid=45518" title="Βασιλεία">
Βασιλεία



</doc>
<doc id="45519" url="https://el.wikipedia.org/wiki?curid=45519" title="Ερεσός">
Ερεσός



</doc>
<doc id="45521" url="https://el.wikipedia.org/wiki?curid=45521" title="Γιάννης Ρήγας">
Γιάννης Ρήγας

Ο Γιάννης Ρήγας (γενν. 1955) είναι ένας Έλληνας ηθοποιός, σκηνοθέτης και δάσκαλος της υποκριτικής. Γεννήθηκε και μεγάλωσε στην Ανατολική Αφρική.
Θεατρικές Σπουδές.
Είναι απόφοιτος της Δραματικής Σχολής του Θεάτρου Τέχνης. Υπήρξε μαθητής του Κάρολου Κουν, του Γιώργου Λαζάνη και του Βασίλη Παπαβασιλείου.
Καριέρα ηθοποιού.
Ως ηθοποιός έλαβε μέρος σε περισσότερες από 50 παραστάσεις έργων των : Αισχύλου, Σοφοκλή, Ευριπίδη, Αριστοφάνη, Σαίξπηρ, Μαριβώ, Έρντμαν, Πιραντέλλο, Χόρβατ, Ντάριο Φο, Στράους, Μποντ, Χέαρ, Μπρέντον, Ίβσικ, Καμπανέλλη, Αναγνωστάκη, Σκούρτη, Μουρσελά, Ευθυμιάδη, Σιμιτζή, Σεβαστάκη, Αρμένη, κ.ά. με σκηνοθέτες τους Κάρολο Κουν, Γ. Λαζάνη, Β. Παπαβασιλείου, Μ. Κουγιουμτζή.
Διδάσκει υποκριτική θεάτρου και Λόγο από το 1977. Το 1990 ίδρυσε το Θεατρικό Οργανισμό “Εστία”. Είναι ιδρυτικό μέλος και διευθύνων σύμβουλος του καλλιτεχνικού οργανισμού «Πανδαιμόνιο 7».
Καριέρα σκηνοθέτη.
Σκηνοθέτησε παραστάσεις των:
Αριστοφάνη, Ευριπίδη, Σαίξπηρ, Γκολντόνι, Κλάιστ, Τσέχωφ, Σνίτσλερ, Μπρεχτ, Κούντερα, Πρίσλεη, Κέσερλινγκ, Ζιροντού, Έντε, Τ.Σ. Έλιοτ, Μανφρίντι, Ντουράνγκ, Μπαρίκο, Ντάριο Φο, Πολίτη, Αξιώτη, Αλεξάνδρου, Ρίτσου, Καμπανέλλη, Κεχαΐδη, Βαλτινού, Στάικου, Αδαμοπούλου, Ευσταθιάδη και Βασιλειάδη. Παραστάσεις του έχουν παρουσιαστεί στην Επίδαυρο, στο Ωδείο Ηρώδου Αττικού, σε πολλές πόλεις της Ελλάδος και της Κύπρου. Επίσης στη Γαλλία, στην Ιταλία, στη Μεγάλη Βρετανία και στην Ελβετία.
Συνεργασίες.
Συνεργάστηκε με το Θέατρο Τέχνης , το Κρατικό Θέατρο Βορείου Ελλάδος, το Θεατρικό Οργανισμό Κύπρου και με ιδιωτικούς Θιάσους. Διετέλεσε Αναπληρωτής Καλλιτεχνικός Διευθυντής του Κρατικού Θεάτρου Βορείου Ελλάδος από το 1999 έως το 2001 και Διευθυντής της Δραματικής Σχολής του ΚΘΒΕ από το 1995 έως το 2001. Είναι Διευθυντής σπουδών της Δραματικής Σχολής του ΚΘΒΕ από το 2009. Επίσης, είναι έκτακτος συνεργάτης του Αριστοτελείου Πανεπιστημίου Θεσσαλονίκης από το 1996. Τέλος, έχει ασχοληθεί με το ραδιόφωνο και την τηλεόραση.
Θεατρικές παραστάσεις.
Κατάλογος βασικών πληροφοριών θεατρικών παραστάσεων, στις οποίες συμμετείχε Ο Γ. Ρήγας ως ηθοποιός. 

</doc>
<doc id="45522" url="https://el.wikipedia.org/wiki?curid=45522" title="Κούμανι">
Κούμανι

Με την ονομασία Κούμανι (ή και "Κούμανης") απαντώνται τα κάτωθι χωριά της Ελλάδας:

</doc>
<doc id="45533" url="https://el.wikipedia.org/wiki?curid=45533" title="Στάρε Μιέστο">
Στάρε Μιέστο

Η Παλαιά Πόλη (τσεχ. "Staré Město") είναι συνοικία της Πράγας κι ο αρχικός πυρήνας της πόλης. Το 14ο αιώνα, ο Κάρολος Δ' επέκτεινε την πόλη ιδρύοντας τη Νέα Πόλη, η οποία χωριζόταν από την Παλαιά με την οδό Na Příkopě.
Στη Στάρε Μιέστο ενδιαφέρον παρουσιάζει η μεγάλη Πλατεία της Παλαιάς Πόλης(τσεχ. "Staroměstské náměstí"), με το άγαλμα του Γιαν Χους στο κέντρο και τα κτίρια γύρω της, τo Παλαιό Δημαρχείο, καθώς και το Αστρονομικό Ρολόι. Στην απέναντι όχθη του Μολδάβα βρίσκεται η Μάλα Στράνα, που συνδέεται με τη Στάρε Μιέστο μέσω της Γέφυρας του Καρόλου.
Ιστορία.
Η ύπαρξη της συνοικίας Στάρε Μιέστο χρονολογείται από τον 9ο αιώνα. Πηγές του 12ου αιώνα περιγράφουν πως κάθε Σάββατο γινόταν υπαίθρια αγορά, ενώ στον ίδιο χώρο πραγματοποιούνταν και στρατιωτικές συναθροίσεις. Οι έμποροι των κοντινότερων περιοχών πλούτισαν από την άνθηση του εμπορίου κι όταν έλαβαν προνόμια από το βασιλιά Βάτσλαβ Α', ιδρύθηκε η πόλη της Πράγας.

</doc>
<doc id="45535" url="https://el.wikipedia.org/wiki?curid=45535" title="Παρντούμπιτσε">
Παρντούμπιτσε

Το Παρντούμπιτσε (τσεχική [ˈpardubɪtsɛ] ) είναι πρωτεύουσα του ομώνυμου νομού της Τσεχίας κοντά στον Έλβα ποταμό. Βρίσκεται 104 χιλιόμετρα ανατολικά της Πράγας.
Η πόλη ιδρύθηκε περίπου το 1340, αλλά από τις αρχές του 13ου αιώνα λειτουργούσε μοναστήρι στην περιοχή. Είναι σημαντικό βιομηχανικό κέντρο, καθώς φιλοξενεί τις εγκαταστάσεις, μεταξύ άλλων, ενός χημικού εργοστασίου, ενός διυλιστηρίου πετρελαίου και μιας βιομηχανικής μονάδας ηλεκτρονικού εξοπλισμού. 
Από το 1874, στην πόλη γινόταν η διοργάνωση μεγάλων ιπποδρομιών κάθε φθινόπωρο, ενώ το Ανοιχτό Πρωτάθλημα Σκακιού στην Τσεχία είναι το μεγαλύτερο της Ευρώπης και διοργανώνεται στο Παρντούμπιτσε. Η πόλη έχει επίσης ομάδα Χόκεϊ επί πάγου που συμμετέχει στο Εθνικό πρωτάθλημα.

</doc>
<doc id="45537" url="https://el.wikipedia.org/wiki?curid=45537" title="Δρ. Τζέκυλ και Μίστερ Χάυντ (1941)">
Δρ. Τζέκυλ και Μίστερ Χάυντ (1941)



</doc>
<doc id="45541" url="https://el.wikipedia.org/wiki?curid=45541" title="Ο Άμποτ κι ο Κοστέλο συναντούν τον δρ. Τζέκιλ και τον κ. Χάιντ">
Ο Άμποτ κι ο Κοστέλο συναντούν τον δρ. Τζέκιλ και τον κ. Χάιντ

Το Ο Άμποτ κι ο Κοστέλο συναντούν τον Δρ. Τζέκιλ και τον κ. Χάιντ (Abbott and Costello meet Dr. Jekyll and Mr. Hyde) είναι μια αμερικάνικη κωμωδία τρόμου, του 1953, με σκηνοθέτη τον Τσαρλς Λάμοντ, και πρωταγωνιστούν οι δύο αφέντες της κωμωδίας Μπαντ Άμποτ και Λου Κοστέλο, μαζί με τον αφέντη των ταινιών τρόμου, Μπόρις Καρλόφ. Η ιστορία και το σενάριο γραμμένα από τους Σιντ Φιλντς και Χάουαρντ Ντιμσντέιλ, καθώς η ταινία είναι βασισμένη σε χαρακτήρες στη νουβέλα τρόμου το Ρόμπερτ Λούις Στίβενσον "Δόκτωρ Τζέκιλ και Κύριος Χάιντ". 
Πλοκή.
Δύο αμερικάνοι αστυνομικοί ταξιδεύουν στην Αγγλία για σπουδές αστυνομική τακτική. Κλειδώνονται στην φυλακή, και κάποιος δόκτωρ Τζέκιλ τους βγάζει έξω. Ο Τζέκιλ δολοφονούσε συναδέλφους του που κορόιδευαν τα πειράματά του, και έχει στο νου κι άλλους φόνους. Ο Τζέκιλ εργάζεται πάνω σε μια φόρμουλα που τον μεταμορφώνει στον απαίσιο κ. Χάιντ, που κάνει ένεση στον Τάμπι.

</doc>
<doc id="45546" url="https://el.wikipedia.org/wiki?curid=45546" title="Κάτω Μαζαράκι Αχαΐας">
Κάτω Μαζαράκι Αχαΐας

Το Κάτω Μαζαράκι, γνωστότερο ως "Μαζαράκι", είναι χωριό της Αχαΐας. Αποτελεί Τοπική Κοινότητα της Δημοτικής Ενότητας Ωλενίας του δήμου Δυτικής Αχαΐας. Έχει 714 κατοίκους και απέχει 28 χιλιόμετρα από την Πάτρα και βρίσκεται σε υψόμετρο 150 μέτρων περίπου, στους πρόποδες του Τζεροβουνίου.
Στο χωριό λειτουργεί νηπιαγωγείο, δημοτικό και γυμνάσιο. Στις υποδομές του χωριού περιλαμβάνεται και γήπεδο ποδοσφαίρου.
Ιστορικά στοιχεία.
Το Μαζαράκι οικίστηκε από κατοίκους του Άνω Μαζαρακίου που μετά την επανάσταση του 1821 κατέβαιναν με τα πρόβατα τους τον χειμώνα στα πεδινά. Οι πρώτοι ποιμένες από το Άνω Μαζαράκι άρχισαν να κατεβαίνουν στην περιοχή με τα πρόβατά τους το 1840· η περιοχή τότε αναφέρεται ότι ήταν δασώδεις γεμάτη τζέρα. Έμεναν σε πρόχειρες καλύβες και, μόλις έπιανε η άνοιξη, επέστρεφαν στο ορεινό χωριό. Από το 1860 αναφέρονται τα πρώτα σπίτια και μόνιμη εγκατάσταση στο Κάτω Μαζαράκι. Μάλιστα το χωριό αρχικά λεγόταν "Τζεροβούνι" από τους ομώνυμους λόφους όπου έχει χτιστεί.
Δημογραφική και διοικητική εξέλιξη.
Συγκεντρωτικά, η δημογραφική εξέλιξη του οικισμού σύμφωνα με τις εθνικές απογραφές είναι η εξής:
Στο Μαζαράκι ανήκουν και οι οικισμοί Γαλανέικα και Γκανέικα που απογράφονται ωστόσο ξεχωριστά.
Διοικητικά, το Κάτω Μαζαράκι αναγνωρίστηκε ως οικισμός στις 16/10/1940 και έκτοτε αποτελεί την έδρα της κοινότητας Μαζαρακίου ύστερα από την μεταφορά της από το Μαζαράκι· μεταξύ 1997-2010 υπήρξε δημοτικό διαμέρισμα του Δήμου Ωλενίας και από το 2010 υπάγεται στον Δήμο Δυτικής Αχαΐας ως τοπική κοινότητα..
Εκπαίδευση.
Από τον οικισμό του χωριού λειτούργησε σχεδόν αμέσως σχολείο σε οικία κατοίκου. Το 1935 κατασκευάστηκε το πρώτο σχολικό κτήριο με ενέργειες του τότε υπουργού Γ. Παπανδρέου. Το σχολείο λειτουργούσε χειμερινό: οι περισσότεροι κάτοικοι έφευγαν στο ορεινό χωριό την άνοιξη και το σχολείο συνέχιζε εκεί.
Αθλητισμός.
Το χωριό διαθέτει γήπεδο ποδοσφαίρου.

</doc>
<doc id="45547" url="https://el.wikipedia.org/wiki?curid=45547" title="Τριπόταμα Αχαΐας">
Τριπόταμα Αχαΐας

Τα Τριπόταμα είναι χωριό (πρώην κοινότητα) της Αχαΐας. Από το 2008 έως το 2010 αποτέλεσε την έδρα του Δημοτικού Διαμερίσματος Ψωφίδος του Δήμου Αροανίας. Από το 2011 είναι έδρα της Τοπικής Κοινότητας Ψωφίδος της Δημοτικής Ενότητας Αροανίας του "Καλλικρατικού" Δήμου Καλαβρύτων. Βρίσκεται στα σύνορα των νομών Αχαΐας και Αρκαδίας. Στην απογραφή του 2011 ο οικισμός βρέθηκε να έχει πληθυσμό 50 κατοίκους.
Τοποθεσία-Ονομασία.
Οφείλει το όνομά του στο ότι στο σημείο που είναι κτισμένο συναντούνται τρία ποτάμια: ο Ερύμανθος, ο Αροάνιος και ο Σειραίος. Επίσης περιστοιχίζεται από τα όρη Λάμπεια και Αφροδίσιο.
Ιστορικά στοιχεία.
Κοντά στα Τριπόταμα βρίσκονται τα ερείπια της αρχαίας αρκαδικής πόλης Ψωφίδας και ο "Πλάτανος του Παυσανία", από όπου πιστεύεται ότι πέρασε ο Παυσανίας και αναπαύτηκε. Ο οικισμός λεηλατήθηκε από στρατιώτες του Ιμπραήμ, τον Οκτώβριο του 1826. Οι στρατιώτες εκτός από τον οικισμό λεηλάτησαν και έκαψαν το παρακείμενο μοναστήρι της "Κοιμήσεως της Θεοτόκου", που είχε ιδρύσει ο μοναχός Ευγένιος, γνωστός και ως "Παπουλάκης" από την Ιθάκη, τον οποίο και σκότωσαν.

</doc>
<doc id="45548" url="https://el.wikipedia.org/wiki?curid=45548" title="Ερύμανθος">
Ερύμανθος

Ο Ερύμανθος είναι επίμηκες και με πολλές κορυφές όρος της βόρειας Πελοποννήσου, εκτεινόμενο στους νομούς Αχαΐας και Ηλείας.
Το υψηλότερο σημείο του είναι η κορυφή "Ωλενός" (ή και "Ωλονός") με υψόμετρο 2.224 μέτρα από την επιφάνεια της θάλασσας. Είναι το τέταρτο ψηλότερο βουνό της Πελοποννήσου και συμπεριλαμβάνεται στα λεγόμενα αλπικά βουνά της Ελλάδας.
Γενικά στοιχεία.
Δημιουργεί φυσικές διακλαδώσεις, με κυριότερες το Καλλιφώνιο (1.996 μ.), τις Υψηλές Κορυφές (1.757 μ.), τις Τρεις Γυναίκες (1.795 μ.), το Λάμπειο (1.795 μ.) και το Σκιαδοβούνι (1.466 μ.). Εκτός από τον "Ωλενό", άλλες κορυφές του κύριου ορεινού όγκου του είναι η "Μουγγίλα" (2.169 μ.), ο "Προφήτης Ηλίας" (2.125 μ.), ο "Πυργάκος" (2.050 μ.), το "Νεραϊδοβούνι" (1.945 μ.), ο "Κεντριάς" (1.923 μ.), η "Ψηλή Τούρλα" (1.891 μ.), η "Μικρή Μουγγίλα" (1.890 μ.), "το Χέρωμα" (1.761 μ.), "η Λεπίδα" (1.541 μ.), το "Μελισσοβούνι" (1.464 μ.), ο "Άγιος Αθανάσιος" (1.219 μ.), κ.α.
Από τον Ερύμανθο πηγάζουν οι ποταμοί Βουραϊκός, Ερύμανθος, Παραπείρος, Πείρος, Πηνειός, Σελινούντας, καθώς και αρκετά άλλα μικρότερα ποτάμια και χείμαρροι.
Ο Ερύμανθος γεωλογικά ανήκει στη ζώνη Ωλονού-Πίνδου, ενώ κατά ένα τμήμα του συμπεριλαμβάνεται στην δυτική πλευρά του ανήκει στην ζώνη Γαβρόβου-Τριπόλεως. Εκτάσεις του αποτελούν μέρος των προστατευόμενων περιοχών του πανευρωπαϊκού δικτύου Natura 2000 με σκοπό την προστασία και την διατήρηση της άγριας χλωρίδας και πανίδας του.
Τοποθεσία.
Ο ορεινός όγκος του Ερυμάνθου εκτείνεται στο νότιο-κεντρικό τμήμα του Νομού Αχαΐας και στο βορειοανατολικό τμήμα του Νομού Ηλείας. Εντός της Ηλείας βρίσκεται σχεδόν όλο το νοτιοδυτικό μέρος του καθώς επίσης και μεγάλο τμήμα του νότιου μέρους του, ενώ στην Αχαΐα βρίσκεται όλη η υπόλοιπη έκταση του και συνάμα το μεγαλύτερο μέρος του κύριου ορεινού όγκου του Ερυμάνθου.
Αποτελεί το φυσικό ορεινό σύνορο των νομών Αχαΐας και Ηλείας σε τμήμα των κοινών τους συνόρων, ενώ στο νότιο τμήμα του Ερυμάνθου - κοντά στο χωριό Τριπόταμα Αχαΐας- βρίσκεται το σημείο συνάντησης των νομών Αχαΐας, Ηλείας και Αρκαδίας. 
Περιβάλλεται στα ανατολικά από τα Αροάνια όρη (Χελμός), στα νότια από το Αφροδίσιο όρος και την Φολόη, στα δυτικά από το οροπέδιο της Βουντούχλας και την ημιπεδινή λοφώδη περιοχή της Τριταίας, στα βορειοδυτικά από τον κάμπο των Φαρρών και στα βόρεια -στην ιστορική περιοχή των Νεζερών- από τις νοτιότερες προεκτάσεις και πρόβουνα του ορεινού όγκου του Παναχαϊκού όρους (που είναι συνυφασμένα άμεσα με τον Ερύμανθο). Κοντά του βρίσκονται τα βουνά: Σκόλλις και Κομποβούνι, στα δυτικά, και Μαίναλο στα νότια-νοτιοανατολικά.
Φυσιογνωμία.
Ο Ερύμανθος διακρίνεται για το άγριο φυσικό του περιβάλλον, τα δάση κωνοφόρων, την πυκνή κατά βάση βλάστηση, τα σπάνια και τα άγρια είδη φυτών, την εξαιρετική θέα και το εντυπωσιακό τοπίο, τις διάσπαρτες πηγές, τα ρυάκια, τους όμορφους ποταμούς που σχηματίζουν συχνά κοιλάδες και απότομες χαράδρες, τους επιβλητικούς βράχους και τις σπηλιές, τις πολυάριθμες σάρες που έχουν μάλιστα την ιδιομορφία να κάνουν την εμφάνιση τους και από χαμηλότερα υψόμετρα, τους εντυπωσιακούς κόκκινους και πράσινους σχιστόλιθους, καθώς και τα γραφικά και όμορφα χωριά που βρίσκονται στην έκτασή του. Επίσης, είναι συνυφασμένος με σημαντικά ιστορικά γεγονότα, με λαϊκές παραδόσεις και με την αρχαία μυθολογία, ενώ στην έκταση του υπάρχουν πολλά φυσικά και ανθρωπογενή μνημεία ή και συνδυασμός των δύο.
Θέα και τοπίο.
Από την κορυφή του "Ωλενού", αλλά και από άλλες κορυφές και σημεία του Ερυμάνθου, προσφέρεται εξαιρετική θέα που περιλαμβάνει κυρίως: α) το μεγαλύτερο μέρος της δυτικής και βορειοδυτικής Πελοποννήσου ενώ σε μικρότερη κλίμακα την βόρεια Αρκαδία, β) τη λοφώδη περιοχή της ανατολικής Ηλείας, γ) τα βουνά της βόρειας και ανατολικής Αχαΐας έως και μέρους της ορεινής Κορινθίας, δ) τη νότια Στερεά Ελλάδα, ε) τη Ζακύνθο, την Κεφαλλονιά και την Ιθάκη που διακρίνονται καλύτερα και πιο ξεκάθαρα τις "καθαρές" μέρες.
Σύμφωνα, επίσης, με το σύγγραμα του Χρήστου Κορύλλου «Χωρογραφία της Ελλάδος - Α΄: Νομός Αχαΐας» (1903) συμπεραίνεται πως, από τον Ωλενό του Ερυμάνθου, μπορεί κανείς να θαυμάσει το ειδυλλιακό φαινόμενο της ανατολής του ηλίου όπου παράλληλα καθώς συμβαίνει και μέχρι να ανέβει ψηλά ο ήλιος, η "κολοσσιαία σκιά του όρους σαν τεράστιο τρίγωνο" όπως αναφέρεται, καλύπτει μια πολύ μεγάλη έκταση προς τα δυτικά περιλαμβάνοντας την περιοχή της Ήλιδας αλλά ακόμη και το νησί της Ζακύνθου.
Χλωρίδα.
Σύμφωνα με έρευνες στις πλαγιές του υπάρχουν πάνω από 970 είδη φυτών. Ανάμεσα σε αυτά τα 90 είναι ελληνικά ενδημικά από τα οποία τα 47 είναι ενδημικά της νότιας Ελλάδας και τα 13 ενδημικά της Πελοποννήσου. 
Με βάση τα ελληνικά ενδημικά ο Ερύμανθος είναι σαφές πως ανήκει φυτογεωγραφικά στην έκταση των ορεινών όγκων της Πελοποννήσου και της Στερεάς Ελλάδας. Επιπλέον, βάση των βαλκανικών ενδημικών που ευδοκιμούν στο βουνό, οι φυτογεωγραφικές περιοχές της χώρας, πέραν της Πελοποννήσου, όπου συνδέονται ισχυρότερα με τον Ερύμανθο, είναι η Στερεά Ελλάδα και η Νότια Πίνδος, ενώ ακολουθούν η Βόρεια Πίνδος και η Βόρεια-Κεντρική Ελλάδα.
Ο Ερύμανθος είναι όρος με πολλές αντιθέσεις κατά τόπους ενώ το ίδιο ισχύει και για την χλωρίδα του, ωστόσο, κατά κύρια βάση, στο βουνό ευδοκιμούν δάση από έλατα, δρυς, κέδρους, καστανιές, πουρνάρια, πεύκα, φιλίκια, μελιούς καθώς και πλατάνια και Λεύκες στις παρόχθιες περιοχές. Κάποιες πλαγιές, μεταξύ των 1.400-1.700 μέτρων περίπου, καλύπτονται από αραιές συστάδες βουνοκυπάρισσου, ενώ μεταξύ 1.300-1.700 μέτρων και σε συμπαγή ασβεστολιθικά και αβαθή εδάφη συναντώνται θαμνώνες αρκεύθου που αναπτύσσονται σε αραιές κυρίως συστάδες και πάνω από τα όρια των ελατόδασων. Ακόμα, οι ασφάκες είναι πολύ διαδεδομένες σχεδόν σε όλο τον όγκο του όρους, αφού ευδοκιμούν σε πετρώδη και βραχώδη μέρη, όπως επίσης και τα σπάρτα. Στον Ερύμανθο φύεται επίσης και ο "Αμανίτης ο μυγοκτόνος", το μανιτάρι με το κόκκινο "καπέλο" και τις άσπρες βούλες, το οποίο κατατάσσεται στα δηλητηριώδη καθώς προκαλεί γαστρεντερικές διαταραχές αλλά και μια κατάσταση μέθης και έκστασης, αφού διαθέτει παραισθησιογόνες ουσίες.
Γενικά, μέχρι τα 600–800 μέτρα και ιδιαίτερα στα δυτικά τμήματα κυριαρχούν θαμνώνες και δάση με την κυριαρχία αείφυλλων-σκληρόφυλλων ειδών, ιδιαίτερα πουρνάρια και φιλίκια. Στις εκτάσεις των σκληρόφυλλων θαμνώνων υπάρχουν πολύ συχνά και φυλλοβόλα είδη, όπως ο μελιός. Στα ανατολικά του όρους στα 1.000–1.200 μέτρα αναπτύσσονται δάση φυλλοβόλων με δρυς και καστανιές καθώς και φυλλοβόλα είδη αλλά και πουρνάρια. Τα έλατα καλύπτουν τη μεγαλύτερη έκταση του όρους μεταξύ των 800–1.600 μέτρων, ενώ συναντιούνται, πιο αραιά βέβαια, από το υψόμετρο των 650 μέτρων περίπου. Από τα 1.500 μέτρα και ψηλότερα επικρατούν τα ορεινά ανωδασικά λιβάδια που είναι κυρίως "στεπόμορφα" ή "ξυρισμένα" και τα οποία χαρακτηρίζονται ως αλπικά λιβάδια, με ποικιλία επίσης πολλών και σπάνιων ποώδη φυτών· ενώ σε κάποια από αυτά ευδοκιμούν κάποιες κοινότητες με αραιά δάση και θάμνους, όπως και βουνοκυπαρίσσια σε αραιές συστάδες έως και τα 1.700 μέτρα.
Στον Ερύμανθο ωστόσο δεν έχει πραγματοποιηθεί ακόμα κάποια επαρκής και λεπτομερής χλωριδική-φυτογεωγραφική μελέτη.
Πανίδα.
Ο Ερύμανθος έχει πλούσια πανίδα με πλήθος διάφορων άγριων και σπάνιων ζώων. 
Η πανίδα από θηλαστικά περιλαμβάνει κυρίως ασβούς, λαγούς, αλεπούδες, τσακάλια, νυφίτσες, αγριογούρουνα, κουνάβια, ποντίκια, ενώ σχετικά πρόσφατα έγινε γνωστό ότι υπάρχουν και βίδρες. Τα σημαντικότερα πτηνά είναι ο χρυσαετός, το γεράκι, ο καρβουνιάρης, ο δρυοκολάπτης, η τσίχλα, ο χιονοψάλτης, το κοτσύφι, ο σταχτοπετροκλής, η πέρδικα, η μπεκάτσα, το σπουργίτι, καθώς και κορακοειδή, όπως το κοράκι, η κουρούνα, η καρακάξα, η καλιακούδα και η κίσσα. Στην έκταση του Ερυμάνθου ζουν και πολλά ερπετά, όπως χελώνες, βατράχια και φίδια. Στον Ερύμανθο ζει, επίσης, και το σπάνιο είδος πεταλούδας "Ρarnassius Apollo".
Η ιχυοπανίδα των ποταμών που ρέουν στην έκταση του Ερυμάνθου περιλαμβάνει χέλια, πελοποννησιακές μπριάνες, αγριοχρυσόψαρα, λακωνικούς πελασγούς, ποταμοσαλιάρες, πέστροφες, λιάρες και πελοποννησιακούς ποταμοκέφαλους. Επίσης, στα αμφίβια συμπεριλαμβάνονται κοινοί φρύνοι, πρασινόφρυνοι, γραικοβάτραχοι, βαλκανοβάτραχοι και δεντροβάτραχοι.
Παλαιότερα στον Ερύμανθο, είτε κάποιες δεκαετίες πριν είτε και πριν πολύ περισσότερα χρόνια, υπήρχαν επίσης όρνια, ελάφια, ζαρκάδια, λύκοι κ.α.
Ιστορία.
Γενική περιγραφή.
Στην αρχαιότητα μεγάλο τμήμα του Ερύμανθου ανήκε στην Αρκαδική Αζανία, η οποία περιελάμβανε επίσης σχεδόν όλη την σημερινή περιοχή των Καλαβρύτων. Μεγάλο μέρος του Ερυμάνθου ανήκε στην Αρκαδία μέχρι και τις αρχές του 18ου αιώνα, τα βόρεια-βορειοδυτικά όρια της οποίας βρίσκονται πλησίον του ορεινού όγκου του Ερυμάνθου, στο Αφροδίσιο Όρος. 
Το βουνό αυτό αποτέλεσε το καταφύγιο των κατατρεγμένων και το ορμητήριο των επαναστατημένων τόσο επί Τουρκοκρατίας όσο και επί της Γερμανο-Ιταλικής κατοχής, καθώς και άλλων χρονικών περιόδων. Πολλά χωριά διαδραμάτισαν σημαντικό ρόλο σε αυτές τις περιόδους και πολλοί ήταν αυτοί που πολέμησαν και θυσιάστηκαν ηρωικά στα πεδία των μαχών είτε σε πολεμικές συγκρούσεις στον Ερύμανθο είτε σε άλλα μέτωπα. 
Αρχαίες πόλεις και ευρήματα.
Στην έκταση του εδαφικού όγκου του κατά την αρχαιότητα υπήρχαν μεταξύ άλλων: η αχαϊκή πόλη Τρίτεια, η ηλειακή πόλη Λασιών και η αρκαδική πόλη της Ψωφίς· ενώ εγγύς του, σε πεδινές ή άλλες ορεινές και ημιορεινές θέσεις, γύρω από την έκταση του βρίσκονταν επίσης και άλλοι οικισμοί όπως η αχαϊκή πόλη Φαραί. 
Υπάρχουν, επίσης, διάσπαρτα πολλά σημαντικά ιστορικά ευρήματα που ανάγονται χρονολογικά σε διάφορες περιόδους της αρχαιότητας έως και στην προϊστορία, όπως για παράδειγμα: τα κυκλώπεια τοίχοι στην περιοχή της Ερυμάνθειας Αχαΐας και το μυκηναϊκό νεκροταφείο στην περιοχή της Δροσιάς Αχαΐας.
Ιστορικά και θρησκευτικά μνημεία.
Στον Ερύμανθο υπάρχουν διάφορα μνημεία των χρόνων του μεσαιωνικού κόσμου, καθώς και της Βυζαντινής περιόδου. Τα οχυρωτικά κτίσματα, εκ των οποίων κάποια ιδιαίτερα εντυπωσιακά και επιβλητικά, αποτελούν σημαντικά μνημεία σήμερα (άλλα ερειπωμένα και άλλα σωζόμενα) που κατά το παρελθόν έπαιξαν κομβικό ρόλο στην διαδραμάτιση των ιστορικών γεγονότων· κάποια από αυτά λοιπόν, είναι τα κάστρα: του Γρεβενού, των Νεζερών, του Δοξαπατρή, της Οχιάς, της Αγίας Τριάδας. 
Ο Ερύμανθος έχει πολλούς θρησκευτικά κτίσματα με πολλά εξ αυτών να έχουν μακραίωνη και πλούσια ιστορία, σήμερα σώζονται και λειτουργούν πολλές ιστορικές εκκλησίες και μοναστήρια, όπως α) οι μονές: Παναγίας Χρυσοποδαριτίσσης (ή Μονή Νεζερών), η Κοιμήσεως Θεοτόκου Νοτενών, Αγίων Πάντων Βελιμαχίου, Αγίου Νικολάου Βλασίας, Αγίας Τριάδος Λειβαρτζίου, Πορετσού, Ζωοδόχου Πηγής Δίβρης, καθώς και β) οι ναοί: Αγίου Ιωάννη Προδρόμου Σποδιάνας, Παμμέγιστων Ταξιαρχών Λακκωμάτων, Κοιμήσως της Θεοτόκου Πάους, Αγίας Βαρβάρας Πλατανίτσας, κ.α. 
Μυθολογία.
Σύμφωνα με τη μυθολογία, ο Ερύμανθος ήταν απόγονος του πρώτου μυθικού βασιλιά της Αρκαδίας Λυκάονα και απ' αυτόν πήρε το όνομά του το βουνό, ενώ εμφανίζεται και σαν ιδρυτής και βασιλιάς της Ψωφίδος, αρχαίας οικονομικά ισχυρής πόλης της Αρκαδίας που σήμερα ανήκει στο νομό Αχαΐας και βρίσκεται σε μεθόρια θέση, στα σύνορα των τριών νομών Αχαΐας, Ηλείας, Αρκαδίας. 
Μια άλλη εκδοχή της μυθολογίας αναφέρει πως ήταν γιος του θεού Απόλλωνα, ο οποίος τυφλώθηκε ή πέτρωσε από την θεά Αφροδίτη επειδή την είδε την ώρα που λουζόταν και ετοιμαζόταν να ενωθεί με τον Άδωνη. Ο Απόλλωνας για να εκδικηθεί την Αφροδίτη μεταμορφώθηκε σε αγριόχοιρο και πήγε και σκότωσε τον Άδωνη. Με το πρόσωπο αυτό ταυτίζεται μερικώς και ο ποτάμιος θεός της Ψωφίδος, Ερύμανθος, που αντιστοιχεί στον ομώνυμο ποταμό. Κάποιοι μυθογράφοι συνδέουν τον Ερύμανθο αυτό με τον Αρκάδα.
Στο όρος αυτό ο Ηρακλής πραγματοποίησε τον τέταρτο κατά σειρά άθλο του, εξολοθρεύοντας τον Ερυμάνθιο κάπρο, που είχε γίνει η μάστιγα της περιοχής. Στον Ερύμανθο συναντήθηκαν η Καλλιστώ με τον γιο της Αρκά, μια μέρα που αυτός πήγε στο δάσος για να κυνηγήσει. Εκεί είδε τη μεταμορφωμένη σε αρκούδα μητέρα του, που διατηρούσε όμως ανθρώπινη σκέψη και νόηση, και ετοιμάστηκε να τη σκοτώσει με το τόξο του χωρίς να ξέρει ότι ήταν αυτή. Τότε ο Δίας για να αποτρέψει τη μητροκτονία, μεταμόρφωσε και τον Αρκάδα σε μικρό αρκουδάκι και έτσι αναγνώρισε τη μητέρα του, επειδή όμως φοβήθηκε την αντίδραση της Ήρας, αμφότερους τους μετέφερε στον ουρανό και μεταμόρφωσε και τους δύο σε αστερισμούς, βάζοντας τον Αρκτούρο να τους προστατεύει. Από τότε η Καλλιστώ είναι η Μεγάλη Άρκτος και ο Αρκάδας η Μικρή Άρκτος.
Κατά την αρχαιότητα το βουνό θεωρούνταν τόπος διαμονής της Αρτέμιδος και του Πάνα.
Αθλητισμός.
Τον Ερύμανθο επιλέγουν πολλοί για ορειβασία, πεζοπορία, αναρρίχηση και ποδηλασία. Υπάρχουν αρκετά σηματοδοτημένα μονοπάτια στην περιοχή και προτεινόμενες επίσης ορεινές διαδρομές και προορισμοί πεζοπορίας. Στο Σκιαδοβούνι οι εκεί πλαγιές προσφέρονται για ανεμοπτερισμό, όπως και η τοποθεσία Τρανό Λιθάρι στο χωριό Καλούσι Αχαΐας, καθώς και άλλες θέσεις κυρίως στο δυτικό τμήμα του Ερυμάνθου. 
Στον Ερύμανθο πραγματοποιείται από το 2014 και έπειτα, η ετήσια διοργάνωση αγώνων ορεινού τρεξίματος «Ηράκλειος Άθλος» που λαμβάνει χώρα τον Μάιο ή τον Ιούνιο κάθε έτους. Στην διοργάνωση περιλαμβάνονται τρεις διαδρομές: μία μεγάλη, μία μεσαία, καθώς και μια μικρή για παιδιά και οι οποίες διανύουν λίγο-πολύ μέρη του βόρειου και κεντρικού τμήμα του Ερυμάνθου, η διαδρομή για τα παιδιά βέβαια διανύει μια αρκετά μικρή απόσταση. Σήμερα η βάση των αγώνων και παράλληλα η αφετηρία και ο τερματισμός είναι η περιοχή Μίχα-Τσαπουρνιάς, ενώ στις δύο πρώτες διοργανώσεις τον ρόλο αυτόν είχαν τα χωριά Καλούσι και Λακκώματα.

</doc>
<doc id="45550" url="https://el.wikipedia.org/wiki?curid=45550" title="Μαυρολίθι">
Μαυρολίθι

Το Μαυρολίθι ήταν κοινότητα της επαρχίας Χαλδίας του Πόντου. Έως το 1915 την αποτελούσε μικτός πληθυσμός Ελλήνων, Τούρκων και Αρμενίων. Κατά τον Α' Παγκόσμιο Πόλεμο, οι διώξεις των Αρμενίων και τα τάγματα εργασίας (αμελέ ταμπουρού) αλλοίωσαν τα πληθυσμιακά δεδομένα. Οι ελληνικές οικογένειες ήταν περίπου 60. Υπήρχε ο ναός Μεταμόρφωσης του Σωτήρα που γιόρταζε στις 6 Αυγούστου. Σήμερα ονομάζεται Alacahan, βρίσκεται πολύ κοντά στην πόλη Χερροίανα (Siran) με την οποία συνδέεται με αμαξιτό δρόμο.

</doc>
<doc id="45552" url="https://el.wikipedia.org/wiki?curid=45552" title="Γιαν Χους">
Γιαν Χους

Ο Γιαν Χους (τσεχ. "Jan Hus") γεννήθηκε στο χωριό Χούσινετς ("Husinec") της Βοημίας το 1372 μ.Χ και πέθανε στην Κωνσταντία της Γερμανίας το 1415 μ.Χ. Ήταν ο σπουδαιότερος Τσέχος θεολόγος και μεταρρυθμιστής που με το έργο του προετοίμασε τον δρόμο για τη μεγάλη θρησκευτική μεταρρύθμιση του 16ου αιώνα.
Πρώτα χρόνια.
Ο Γιαν Χους γεννήθηκε σε δύσκολους καιρούς σε φτωχική οικογένεια στο χωριό Χούσινετς, από το οποίο πιθανολογείται να πήρε και το όνομά του. Σε ηλικία περίπου 10 ετών, ο Χους στάλθηκε εσώκλειστος σε εκκλησιαστικό σχολείο στο μοναστήρι της περιοχής όπου με τη φιλομάθειά του εντυπωσίασε τους καθηγητές του. Με προτροπή τους μετά από πέντε χρόνια εγγράφηκε στο Πανεπιστήμιο του Καρόλου στην Πράγα, όπου βγάζει τα προς το ζην εργαζόμενος ως χορωδός σε εκκλησιαστικές χορωδίες.
Σταδιοδρομία.
Ο Χους στα χρόνια της φοιτητικής του ζωής βρίσκεται στο μέσον μιας αντιπαράθεσης ιδεών των καθηγητών των πανεπιστημίων της εποχής εκείνης. Γερμανοί καθηγητές πρόμαχοι του κινήματος του Νομιναλισμού έρχονται σε αντιπαράθεση με τους εθνικιστές Τσέχους διδασκάλους οπαδών των θεωριών του Άγγλου θεολόγου Τζον Γουίκλιφ (John Wycliffe). Αφοσιώνεται στις σπουδές του, μελετά τον Αριστοτέλη και τα φιλοσοφικά κείμενα του Γουίκλιφ, αποφοιτά το 1394 μ.Χ. και μετά από λίγα χρόνια αποκτά τίτλο μεταπτυχιακών σπουδών, αρχίζοντας έτσι την πανεπιστημιακή του καριέρα. 
Ταυτόχρονα με την αμισθί διδασκαλία του στο πανεπιστήμιο της Πράγας χειροτονείται ιερέας το 1400 μ.Χ. και διορίζεται ιεροκήρυκας στο Μεγάλο Παρεκκλήσιο της Βηθλεέμ ("Betlémská kaple"), το οποίο σήμερα βρίσκεται στην παλιά πόλη της Πράγας. Το παρεκκλήσι το είχαν ιδρύσει μαθητές του Jan Milíč (οπαδού της Τσέχικης Μεταρρύθμισης), εθνικιστή Τσέχου ιεροκήρυκα ο οποίος κήρυττε στην τσέχικη γλώσσα παραβλέποντας τις εντολές της Καθολικής Εκκλησίας να γίνονται τα κηρύγματα στην λατινική. Μελετά τα βιβλία του Γουίκλιφ, τον οποίο ανοιχτά πλέον υποστηρίζει από τον άμβωνα, ενώ χαρακτηρίζει τον Πάπα ως Αντίχριστο επικρίνοντάς τον ταυτόχρονα για την πολιτική των συγχωροχαρτιών. Πράξεις που μετά από μερικά χρόνια τον φέρνουν επικεφαλής του Τσέχικου μεταρρυθμιστικού κινήματος.
Σχίσμα, πολιτικές αντιπαραθέσεις.
Είναι η εποχή κατά την οποία η Καθολική Εκκλησία σπαράσσεται από το μεγάλο Δυτικό Σχίσμα που είχε ξεκινήσει το 1378 μ.Χ. Συνεχώς γίνονται Σύνοδοι, πολιτικές συμφωνίες Βασιλείων, αλλαγές στάσης διαφόρων πολιτικών και θρησκευτικών ομάδων και στο μέσον όλων αυτών ο Χους παραμένει σταθερός στις απόψεις του. Με την αδιάλλακτη στάση του χάνει την υποστήριξη του βασιλιά Βεντσεσλάβου Δ΄ της Βοημίας με αποτέλεσμα να αρχίσει να τον βαρύνει η υποψία της αίρεσης. Για να αποφύγει τη φυλάκισή του από τον Πάπα καταφεύγει στα κάστρα των φίλων του στη νότια Βοημία. Εκεί αφιερώνεται αποκλειστικά στο μεγάλο συγγραφικό του έργο.
Το συγγραφικό του έργο.
Το εκτενές συγγραφικό έργο του Χους απέκτησε προεξέχουσα θέση στην ιστορία της τσεχικής λογοτεχνίας. Είναι επίσης, υπεύθυνος για την εισαγωγή της χρήσης των διακριτικών (ειδικά το χάτσεκ) στην τσεχική ορθογραφία, προκειμένου να αντιπροσωπευθεί κάθε ήχος από ένα ενιαίο σύμβολο. Του αποδίδονται 6 θρησκευτικοί ύμνοι και εκτός των μεταφράσεων συγγραμμάτων στην Τσεχική γλώσσα άφησε πίσω του πλήθος θεολογικών πραγματειών και ένθερμων κηρυγμάτων. Ενδεικτικά: 
Το τέλος.
Ο βασιλιάς Σίγκμουντ της Γερμανίας αδελφός του Βεντσεσλάβου προκειμένου να τερματίσει το σχίσμα που ταλάνιζε την Καθολική Εκκλησία συγκαλεί το 1414 μ.Χ. τη Σύνοδο της Κωνσταντίας. Εκτός των άλλων καλεί τον Χους να παραστεί και να εκθέσει τις απόψεις του. Αν και ο ίδιος αντιλαμβάνεται την παγίδα παρουσιάζεται και τελικά συλλαμβάνεται και φυλακίζεται σε Δομινικανό μοναστήρι. Δικάζεται ως αιρετικός διότι αρνήθηκε να αποκηρύξει τον κατάλογο με τα 45 άρθρα του Γουίκλιφ. Η τελική συνεδρίαση τον καθαιρεί και τον καταδικάζει σε δια πυράς θάνατον, απόφαση που εκτελείται δημόσια στις 6 Ιουλίου του 1415.
Το έργο του το συνέχισαν οι οπαδοί του. Όσοι ασπάζονταν τις θέσεις του Χους αποκλήθηκαν «"Ουτρακβίτες" ή «Χουσίτες ή Ουσσίτες». Οι Χουσιτικοί ή Ουσσιτικοί Πόλεμοι (1419-1436) οδήγησαν στις συμφωνίες της Βασιλείας οι οποίες έδωσαν τη δυνατότητα να υπάρξει μια μεταρρυθμισμένη εκκλησία στο Βασίλειο της Βοημίας, σχεδόν έναν αιώνα προτού να εκδηλωθεί το κίνημα του Λουθηρανισμού.
Σήμερα.
Σήμερα, ένα μνημείο του Γιαν Χους στέκεται στην παλαιά πόλη της Πράγας. Η μνήμη του τιμάται στις 6 Ιουλίου, επέτειο της εκτέλεσής του και αποτελεί επίσημη αργία στην Τσεχία.

</doc>
<doc id="45553" url="https://el.wikipedia.org/wiki?curid=45553" title="Ομάλ">
Ομάλ

Το Ομάλ είναι ένας ποντιακός χορός που χορεύεται σε ρυθμό 4/8 (τέσσερα όγδοα). Ο χορός είναι ο πιο απλός ποντιακός χορος και έχει 6 βήματα.

</doc>
<doc id="45555" url="https://el.wikipedia.org/wiki?curid=45555" title="Μονόδραμα">
Μονόδραμα

Το Μονόδραμα ως είδος μουσικού θεάτρου χαρακτηρίζεται το θεατρικό δράμα που συνοδεύεται από μουσική και που αποδίδεται από έναν μόνο ηθοποιό, που ενδεχομένως να διαλέγεται προς τον χορό.
Γενικά σήμερα «μονόδραμα» από της εποχής του «Πυγμαλίωνα» του Ρουσσώ (1770) λέγεται και το απλά απαγγελόμενο θεατρικό μέρος με συνοδεία ορχήστρας από ένα από τα κύρια πρόσωπα του έργου.
Πολλές φορές όμως ο όρος αυτός είναι ταυτόσημος και με τον όρο μελόδραμα, πάντα όμως με την αρχική του σημασία.

</doc>
<doc id="45556" url="https://el.wikipedia.org/wiki?curid=45556" title="Μελόδραμα">
Μελόδραμα

Ως Μελόδραμα χαρακτηρίζεται ένα θεατρικό έργο (δράμα) που έχει μελοποιηθεί, δηλαδή η απόδοση μιας δράσης ή ενός γεγονότος που γίνεται με ενορχήστρωση της μουσικής φωνής (τραγουδιού) και ηθοποιΐας. Πρόκειται δηλαδή για το μουσικό θεατρικό είδος εκείνο που στη γαλλική και στην ιταλική γλώσσα αποδίδεται με τον όρο Όπερα. Κατ΄ επέκταση, με τον αυτό όρο χαρακτηρίζεται επίσης ο θίασος και όλη η οργάνωση της απόδοσής του, καθώς και το θέατρο που προορίζεται γι' αυτήν. Συνεπώς το μελόδραμα είναι η ελληνική απόδοση του διεθνούς όρου Όπερα.
Το είδος αυτό παρουσιάστηκε για πρώτη φορά στην Ελλάδα τον Απρίλιο του 1900, με το έργο «Μποέμ» του Πουτσίνι, από τον Δ. Λαυράγκα, έπειτα από προετοιμασίες 2 ετών. Σε αυτό το έργο, καθώς δεν υπήρχαν τότε Ελληνίδες υψίφωνοι, τις θέσεις κάλυψαν (επ' αμοιβή, ενώ τα υπόλοιπα μέλη του θιάσου εργάσθηκαν αφιλοκερδώς) δυο Ιταλίδες καλλιτέχνιδες. Ακολούθως ο Λαυράγκας παρουσίασε μια δική του δημιουργία («Οι Αδελφοί»). Άλλοι βασικοί συντελεστές του ελληνικού μελοδράματος ήταν ο Λ. Σπινέλης (διευθυντής ορχήστρας) και ο Κ. Γεράκης, ο οποίος μετέφρασε στην ελληνική γλώσσα τους «Μποέμ».

</doc>
<doc id="45559" url="https://el.wikipedia.org/wiki?curid=45559" title="Αλεξάντερ Ντούμπτσεκ">
Αλεξάντερ Ντούμπτσεκ

Ο Αλεξάντερ Ντούμπτσεκ (σλοβακικά: "Alexander Dubček", 27 Νοεμβρίου 1921 - 7 Νοεμβρίου 1992) ήταν Τσεχοσλοβάκος πολιτικός (Σλοβάκικης καταγωγής) και ηγέτης της Τσεχοσλοβακίας (1968-1969), διάσημος για την προσπάθειά του να μεταρρυθμίσει το κομμουνιστικό καθεστώς (Άνοιξη της Πράγας). 
Βιογραφία.
Ο Ντούμπτσεκ γεννήθηκε στο Ούχροβετς στην Τσεχοσλοβακία (Σλοβακία), και εργάστηκε στην Κιργιζία της Σοβιετικής Ένωσης ως μέλος του βιομηχανικού συνεταιρισμού Ιντερχέλπο. Όταν ο Αλεξάντερ Ντούμπτσεκ ήταν τριών ετών, η οικογένειά του μετανάστευσε στη Σοβιετική Ένωση, εν μέρει για να βοηθήσει να χτίσει τον σοσιαλισμό και εν μέρει επειδή οι εργασίες ήταν λιγοστές στην Τσεχοσλοβακία. Το 1938 η οικογένεια επέστρεψε στην Τσεχοσλοβακία. Κατά τη διάρκεια του Β΄ Παγκοσμίου Πολέμου, ο Αλεξάντερ Ντούμπτσεκ ένωσε την υπόγεια αντίσταση ενάντια στο εν καιρώ πολέμου γερμανόφιλο σλοβακικό κράτος που διευθύνθηκε από τον Γιόζεφ Τίσο. Τον Αύγουστο του 1944, ο Ντούμπτσεκ πολέμησε στη σλοβάκικη εθνική εξέγερση και τραυματίστηκε. Ο αδελφός του, Ιούλιος, σκοτώθηκε. Κατά τη διάρκεια του πολέμου, ο Αλεξάντερ Ντούμπτσεκ προσχώρησε στο Κομμουνιστικό Κόμμα της Σλοβακίας (ΚΚΣ), το οποίο ιδρύθηκε μετά τον σχηματισμό του σλοβακικού κράτους. 
Μετά τον πόλεμο έγινε μέλος της κεντρικής Επιτροπής του ΚΚΣ το 1955. Εστάλη στο πολιτικό κολλέγιο της Μόσχας από το 1955 μέχρι το 1958. Το 1962 ήταν πλήρες μέλος της κεντρικής Επιτροπής του ΚΣ. Το 1963, μια νέα γενεά των Σλοβάκων κομμουνιστών πήρε τον έλεγχο των οργάνων του κράτους της Σλοβακίας, υπό την ηγεσία του Ντούμπτσεκ, ο οποίος έγινε πρώτος γραμματέας του ΚΚΣ. Κάτω από την ηγεσία Ντούμπτσεκ, η Σλοβακία άρχισε να εξελίσσεται προς την πολιτική φιλελευθεροποίηση.
Ο Ντούμπτσεκ έγινε ο νέος πρώτος γραμματέας του Κομμουνιστικού Κόμματος της Τσεχοσλοβακίας στις 5 Ιανουαρίου 1968. Η περίοδος μετά από την πτώση του Νοβότνυ έγινε γνωστή ως άνοιξη της Πράγας. Κατά τη διάρκεια αυτής της περιόδου, ο Ντούμπτσεκ και άλλοι μεταρρυθμιστές επιδίωξαν να φιλελευθεροποιήσουν το κομμουνιστικό καθεστώς, δημιουργώντας "«τον σοσιαλισμό με ανθρώπινο πρόσωπο»". Εν τούτοις, κατά τη διάρκεια της άνοιξης της Πράγας, αυτός και άλλοι απασχολημένοι με τη μεταρρύθμιση κομμουνιστές επιδίωξαν να κερδίσουν τη λαϊκή υποστήριξη για το κομμουνιστικό καθεστώς, ακόμα και αν ο Ντούμπτσεκ βρέθηκε σε μια όλο και περισσότερο αστήρικτη θέση. Το πρόγραμμα της μεταρρύθμισης κέρδισε ορμή, οδηγώντας σε πιέσεις για περαιτέρω φιλελευθεροποίηση και εκδημοκρατισμό. Συγχρόνως, οι σκληροπυρηνικοί κομμουνιστές στην Τσεχοσλοβακία και οι ηγέτες άλλων χωρών του Συμφώνου της Βαρσοβίας πίεσαν τον Ντούμπτσεκ για να χαλιναγωγήσουν την άνοιξη της Πράγας. Αν και ο Ντούμπτσεκ θέλησε να κρατήσει τον έλεγχο του μεταρρυθμιστικού κινήματος, αρνήθηκε να προσφύγει σε δρακόντεια, νεοσταλινικά μέτρα υποστηρίζοντας ότι οι μεταρρυθμίσεις ήταν ένα εσωτερικό θέμα. Σκέφτηκε, έχοντας μάθει ένα σημαντικό μάθημα από την αποτυχία της ουγγρικής επανάστασης του 1956, ότι η πίστη στο Κρεμλίνο θα του επέτρεπε τη συνέχιση της εσωτερικής μεταρρύθμισης εφ' όσον η Τσεχοσλοβακία παρέμεινε πιστός σύμμαχος της Σοβιετικής Ένωσης, σύμφωνα με τον κομμουνιστικό κανόνα. Παρά τις συνεχείς προσπάθειες του Ντούμπτσεκ να τονίσει αυτές τις υποχρεώσεις, ο Λεονίντ Μπρέζνιεφ και άλλοι ηγέτες του σύμφωνου της Βαρσοβίας παρέμειναν επιφυλακτικοί. 
Η άνοιξη της Πράγας τελείωσε λίγο πριν από τα μεσάνυχτα της 20ής Αυγούστου 1968, όταν δυνάμεις σύμφωνου της Βαρσοβίας εισέβαλαν στην Τσεχοσλοβακία. Οι εισβάλλοντες στρατοί πήραν γρήγορα τον έλεγχο της Πράγας και του κτηρίου όπου συνεδρίαζε η κεντρική Επιτροπή, θέτοντας τον Ντούμπτσεκ και άλλους μεταρρυθμιστές υπό σοβιετική κράτηση. Αλλά προτού συλληφθούν, ο Ντούμπτσεκ ζήτησε από τους πολίτες να μην αντισταθούν. Αργότερα την ίδια ημέρα, ο Ντούμπτσεκ και άλλοι μεταφέρθηκαν στη Μόσχα σε ένα σοβιετικό στρατιωτικό αεροσκάφος. Παρά την εμπνευσμένη μη βίαια αντίσταση του τσεχικού και σλοβακικού λαού, οι μεταρρυθμιστές είχαν λίγη ελπίδα να αντέξουν ενάντια στη σοβιετική πίεση, και τελικά αναγκάστηκαν να δεχτούν τις σοβιετικές απαιτήσεις, υπογράφοντας το πρωτόκολλο της Μόσχας. 
Ο Ντούμπτσεκ και οι περισσότεροι από τους μεταρρυθμιστές επέστρεψαν στην Πράγα στις 27 Αυγούστου. Ο Ντούμπτσεκ παρέμεινε στη θέση του ως πρώτος γραμματέας για λίγο καιρό. Μετά από τις ταραχές σε ένα παιχνίδι Χόκεϊ επί πάγου στην Τσεχοσλοβακία, ο Ντούμπτσεκ αναγκάστηκε να παραιτηθεί από την θέση του πρώτου γραμματέα τον Απρίλιο του 1969 και αργότερα έγινε πρεσβευτής στην Τουρκία (1969-70), προτού διαγραφεί από το κόμμα το 1970. Μετά από την αποβολή του από το ΚΚ, ο Ντούμπτσεκ εργάστηκε στην υπηρεσία δασονομίας στη Σλοβακία, στην οποία ήταν ιδιαίτερα χρήσιμος για την εύρεση δυσεύρετων υλικών λόγω της δημοφιλίας του στους Τσέχους και Σλοβάκους. Ζούσε σε άνετη βίλα σε καλή γειτονία της Μπρατισλάβα μαζί με τη σύζυγό του Άννα. Το 1988, του επιτράπηκε να ταξιδέψει στην Ιταλία για ν' αναγορευθεί επίτιμος διδάκτορας στο πανεπιστήμιο της Μπολόνιας και έτσι επανήλθε στο διεθνές προσκήνιο, όπου έδωσε συνέντευξη και στην L' Unità, την εφημερίδα του Ιταλικού Κομμουνιστικού Κόμματος. 
Το 1989 βραβεύτηκε με το Βραβείο Ζαχάρωφ. 
Πέθανε στις 7 Νοεμβρίου 1992, ως αποτέλεσμα τραυματισμού σε αυτοκινητιστικό δυστύχημα. Ο Ντούμπτσεκ υποστήριξε την ένωση των τσεχικών εδαφών της Βοημίας και της Μοραβίας με τη Σλοβακία σε ένα ενιαίο, ομοσπονδιακό τσεχοσλοβακικό κράτος.
Βελούδινη Επανάσταση.
Κατά τη διάρκεια της Βελούδινης Επανάστασης του 1989, υποστήριξε το Κοινό Ενάντια στη Βία (VPN) και το Αστικό Φόρουμ. Τη νύχτα της 24ης Νοεμβρίου, ο Ντούμπτσεκ εμφανίστηκε με τον Βάτσλαβ Χάβελ σε μπαλκόνι με θέα στην πλατεία Βένσεσλας, όπου τα πλήθη των διαδηλωτών τον υποδέχτηκαν με χειροκροτήματα και τον αγκάλιασαν ως σύμβολο της δημοκρατικής ελευθερίας. Αρκετοί θεατές φώναζαν "Ντούμπτσεκ να χραντ!" (λατινικό αλφάβητο: Dubček na hrad!, απόδοση: "Ντούμπτσεκ στο Κάστρο" ή Ντούμπτσεκ για Πρόεδρος). Ο Ντούμπτσεκ απογοήτευσε κάπως το πλήθος καλώντας την επανάσταση ως ευκαιρία να συνεχίσει το έργο που είχε ξεκινήσει 20 χρόνια νωρίτερα και να ξεκαθαρίσει το τι ήταν λάθος με τον κομμουνισμό. Μέχρι εκείνη τη στιγμή, οι διαδηλωτές στην Πράγα δεν ήθελαν να έχουν καμία σχέση με τον κομμουνισμό οποιουδήποτε είδους, ακόμη και με την ανθρώπινη έκδοση του Ντούμπτσεκ. Αργότερα εκείνο το βράδυ, ο Ντούμπτσεκ ήταν στη σκηνή με τον Χάβελ στο θέατρο Λατέρνα Μάγκικα, στο αρχηγείο του Αστικού Φόρουμ. Εκείνη την νύχτα παραιτήθηκε ολόκληρη η ηγεσία του Κομμουνιστικού Κόμματος, καταργώντας στην πραγματικότητα την κομμουνιστική κυριαρχία στην Τσεχοσλοβακία.
Ο Ντούμπτσεκ εξελέγη Πρόεδρος της Ομοσπονδιακής Συνέλευσης (Τσεχοσλοβακικό Κοινοβούλιο) στις 28 Δεκεμβρίου 1989 και επανεξελέγη το 1990 και το 1992.
Κατά τη στιγμή της ανατροπής της κυριαρχίας του Κομμουνιστικού Κόμματος, ο Ντούμπτσεκ περιέγραψε την Βελούδινη Επανάσταση ως νίκη για τις προοπτικές του περί ανθρωπιστικού σοσιαλισμού. Το 1990, έλαβε το διεθνές ανθρωπιστικό βραβείο από τη Διεθνή Ανθρωπιστική και Ηθική Ένωση. Παρέδωσε ομιλία στους αποφοίτους στο Αμερικανικό Πανεπιστήμιο της Ουάσιγκτον το 1990 και ήταν το πρώτο του ταξίδι στις Ηνωμένες Πολιτείες.
Το 1992, έγινε ηγέτης του Σοσιαλδημοκρατικού Κόμματος της Σλοβακίας και εκπροσώπησε το κόμμα στην Ομοσπονδιακή Συνέλευση. Εκείνη την εποχή, ο Ντούμπτσεκ υποστήριζε παθητικά τη συνέχιση της ομοσπονδίας μεταξύ των Τσέχων και Σλοβάκων σε μια ενιαία τσεχοσλοβακική ομοσπονδία ενάντια στην (τελικά επιτυχημένη) ώθηση προς ένα ανεξάρτητο σλοβακικό κράτος.
Θάνατος.
Ο Ντούμπτσεκ πέθανε στις 7 Νοεμβρίου 1992 λόγω τραυματισμών από αυτοκινητιστικό δυστύχημα που έλαβε χώρα την 1η Σεπτεμβρίου στον τσεχικό αυτοκινητόδρομο D1 κοντά στο Χούμπολετς. Θάφτηκε στο κοιμητήριο Σλάβιτσιε ούντολιε στη Μπρατισλάβα.

</doc>
<doc id="45560" url="https://el.wikipedia.org/wiki?curid=45560" title="Καθαρτήριο">
Καθαρτήριο

Ο όρος Καθαρτήριο, στα λατινικά Purgatorium, αναφέρεται σε δόγμα της Ρωμαιοκαθολικής Εκκλησίας, σύμφωνα με το οποίο όσοι πεθαίνουν σε κατάσταση θείας χάρης (δηλαδή οι ψυχές οι οποίες κέρδισαν τον ουράνιο Παράδεισο), πρέπει να περάσουν από μία κατάσταση κάθαρσης για να φθάσουν στην αγιότητα ή «τελική θέωση», την οποία απαιτεί η είσοδος στον Παράδεισο.
Ενώ ο Δάντης περιγράφει στη "Θεία Κωμωδία" το καθαρτήριο ως «προάστιο» ή «προθάλαμο» της Κολάσεως, ορθότερα θα μπορούσε να περιγραφεί ως «προθάλαμος του Παραδείσου». Στην πραγματικότητα, η κατάσταση ανυπομονησίας της ψυχής για την είσοδο στον Παράδεισο, πιθανόν να είναι η μόνη τιμωρία που υφίσταται η ψυχή. Οι ψυχές του Καθαρτηρίου μπορούν να ωφεληθούν από τις προσευχές των πιστών και την τέλεση της Θείας Λειτουργίας. Έτσι, βασικό ρόλο στο Ρωμαιοκαθολικό δόγμα του Καθαρτηρίου παίζει η προσευχή υπέρ των νεκρών.

</doc>
<doc id="45561" url="https://el.wikipedia.org/wiki?curid=45561" title="Ρίο ντε Τζανέιρο">
Ρίο ντε Τζανέιρο

Το Ρίο ντε Τζανέιρο ή Ρίο Ιανέιρο ή Ρίο (πορτογαλικά: "Rio de Janeiro", , κυριολεκτικά: "Ποταμός του Ιανουαρίου") είναι πόλη στη νοτιοανατολική Βραζιλία, πρωτεύουσα της ομώνυμης πολιτείας. Η πόλη ήταν η πρωτεύουσα της Βραζιλίας (1763-1960) και της πορτογαλικής αυτοκρατορίας (1808-1821). Συνήθως γνωστή ως Ρίο, η πόλη παρονομάζεται επίσης ως Cidade Maravilhosa - «η θαυμάσια πόλη».
Είναι διάσημη για τη θεαματική φυσική θέση της, τους εορτασμούς καρναβαλιού, τη σάμπα και άλλα είδη μουσικής, παραλίες όπως οι Κοπακαμπάνα, Ιπανέμα και Λεμπλόν, τους πεζόδρομους με τα μαυρόασπρα μωσαϊκά, και το χαλαρό τρόπο ζωής τον κατοίκων. Κάποια από τα πιο γνωστά αξιοθέατα της πόλης, εκτός από τις παραλίες, είναι το τεχνοτροπίας Αρ Ντεκό γιγαντιαίο άγαλμα του Ιησού στη κορυφή του λόφου Κορκοβάντο, ο Πάο ντε Ασούκαρ (κώνος της ζάχαρης - Pão de Açúcar) με το τελεφερίκ, το Σαμποδρόμιο ("Sambódromo") ένας πεζόδρομος για τη παρέλαση του Καρναβαλιού, και ένα από τα μεγαλύτερα γήπεδα του κόσμου, το περίφημο Στάδιο Μαρακανά. Στο Ρίο βρίσκεται επίσης το μεγαλύτερο δάσος του κόσμου ενδιάμεσο αστικής περιοχής, το δάσος Τιζούκα. 
Ο πληθυσμός της πόλης είναι περίπου 6.094.183, σε μια περιοχή 1182,3 τ.χλμ.. Ο πληθυσμός της ευρύτερης μητροπολιτικής περιοχής εκτιμάται στα 11-12 εκατομμύρια. Είναι η δεύτερη μεγαλύτερη πόλη της Βραζιλίας μετά από το Σάο Πάολο και ήταν η πρωτεύουσα της χώρας έως το 1960, όταν η Μπραζίλια πήρε τη θέση της. Οι κάτοικοι της πόλης είναι γνωστοί ως "Καριόκας" ("Cariocas"). Στην πόλη διεξήχθησαν οι Θερινοί Ολυμπιακοί Αγώνες του 2016.
Ιστορία.
Ο κόλπος Γκουαναμπάρά ανακαλύφθηκε την 1η Ιανουαρίου του 1502, και σε αυτό οφείλει η πόλη το όνομά της (Ρίο ντε Τζανέιρο = ποταμός του Ιανουαρίου). Η ανακάλυψη έγινε από μία πορτογαλική αποστολή από τον εξερευνητή Γκασπάρ ντε Λέμος, κυβερνήτη ενός πλοίου του στόλου του Πέντρο Άλβαρες Καμπράλ. Στην αποστολή συμμετείχε και ο Αμέρικο Βεσπούτσι από τη Φλωρεντία ως παρατηρητής, απεσταλμένος του βασιλιά Μανουέλ του Α'. Στην περιοχή του Ρίο εκείνη την εποχή κατοικούσαν οι αυτόχθονες φυλές των Τούπι, Πούρι, Μποτοκούντο και Μαξακαλί.
Σύμφωνα με το σχετικό θρύλο, οι Πορτογάλοι ναυτικοί ονόμασαν την περιοχή Ρίο καθώς πίστεψαν ότι η είσοδος του κόλπου ήταν ουσιαστικά η εκβολή ενός ποταμού, αν και κανένας έμπειρος ναυτικός δεν θα έκανε τέτοιο λάθος στην πραγματικότητα. Εκείνη την εποχή, η ονομασία Ρίο αφορούσε κάθε μεγάλη υδάτινη επιφάνεια στην πορτογαλική γλώσσα.
Ο πρώτος οικισμός ιδρύθηκε στην περιοχή την 1η Μαρτίου του 1565. Μέχρι τις αρχές του 18ου αιώνα, η πόλη απειλήθηκε ή κατακτήθηκε από αρκετούς, κυρίως Γάλλους, πειρατές και τυχοδιώκτες, όπως οι Ζαν Φρανσουά Ντουκλέρκ και Ρενέ Ντουγκουάι Τρουάν. Στο τέλος του 17ου αιώνα, όταν ανακαλύφθηκε χρυσός και διαμάντια στη γειτονική περιοχή του Μίνας Γκεράις, το Ρίο ντε Τζανέιρο μετατράπηκε σε ένα λιμάνι ιδιαίτερης σημασίας για τις εξαγωγές, σε σύγκριση με το Σαλβαντόρ της Μπαία, το οποίο βρίσκεται αρκετά βορειότερα. Το 1763, η πορτογαλική διοίκηση των αποικιών της Αμερικής μεταφέρθηκε στο Ρίο, και η πόλη παρέμεινε η κύρια αποικιακή πρωτεύουσα των πορτογαλικών κτήσεων της Αμερικής μέχρι το 1808. Τότε, η βασιλική οικογένεια της Πορτογαλίας μαζί με αρκετούς ευγενείς της αριστοκρατίας της Λισαβόνας μεταφέρθηκαν στο Ρίο ως διαφυγή από την κατάκτηση της Πορτογαλίας από τον Ναπολέοντα. Έτσι, το Ρίο έγινε πρωτεύουσα του βασιλείου της Πορτογαλίας, ενώ ήταν η πρώτη Ευρωπαϊκή πρωτεύουσα εκτός της Ευρώπης.
Δημογραφικά στοιχεία.
Φυλετική κατανομή.
Σύμφωνα με τα στοιχεία του 2010, υπήρχαν 5.940.224 κάτοικοι στην πόλη του Ρίο ντε Τζανέιρο. Οι αριθμοί της απογραφής ήταν 3.239.888 λευκοί (51,2%), 2.318.675 μιγάδες (36,5%), 708.148 μαύροι (11,5%), 45.913 ασιάτες (0,7%), 5.981 ιθαγενείς (0,1%). Η κατανομή ως προς το γένος ήταν 53,2% γυναίκες, και 46,8% άντρες.
Πριν τον αποικισμό της περιοχής από τους Ευρωπαίους, στην περιοχή υπήρχαν τουλάχιστον 7 διαφορετικές ιθαγενείς φυλές οι οποίες μιλούσαν 20 γλώσσες. Ένα μέρος από αυτές συμμάχησε με τους Πορτογάλους, και το υπόλοιπο με τους Γάλλους. Η επικράτηση των Πορτογάλων στην περιοχή, έφερε και την εξόντωση των ιθαγενών που συμμάχησαν με τους Γάλλους, ενώ οι υπόλοιποι ιθαγενείς αφομοιώθηκαν στα ήθη και έθιμα των Πορτογάλων αποίκων.
Η πόλη διαθέτει τον μεγαλύτερο αριθμό ομιλητών της πορτογαλικής γλώσσας, εκτός της Λισαβόνας στην Πορτογαλία. Μετά την ανεξαρτησία της Βραζιλίας από την Πορτογαλία, το Ρίο έγινε ο προορισμός για εκατοντάδες χιλιάδες μετανάστες από την Πορτογαλία, κυρίως στις αρχές του 20ου αιώνα. Οι μετανάστες αποτελούνταν κυρίως από φτωχούς χωρικούς, οι περισσότεροι από τους οποίους κατάφεραν να ευδαιμονίσουν στη νέα αυτή γη και να αποκτήσουν περιουσίες ως εργάτες στην πόλη και ως μικροέμποροι. Η επιρροή του πορτογαλικού πολιτισμού εξακολουθεί να είναι αισθητή σε πολλά τμήματα της πόλης, κυρίως σε τομείς όπως η αρχιτεκτονική των κτηρίων, και με τις εξαιρέσεις των διαφόρων τοπικών διαλέκτων και η ίδια η πορτογαλική γλώσσα.
Οι κάτοικοι οι οποίοι διαθέτουν πορτογαλική καταγωγή αποτελούν το κυρίαρχο κομμάτι του πληθυσμού. Κατά την απογραφή του 1920, βρέθηκε πως το 39,74% των Πορτογάλων που ζούσαν στη Βραζιλία, βρίσκονταν στο Ρίο ντε Τζανέιρο, ενώ με την συμπερίληψη και των προαστίων της πόλης ο αριθμός αυτός έφτανε στο 46,30%. Επίσης ως ποσοστό επί των ξένων κατοίκων, οι Πορτογάλοι ήταν και πάλι η κυρίαρχη εθνοτική ομάδα με το ποσοστό να αγγίζει το 72%.Τα στοιχεία στα τέλη του 19ου αιώνα εμφάνιζαν παρόμοια εικόνα.
Ο πληθυσμός των μαύρων κατοίκων προέρχεται κυρίως από ανθρώπους των οποίων οι πρόγονοι πάρθηκαν από την Αφρική ως σκλάβοι, κυρίως από τις περιοχές της σημερινής Ανγκόλα και της Μοζαμβίκης, και μεταφέρθηκαν στην Πορτογαλική αυτή αποικία. Μέρος των αφρικανικών παραδόσεων διατηρείται ακόμα και σήμερα στον χορό της σάμπα, καθώς και στο διάσημο καρναβάλι της πόλης.
Σχεδόν ο μισός σύγχρονος πληθυσμός της πόλης, αποτελείται από άτομα μαύρης ή μιγαδικής μαύρης καταγωγής, και η ευρεία πλειοψηφία διαθέτει τουλάχιστον έναν πρόγονο με καταγωγή από την υποσαχάρια Αφρική.
Ως αποτέλεσμα της εισροής των Ευρωπαίων μεταναστών στη Βραζιλία από τα τέλη του 19ου έως τις αρχές του 20ου αιώνα, η πόλη διαθέτει πολλές παροικίες οι οποίες αποτελούνται από ξένους, όπως Ισπανούς, Ιταλούς, Γερμανούς, Εβραίους, καθώς και Άραβες και Ιάπωνες, αλλά και κατοίκους άλλων περιοχών της Βραζιλίας.
Η αριθμητική κυριαρχία των Ευρωπαίων ως προς την καταγωγή των κατοίκων της πόλης έχει κατά καιρούς επαληθευθεί από πολλές ανεξάρτητες μελέτες, οι οποίες δείχνουν πως το 80% περίπου προέρχεται είτε απευθείας από Ευρωπαίους προγόνους είτε από επιμειξίες.
Πληθυσμιακή αύξηση.
Το Ρίο είναι η 2η μεγαλύτερη πόλη στη Βραζιλία μετά το Σάο Πάολο, και ο πληθυσμός της πόλης αυξάνεται με σημαντικό ρυθμό.
Θρησκεία.
Στην μητροπολιτική περιοχή της πόλης, σύμφωνα με τα στοιχεία του 2009 το μεγαλύτερο ποσοστό των θρησκευομένων είναι καθολικοί χριστιανοί (51.09%). Το ποσοστό των άθρησκων είναι επίσης υψηλό φτάνοντας το 13.33%. Είναι επίσης η πόλη με το μεγαλύτερο ποσοστό πνευματιστών στη Βραζιλία (5-6%).
Ανισότητες.
Υπάρχουν έντονες ανισότητες μεταξύ των ευπόρων και των φτωχών πληθυσμών της πόλης, με τους λιγότερο προνομιούχους να είναι κυρίως συγκεντρωμένοι σε συγκεκριμένες περιοχές της πόλης. Παρότι η πόλη κατατάσσεται ανάμεσα στις παγκόσμιες μητροπόλεις, μεγάλα τμήματα του πληθυσμού της ζουν σε φτωχογειτονιές οι οποίες είναι γνωστές ως φαβέλες. Το 95% των ανθρώπων που ζουν στις φαβέλες είναι φτωχό, ενώ ως ποσοστό επί του γενικού πληθυσμού μεταφράζεται ως το 40% των κατοίκων της πόλης ζουν υπό καθεστώς φτώχειας. 
Υπήρξε μια σειρά από κυβερνητικές πρωτοβουλίες για την αντιμετώπιση του φαινομένου, οι οποίες επικεντρώθηκαν στην μετακίνηση του πληθυσμού από τις φαβέλες σε νεόκτιστα κτήρια, και πιο πρόσφατα στη βελτίωση των συνθηκών ζωής στις ίδιες τις φαβέλες ενώ παράλληλα αυξήθηκε η αστυνόμευση.
Δείκτης ανθρώπινης ανάπτυξης.
Σε άκρα αντίθεση με τις φαβέλες, υπάρχουν εύπορες γειτονιές στην πόλη, όπου ο δείκτης ανθρώπινης ανάπτυξης το 2000 τις κατέτασσε υψηλότερα από τις περισσότερες ανεπτυγμένες χώρες του κόσμου.
Ο δείκτης της πόλης συνολικά είναι 0.799, με αυτόν της ευρύτερης περιοχής να είναι 0.761, και συνολικά ο δείκτης της Βραζιλίας 0.744.
Γεωγραφία.
Το Ρίο ντε Τζανέιρο βρίσκεται σε στίγμα 220 54' νότια και 430 14 δυτικά, ενώ η συνολική περιοχή του εκτείνεται σε έκταση 1.182,3 τετρ.χλμ. και φιλοξενεί περισσότερους από 6 εκατομμύρια κατοίκους. Η ευρύτερη μητροπολιτική περιοχή έχει πληθυσμό 11 ως 13,5 εκατομμύρια κατοίκους.
Κλίμα.
Το Ρίο βρίσκεται χαρακτηρίζεται από τον κλιματικό τύπο των τροπικών μουσώνων, με τύπο Am σύμφωνα με την κλιματική ταξινόμηση του Κέπεν, ενώ χαρακτηριστικές είναι οι μακρές περίοδοι βροχής από το Δεκέμβριο ως το Μάρτιο. Η θερμοκρασία συχνά υπερβαίνει τους 40 °C στις εσωτερικές γειτονιές της πόλης, ενώ μέγιστα θερμοκρασίας μεγαλύτερα από 30 °C μπορεί να παρατηρηθούν κάθε μήνα. Στις κυριότερες τουριστικές περιοχές, δηλαδή τη νότια πλευρά όπου βρίσκονται και οι περισσότερες παραλίες, η θερμοκρασία δεν ανεβαίνει πολύ λόγω της δροσερής θαλάσσιας αύρας του ωκεανού.
Η ετήσια ελάχιστη θερμοκρασία κυμαίνεται στους 20 °C, ενώ η αντίστοιχη μέγιστη στους 26 °C, συνεπώς το θερμοκρασιακό εύρος παραμένει μικρό σε όλη τη διάρκεια του χρόνου. Η μέση ετήσια θερμοκρασία είναι 23 °C. Αντίστοιχα, η μέση ετήσια βροχόπτωση φτάνει το ύψος των 1.086 χιλιοστών, υποδηλώνοντας τόσο ιδιαίτερη συχνότητα όσο και σημαντική ποσότητα βροχής μέσα στο έτος. Η ελάχιστη θερμοκρασία που έχει ποτέ καταγραφεί στην πόλη ήταν 4.8 °C τον Ιούλιο του 1928, αλλά γενικά θερμοκρασίες μικρότερες από 10 °C είναι πλέον σπάνιες. Η απόλυτη μέγιστη θερμοκρασία είχε φτάσει τους 43.2 °C τον Ιανουάριο του 1984.
Η μέση ετήσια θερμοκρασία της θάλασσας είναι 23-24 βαθμοί Κελσίου, από 22 βαθμούς την περίοδο Ιουλίου-Οκτωβρίου έως 26 βαθμούς τον Φεβρουάριο και τον Μάρτιο. Το κυρίαρχο ωκεανικό ρεύμα είναι το ρεύμα της Βραζιλίας. Η περίοδος με τις μεγαλύτερες βροχοπτώσεις είναι ο Δεκέμβριος, ενώ η ξηρότερη περίοδος ο Αύγουστος.
Αθλητισμός.
Στην πόλη βρίκεται το Στάδιο Μαρακανά. Αθλητικoι σύλλογοι με ισχυρές ποδοσφαιρικές ομάδες είναι το Φλαμένγκο, το Μποταφόγκο, το Αμέρικα Ρίο ντε Τζανέιρο, ο Ναυτικός Όμιλος Vasco da Gama και το Fluminense Football Club . Η πόλη ήταν διοργανώτρια των Θερινών Ολυμπιακών Αγώνων το 2016.

</doc>
<doc id="45563" url="https://el.wikipedia.org/wiki?curid=45563" title="Προφορά της κλασικής αρχαίας ελληνικής γλώσσας">
Προφορά της κλασικής αρχαίας ελληνικής γλώσσας

Η προφορά τής κλασικής αρχαίας ελληνικής γλώσσας του 5ου και 4ου αιώνα π.Χ. διέφερε αξιοσημείωτα από τη σημερινή προφορά τής Νέας Ελληνικής, καθώς και από την προφορά τής ελληνιστικής και μεσαιωνικής Ελληνικής.
Το ζήτημα της προφοράς της κλασικής Αρχαίας Ελληνικής άρχισε να μελετάται κατά τα τέλη του 15ου αιώνα από λόγιους της Αναγέννησης. Αυτοί, αλλά και μεταγενέστεροι ερευνητές, βρήκαν στοιχεία που έδειχναν ότι η αρχαία ελληνική προφορά διέφερε ουσιωδώς από την υστεροβυζαντινή/νεοελληνική. Ο ρόλος του Ολλανδού λόγιου Εράσμου, ο οποίος πρότεινε έναν τύπο προφοράς της Αρχαίας Ελληνικής που έγινε ευρύτερα γνωστός στην Ευρώπη ως ερασμική ή ερασμιακή προφορά, υπήρξε καθοριστικός, ώστε να επικρατήσει βαθμηδόν η επανασυντεθειμένη αρχαία προφορά, η οποία διδάσκεται μετά τον 16ο αιώνα στα πανεπιστήμια σε όλο τον κόσμο. 
Οι ιστορικοσυγκριτικές μελέτες τής σύγχρονης γλωσσολογίας επιβεβαίωσαν όσα ο Έρασμος και άλλοι είχαν από τον 16ο αιώνα τονίσει. Έχοντας τώρα πληρέστερη εικόνα τής δομής τής γλώσσας και ευρύτερη εποπτεία των λογοτεχνικών και μη πηγών, μπορούμε να αποκαταστήσουμε σε αρκετά ικανοποιητικό βαθμό την προφορά τής κλασικής Αρχαίας Ελληνικής. Για τον σκοπό αυτόν, όπως καταδεικνύεται αναλυτικότερα παρακάτω, η γλωσσολογία αντλεί τεκμήρια από τη φωνολογική δομή τής Αρχαίας Ελληνικής, από γραφές σε αρχαϊκά ελληνικά αλφάβητα, από τις νεοελληνικές διαλέκτους, από μαρτυρίες των αρχαίων γραμματικών και σχολιαστών, από αντίστοιχες λέξεις-δάνεια άλλων γλωσσών, καθώς και από τη μετρική των κειμένων.
Στην Ελλάδα, κατά τη διδασκαλία τής ανάγνωσης των κλασικών κειμένων, ακολουθούνται για πρακτικούς λόγους οι κανόνες τής σύγχρονης προφοράς τής νέας ελληνικής γλώσσας. Παρ' ότι η επανασυντεθειμένη προφορά είναι κοινώς αποδεκτή στα ελληνικά πανεπιστήμια, ελάχιστες μόνο νύξεις της συναντώνται σε διδακτικά βιβλία. Η νεοελληνική κοινή γνώμη εν γένει δεν έχει σαφή γνώση τής διαφοράς μεταξύ αρχαιοελληνικής και νεοελληνικής προφοράς.
Ορισμός.
Ως προφορά της κλασικής Αρχαίας Ελληνικής νοείται η φωνητική απόδοση της γλώσσας των κλασικών κειμένων του 5ου και 4ου π.Χ. αιώνα με βάση τη δομή και τη λειτουργία του αρχαίου φωνολογικού συστήματος. Μολονότι η περίοδος αυτή καλύπτει κυρίως την αττική πεζογραφία και ποίηση ώς τον Δημοσθένη και τον Αριστοτέλη, στο άρθρο αυτό θα θεωρείται συμβατικά ότι περιλαμβάνεται επίσης η γλώσσα του 6ου αι., στην οποία ανήκουν οι λυρικοί ποιητές και οι ιστοριογράφοι (λ.χ. Ηρόδοτος).
Ιστορική τοποθέτηση του ζητήματος.
Λόγιοι πριν από τον Έρασμο.
Κατά την πρώιμη μεσαιωνική εποχή και κυρίως πριν από την Αναγέννηση η κλασική παιδεία ήταν ανύπαρκτη στη δυτική Ευρώπη, όπου κυριαρχούσε η λατινική γλώσσα. Μόλις τον 13ο αιώνα, όταν ιδρύθηκε το Πανεπιστήμιο της Οξφόρδης, χρηματοδοτήθηκε η πρώτη έδρα διδασκαλίας της Αρχαίας Ελληνικής, η οποία ωστόσο υπολειτουργούσε. Είναι χαρακτηριστικό ότι το έτος 1360 ο Ιταλός ποιητής Πετράρχης (Petrarca) ισχυρίστηκε ότι γνώριζε μόνον οκτώ Ιταλούς, οι οποίοι ήταν κάτοχοι της κλασικής Ελληνικής.
Ο Διαφωτισμός και η Άλωση της Κωνσταντινουπόλεως το 1453 επέφεραν πραγματική αναγέννηση στην καλλιέργεια των κλασικών γραμμάτων, καθώς και στη διδασκαλία της Αρχαίας Ελληνικής. Πολλοί Έλληνες λόγιοι, κυρίως Φαναριώτες, κατέφυγαν στην Ιταλία και σε άλλες χώρες της Δυτικής Ευρώπης, όπου μεταδίδαξαν την κλασική γλώσσα, την οποία οι ίδιοι μελετούσαν και αντέγραφαν. Εντούτοις, όπως ήταν φυσικό, οι λόγιοι αυτοί χρησιμοποιούσαν την υστεροβυζαντινή / νεοελληνική προφορά στην ανάγνωση και διδασκαλία των αρχαίων κειμένων, μεταφέροντας έτσι την προφορά της καθημερινής ομιλίας τους, της μητρικής τους γλώσσας στην κλασική γλώσσα.
Σύντομα, οι λόγιοι της Δύσης, οι οποίοι δεν έφεραν το βάρος της κληρονομημένης και εξελιγμένης προφοράς της Ελληνικής, αντιλήφθηκαν ότι η νεοελληνική προφορά απέδιδε ατελώς την κλασική γλώσσα και προκαλούσε προβλήματα στη διδασκαλία. Επί παραδείγματι, ήταν δύσκολο να εξηγηθεί η ιωτακιστική ποικιλία των γραφημάτων "ι, η, υ, οι, ει, υι" και επίσης η συμπεριφορά των διφθόγγων "αυ, ευ," αλλά και η δυσερμήνευτη προφορά του "αι" ως /e/.
Ο πρώτος που διατύπωσε γραπτώς τις επιφυλάξεις του για την αξιοπιστία της νεοελληνικής προφοράς των κλασικών κειμένων φέρεται να είναι ο Ισπανός ανθρωπιστής και λόγιος Αντόνιο δε Νεμπρίχα (Antonio de Nebrija, γνωστός επίσης με το λατ. όνομα Antonius Nebrissensis, 1441-1522) σε κείμενά του που δημοσιεύθηκαν μεταξύ των ετών 1503 και 1516. Η εργασία του τιτλοφορείτο "Errores Graecorum" («Σφάλματα Ελλήνων») και ορισμένες παρατηρήσεις του για τη φωνητική υφή των "π, β, φ," καθώς και για τα διπλά σύμφωνα αποκαλύπτουν καλή κρίση και διατηρούν την ισχύ τους.
Αξιοσημείωτος μεταρρυθμιστής υπήρξε επίσης ο σπουδαίος τυπογράφος Άλδος Μανούτιος (Aldus Manutius, 1458-1514), ο οποίος το 1508 δημοσίευσε το έργο "Alphabetum Graecum" («Ελληνικό αλφάβητο»), όπου εξηγεί γιατί είναι λανθασμένη η πεποίθηση ότι τα αρχαία διγράμματα προφέρονταν μονοφθογγισμένα. Ο ίδιος μνημονεύει για πρώτη φορά ως επιχείρημα το γνωστό επιφώνημα "", με το οποίο οι αρχαίοι δήλωναν το βέλασμα των προβάτων, για να εξηγήσει τη φωνητική αξία των εν λόγω φθόγγων.
Το έργο και η συμβολή τού Εράσμου.
Η κύρια προσέγγιση στην προφορά της κλασικής γλώσσας πραγματοποιήθηκε από τον μεγάλο Ολλανδό λόγιο Έρασμο (πλήρες όνομα Desiderius Erasmus Geert, 1466-1536), ο οποίος δίδαξε σε πανεπιστήμια τόσο στη Γερμανία όσο και στην Αγγλία. Ο Έρασμος δέχθηκε την ισχυρή επίδραση των λογίων που προαναφέρθηκαν, κυρίως δε των Ελλήνων τής Ιταλίας (όπως ο Ιωάννης Αργυρόπουλος, ο Δημήτριος Χαλκοκονδύλης, ο Μάρκος Μουσούρος και κατ' εξοχήν ο Ιανός Λάσκαρις), οι οποίοι ως μελετητές τής κλασικής γραμματείας είχαν διατυπώσει παρατηρήσεις σχετικά με την αρχαία προφορά. Το 1528 ο Έρασμος προχώρησε στη δημοσίευση του κλασικού του έργου "Dialogus de recta Latini Graecique sermonis pronuntiatione" («Διάλογος περί της ορθής προφοράς του λατινικού και του ελληνικού λόγου»), το οποίο είναι γραμμένο με τη μορφή διαλόγου μεταξύ μαθητή και δασκάλου (που αλληγορικά παριστάνονται σαν λιοντάρι και αρκούδα). Στο έργο αυτό ο Έρασμος κατέδειξε τις αδυναμίες της παραδεδομένης νεοελληνικής προφοράς της αρχαίας γλώσσας, εστιάζοντας την προσοχή στις ομόηχες και ηχομιμητικές λέξεις, στα δάνεια από την Ελληνική γλώσσα στη Λατινική, καθώς και σε φαινόμενα μεταπτώσεως, τα οποία θα παρέμεναν δυσερμήνευτα αν ακολουθείτο η νεοελληνική προφορά. Σχολιάζοντας την προφορά των φωνηέντων και των συμφώνων, παρέθετε στη συνέχεια τις ευρωπαϊκές γλώσσες που συνέχιζαν ή απομακρύνονταν από την αρχαία προφορά, θεωρώντας ότι έτσι συνέβαλλε στην αποκατάσταση της "εὐλαλίας" (όπως σημειώνει) του αρχαίου λόγου. Μολονότι ο ίδιος δεν φαίνεται να υιοθέτησε τον τύπο προφοράς που επανασυνέθεσε, προσκρούοντας τόσο στην απροθυμία των συγχρόνων του όσο και στην αντίδραση της Καθολικής εκκλησίας (η οποία τελικά τον αφόρισε,) ο όρος "pronuntiatio erasmiana" «ερασμική προφορά» (εναλλακτικώς "ητακιστική προφορά") έφθασε να δηλώνει όσους αποδέχθηκαν την επιχειρηματολογία του Εράσμου.
Ο λόγος για τον οποίο η ερασμική προφορά δεν καθιερώθηκε ευθύς αμέσως σχετιζόταν, αφ’ ενός μεν με τη θρησκευτική διχοτόμηση της Ευρώπης που περιγράφηκε παραπάνω, αφ’ ετέρου δε με την αντίδραση του ακαδημαϊκού κατεστημένου προς τη μεταρρύθμιση. Φορέας της αντίδρασης ήταν, κατ’ εξοχήν, ο Γερμανός λόγιος Γιοχάνες Ρόιχλιν (Johannes Reuchlin, 1455-1522), ο οποίος επέμενε στη διατήρηση της βυζαντινής ή ιωτακιστικής προφοράς της κλασικής γλώσσας (που αποκλήθηκε "ροϊχλίνεια"). Κάτι που ιδιαίτερα ενοχλούσε τους οπαδούς της παραδοσιακής προφοράς ήταν ότι ο Έρασμος είχε διατυπώσει ανάλογες επιφυλάξεις σχετικά με την προφορά της έτερης κλασικής γλώσσας, της Λατινικής. Αυτό έθιγε τη μακρά παράδοση της προφοράς π.χ. του συμπλέγματος "qu-" ως [kv] αντί [k] ή [c], όπως συνηθιζόταν, ή των συλλαβών "ti-" και "ce-" ως [ti], [ke], αντί [tsi], [tse], όπως συνηθιζόταν.
Αποδοχή και επικράτηση της ερασμικής προφοράς στη Δύση.
Δύο νέοι λόγιοι του πανεπιστημίου του Κέμπριτζ, οι Άγγλοι Τζον Τσικ (John Cheke) και Τόμας Σμιθ (Thomas Smith), υπήρξαν οι πρωτεργάτες της εφαρμογής της ερασμικής προφοράς το 1540, οπότε εξελέγησαν καθηγητές της Ελληνικής και του Αστικού Δικαίου αντιστοίχως. Οι εν λόγω καθηγητές βασίστηκαν, όχι μόνο στη συλλογιστική του Εράσμου, αλλά και σε παράλληλες εξελίξεις της Αγγλικής γλώσσας, η οποία τότε διερχόταν ένα στάδιο διφθογγοποίησης συγκεκριμένων φωνημάτων καθώς και την αποκαλούμενη δεύτερη μετατόπιση συμφώνων, πράγμα που βοήθησε τους κατοπινούς μελετητές να αντιληφθούν την πορεία εξελίξεως των φωνηεντικών ακολουθιών. Εντούτοις, δεν μπόρεσαν να προωθήσουν αμέσως τις ιδέες τους. Το 1542, ενόσω ο Καθολικός επίσκοπος Gardiner διατελούσε πρύτανης του πανεπιστημίου, εκδίδεται διάταγμα που απαγορεύει τη χρήση της ερασμικής προφοράς στο Κέμπριτζ. Η κατοπινή ενθρόνιση της βασίλισσας Ελισάβετ και η ανεκτική της στάση προς τη θρησκευτική μεταρρύθμιση και τη λόγια μελέτη ενεθάρρυνε τους Cheke και Smith να συστηματοποιήσουν τις προτάσεις τους περί αλλαγής της προφοράς.
Τελικά, με αφετηρία την Αγγλία, η ερασμική προφορά διαδόθηκε ευρέως στις υπόλοιπες ακαδημαϊκές κοινότητες της Ευρώπης, στη δε Ιταλία καθιερώθηκε κατά το δεύτερο μισό του 16ου αιώνα. Εντούτοις, οι διαφορές μεταξύ των γλωσσών και αυτή καθ’ αυτήν η εξέλιξη της Αγγλικής καθιστούσαν απαραίτητες ορισμένες διορθώσεις στον τύπο της ερασμικής προφοράς που είχε καθιερωθεί στους ακαδημαϊκούς κύκλους. Αυτό επιτεύχθηκε το 1895, όταν το πανεπιστήμιο της Ουαλίας εξέδωσε το εγχειρίδιο των E.V. Arnold και R.S. Conway, "The Restored Pronunciation of Greek and Latin" («Η αποκατεστημένη προφορά της Ελληνικής και της Λατινικής»). Οι προτάσεις και οι διορθώσεις τους, συμπληρωμένες το 1908 με βάση τις εισηγήσεις της Ένωσης Κλασικών Φιλολόγων (της Μ. Βρετανίας), αποτελούν σήμερα το πρότυπο με το οποίο προφέρονται οι κλασικές γλώσσες στα αγγλικά και αμερικανικά πανεπιστήμια, καθώς και (με ελαφρές παραλλαγές) στην υπόλοιπη Δυτική Ευρώπη.
Η απήχηση της ερασμικής προφοράς στον ελληνικό πνευματικό κόσμο.
Στον ελληνικό χώρο, ωστόσο, τα γεγονότα είχαν άλλη τροπή. Κατά την περίοδο κοντά στην Ελληνική Επανάσταση, οι Έλληνες λόγιοι που πληροφορούνται όσα διαδραματίζονταν στην Ευρώπη σχετικά με την ερασμική προφορά την αντιμετωπίζουν με σκεπτικισμό ή και με απροκάλυπτη εχθρότητα. Σε αυτούς ανήκουν ο Αθανάσιος Χριστόπουλος, ο Αδαμάντιος Κοραής, ο Αλέξανδρος Ρίζος Ραγκαβής, κυρίως δε ο Θεόδωρος Παπαδημητρακόπουλος (συγγραφέας του έργου "Βάσανος των περί ερασμιακής προφοράς ελληνικών αποδείξεων", 1889) και ο Φαναριώτης λόγιος Κωνσταντίνος Οικονόμος (ο εξ Οικονόμων) (συγγραφέας του έργου "Περί της γνησίας προφοράς της Ελληνικής γλώσσης", 1830).
Ποικίλα κίνητρα εντοπίζονται εν σχέσει με την απορριπτική θέση των περισσοτέρων Ελλήνων λογίων. Σημαντικό ρόλο έπαιξε, όπως προαναφέρθηκε, η σύνδεση της ερασμικής προφοράς με την προτεσταντική Μεταρρύθμιση και την εναντίωση προς την Καθολική εκκλησία. Οι πηγές δείχνουν ότι πολλοί προτεστάντες λόγιοι της Δυτικής Ευρώπης, παρά την αναμφισβήτητη επιστημονική τους κατάρτιση, έτειναν να θεωρούν τους (Ορθοδόξους) Έλληνες λογίους της διασποράς αμόρφωτους, δεισιδαίμονες και «αμαθείς», διότι δεν διέσωσαν την «αληθή προφορά» (pronuntiatio recta) της κλασικής γλώσσας. Το γεγονός ότι το ελληνικό Γένος υπήρξε επί αιώνες υπόδουλο στην Οθωμανική Αυτοκρατορία επέσυρε την περιφρόνηση των λογίων της Δύσεως, οι οποίοι επιχείρησαν τώρα να διορθώσουν την κληρονομηθείσα υστεροβυζαντινή-νεοελληνική προφορά. Κάτι ακόμη που επέτεινε την αντίθεση των Ελλήνων λογίων ήταν ότι η ερασμική προφορά συνοδευόταν από πρότυπο ή σχήμα τονισμού, το οποίο ταίριαζε στα δεδομένα της Λατινικής, διότι στηριζόταν στην ποσότητα της συλλαβής και όχι στον δυναμικό τόνο.
Ο πατέρας της επιστημονικής γλωσσολογίας στην Ελλάδα Γεώργιος Χατζιδάκις υπήρξε ο εισηγητής της νεωτεριστικής προφοράς στη χώρα, αποδεικνύοντας με μεθοδικό τρόπο ότι η προφορά της Ελληνικής είχε μεταβληθεί με την πάροδο των αιώνων. Αν και δεν εισηγήθηκε την εισαγωγή της μεταρρυθμισμένης προφοράς στην ελληνική εκπαίδευση (για πρακτικούς λόγους), εξήγησε ωστόσο ότι η παραθεώρηση της διαφοράς προσέδιδε παραπλανητική εικόνα για τη γλώσσα σε όσους δεν είχαν μελετήσει συστηματικά το θέμα.
Στις ακόλουθες ενότητες θα εξεταστούν τα τεκμήρια που αποδεικνύουν ότι η προφορά της κλασικής γλώσσας διαφέρει σε μεγάλο βαθμό από την προφορά της υστεροβυζαντινής. Μολονότι η ερασμική απόδοση έχει σημαντικές ατέλειες, πολλές από τις οποίες έχουν επισημανθεί σε νεότερες μελέτες, εξακολουθεί να αποτελεί πιο αξιόπιστη προσέγγιση του φωνολογικού συστήματος της Αρχαίας Ελληνικής εν σχέσει με την αντίστοιχη εξελιγμένη νεοελληνική. Μερικά από τα στοιχεία που παρατίθενται στη συνέχεια είχαν ήδη επισημανθεί από τα κείμενα του Εράσμου.
Τεκμήρια της αρχαίας προφοράς.
Οι γνώσεις μας για την επανασύνθεση της αρχαίας προφοράς της κλασικής γλώσσας στηρίζονται στα εξής σημαντικά τεκμήρια:
Τεκμήρια του φωνολογικού συστήματος.
Η ποικιλία των φθόγγων ' που αντιστοιχούν σε νεοελληνική προφορά [i] και των ' με προφορά [o:] και το &lt;ο&gt; με προφορά [ο] θα αποτελούσε αδικαιολόγητη και περιττή πολυτέλεια για την κλασική γλώσσα. Οι περιπτώσεις συγχύσεως από ομοηχία θα ήταν πολλές: "" κ.ά.
Εντούτοις, σοβαρότερα επιχειρήματα προσφέρει αυτή καθ' αυτήν η λειτουργία του φωνολογικού συστήματος και των αλλαγών που παρατηρούνται σε αυτό:
Τεκμήρια από παλαιότερα αρχαιοελληνικά αλφάβητα και διαλέκτους.
Πριν από τη μεταρρύθμιση του Αττικού αλφαβήτου κατά τα Ιωνικά πρότυπα το 403 π.Χ., το σύμβολο Η εχρησιμοποιείτο για να υποδηλώσει τη δασεία (ακριβώς όπως στο Λατινικό και στα περισσότερα σύγχρονα Ευρωπαϊκά αλφάβητα), ενώ ο φθόγγος "η" γραφόταν και αυτός «Ε» (π.χ. τα γνωστά όστρακα «ΘΕΜΙSΘOKLEΣ NEOKLEOΣ» «Θεμιστοκλής Νεοκλέους» ή η λίθινη επιγραφή «HOPOΣ EIMI TEΣ AΓOΡAΣ» «»). Στο παλαιότερο αυτό Αττικό αλφάβητο το γράμμα "Ε" υποδήλωνε τους δύο παραπλήσια προφερόμενους φθόγγους "ε" (βραχύ κλειστό) και "η" (μακρό ημιάνοικτο), ενώ το γράμμα "Ο" τους τρεις παραπλήσια προφερόμενους φθόγγους "ο" (βραχύ κλειστό), "ω" (μακρό ανοικτό) και "ου" (μακρό κλειστό).
Η συχνή δωρική γραφή αντί υποδηλώνει ότι στις δωρικές διαλέκτους το "θ" ίσως προφερόταν όπως το νεοελληνικό "θ" και όχι όπως το αττικό "θ" [tʰ], oπότε με το γράμμα Σ ο γράφων προσπαθούσε να προσεγγίσει τη φωνητική προφορά ενός φθόγγου για τον οποίο δεν υπήρχε εντελώς κατάλληλο σύμβολο. 
Η ομοιότητα αλλα και οι διαφορές στην προφορά των "η" και "α" υποδηλώνεται επίσης από τους διαλεκτικούς τύπους (Αττική, Κοινή και Νεοελληνική).
Τεκμήρια από μεταγραφές άλλων αλφαβήτων.
Αξιοσημείωτη μαρτυρία για την αρχαία προφορά προσφέρει επίσης η απόδοση ελληνικών λέξεων (κυρίως ονομάτων και τοπωνυμίων) σε άλλες γλώσσες, οι οποίες χρησιμοποιούσαν διαφορετικό αλφάβητο. Το τεκμήριο αυτό έχει εντούτοις βοηθητικό και ενισχυτικό ρόλο σε όσα ήδη γνωρίζουμε από τη φωνολογική ανάλυση, η δε χρησιμότητά του εξαρτάται από τις επιλογές που ήταν διαθέσιμες στα άλλα αλφάβητα. Ακολουθούν ορισμένα παραδείγματα από τη λατινική γλώσσα.
Τεκμήρια από τις νεοελληνικές διαλέκτους.
Μαρτυρία τής αρχαίας προφοράς παρέχουν επίσης οι νεοελληνικές διάλεκτοι. Αξιοποιήσιμα στοιχεία παρέχονται κατ’ εξοχήν από τις περιφερειακές διαλέκτους, οι οποίες διασώζουν περισσότερους αρχαϊσμούς: Κατωιταλική, Ποντιακή, Καππαδοκική, Κυπριακή, Τσακωνική. Η αξιολόγηση των στοιχείων, όμως, απαιτεί προσοχή, ώστε να διαχωρίζονται οι αρχαϊσμοί από τους νεωτερισμούς και να μην παραβλέπεται η πιθανότητα ανεξάρτητων ή παράλληλων αλλαγών. Επειδή η Ελληνιστική Κοινή δεν ισοπέδωσε τις κατά τόπους αποκλίσεις, αλλά απέκτησε διαφορετικό τοπικό χρώμα, είναι δυνατόν να εντοπίσουμε διδακτικές επιβιώσεις σε σύγχρονα ακόμη ιδιώματα.
Όταν χρησιμοποιούμε στοιχεία από τις νεοελληνικές διαλέκτους για να επανασυνθέσουμε την αρχαία προφορά, απαιτείται να αποκλείουμε την πιθανότητα φωνητικής αλλαγής, δανεισμού ή απλώς κακής / ελλιπούς γραφής. Επιπλέον, η μαρτυρία ενισχύεται όταν συγκεντρώνονται αποδείξεις από διαλέκτους ή ιδιώματα που ανήκουν στην ίδια ζώνη (δωρικής ή ιωνικής επιρροής).
Τεκμήρια από τη Νέα Ελληνική.
Υπό ορισμένες συνθήκες η σύγχρονη νεοελληνική προφορά διατηρεί ίχνη της αντίστοιχης αρχαίας σε ειδικές θέσεις. Η επιβίωση αρχαϊκών στοιχείων σε τέτοιες περιπτώσεις δεν μπορεί να αιτιολογηθεί με βάση την εξελιγμένη προφορά των φωνημάτων, παρά μόνο σύμφωνα με όσα γνωρίζουμε από την ιστορία της γλώσσας.
Χαρακτηριστικό παράδειγμα αποτελεί η προφορά /ŋg/ ([ɲɟ]) στο συμφωνικό σύμπλεγμα του διπλού "-γγ-" σε λέξεις όπως "άγγελος, συγγενής, αγγίζω / εγγίζω". Αν το "γ" προφερόταν όπως στη Νέα Ελληνική (ως εξακολουθητικός τριβόμενος φθόγγος), αυτό δεν θα δικαιολογούσε την αλλαγή στην εκφορά του διπλού "-γγ-". Το ίδιο συμπέρασμα αντλούμε από την εξελιγμένη προφορά του συμπλέγματος "-νδ-" ως [nd], με αποτέλεσμα να γραφτεί "-ντ-" προκειμένου να σημανθεί η διαφορά: π.χ. "άντρας" (&lt; ', αιτιατική του αρχ. '), "ντύνω" (&lt; ελνστ. ' &lt; αρχ. '), "παντρεύομαι" (&lt; αρχ. ' &lt; φρ. '). Ομοίως εξηγείται η συμπεριφορά του συμπλέγματος "-μβ-", που προφέρθηκε [mb], με αποτέλεσμα να γραφτεί "-μπ-" προκειμένου να σημανθεί η διαφορά: π.χ. "μπαίνω" &lt; αρχ. "".
Τεκμήρια από μαρτυρίες αρχαίων συγγραφέων και σχολιαστών.
Έμμεση μαρτυρία της προφοράς ορισμένων φθόγγων μάς δίνουν τόσο ο Πλάτων και ο Αριστοτέλης όσο και οι μεταγενέστεροι γραμματικοί Διονύσιος ο Θραξ, Διονύσιος ο Αλικαρνασσεύς, ο Ηρωδιανός, ο Πρισκιανός και άλλοι. Οι περιγραφές τους, όμως, συνήθως στερούνται φωνητικής ακρίβειας ή περιέχουν όρους των οποίων η σημασία είναι ασαφής ή δυσδιάκριτη για εμάς. Ακόμη, επειδή οι εν λόγω γραμματικοί δεν είχαν ως επί το πλείστον γνώσεις άλλων γλωσσών πλην της μητρικής τους και αγνοούσαν σπουδαίες παραμέτρους της σύγκρισης γλωσσικών φαινομένων, πολλές φορές αστοχούσαν στην επιλογή παραδειγμάτων και ενσωμάτωναν ανόμοια φωνητικά στοιχεία στην ίδια κατηγορία. Συνεπώς, τα σχόλια που προέρχονται από τέτοιες πηγές έχουν ενισχυτική ή συμπληρωματική αξία, όταν προσφέρουν πληροφορίες που μπορούμε να διασταυρώσουμε και από αλλού.
Τεκμήρια από τη μετρική των ποιητικών κειμένων.
Τα αρχαία ποιητικά κείμενα ακολουθούν ορισμένο μέτρο, το οποίο βασίζεται στη διαδοχή ή εναλλαγή μακρών και βραχειών συλλαβών, ανάλογα με την περίπτωση (π.χ. δακτυλικό, ιαμβικό, τροχαϊκό, αναπαιστικό κτλ.). Αν σε συγκεκριμένη συλλαβή αναμένουμε οπωσδήποτε φωνήεν ορισμένης ποσότητας (μακρό ή βραχύ), αυτό μπορεί να μας προσφέρει ενδείξεις της προφοράς, εφόσον υποστηρίζονται και από τις γνώσεις μας για το φωνολογικό σύστημα της γλώσσας. Επί παραδείγματι, το μέτρο καθιστά σαφές ότι τα μακρά "η, ω" δεν απαντούν (εκτός ελαχίστων εξαιρέσεων) στη θέση βραχείας συλλαβής. Επίσης, διαπιστώνουμε ότι οι δίφθογγοι (γνήσιες ή νόθες, δηλ. προϊόντα αντεκτάσεως) συναντώνται σε θέση μακράς συλλαβής (π.χ. ), πράγμα που δείχνει ότι η ποσότητά τους αντιστοιχούσε περίπου σε μακρό φωνήεν.
Σημαντική είναι η συνεισφορά της μετρικής στα αποκαλούμενα "δίχρονα" φωνήεντα, για τα οποία δυσκολευόμαστε να υποθέσουμε αν είναι μακρά ή βραχέα χωρίς άλλη βοήθεια. Αν όμως σε θέση μακράς συλλαβής συναντήσουμε τύπους όπως ', όχι όμως "φί"'λος", διακρίνουμε αμέσως τη διαφορετική ποσότητα του -ι- στις λέξεις αυτές.
Αναλυτικοί πίνακες προφοράς των αρχαίων ελληνικών φωνημάτων.
Με αφετηρία τα τεκμήρια της ιστορικοσυγκριτικής γλωσσολογίας συμπεραίνουμε με επαληθεύσιμο τρόπο ότι τα φωνήματα της Αρχαίας Ελληνικής προφέρονταν όπως φαίνεται στους ακόλουθους πίνακες:
Προφορά των συμφωνικών φωνημάτων.
Σημείωση: Το σύμβολο # δηλώνει αρκτικό μόρφημα λέξεως.
Προφορά των φωνηεντικών φωνημάτων.
Σημαντικό ρόλο στην προφορά των φωνηέντων της Αρχαίας Ελληνικής παίζει η διάκριση μεταξύ μακρών και βραχέων. Χρησιμοποιώντας ως βάση την Αττική διάλεκτο, όπως αναφέρεται στον πρόλογο, μπορούμε να διακρίνουμε πέντε (5) βραχέα και επτά (7) μακρά φωνήεντα. Είναι δύσκολο να εξακριβωθεί η ακριβής πραγμάτωση των εν λόγω φωνηέντων σε κάθε χρονικό σημείο. Στο παρόν άρθρο ακολουθείται η γενικώς αποδεκτή σχηματοποίηση του W. Sidney Allen (βλ. βιβλιογραφία), η οποία ανταποκρίνεται τόσο στα γλωσσικά όσο και στα κειμενικά δεδομένα.
Συγκριτική νεοελληνική προφορά.
Ο ακόλουθος πίνακας περιέχει τη σημερινή προφορά των φθόγγων της ελληνικής γλώσσας. Η προφορά αυτή αποκαλείται επίσης "βυζαντινή", επειδή προέκυψε από την κανονική φωνολογική εξέλιξη της γλώσσας, εφαρμόζεται δε και στην ανάγνωση των αρχαίων κειμένων. Υπό το φως των ιστορικών πληροφοριών που αναφέρονται στην εισαγωγή θα ονομαζόταν επίσης "ιωτακιστική" (διότι δεν διακρίνει τη διαφορά των φωνημάτων που συνέπεσαν κατόπιν στο μεσαιωνικό και νεοελληνικό /i/), αλλά η συγκεκριμένη ονομασία ανακαλεί τη διαμάχη μεταξύ των οπαδών του Εράσμου και του Γιοχάνες Ρόιχλιν, η οποία δεν έχει πλέον αντικείμενο στη σύγχρονη γλωσσολογία.
Σύγχρονη αποτίμηση και κριτική της ερασμικής προφοράς.
Η ανάπτυξη της συγκριτικής γλωσσολογίας από τον 19ο αι. αύξησε αξιοσημείωτα τις γνώσεις μας για τη φωνολογία της Αρχαίας Ελληνικής. Σε αυτό συνέβαλε επίσης η διεύρυνση των σωμάτων κειμένων που λαμβάνονται υπ' όψιν για την τεκμηρίωση κάθε φωνολογικής θεωρίας, καθώς ανακαλύφθηκαν μη λογοτεχνικοί πάπυροι και επιγραφές λιγότερο τυπικού ύφους. Η μαζική εισροή στοιχείων από συστήματα συγγενών γλωσσών ανέτρεψε επίσης την επί αιώνες κυριαρχούσα αντίληψη, ότι τα Ελληνικά είχαν κατ' ουσίαν την ίδια προφορά από την αρχαιότητα. Οι έννοιες του φωνηεντικού τριγώνου, του συμφωνικού άξονα και οι διαδικασίες μεταβολής που είναι γνωστές ως αφομοίωση, ανομοίωση, αντέκταση, αναδιπλασιασμός κτλ. κατέδειξαν αναντίρρητα ότι οι φωνολογικές αλλαγές (που επηρεάζουν την προφορά) εξαρτώνται από το φωνητικό περιβάλλον, το οποίο ήταν πολύ διαφορετικό από της Νέας Ελληνικής γλώσσας.
Το γεγονός ότι η επιστημονική κοινότητα αποδέχεται τη συνεισφορά τού Εράσμου στον προσδιορισμό τής προφοράς τής Αρχαίας Ελληνικής δεν σημαίνει ότι η ερασμική προφορά είναι απολύτως ακριβής. Όπως συμβαίνει με κάθε σύστημα αποκαταστάσεως, περιέχει συμβάσεις οι οποίες δεν αντιστοιχούν πάντοτε στην εικαζόμενη αρχαία προφορά. Το γνωστό επίγραμμα του Σιμωνίδη τού Κείου για τους νεκρούς τής μάχης των Θερμοπυλών μπορεί να χρησιμεύσει ως παράδειγμα αυτού του σημείου.
Παρατηρήσεις:
Η ερασμική προφορά δεν ταυτίζεται επακριβώς με την επανασυντεθειμένη / αποκατεστημένη αρχαία προφορά, παρ’ ότι βρίσκεται εγγύτερα σε αυτήν από την υστεροβυζαντινή / νεοελληνική αντίστοιχη. Από το δείγμα κειμένου που παρατέθηκε αντιλαμβανόμαστε ότι η ερασμική προφορά που διαμορφώθηκε στα πανεπιστήμια τής Αγγλίας αποδίδει ατελώς την προφορά τής κλασικής Ελληνικής σε αρκετά σημεία. Παραδείγματα:
Συμπεράσματα:
Οι ιστορικοσυγκριτικές σπουδές έχουν συμβάλει στην ικανοποιητική βελτίωση της εικόνας μας για την αρχαία προφορά και την εξέλιξή της. Οι επιγραφικές και παπυρικές μελέτες τού S.T. Teodorsson (1974 κ.εξ.), του Gignac (1976), καθώς και άλλων (βλ. Horrocks 1997), απέδειξαν επιπλέον ότι βασικά χαρακτηριστικά τής ελληνιστικής φωνολογίας, όπως ο ιωτακισμός ή η προστριβοποίηση των ηχηρών κλειστών, είχαν ήδη παρουσιαστεί σε ανεπίσημα κείμενα της κλασικής Ελληνικής. Θεωρείται ότι τα εξελιγμένα αυτά δείγματα αποτελούν μέρος τού λιγότερο προσεγμένου λόγου/ύφους ή της γλώσσας των ομιλητών που ανήκαν σε κατώτερες τάξεις, αλλά δεν είμαστε σε θέση να προσδιορίσουμε σε ποιον βαθμό χρησιμοποιούνταν στον πρότυπο προφορικό λόγο. Αρκετοί γλωσσολόγοι έτειναν στο παρελθόν να υποβαθμίζουν τέτοια στοιχεία, θεωρώντας τα περιθωριακά ή αποσπασματικά, αλλά ο όγκος και η διάχυση των δεδομένων συντείνει σήμερα στην άποψη ότι η ελληνιστική προφορά έχει περισσότερο βάθος χρόνου από όσο αρχικά πιστευόταν και είναι σαφές ότι οι φωνολογικές αλλαγές που άλλαξαν την ηχητική χροιά τής Ελληνικής ξεκίνησαν αρκετά νωρίτερα.
Προς το τέλος τού 19ου αι. ο γλωσσολόγος Γεώργιος Χατζιδάκις εισήγαγε πρώτος τα διδάγματα της συγκριτικής γλωσσολογίας σχετικά με την προφορά. Εντούτοις, μολονότι είναι παραδεκτό ότι η ερασμική προφορά πλησιάζει περισσότερο την αποκατεστημένη αρχαία, δεν υπήρξε ποτέ εισήγηση για υιοθέτησή της από τους Έλληνες λογίους και φοιτητές στην ανάγνωση αρχαίων κειμένων. Οι λόγοι είναι τρεις:
Ο Ιωάννης Σταματάκος, επί πολλά χρόνια καθηγητής τής Αρχαίας Ελληνικής φιλολογίας, συνόψισε ως εξής το ζήτημα:
Επομένως, μολονότι είναι σκόπιμο να παρέχονται στοιχεία τής αρχαίας προφοράς σε όλες τις εκπαιδευτικές βαθμίδες στις οποίες υπάρχει επαφή με το αρχαίο κείμενο, οι γλωσσολόγοι συμφωνούν ότι δεν είναι εφικτό ούτε λογικό να ζητηθεί η χρήση της (ή της προσεγγίζουσας ερασμικής προφοράς) από τον Έλληνα σπουδαστή ή λόγιο.

</doc>
<doc id="45566" url="https://el.wikipedia.org/wiki?curid=45566" title="Επιχείρημα ad baculum">
Επιχείρημα ad baculum



</doc>
<doc id="45567" url="https://el.wikipedia.org/wiki?curid=45567" title="Προσφυγή στην ισχύ">
Προσφυγή στην ισχύ



</doc>
<doc id="45570" url="https://el.wikipedia.org/wiki?curid=45570" title="624 Έκτωρ">
624 Έκτωρ

Ο αστεροειδής Έκτωρ (αγγλικά: Hektor) είναι ο μικρός πλανήτης με αύξοντα αριθμό ανακαλύψεως 624, ο μεγαλύτερος όλων των αστεροειδών της Τρωικής Ομάδας. Ο Έκτωρ ανακαλύφθηκε στις 10 Φεβρουαρίου 1907 από τον Άουγκουστ Κοπφ, που παρατηρούσε από τη Χαϊδελβέργη. Ο Έκτωρ περιφέρεται περί τον Ήλιο σε μέση απόσταση (μεγάλος ημιάξονας της τροχιάς του) 5,2561 αστρονομικών μονάδων ή 786,3 εκατομμυρίων χιλιομέτρων. Η εκκεντρότητα της τροχιάς του Έκτορος είναι e = 0,024, και γενικώς τα στοιχεία της τροχιάς είναι παρόμοια με αυτά του πλανήτη Δία, όπως και για τα υπόλοιπα μέλη της Τρωικής Ομάδας αστεροειδών, αλλά η κλίση της τροχιάς ως προς την εκλειπτική είναι μεγάλη, 18,2 μοίρες. Η ονομασία του προέρχεται από τον ομώνυμο Τρώα ήρωα, μολονότι ο αστεροειδής αποτελεί «ηγούμενο» μέλος της Τρωικής Ομάδας. Αυτό έγινε επειδή υπήρξε ένας από τους πρώτους «τρωικούς» αστεροειδείς που ανακαλύφθηκαν, οπότε δεν είχε εφαρμοσθεί ακόμα ο συγκεκριμένος άτυπος κανόνας Ελλήνων-Τρώων της ονοματοδοσίας.
Οι διαστάσεις του Έκτορος είναι 370×195×205 χλμ., πράγμα που τον καθιστά έναν από τους μεγαλύτερους αστεροειδείς της Κύριας Ζώνης (πιθανώς τον όγδοο μεγαλύτερο σε όγκο) και ένα από τα πιο «μακρόστενα» σώματα του μεγέθους του στο Ηλιακό Σύστημα. Στις 17 Ιουλίου 2006 παρατηρήθηκε στο υπέρυθρο με το τηλεσκόπιο των 10 μέτρων Κεκ II και το σύστημα Προσαρμοστικής Οπτικής του, και βρέθηκαν ενδείξεις ότι το σχήμα του είναι δίλοβο, οπότε μπορεί να είναι στην πραγματικότητα δύο αστεροειδείς που συγκρατούνται σε επαφή από την ελαφρά τους βαρύτητα. Πέρα από αυτό ανιχνεύθηκε ένας δορυφόρος του Έκτορος σε απόσταση περίπου 1.000 χιλιομέτρων από το δίλοβο. Ο δορυφόρος αυτός φαίνεται να έχει διαστάσεις περί τα 12 χιλιόμετρα και ονομάσθηκε προσωρινά S/2006 (624) 1. Τον Μάρτιο του 2017 ο δορυφόρος πήρε την επίσημη ονομασία Σκαμάνδριος από τον ομώνυμο Τρώα ήρωα. Ο Έκτωρ είναι μέχρι σήμερα ο μοναδικός γνωστός διπλός αστεροειδής στην ηγούμενη υποομάδα της Τρωικής Ομάδας. Η μάζα του εκτιμάται στους περίπου 14 τετράκις εκατομμύρια τόνους. Ο Έκτωρ περιστρέφεται γύρω από τον εαυτό του μία φορά κάθε 6 ώρες και 55 λεπτά. Πρόκειται για σώμα με γεωμετρική λευκαύγεια 0,087. Ανήκει στον φασματικό τύπο D των αστεροειδών (σκούροι με κοκκινωπή απόχρωση). Η μέση θερμοκρασία στην επιφάνειά του δεν υπερβαίνει τους –150 °C.

</doc>
<doc id="45571" url="https://el.wikipedia.org/wiki?curid=45571" title="Ηφαίστειο">
Ηφαίστειο

Ηφαίστειο είναι η ανοιχτή δίοδος από το εσωτερικό της Γης (ή άλλου γεωειδούς ουράνιου σώματος) που επιτρέπει την εκροή ή έκρηξη ρευστών πετρωμάτων και αερίων από το εσωτερικό (μανδύας) στην επιφάνεια του στερεού φλοιoύ με τη μορφή λάβας. Η δραστηριότητα αυτή οδηγεί στη δημιουργία ενός βουνού, το οποίο στην καθημερινή γλώσσα ονομάζουμε ηφαίστειο. Τα ηφαίστεια μελετά ένας ιδιαίτερος κλάδος της επιστήμης της Γεωλογίας, η Ηφαιστειολογία.
Ετυμολογία.
Ο όρος ηφαίστεια όρη και αργότερα απλώς ηφαίστεια ετυμολογείται από τον Θεό της φωτιάς και της μεταλλουργίας, Ήφαιστο, καθώς πιστευόταν πως μέσα σε αυτά βρισκόταν το σιδηρουργείο του.
Περιοχές σχηματισμού.
Τα ηφαίστεια πάνω στη Γη βρίσκονται συνήθως εκεί όπου δύο ή τρεις τεκτονικές πλάκες συγκρούονται ή απομακρύνονται: Μία μεσοωκεάνεια ράχη ή οροσειρά, όπως στο μέσο του Ατλαντικού Ωκεανού, δίνει παραδείγματα ηφαιστείων από «αποκλίνουσες πλάκες», ενώ ο Ειρηνικός Ωκεανός με το «Δαχτυλίδι της φωτιάς» προσφέρει παραδείγματα ηφαιστείων από «συγκλίνουσες πλάκες». Αντιθέτως, ηφαίστεια δεν δημιουργούνται εκεί όπου δύο τεκτονικές πλάκες κινούνται πλευρικά η μία ως προς την άλλη. Ηφαίστεια μπορούν, επίσης, να σχηματισθούν όπου υπάρχει διάταση του γήινου φλοιού ή όπου ο φλοιός είναι πολύ λεπτός, όπως στην κοιλάδα του Αφρικανικού Ρήγματος. Τέλος, τα ηφαίστεια προκαλούνται πάνω από σημεία στα οποία ο μανδύας της Γης έχει ανοδικά ρεύματα, τα αποκαλούμενα «θερμά σημεία» ("hot spots"), που μπορεί να βρίσκονται μακριά από τα όρια των τεκτονικών πλακών, όπως είναι τα νησιά της Χαβάης. Τέτοια ηφαίστεια βρίσκονται και σε άλλους πλανήτες ή μεγάλους δορυφόρους στο Ηλιακό Σύστημα.
Το ηφαίστειο ως βουνό.
Η συνηθισμένη εικόνα ενός ηφαιστείου είναι ένα βουνό με κωνικό σχήμα, που στις εκρήξεις του χύνει λάβα, εκτοξεύει πέτρες, στάχτη και δηλητηριώδη ή μη αέρια από τον κρατήρα στην κορυφή του. Η πραγματικότητα βέβαια είναι πιο πολύπλοκη, καθώς αυτός είναι ένας μόνο τύπος ηφαιστείου. Κάποια ηφαίστεια π.χ. έχουν ακανόνιστους θόλους λάβας (χαρακτηριστικό παράδειγμα τέτοιου (σβησμένου) ηφαιστείου ο λόφος στον οποίο είναι κτισμένη η πόλη του Πόρου) για κορυφές αντί για κεντρικό κρατήρα, ενώ άλλα παρουσιάζουν τη γεωμορφολογία ενός υψίπεδου. Οι δίοδοι από όπου εξέρχεται το υλικό από το εσωτερικό μπορούν να βρίσκονται οπουδήποτε στο υψίπεδο αυτό. Πολλές από αυτές τις διόδους δημιουργούν τους δικούς τους μικρότερους κώνους, έτσι ώστε να έχουμε δευτερεύοντα ηφαίστεια πάνω σε ένα μεγάλο, όπως συμβαίνει στη Χαβάη.
Οι δύο βασικοί τύποι ηφαιστείων από γεωλογικής πλευράς είναι τα:
ενώ διάφορα άλλα είδη είναι:
και σε παγωμένα ουράνια σώματα, όπως ο Τρίτωνας και ο Εγκέλαδος, τα κρυοηφαίστεια ("cryovolcanoes") ή ηφαίστεια πάγου.
Τα ηφαίστεια λάσπης απαρτίζουν μία ειδική ξεχωριστή κατηγορία.
Ενεργά και σβησμένα ηφαίστεια.
Ένα ηφαίστειο χαρακτηρίζεται ως ενεργό αν έχει καταγραφεί κάποια δραστηριότητά του κατά τη διάρκεια των ιστορικών χρόνων. Αντίθετα, αν έχει διαπιστωθεί η ύπαρξη κάποιου ηφαιστείου, αλλά δεν υπάρχει καμία καταγραφή δραστηριότητάς του στους ιστορικούς χρόνους, το ηφαίστειο χαρακτηρίζεται ως σβησμένο ή νεκρό.
Το γεγονός ότι ένα ηφαίστειο καταγράφεται ως σβησμένο, δεν σημαίνει ότι στο μέλλον δεν μπορεί να μεταπέσει στην κατηγορία των ενεργών. Είναι, επίσης, δυνατό να δημιουργηθεί ηφαίστειο σε περιοχή που πριν δεν υπήρχε. Χαρακτηριστικό παράδειγμα είναι το ηφαίστειο Παρικουτίν στο Μεξικό, το οποίο ξεκίνησε ως ρωγμή του εδάφους σε χωράφι με καλαμπόκι στις 20 Φεβρουαρίου 1943 και παρέμεινε ενεργό ως το 1952. Κατά την περίοδο που υπήρξε ενεργό, δημιούργησε κώνο ύψους 420 μέτρων.
Σεισμοί που γίνονται στην περιοχή σβησμένου ηφαιστείου, μπορεί να είναι προμήνυμα ότι το ηφαίστειο θα ξαναγίνει ενεργό. Χαρακτηριστικό παράδειγμα είναι το ηφαίστειο του ιαπωνικού νησιού Σακουρατζίμα, όπου το 1914 σημειώθηκαν 417 σεισμικές δονήσεις σε 30 ώρες, πριν συμβεί η μεγάλη έκρηξη.
Ένα από τα σημαντικότερα σήμερα ενεργά ηφαίστεια του κόσμου, λόγω θέσεως, είναι το ηφαίστειο Έρεβος (πρόκειται για το νοτιότερο ηφαίστειο της Γης). Βρίσκεται στην Ανταρκτική, περιλαμβάνεται στο λεγόμενο «δακτύλιο της φωτιάς» του Ειρηνικού και από το 1972 είναι σε συνεχή ενεργή κατάσταση.
Επίδραση των ηφαιστείων στη ζωή μας.
Τα ηφαίστεια είναι γνωστά για τις φοβερές τους εκρήξεις, οι οποίες προκαλούν πολλές φορές σεισμούς, και αντιμετωπίζονται από τους περισσότερους ανθρώπους σαν ένα φοβερό, επικίνδυνο και βλαβερό φυσικό φαινόμενο. Πράγματι, οι ηφαιστειακές εκρήξεις αποτελούν συχνά πρόβλημα και μπορεί να έχουν τρομερές επιπτώσεις τόσο σε ανθρωπινές ζωές και στην οικονομία όσο και στο περιβάλλον. Από την άλλη πλευρά, πολλές φορές τα ηφαίστεια αποτελούν ισχυρή πηγή πλούτου για τους ντόπιους κατοίκους των τόπων όπου βρίσκονται: Οι γεωργικές καλλιέργειες (η γη γύρω από τα ηφαίστεια είναι ιδιαίτερα εύφορη) και η εξόρυξη ηφαιστειογενών ορυκτών και μεταλλευμάτων είναι οι κύριες οικονομικές δραστηριότητες που αναπτύσσονται γύρω από την ηφαιστειακή δραστηριότητα. Σε άλλες περιπτώσεις τα ηφαίστεια είναι δυνατή πηγή τουρισμού, όπως για παράδειγμα το ηφαίστειο της Σαντορίνης το οποίο δέχεται χιλιάδες τουρίστες κάθε χρόνο. Σπανίως, η ηφαιστειακή δράστηριότητα μπορεί να χρησιμοποιηθεί για την παραγωγή γεωθερμικής ενέργειας.

</doc>
<doc id="45573" url="https://el.wikipedia.org/wiki?curid=45573" title="Ναυτικό δίκαιο">
Ναυτικό δίκαιο

Ναυτικό Δίκαιο ή Εμπορικό Ναυτικό Δίκαιο (Maritime Law) χαρακτηρίζεται το σύνολο των Κανόνων που ρυθμίζουν τις σχέσεις που ανάγονται στο ναυτικό ή θαλάσσιο εμπόριο, στη ναυσιπλοΐα και στη ναυτιλία γενικότερα.
Το Ναυτικό Δίκαιο είναι ένας ιδιόμορφος κλάδος του Εμπορικού Δικαίου που ρυθμίζει αφενός μεν θέματα προστασίας του δημοσίου συμφέροντος και του κοινωνικού συνόλου που εξ αυτών και χαρακτηρίζεται ως Δημόσιο Ναυτικό Δίκαιο και αφετέρου σε θέματα προστασίας ιδιωτικών σχέσεων και συμφερόντων για τα οποία και χαρακτηρίζεται Ιδιωτικό Ναυτικό Δίκαιο. Από τις παραπάνω διακρίσεις το μεν
Α) Δημόσιο Ναυτικό Δίκαιο διακρίνεται επιμέρους σε:
Β) Ιδιωτικό Ναυτικό Δίκαιο που διακρίνεται και σε επιμέρους
Ελληνική νομοθεσία.
Δημόσιο Ναυτικό Δίκαιο: Επειδή οι διατάξεις του εν λόγω Δικαίου περιλαμβάνονταν διασπαρμένες σε διάφορα νομοθετήματα μερικά των οποίων ίσχυαν από της σύστασης του Ελληνικού Κράτους (π.χ. ΒΔ της 14 Νοεμβρίου 1836 "περί αστυνομίας εμπορικής ναυτιλίας") και οι οποίες πλέον δεν ανταποκρίνονταν στις σύγχρονες συνθήκες της ναυτιλίας, αποφασίσθηκε η προσαρμογή και κωδικοποίησή τους σε ενιαίο σύνολο το οποίο και απετέλεσε τον Κ.Δ.Ν.Δ., (Ν.Δ. 187/73).
Ιδιωτικό Ναυτικό Δίκαιο: Ομοίως όπως προηγούμενα οι διατάξεις του Ιδιωτικού Ναυτικού Δικαίου μετά από αναθεώρηση και εκσυγχρονισμού περιελήφθησαν στον Κ.Ι.Ν.Δ. (Ν.3816/58) που από 1 Σεπτεμβρίου 1958 τέθηκε σε ισχύ.
Βιβλιογραφία.
- "Το δίκαιο της θάλασσας", Νικόλαος Μ. Πουλαντζάς, Εκδοτικός ΣΤΑΜΟΥΛΗ Α.Ε., 2007, 280 σελίδες, ISBN 978-9603517023
Πρόσφατα γαλλικά βιβλία:
- "Droits maritimes" (Θαλάσσια δικαιώματα), Jean-Pierre BEURIER (Επιμέλεια:), Εκδόσεις Dalloz-Sirey (Παρίσι), 2η έκδοση 2008, 1216 σελίδες, ISBN 978-2-247-07775-5
- "Cours de droit maritime" (Μαθήματα ναυτικού δικαίου), Pierre ANGELELLI και Yves MORETTI, Εκδόσεις InfoMer (Rennes, Γαλλία), 2008, 350 σελίδες, ISBN 978-2-913596-37-5
- "Introduction au droit maritime" (Εισαγωγή στο ναυτικό δίκαιο), Cécile DE CET BERTIN, Εκδόσεις Ellipses (Παρίσι), 2008, 160 σελίδες, ISBN 978-2-729835-87-3

</doc>
<doc id="45574" url="https://el.wikipedia.org/wiki?curid=45574" title="A Posteriori (Enigma)">
A Posteriori (Enigma)

A Posteriori είναι ο τίτλος του 6ου στούντιο άλμπουμ των Enigma.
Κυκλοφορία.
Οι πρώτες επίσημες πληροφορίες για την κυκλοφορία του άλμπουμ δόθηκαν στις 18 Ιουλίου του 2006 μέσω του Ίντερνετ. Ήδη όμως από το 2005 είχε κυκλοφορήσει ένα single, το "Hello and Welcome", κομμάτι το οποίο συμπεριλήφθηκε τελικά στο επόμενο άλμπουμ.
Πωλήσεις.
Το άλμπουμ έφτασε στη θέση #3 του "USA Billboard Top Electronic Albums" ενώ η ίδια θέση ήταν η καλύτερη που πέτυχε και στην Ελλάδα.

</doc>
<doc id="45575" url="https://el.wikipedia.org/wiki?curid=45575" title="Δικαίωμα">
Δικαίωμα

Ο όρος δικαίωμα αναφέρεται γενικά είτε σε ηθικό δικαίωμα, το οποίο θεμελιώνεται σε ηθικές αρχές, είτε σε νομικό δικαίωμα, το οποίο κατοχυρώνεται από το νόμο. Τα νομικά δικαιώματα είναι εξουσίες (και ελευθερίες) οι οποίες παρέχονται από το δίκαιο εις τα πρόσωπα προς επιδίωξη και πραγματοποίηση διαφόρων βιοτικών τους συμφερόντων και επιβάλλονται (προστατεύονται) από το νόμο.
Οι τέσσερις τύποι δικαιωμάτων του Hohfeld.
Η πιο συνηθισμένη αφετηρία για τον προσδιορισμό της έννοιας του δικαιώματος είναι σύμφωνα με την ανάλυση του Αμερικάνου δικαστικού Wesley Hohfeld (1879-1918). Σύμφωνα με τον Hohfeld η φράση ότι «ένα πρόσωπο Α έχει το δικαίωμα Χ» μπορεί να σημαίνει τέσσερα διαφορετικά πράγματα:
(i) Αξίωση του Α ότι κάποιος άλλος Β να ενεργήσει με κάποιο τρόπο. Ο άλλος έχει τότε την αντίστοιχη υποχρέωση. Για παράδειγμα το δικαίωμα του ιδιοκτήτη να απαγορεύει την είσοδο στο κτήμα του ισοδυναμεί με υποχρέωση των άλλων να μην εισέρχονται χωρίς άδεια.
(ii) Ελευθερία του Α να ενεργήσει με κάποιο τρόπο. Το οποίο ισοδυναμεί και με έλλειψη-υποχρέωσης του Α να μην-κάνει το Χ.
(iii) Εξουσία ή δυνατότητα επιβολής ότι θα γίνει το Χ. Για παράδειγμα ο καπετάνιος ενός πλοίου έχει το δικαίωμα ή εξουσία να βάλει ένα ναύτη να πλύνει το κατάστρωμα. Η διαφορά με την αξίωση τύπου (i), η οποία είναι σύμφωνα με τον Hohfeld «πρώτου βαθμού» δικαίωμα, είναι ότι το δικαίωμα ως εξουσία αφορά «δεύτερου βαθμού» δυνατότητα ενός προσώπου να καθορίζει ένα δεδομένο σύνολο δικαιωμάτων και υποχρεώσεων του ίδιου και άλλων.
(iv) Ασυλία ότι ο Α δεν υπόκειται στην εξουσία ή αρμοδιότητα κάποιου άλλου ως προς το Χ. Η διαφορά με την ελευθερία τύπου (ii) είναι, ομοίως, ότι δεν αφορά «πρώτου βαθμού» ελευθερία ως προς συγκεκριμένη πράξη αλλά «δεύτερου βαθμού» έλλειψη αρμοδιότητας ως προς ένα πεδίο πράξεων.
Αρνητικά και θετικά δικαιώματα.
Σύμφωνα με τη διάκριση σε αρνητικά και θετικά δικαιώματα, θετικά είναι αυτά που επιτρέπουν ή κάνουν υποχρεωτική κάποια πράξη, ενώ αρνητικά είναι αυτά που επιτρέπουν ή κάνουν υποχρεωτική την αποχή από κάποια πράξη. Σημειώνεται ότι να επιτρέπεται κάποια πράξη ή να επιτρέπεται αποχή από κάποια πράξη ισοδυναμεί με δικαίωμα ελεύθερης επιλογής (πράξης ή αποχής από πράξη αντίστοιχα). Ενώ η υποχρεωτική αποχή από κάποια πράξη ισοδυναμεί φυσικά με απαγόρευση της.
Για παράδειγμα, το αρνητικό δικαίωμα στη ζωή αναφέρεται σε απαγόρευση αφαίρεσης της ζωής οποιουδήποτε προσώπου (π.χ. ως προς το κράτος απαγορεύει την θανατική ποινή). Ενώ το θετικό δικαίωμα στη ζωή αναφέρεται σε ενέργειες παροχής προστασίας της ζωής κάποιου προσώπου.
Κατηγορίες δικαιωμάτων.
Μια ενδεικτική αλλά όχι κοινώς αποδεκτή ή πλήρης κατηγοριοποίηση των βασικών δικαιωμάτων είναι η εξής: θεμελιώδη ανθρώπινα δικαιώματα (όπως το δικαίωμα στη ζωή και την προσωπική ασφάλεια), ατομικά ή αστικού χαρακτήρα δικαιώματα (όπως το δικαίωμα στην ιδιοκτησία), πολιτικά δικαιώματα (όπως το δικαίωμα εκλέγειν και εκλέγεσθαι) και κοινωνικά δικαιώματα (όπως το δικαίωμα στην εργασία, το δικαίωμα στην εκπαίδευση και το δικαίωμα πρόσβασης σε υπηρεσίες υγείας).
Αστικά δικαιώματα - ορισμός.
Δικαίωμα (right) λέγεται η υπό του Δικαίου παρεχόμενη σε πρόσωπο εξουσία προς προστασία του έννομου συμφέροντός του. 
Την εξουσία αυτή του προσώπου που αναγνωρίζει ο νόμος, απορρέει, επιβάλλεται, προστατεύεται και επανορθώνεται (σε περίπτωση προσβολής του) από τον ίδιο τον νόμο.&lt;br&gt;
Αντίστοιχη έννοια του δικαιώματος, από τρίτους, είναι η "υποχρέωση" είτε πάντων προς αποχή ενέργειας που μπορεί να προσβάλει το "δικαίωμα" όπως σε εμπράγματα δικαιώματα, είτε ορισμένων προσώπων σε πράξεις ή παραλήψεις επί ενοχικών δικαιωμάτων.
Δικαιώματα όμως και υποχρεώσεις δημιουργούνται επίσης και στις ιδιωτικές συμφωνίες (συμβάσεις) μεταξύ προσώπων. Το ότι αυτά έχουν ως πηγή, ιδιωτική συμφωνία και όχι Νόμο δεν σημαίνει πως ο σεβασμός, αφενός, προς το δικαίωμα και αφετέρου η εκτέλεση της υποχρέωσης εξαρτώνται μόνο από τη "καλή θέληση" των μερών της σύμβασης. Γι΄ αυτό και το Δίκαιο θεωρεί την ιδιωτική αυτή συμφωνία Νόμο.
Διάκριση αστικών δικαιωμάτων.
Α. Περιουσιακά δικαιώματα:
B. Μη περιουσιακά δικαιώματα:
Άσκηση δικαιώματος.
Άσκηση δικαιώματος ονομάζεται η εκτέλεση της εξουσίας που παρέχεται σ΄ αυτό τούτο το δικαίωμα. Η άσκηση αυτή γίνεται με ποικίλους τρόπους όπως αυτός που έχει την κυριότητα απολαμβάνει του πράγματος είτε με χρήση είτε με την κάρπωσή του. Άλλος τρόπος είναι η μεταβίβαση κυριότητας ή και η δικαστική επιδίωξη αυτών.
Κτήση δικαιώματος.
Η κτήση δικαιώματος είναι ο σύνδεσμος ενός δικαιώματος με ένα πρόσωπο. Η κτήση οποιουδήποτε δικαιώματος διακρίνεται σε "πρωτότυπη" και σε "παράγωγη".
Παραγραφή δικαιώματος.
Ο Νόμος εκτός της προστασίας που παρέχει υπέρ του υποκειμένου του δικαιώματος, πολλές φορές συμβαίνει να δρα και εναντίον του. Τέτοια περίπτωση είναι η παραγραφή. Είναι γεγονός πως το Δίκαιο δια της παραγραφής επιδιώκει είτε ν΄ αποκλείσει την επιδίωξη άσκησης δικαιώματος, που επί μακρόν χρόνο παρέλειψε ο δικαιούχος (απραξία), είτε για να εδραιώσει μία από μακρού υφιστάμενη κατάσταση, απονέμοντας έτσι σ΄ αυτή προστασία.&lt;br&gt; 
Συνεπώς όπως και να ΄χει η Παραγραφή αποτελεί απώλεια δικαιώματος.
Εκ των παραπάνω συνάγεται ότι η Παραγραφή είναι το σύνολο των νομικών θεσμών με τους οποίους μια πραγματική κατάσταση μεταβάλλεται σε νομική. Ανάλογα λοιπόν προς το αποτέλεσμα που αυτή οδηγεί η παραγραφή διακρίνεται σε δύο κατηγορίες:
Προσβολή δικαιώματος.
Ως προσβολή δικαιώματος χαρακτηρίζεται ποιαδήποτε πράξη ή ακόμη και παράλειψη του υπόχρεου ή σε περίπτωση απολύτων δικαιωμάτων οποιουδήποτε τρίτου, που είναι αντίθετη με το περιεχόμενο του δικαιώματος όπως για παράδειγμα η μη πληρωμή ληξιπρόθεσμου δανείου, ή η κατάληψη και κατοχή πράγματος που δεν ανήκει στον καταληψία.
Σε περίπτωση τέτοιας προσβολής η προστασία του δικαιώματος μπορεί να γίνει είτε δικαστικά είτε εξώδικα.
Υποκείμενο δικαιωμάτων.
Αφότου το Δίκαιο δημιουργήθηκε για τον άνθρωπο προκειμένου να ρυθμίζει τις μεταξύ των ομοίων του σχέσεις επόμενο είναι έκαστος των ανθρώπων ν΄ αναγνωρίζεται ως υποκείμενο του δικαίου πρόσωπο.
Πρόσωπα όμως στο Δίκαιο δεν θεωρούνται μόνο αυτοί οι ίδιοι άνθρωποι αλλά και διάφορες ενώσεις περισσοτέρων ανθρώπων που επιδιώκουν κοινό έννομο σκοπό προς την θεραπεία των αναγκών τους. Έτσι διακρίνονται δύο είδη προσώπων:

</doc>
<doc id="45577" url="https://el.wikipedia.org/wiki?curid=45577" title="A Posteriori">
A Posteriori



</doc>
<doc id="45582" url="https://el.wikipedia.org/wiki?curid=45582" title="Σάο Πάολο">
Σάο Πάολο

Το Σάο Πάολο, ορθότερα Σάο Πάουλο (πορτογαλικά: "São Paulo", Άγιος Παύλος) είναι η πρωτεύουσα της πολιτείας του Σάο Πάολο στη νοτιοανατολική Βραζιλία. Βρίσκεται στο νότιο ημισφαίριο (γεωγραφικό πλάτος 23°32'36"Β και γεωγραφικό μήκος 46°37'59"Δ) σχεδόν πάνω στον Τροπικό του Αιγόκερω, σε απόσταση 400 χλμ. από το Ρίο ντε Τζανέιρο, και 1.030 χλμ. από την ομοσπονδιακή πρωτεύουσα Μπραζίλια. 
Πληθυσμιακά και αλλά στοιχεία της πόλης.
Αν και το επίσημο όνομα της πόλης είναι Σάο Πάολο ντε Πιρατίνιγκα, σήμερα είναι περισσότερο γνωστή ως Σάο Πάολο. Η συνολική έκτασή της είναι 1.523 τ.χλμ. και ο πληθυσμός της υπερέβαινε τα 11 εκατομμύρια το 2010. Πρόκειται για τη μεγαλύτερη και πιο πυκνοκατοικημένη πόλη στο νότιο ημισφαίριο. Εντούτοις, αν συμπεριληφθούν οι πολλές παρακείμενες μητροπολιτικές πόλεις, όπως η Μπαϊσαδα Σαντίστα, το Σάο Ζοζέ ντος Κάμπος, η Καμπίνας, η Σοροκάμπα κ.ά της ευρύτερης μητροπολιτικής περιοχής της ομώνυμης πολιτείας (Complexo metropolitano expandido de São Paulo), ο πληθυσμός φθάνει τα 29 εκατομμύρια κατοίκους, περισσότερους από οποιαδήποτε άλλη μητροπολιτική περιοχή στον κόσμο, εκτός του Τόκιο, που αριθμεί 35 εκατομμύρια (πηγή: IBGE). Συνέπεια αυτού είναι η περιοχή να διαμορφώνει μία αστική ζώνη μεγαλούπολης ("megalopolis"), με το Ρίο ντε Τζανέιρο και τη Βόλτα ρεντόντα. Ο δε συνολικός πληθυσμός της ομώνυμης πολιτείας υπερβαίνει τα 40 εκατομμύρια.
Δημογραφικά στοιχεία.
Ο πληθυσμός της Πόλης του Σάο Πάολο είναι πολυπολιτισμικός αλλά όχι ιδιαίτερα πολυφυλετικός. Το μεγαλύτερο μέρος του πληθυσμού είναι ευρωπαϊκής καταγωγής με ιδιαίτερα έντονο το ιταλικό στοιχείο, το πορτογαλικό αλλά και το γερμανικό και γαλλικό. Αλλά και το αφρικανικό στοιχείο βρίσκεται αλλά σε μικρότερους αριθμούς. Τέλος υπάρχει πάντα η παρουσία των ιθαγενών Βραζιλιάνων ινδιάνων οι οποίοι όμως χάνονται μέσα στον τεράστιο πληθυσμό της πόλης. Υπάρχει μία σημαντικότατη ιαπωνική κοινότητα η οποία είναι η μεγαλύτερη στον κόσμο και αποτελεί τη μεγαλύτερη συγκέντρωση ιαπωνικού πληθυσμού εκτός Ιαπωνίας. Υπάρχει επίσης μία σημαντικότατη κοινότητα Αράβων από διάφορες χώρες όπως ο Λίβανος και η Συρία. Όλα αυτά τα πληθυσμιακά στοιχεία και πολλά ακόμη μεμονωμένα αποτελούν τον δημογραφικό χάρτη του Σάο Πάολο και συνθέτουν την ξεχωριστή προσωπικότητα αυτής της μοναδικής πόλης. Η πόλη έχει πολύ έντονους ρυθμούς και το κυκλοφοριακό χάος κάνει έντονα την εμφάνισή του με τα εκατομμύρια αυτοκίνητα να κυκλοφορούν στους δρόμους. Η πόλη ζει στους ρυθμούς της παραγωγής και της εργασίας και έχει αποκτήσει την δική της συντηρητική προσωπικότητα. Στο Σάο Πάολο πάνε όσοι θέλουν να σταδιοδρομήσουν και να εργαστούν και όχι για να διασκεδάσουν παρ ότι η πόλη έχει έντονη νυχτερινή ζωή και προσφέρει όλες τις μορφές διασκέδασης. Στη συνείδηση των Βραζιλιάνων αλλά και των ξένων το Σάο Πάολο είναι και παραμένει η πόλη της βιομηχανίας. Ο πλούτος είναι έντονος αλλά υπάρχουν και οι συνοικίες των φτωχών οι οποίες αποτελούνται από παράγκες πρόχειρα φτιαγμένες και καταλαμβάνουν αρκετά μεγάλες περιοχές. Σε καμία όμως περίπτωση δεν μπορούν να συγκριθούν με τις παραγκουπόλεις του Ρίο Ντε Τζανέιρο αν και εκεί οι παραγκουπόλεις αποτελούν ειδική περίπτωση και μοναδικό φαινόμενο όχι μόνο για τη Βραζιλία αλλά και για ολόκληρο τον κόσμο. Το Σάο Πάολο είναι μία ασφαλής και προβλέψιμη πόλη, για τα δεδομένα της Βραζιλίας, αλλά και ο ξένος επισκέπτης δεν θα αισθανθεί κίνδυνο και αν είναι καλά ενημερωμένος δεν θα αντιμετωπίσει εκπλήξεις.
Βιομηχανικό τρίγωνο της Βραζιλίας.
Οι πόλεις του Σάο Πάολο, του Ρίο Ντε Τζανέιρο και της ομοσπονδιακής πρωτεύουσας Μπραζίλια σχηματίζουν ένα τρίγωνο το οποίο είναι παγκοσμίως γνωστό ως το βιομηχανικό τρίγωνο της Βραζιλίας. Εκεί βρίσκεται η καρδιά της βιομηχανίας της Βραζιλίας. Είναι χαρακτηριστικό ότι η βιομηχανική παραγωγή του συγκροτήματος της πόλης του Σάο Πάολο είναι μεγαλύτερη από τη βιομηχανική παραγωγή όλων των χωρών της λατινικής Αμερικής μαζί. Πρόκειται για μία από τις μεγαλύτερες βιομηχανικές πόλεις στον κόσμο. Στο Σάο Πάολο είναι εγκατεστημένες περισσότερες από πενήντα χιλιάδες επιχειρήσεις και εργοστάσια παραγωγής βιομηχανικών προϊόντων. Εξ άλλου στο Σάο Πάολο βρίσκεται το κέντρο της αυτοκινητοβιομηχανίας της Βραζιλίας. Δεκάδες δισεκατομμύρια δολάρια διακινούνται στη χρηματαγορά του Σάο Πάολο το δε χρηματιστήριο είναι από τα μεγαλύτερα στον κόσμο. Η πόλη ακόμα φημίζεται για το πρωτοποριακό μετρό της το οποίο θεωρείται από τα κορυφαία στον κόσμο. Στην πόλη Σάο Ζοζέ ντος Κάμπος του συγκροτήματος της πόλης του Σάο Πάολο έχει την έδρα της μία από τις μεγαλύτερες βιομηχανίες κατασκευής αεροσκαφών στον κόσμο, η παγκοσμίως γνωστή embraer ("industria aeronautica brasileira"). 
Οι κάτοικοι του Σάο Πάολο καλούνται "Paulistanos", ενώ οι κάτοικοι γενικότερα της ομώνυμης Πολιτείας "Paulistas".
Εμπορικό κέντρο, πολιτισμός και πανεπιστήμια.
Πρόκειται για μια αχανή πόλη το εμπορικό κέντρο της οποίας ονομάζεται εκ του σχήματος ανάπτυξης "Triângulo" (εμπορικό τρίγωνο). Το κεντρικότερο σημείο όμως είναι η Πλατεία της Δημοκρατίας (Πράσα ντε Ρεπούμπλικα) με πολλά ξενοδοχεία, εστιατόρια και ουρανοξύστες. Το ιστορικό τμήμα της πόλης είναι το νότιο, με σημαντικά κτίρια, πάρκα και εκκλησίες. Το Σάο Πάολο μαζί με το Ρίο ντε Τζανέιρο αποτελούν τις μεγαλύτερες πόλεις του πνεύματος και του πολιτισμού στη Βραζιλία. Ένας μεγάλος αριθμός Πανεπιστημίων έχουν έδρα το Σάο Πάολο μεταξύ των οποίων το Πανεπιστήμιο Σάο Πάολο (1934), το Πανεπιστήμιο Μακένζυ, που δημιουργήθηκε από Πρεσβυτεριανούς των ΗΠΑ το 1870, το Βατικάνιο ή Ποντιφίσιαλ Καθολικό Πανεπιστήμιο του Σάο Πάολο (1946) και το Πανεπιστήμιο Παολίστα (1972).
Μουσεία και εκθέσεις.
Σημαντική θέση κατέχει επίσης στη πόλη το φημισμένο Μουσείο του Σάο Πάολο με μεγάλες συλλογές της δυτικής τέχνης στη Λατινική Αμερική με έργα των Πάμπλο Πικάσο, Ρέμπραντ, Κλωντ Μονέ και Βίνσεντ βαν Γκογκ. Επίσης άλλα σημαντικά μουσεία της πόλης είναι το Μουσείο Μοντέρνας Τέχνης, το Μουσείο Λαϊκής Τέχνης, το Αεροναυτικό Μουσείο, και ο Οίκος των Μπαντεϊράντε. Στο Σάο Πάολο διοργανώνεται επίσης κατά τα τελευταία χρόνια η ομώνυμη διεθνής έκθεση Σάο Πάολο Μπιενάλ από τον Οκτώβριο μέχρι τον Δεκέμβριο. Επίσης παγκοσμίως φημισμένη είναι η έκθεση αυτοκινήτου του Σάο Πάολο η οποία φέρνει χιλιάδες επισκέπτες από όλο τον κόσμο κάθε χρόνο. Ένα άλλο σημαντικό γεγονός που λαμβάνει χώρα στην πόλη του Σάο Πάολο είναι οι αγώνες της Φόρμουλα 1 οι οποίοι διεξάγονται στο σύγχρονο αυτοκινητοδρόμιο του Σάο Πάολο. 

</doc>
<doc id="45583" url="https://el.wikipedia.org/wiki?curid=45583" title="Ιεοβά">
Ιεοβά



</doc>
<doc id="45585" url="https://el.wikipedia.org/wiki?curid=45585" title="Ιεχουά">
Ιεχουά



</doc>
<doc id="45586" url="https://el.wikipedia.org/wiki?curid=45586" title="Ιαβέ">
Ιαβέ



</doc>
<doc id="45587" url="https://el.wikipedia.org/wiki?curid=45587" title="Ιαουέ">
Ιαουέ



</doc>
<doc id="45589" url="https://el.wikipedia.org/wiki?curid=45589" title="A posteriori">
A posteriori

Ο λατινικός όρος «a posteriori», (ελληνικά: «εκ των υστέρων»), χρησιμοποιείται στην Φιλοσοφία σε αντίθεση του λατινικού όρου «a priori», (ελληνικά: «εκ των προτέρων»), για να προσδιορίσει έναν ειδικό τύπο σχολαστικής γνώσης. Ο ακριβής ορισμός του είναι ζωτικής σημασίας στη Γνωσιολογία, δηλαδή την μελέτη της γνώσης. Η φιλοσοφική εξέλιξη του όρου καθώς και οι διενέξεις αναφορικά με τον ορισμό του και την χρήση του καθιστούν δύσκολη την επεξήγησή του.
Απλουστευμένος ορισμός του a posteriori γνώση είναι η γνώση που αποκτάται εμπειρικά και εξαρτάται από αυτήν την εμπειρία.

</doc>
<doc id="45592" url="https://el.wikipedia.org/wiki?curid=45592" title="Νταρούκ">
Νταρούκ

Νταρούκ ή Νταρούγκ ή γλώσσα του Σίδνευ (Sydney Language) είναι μια γλώσσα των Αυστραλιανών Αβοριγίνων που έχει εκλείψει. Παρότι ο όρος «Νταρούκ» σήμαινε αρχικά τη διάλεκτο που μιλούσε η ομώνυμη φυλή, σήμερα περιλαμβάνει και τις διαλέκτους των Εόρα (Eora) και των Καμεράιγκαλ (Cammeraygal).
Γραμματική.
Τα ρήματα της Νταρούκ έχουν μόνο δυο χρόνους, μελλοντικό και μη-μελλοντικό.
Λέξεις Νταρούκ στην Αγγλική.
Η Νταρούκ έχει δανείσει πολλές λέξεις στην αγγλική της Αυστραλίας, και αρκετές χρησιμοποιούνται διεθνώς. Οι περισσότερες εννοούν ζώα ιθαγενή της Αυστραλίας, ή πράγματα που έκαναν οι Αβορίγινες εκεί. Σε αυτές τις λέξεις περιλαμβάνονται οι: 

</doc>
<doc id="45595" url="https://el.wikipedia.org/wiki?curid=45595" title="Παπαδοκρατία">
Παπαδοκρατία



</doc>
<doc id="45597" url="https://el.wikipedia.org/wiki?curid=45597" title="Όσκαρ Νίεμαϊερ">
Όσκαρ Νίεμαϊερ

Ο Οσκάρ Νιεμάιερ ("Oscar Ribeiro de Almeida Niemeyer Soares Filho", 15 Δεκεμβρίου 1907 – 5 Δεκεμβρίου 2012) ήταν αρχιτέκτονας, του Μοντέρνου Κινήματος της Βραζιλίας.
Γεννήθηκε στο Ρίο ντε Τζανέιρο από εύπορη οικογένεια: ο πατέρας του είχε τυπογραφείο κι ο αδελφός του αργότερα έγινε γιατρός διεθνούς φήμης. Το γερμανικό του επίθετο, με το οποίο αργότερα θα γίνει γνωστός, το οφείλει στη γιαγιά του, Βραζιλιανή με καταγωγή από το Ανόβερο.
Το 1928 νυμφεύθηκε την Ανίτα Μπάλντο. Τελείωσε το Barnabitas College και το 1930 εισάχθηκε στην Εθνική Σχολή Καλών Τεχνών (Escola Nacional de Belas Artes) για να σπουδάσει Αρχιτεκτονική. Το 1934 γεννήθηκε η κόρη του Άννα Μαρία. Πριν τελειώσει τη σχολή μπαίνει ως μαθητευόμενος στο γραφείο του Λούσιο Κόστα (Lucio Costa), ενός από τους ιδρυτές του Μοντέρνου Κινήματος στη Βραζιλία. Η δουλειά του δεν έχει κάτι το ιδιαίτερο να επιδείξει μέχρι το 1936. Τότε συναντάει το Λε Κορμπυζιέ που έρχεται ως σύμβουλος για το κτίριο του υπουργείου παιδείας που είχε αναλάβει το γραφείο του Κόστα. Είναι μια γνωριμία που θα τον επηρεάσει βαθύτατα και θα τον αλλάξει εντελώς. Αρχίζει να σχεδιάζει δικά του έργα και το 1939 με την απόσυρση του Λούσιο Κόστα αναλαμβάνει το κτίριο του Υπουργείου παιδείας. Κάνει μια πληθώρα έργων πολλά από τα οποία έχουν ανατεθεί σε αυτόν από τους επικεφαλής των δήμων για σχεδιασμό του ελεύθερου χώρου αλλά και κτιριακών συγκροτημάτων προκειμένου να εξωραΐσουν τις πόλεις τους και να ενισχύσουν το τοπικό πνεύμα. Το 1964 γίνεται πραξικόπημα κι ο Νίεμαϊερ, ως μέλος του Κομμουνιστικού Κόμματος της Βραζιλίας (PCB) φεύγει από τη χώρα. Εγκαθίσταται στο Παρίσι, όπου ανοίγει το γραφείο του και περνάει αρκετό χρόνο στην Κούβα και τη Σοβιετική Ένωση. Το 1985 η δημοκρατία αποκαθίσταται στη Βραζιλία κι ο Νίεμαϊερ γυρίζει πίσω. Τιμάται με το Βραβείο Αρχιτεκτονικής Πρίτσκερ το 1988. Από το 1992 μέχρι το 1996 διατελεί πρόεδρος του Κομμουνιστικού Κόμματος. Ο Όσκαρ Νίεμαϊερ δε σταμάτησε να εργάζεται μέχρι το τέλος της ζωής του. Η δουλειά του έχει να επιδείξει κάτι μοναδικό. Μια συνεχή κι αδιάκοπη εξέλιξη των καλλιτεχνικών του δυνατοτήτων. Δεν υπάρχει καμία απότομη αλλαγή ούτε ξαφνική εμφάνιση μιας καινούριας τάσης. Τα ίδια χαρακτηριστικά που υπήρχαν στην πρώιμη δουλειά του ξεχωρίζουν και στα τελευταία έργα του. Μια πληθώρα τύπων, μεγεθών και ειδών αρχιτεκτονικών χώρων με συγκεκριμένα χαρακτηριστικά που περικλείουν τις ιδέες του Μοντέρνου κινήματος της Βραζιλίας.
"«Η πλαστικότητα και η ποικιλοχρωμία των τοπίων της Βραζιλίας, ένα κλίμα που απαιτεί τη μικρότερη δυνατή τεχνολογική βοήθεια, ένας τρόπος ζωής που βασίζεται στο παρών περισσότερο από ότι στη διφορούμενη ροή του γίγνεσθαι κι ένας λαός με πλούσια συναισθήματα στην εξωτερίκευση τους γίνονται ποίηση λυρική ενώ στην εσωτερίκευση τους κάμπτονται προς τα αρχέτυπα. Αυτά ίσως εξηγούν κάποια δεδομένα της ακμής της νέας Βραζιλιάνικης αρχιτεκτονικής.»"
Η δουλειά του.
Παιδικός σταθμός για το φιλανθρωπικό ίδρυμα «Obra de Berco», Ρίο ντε Τζανέιρο.
Το πρώτο έργο του Νίεμαϊερ που πραγματοποιήθηκε ήταν ο παιδικός σταθμός για το φιλανθρωπικό ίδρυμα “Obra de Berco” στις ακτές της λιμνοθάλασσας του Rodrigos de Frietas στο Ρίο ντε Τζανέιρο. Το ίδρυμα προσφέρει ιατρική φροντίδα και καθοδήγηση στις νέες μητέρες, διανέμει δωρεάν γάλα και φροντίζει βρέφη και παιδιά μέχρι δύο ετών. Το πρόγραμμα χρειαζόταν ένα κτίριο φιλικό κι απλό που να αντεπεξέρχεται στις ανάγκες του αλλά και στα πιστεύω του ιδρύματος. Παρόλο το πολύπλοκο κτιριολογικό του πρόγραμμα, ο Όσκαρ Νίεμαϊερ το κατάφερε αυτό σχεδιάζοντας ένα ανεπιτήδευτο κτίριο με την όψη ενός σεμνού σπιτιού. Το μόνο στοιχείο που ξεχωρίζει είναι οι κάθετες, ρυθμιζόμενες περσίδες στη νότια όψη που εκτείνονται και στους τρεις ορόφους του κτιρίου δημιουργώντας ένα παιχνίδι φωτός και σκιάς. Καθώς οι περσίδες ρυθμίζονται υπάρχει ποικιλία όψεων μέσα σε ένα συγκεκριμένο πλαίσιο. Το ισόγειο έχει υποχωρήσει σε σχέση με την κύρια γραμμή του κτιρίου, καλά προστατευμένο από τον ήλιο είναι διαρρυθμισμένο πιο ελεύθερα κι άμεσα συνδεόμενο με τον κήπο που το περιβάλει από τις δύο του πλευρές. Αυτό επιτεύχθηκε παρ´όλη την ανάγκη για χωριστές εισόδους και αυξημένη κυκλοφορία που υπήρχε.
Το Περίπτερο της Βραζιλίας στη Διεθνή έκθεση της Νέας Υόρκης, 1938.
Το περίπτερο αυτό σχεδιάστηκε από τον Όσκαρ Νίεμαϊερ, το Λούσιο Κόστα και τον Paul Lester Wiener για να αντιπροσωπεύσει τη Βραζιλία στη Διεθνή Έκθεση της Νέας Υόρκης. Πιστοί στο Βραζιλιάνικο μοντερνισμό βασίζονται στην καμπύλη κι αναδεικνύουν το τοπικό στοιχείο με μια ποικιλία χώρων, ανοικτών, κλειστών και ημιυπαίθριων. Με αυτά και τις διαφορετικές φυγές και θεάσεις από διαφορετικές οπτικές γωνίες και επίπεδα χαλιναγωγούν τη ροή του χώρου. Το ισόγειο είναι αφιερωμένο στη χλωρίδα και την πανίδα της Βραζιλίας με ένα ενυδρείο, ένα λάκκο με φίδια, μια λίμνη με νούφαρα κλπ. Στη λίμνη έχει θέα ένα εστιατόριο με σάλα χορού που είναι κι αυτό επισκέψιμο από το ισόγειο. Μια μεγάλη ράμπα, κύριο στοιχείο, οδηγεί σε έναν μεγάλο χώρο στον όροφο όπου βρίσκονται τα κύρια εκθέματα αλλά κι ένα μικρό αμφιθέατρο. Στον δεύτερο υπάρχει ένα μικρό μπαλκόνι για επιπλέον εκθεσιακό χώρο. Η νότια όψη δημιουργείται από ένα μεγάλο ηλιοπροστατευτικό ταμπλό που αποτελείται από άνισους, ορθοκανονικούς κρατήρες.
Η Εκκλησία του Αγίου Φραγκίσκου, Pampulha, 1943.
Το 1943 ο Δήμαρχος της πόλης Ζουσελίνο Κούμπιτσεκ (Kubitschek), μετέπειτα πρόεδρος της Βραζιλίας, ανέθεσε στον Νίεμαϊερ το σχεδιασμό ενός αριθμού κτιρίων που θα ενίσχυαν την κοινωνική ζωή του τόπου. Τα κτίρια αποτελούνταν από ένα καζίνο, μια μαρίνα για γιοτ, ένα εστιατόριο και μια μικρή εκκλησία, την εκκλησία του Αγίου Φραγκίσκου. Από όλα τα κτίρια ήταν το πιο δύσκολο και το πιο αμφιλεγόμενο. Η γενική τάση ήταν να ακολουθούνται οι ήδη υπάρχουσες και δοκιμασμένες μορφές του παρελθόντος. Επιπλέον οι γενικές αρχές του μοντερνισμού που είχαν να κάνουν με την ύλη, τη λειτουργικότητα, τη μορφή και την εκλογίκευση και μαθηματικοποίηση του φυσικού κόσμου δεν συμβάδιζαν με την έννοια του πνευματικού χώρου και της εκκλησίας. Γι’ αυτό κι υπήρχαν λίγα παραδείγματα εναλλακτικής θρησκευτικής αρχιτεκτονικής. Παρόλα αυτά η εκκλησία έπρεπε να παραμείνει στο πνεύμα αυτού του κτιριακού συνόλου, σχεδιασμένο από τον Όσκαρ Νίεμαϊερ. Ο αρχιτέκτονας χρησιμοποιεί ένα συνεχές στοιχείο για να δημιουργήσει τοίχους και στέγαση που δημιουργώντας έτσι μια δυνατή ενότητα αλλά και κάνοντας οικονομία μέσων. Αυτή η επιθυμία για ενότητα μέσω της μεθόδου κι όχι της συνθετικής προσπάθειας γέννησε την τάση για παραβολικές κι υπερβολικές λύσεις. Παρά τη δυναμική του σχήματος, στον Άγιο Φραγκίσκο έχει χρησιμοποιηθεί με μεγάλη διακριτικότητα και σεβασμό σε αυτό που στεγάζει. Ο κύριος ναός είναι σταυρικής κάτοψης περικλειόμενος από ένα παραβολοειδές σχήμα που πλησιάζει το μισό ενός κόλουρου κώνου. Η Αγία Τράπεζα είναι περιγεγραμμένη σε μια μικρότερη παραβολή που επαναλαμβάνεται με φθίνοντα ρυθμό τρεις φορές για να στεγάσει το σκευοφυλάκιο. Το φως που εισέρχεται στο νάρθηκα ρυθμίζεται από περσίδες στην πρόσοψη. Ο κύριος φωτισμός είναι τοποθετημένος ψηλά και πέφτει ακριβώς στην είσοδο του ιερού χωρίζοντας το από τους πιστούς. Η πίσω όψη είναι ένα ψηφιδωτό από κεραμικά πλακάκια του Candido Portinari που απεικονίζει σκηνές από τη ζωή του Αγίου Φραγκίσκου. Η εκκλησία, περιτριγυρισμένη από φυτά σε ένα τοπίο του Burle-Marx εμφανίζεται με μια σεμνότητα και μια ζεστασιά που είναι πιο κοντά στην ταπεινότητα που διδάσκει ο Άγιος παρά στους εορτασμούς «της δόξας του Θεού» κάτι που εξέφραζαν έντονα οι γοτθικοί καθολικοί ναοί. Παρόλα αυτά υπήρξαν βίαιες αντιδράσεις κατά του σχεδίου σε βαθμό που ζητήθηκε η κατεδάφιση του ναού κι αντικατάσταση του από ένα αντίγραφο της εκκλησίας του ίδιου αγίου από το Ouro Preto. Όταν αυτό δεν έγινε υπήρξαν επεμβάσεις στο εσωτερικό του ναού με την προσθήκη Άγιων Τραπεζών, πάγκων κλπ. Τελικά η Εθνική Υπηρεσία Καλλιτεχνικής και Ιστορικής Κληρονομιάς (National Department of Artistic and Historic Patrimony) αποφάσισε να πάρει την εκκλησία στη δικαιοδοσία της, σώζοντας την από τους επικριτές της.
Υπουργείο Παιδείας και Υγείας, Ρίο ντε Τζανέιρο, 1943.
Το κτίριο του Υπουργείου παιδείας της Βραζιλίας ήταν το πρώτο δημόσιο κτίριο που εξέφρασε τα ιδεώδη του Μοντέρνου Κινήματος. Τελείωσε το 1943 κατά τη διάρκεια του Δεύτερου Παγκοσμίου Πολέμου. Πολύ νωρίτερα, το 1936, ο τότε υπουργός παιδείας, Gustavo Capanema, είχε καλέσει μια ομάδα νέων, Βραζιλιάνων, αρχιτεκτόνων, τον Όσκαρ Νίεμαϊερ, τον Jorge Moreira (Εστίες του Πανεπιστημίου της Βραζιλίας στο Ρίο ντε Τζανέιρο), τον Affonso Reidy, (Μουσείο Μοντέρνας Τέχνης, Ρίο ντε Τζανέιρο), τον Λούσιο Κόστα και τον Λε Κορμπυζιέ ως σύμβουλο για να σχεδιάσουν το κτίριο του υπουργείου.
Το κτίριο αποτελείται από δύο μεγάλες ενότητες: Ένα κοντό στοιχείο, δύο ορόφων, με προσανατολισμό ανατολή-δύση και ένα ψηλό στοιχείο δεκατεσσάρων ορόφων με προσανατολισμό βορρά-νότο. Το διώροφο κτίριο είναι για το κοινό. Στεγάζει αίθουσες ακροάσεων, αίθουσες εκθέσεων, αίθουσες αναμονής, γραφεία πληροφοριών, ταμεία κλπ. Στο ψηλότερο κτίριο στεγάζονται τα γραφεία των υπηρεσιών, το γραφείο του υπουργού καθώς και εγκαταστάσεις χαλάρωσης και φαγητού. Η νότια όψη αποτελείται από ένα μόνιμο πλαίσιο που μοιάζει με κηρήθρα και ρυθμιζόμενες περσίδες σε γαλάζιο χρώμα. Οι περσίδες ρυθμίζονται με ειδικούς μοχλούς μέσα από τα γραφεία. Τα γραφεία έχουν χωριστούς διαδρόμους για το κοινό και την κίνηση του προσωπικού. Τα ψηλά διαχωριστικά των γραφείων σε συνδυασμό με τις ψηλές οροφές δημιουργεί ένα συνεχές ρεύμα αέρα από το νότο στο βορρά. Το δώμα του μικρότερου όγκου είναι φυτεμένο και προσβάσιμο από το γραφείο του Υπουργού. Συνεχή παράθυρα διπλού ύψους ανεμπόδιστα από στατικά μέλη του κτιρίου χρησιμοποιούνται στη νότια και βόρεια όψη. Οι τοίχοι του μικρού κτιρίου καλύπτονται με ειδικά σχεδιασμένα μπλε και άσπρα κεραμικά πλακάκια. Στη βάση της δυτικής όψης υπάρχει μια τοιχογραφία σε πλακάκια από τον Candido Portinari.

</doc>
<doc id="45601" url="https://el.wikipedia.org/wiki?curid=45601" title="Απόστολος Τσιτσάρας">
Απόστολος Τσιτσάρας

Ο Απόστολος Τσιτσάρας (1909 - 24 Φεβρουαρίου 1986) ήταν δήμαρχος Πατρέων.
Γεννήθηκε στο Καρπενήσι και ήταν ράφτης. Επί 32 χρόνια ήταν πρόεδρος των «πολυτέκνων Πατρών και περιχώρων» ενώ εκλεγόταν και για 30 χρόνια δημοτικός σύμβουλος. Θεωρείται ως ο πρώτος αντιδήμαρχος της πόλης. Στις 16 Αυγούστου του 1964 ανέλαβε χρέη δημάρχου και παρέμεινε μέχρι τις 8 Σεπτεμβρίου του ίδιου χρόνου. Καθήκοντα Δήμαρχου ανέλαβε ως πλειοψηφήσας δημοτικός σύμβουλος έως ότου αναλάβει καθήκοντα ο εκλεγείς Δήμαρχος.
Απεβίωσε στις 24 Φεβρουαρίου του 1986. Ήταν παντρεμένος με την Ελένη Σιαφάκα και είχε 6 παιδιά.
Βιβλιογραφία - Πηγές.
&lt;br&gt;

</doc>
<doc id="45604" url="https://el.wikipedia.org/wiki?curid=45604" title="Ad baculum">
Ad baculum

Το επιχείρημα ad baculum (Λατινικά: επιχείρημα "προς ρόπαλο" ή επιχείρημα "προς βέργα"), επίσης γνωστό και ως προσφυγή στην ισχύ είναι το επιχείρημα που στηρίζεται στην χρήση ή στην απειλή της χρήσης ισχύος καθώς του εξαναγκασμού προκειμένου να νομιμοποιήσει το συμπέρασμα. Όταν κάποιος εξαίρει τις αρνητικές συνέπειες που μπορεί να υποστεί ο συζητητής του, εάν συνεχίσει να έχει αντίθετη άποψη, τότε υποπίπτει σε τέτοιου είδους επιχείρημα.
Στη Λογική.
Το επιχείρημα ad baculum ως λογική πλάνη έχει την εξής σύνθεση:
Με άλλα λόγια, «"θα συμφωνήσεις ότι έχω δίκιο, διαφορετικά θα φας ξύλο"».
Αυτό το επιχείρημα αποτελεί λογική πλάνη, διότι η επίθεση/απειλή Q δεν αποτελεί μέσο για την επαλήθευση της πρότασης Ρ. Ο προσδιορισμός της από τους φιλοσόφους ως πλάνης ανάγεται στον Μεσαίωνα. Αποτελεί ειδική περίπτωση επιχειρήματος προς επίπτωση, ή «προσφυγής στις επιπτώσεις».
Εκτός Λογικής.
Ένα παρόμοιας δομής επιχείρημα, που όμως δεν εμπίπτει στην Λογική έχει την ακόλουθη μορφή:
Εδώ δεν υφίσταται λογική δομή από τεχνικής άποψης, διότι το συμπέρασμα χρησιμοποιεί εξωλογικά ή ημι-λογικά μόρια, όπως το «θα πρέπει» και το «αποδέχομαι» και έτσι δεν καταδεικνύει εάν το Ρ είναι αληθές. Απεναντίας, αποτελεί παρότρυνση προς τον Χ να επωφεληθεί από την αποδοχή ή την καθομολογούμενη αποδοχή του Ρ, "ακόμη και εάν το Ρ είναι λογικά ψευδές". Το μέτρο της αποδοχής αυτής της παρότρυνσης εκπίπτει του πεδίου της Λογικής, εφόσον αναφέρεται σε υποκειμενισμούς όπως το πρακτικό και η ηθική του ζητήματος, ειδικότερα εάν το Ρ αφορά μία θέση ηθικής (Ρ=«το Π είναι ηθικό»). Ορισμένοι πραγματιστές ισχυρίζονται ότι πολλές ανθρώπινες πεποιθήσεις βασίζονται σε επιχειρήματα τέτοιου είδους.

</doc>
<doc id="45605" url="https://el.wikipedia.org/wiki?curid=45605" title="Κοινό κτήμα">
Κοινό κτήμα

Στο δίκαιο της πνευματικής ιδιοκτησίας ο όρος κοινό κτήμα (αγγλικά: "public domain", γαλλικά: "domaine public") περιλαμβάνει το σύνολο των έργων, η ελεύθερη χρήση των οποίων δεν περιορίζεται από το νόμο ή της οποίας οι νομικοί περιορισμοί έχουν λήξει.
Αυτό μπορεί να σημαίνει:
Γενικά, κοινό κτήμα μπορεί να είναι ιδέες, πληροφορίες και έργα τα οποία διατίθενται δημόσια. Στα πλαίσια της νομοθεσίας (η οποία περιλαμβάνει την πνευματική ιδιοκτησία, τις ευρεσιτεχνίες και τα εμπορικά σήματα) το κοινό κτήμα αφορά σε έργα, ιδέες και πληροφορίες, τα οποία είναι άυλα και εγγενώς δεν υπόκεινται σε ιδιοκτησία ή/και είναι διαθέσιμα για χρήση από τον καθένα χωρίς περιορισμό.
Ο όρος προέρχεται από το αγγλοσαξωνικό δίκαιο και έχει εισέλθει στο δίκαιο των κρατών της ηπειρωτικής Ευρώπης τις τελευταίες δεκαετίες.
Ιστορικά Στοιχεία.
Ο όρος «κοινό κτήμα» αρχίζει να εμφανίζεται στο δεύτερο μισό του 17ου αιώνα, αν και ως γενική έννοια το βρίσκουμε στο Ρωμαϊκό Δίκαιο ως ειδικότερη μορφή στο σύστημα των δικαιωμάτων ιδιοκτησίας.
Η έλλειψη νομοθετικής πρόβλεψης δεν σήμαινε ωστόσο και πλήρη έλλειψη μηχανισμών προστασίας. Στην Γαλλία της Αναγέννησης οι συντεχνίες των τυπογράφων είχαν θεσπίσει σχετικά ενιαίους κανόνες για την προστασία της πατρότητας των έργων τους. Κάποιοι μάλιστα γνωστοί εκδότες κατόρθωναν να αποκτήσουν με άδεια του βασιλιά ειδικά προνόμια που αντιστοιχούσαν με μονοπώλιο στην έκδοση και διάθεση ενός έργου, είτε αυτό ήταν παλαιό είτε σύγχρονό τους.
Στο Ηνωμένο Βασίλειο η έννοια του «κοινού κτήματος» εμφανίζεται με νόμο που θέσπισε η Βασίλισσα Αννα το 1710. Ο νόμος αυτός θεσπίζει ένα είδος copyright αναγνωρίζοντας στον δημιουργό μια περίοδο αποκλειστικής προστασίας του έργου η οποία διαρκεί 14 χρόνια και μπορεί να παραταθεί μια φορά. Η μέγιστη δηλαδή διάρκεια προστασίας ήταν 28 χρόνια
Η σταθερή διεκδίκηση των συντεχνιών των τυπογράφων όμως ήταν η διαρκής προστασία. Η έκδοση και εμπορία εκκλησιαστικών,αρχαίων ελληνικών αλλά και σαιξπηρικών έργων ήταν πηγή σημαντικού εισοδήματος και η μετακίνηση των έργων αυτών στην κατηγορία του «κοινού κτήματος» θα τους αποστερούσε τα εισοδήματα αυτά. Οι υπερασπιστές της άποψης αυτής επικαλούντο το Common Law Copyright, σύμφωνα με το οποίο η νομική αντιμετώπιση της πνευματικής ιδιοκτησίας έπρεπε να είναι ανάλογη με εκείνη της ιδιοκτησίας, δηλαδή διαρκής προστασία και δυνατότητα του ιδιοκτήτη να την μεταβιβαζει. Μια σειρά αποφάσεων των αγγλικών δικαστηρίων όμως καθιέρωσαν τελικά τον χρονικό περιορισμό της προστασίας της πνευματικής ιδιοκτησίας. «Η γνώση και οι επιστήμες δεν μπορούν να φυλακισθούν σε έναν ιστό αράχνης¨», έγραψε ο δικαστής Λόρδος Camden στην ιστορική απόφαση Donaldson κατά Beckett (1774). Την επόμενη χρονιά όμως (1775) ένας νέος νόμος (Copyright Act) αναγνώρισε σε ορισμένα αγγλικά και σκωτσέζικα Πανεπιστήμια διαρκή αποκλειστικά δικαιώματα πνευματικής ιδιοκτησίας σε κάποιες εκδόσεις τους. Η «Βίβλος του Βασιλέως Ιακώβου» παραδείγματος χάριν δεν μπορεί να τυπωθεί και κυκλοφορήσει παρά μόνον από τα Πανεπιστήμια Cambridge και Oxford. Ο νόμος αυτός καταργήθηκε το 1988, αλλά η προστασία θα πάψει το 2039.
Προϋποθέσεις.
Οι προϋποθέσεις χαρακτηρισμού ενός προστατευόμενου έργου πνευματικής ιδιοκτησίας σε «κοινό κτήμα» ποικίλλουν από χώρα σε χώρα.
Πάροδος Περιόδου Προστασίας
Σύμφωνα με την ελληνική νομοθεσία (Άρθρα 29- 31 του Ν.2121/1993) η οποία ακολουθεί την σχετική Κοινοτική Οδηγία της 29/10/1993, η πνευματική ιδιοκτησία διαρκεί όσο η ζωή του δημιουργού και εβδομήντα (70) χρόνια μετά το θάνατό του, που υπολογίζονται από την 1η Ιανουαρίου του έτους το οποίο έπεται του θανάτου του δημιουργού. Μετά τη λήξη της προστασίας της πνευματικής ιδιοκτησίας, το Δημόσιο, εκπροσωπούμενο από τον Υπουργό Πολιτισμού, μπορεί να ασκεί κάποιες από τις εξουσίες που απορρέουν από το ηθικό δικαίωμα του δημιουργού στο έργο του. Ειδικότερα αυτές που περιγράφονται στο άρθρο 4 παρ. 1 περ. β’ και γ’ δηλαδή (1) την εξουσία αναγνώρισης της πατρότητας του δημιουργού πάνω στο έργο και ειδικότερα την εξουσία να απαιτεί, στο μέτρο του δυνατού, τη μνεία του ονόματός του στα αντίτυπα του έργου του και σε κάθε δημόσια χρήση του έργου του ή, αντίθετα, να κρατάει την ανωνυμία του ή να χρησιμοποιεί ψευδώνυμο και (2) την εξουσία απαγόρευσης κάθε παραμόρφωσης, περικοπής ή άλλης τροποποίησης του έργου καθώς και κάθε προσβολής του δημιουργού οφειλομένης στις συνθήκες παρουσίασης του έργου στο κοινό.
Στην περίπτωση έργων συνεργασίας και μουσικών συνθέσεων με στίχους, εφόσον αμφότερες οι συνεισφορές του συνθέτη και του στιχουργού έχουν δημιουργηθεί ειδικά για τη συγκεκριμένη μουσική σύνθεση με στίχους, η πνευματική ιδιοκτησία διαρκεί όσο η ζωή του τελευταίου επιζώντος δημιουργού και εβδομήντα (70) έτη μετά το θάνατό του, που υπολογίζονται από την 1η Ιανουαρίου του έτους το οποίο έπεται του θανάτου του τελευταίου επιζώντος δημιουργού. (άρθρο 1 παρ. 1 της Οδηγίας 2011/77/ΕΕ)
Για τα ανώνυμα ή ψευδώνυμα έργα η πνευματική ιδιοκτησία διαρκεί εβδομήντα (70) χρόνια από την 1η Ιανουαρίου του έτους που έπεται εκείνου κατά το οποίο το έργο κατέστη νομίμως προσιτό στο κοινό, εκτός εάν, πριν από την πάροδο αυτής της χρονικής περιόδου, ο δημιουργός αποκαλύψει την ταυτότητά του ή το υιοθετηθέν από το δημιουργό ψευδώνυμο δεν αφήνει καμία αμφιβολία για την ταυτότητά του, οπότε εφαρμόζονται οι γενικοί κανόνες.
Όταν ένα έργο δημοσιεύεται σε τόμους, τμήματα, τεύχη, αριθμούς ή επεισόδια και η διάρκεια προστασίας αρχίζει από τη στιγμή που το έργο κατέστη νομίμως προσιτό στο κοινό, η διάρκεια προστασίας υπολογίζεται για κάθε μέρος χωριστά.
Η διάρκεια προστασίας ενός οπτικοακουστικού έργου λήγει εβδομήντα (70) έτη μετά το θάνατο του τελευταίου επιζώντος μεταξύ των ακολούθων προσώπων: του κύριου σκηνοθέτη, του σεναριογράφου, του συγγραφέα διαλόγων και του συνθέτη μουσικής που γράφτηκε ειδικά για να χρησιμοποιηθεί στο οπτικοακουστικό έργο.
Σύμφωνα με την Κοινοτική Οδηγία η ερμηνεία ενός μουσικού έργου χαρακτηρίζεται ως κοινό κτήμα μετά από 50 χρόνια. Με βάση τον κανόνα αυτό μεγάλος αριθμός ηχογραφήσεων κλασσικής μουσικής χαρακτηρίζεται κάθε χρόνο ως κοινό κτήμα και απελευθερώνονται πλήρως από τα δικαιώματα των δημιουργών (που έχουν αποβιώσει προ 70 ετών) και από τα συγγενικά δικαιώματα (ηχογραφήθηκαν και κυκλοφόρησαν προ 50 και περισσοτέρων ετών). Οι ηχογραφήσεις αυτές μπορούν επομένως να αντιγραφούν, να διανεμηθούν ακόμη και να «ανέβουν» στο διαδίκτυο χωρίς περιορισμούς.
Ο χαρακτηρισμός ενός έργου ως κοινού κτήματος δεν σημαίνει ότι δεν υπάρχουν πλέον περιορισμοί. Ένα πρόσωπο που εικονίζεται σε μια φωτογραφία παραδείγματος χάριν διατηρεί το δικαίωμα στην εικόνα του, ακόμη και αν η φωτογραφία ως έργο τέχνης έχει χαρακτηριστεί κοινό κτήμα. 
Σε κάποιες χώρες, όπως οι ΗΠΑ, όπου δεν εφαρμόζεται το δίκαιο του δημιουργού, αλλά εκείνο του copyright, ο δημιουργός μπορεί να παραιτηθεί των δικαιωμάτων του και το έργο να χαρακτηρισθεί αμέσως ως κοινό κτήμα. 
Λήξη Διπλώματος Ευρεσιτεχνίας
Το δίπλωμα ευρεσιτεχνίας χορηγεί στον κάτοχό του το αποκλειστικό δικαίωμα να χρησιμοποιεί και να εκμεταλλεύεται την περιγραφόμενη σε αυτό εφεύρεση για 20 χρόνια. Σε αντίθεση με την πνευματική ιδιοκτησία, το δίπλωμα ευρεσιτεχνίας δεν προστατεύει μόνο την υλική αποτύπωση της ιδέας αλλά και την ίδια την ιδέα.
Παραίτηση Δημιουργού
Διαφορετικά αντιμετωπίζεται η περίπτωση των έργων των οποίων ο δημιουργός έχει παραιτηθεί άνευ όρων από κάθε δικαίωμά του. Στα περισσότερα δίκαια της ηπειρωτικής Ευρώπης παραμένει το ηθικό του δικαίωμα αναπαλλοτρίωτο, με αποτέλεσμα να μπορεί ακόμη να επιβάλλει περιορισμούς (σε εξαιρετικές περιπτώσεις) στη χρήση του έργου, ενώ στο αγγλοαμερικανικό δίκαιο θεωρείται ότι το έργο έχει καταστεί κοινό κτήμα.
Παράγωγα έργα.
Έργα που αποτελούν κοινό κτήμα μπορούν να χρησιμοποιηθούν ως βάση για τη δημιουργία προστατευόμενων παράγωγων έργων, τα οποία ο δημιουργός τους μπορεί να τα εκμεταλλευτεί όπως επιθυμεί και να περιορίζει κατά βούληση την πρόσβαση σε αυτά.
Χαρακτηριστικό παράδειγμα κοινού κτήματος είναι το δημοτικό τραγούδι, το οποίο, κατά τον περί πνευματικής ιδιοκτησίας, ως έκφραση της λαϊκής παράδοσης δεν προστατεύεται με πνευματικά δικαιώματα. Μια συλλογή όμως δημοτικών τραγουδιών, η οποία έχει πρωτοτυπία και δημιουργικό ύψος, μπορεί να προστατεύεται. Άλλο παράδειγμα είναι ένα λογοτεχνικό έργο του οποίου η προστασία έχει λήξει με το πέρασμα του χρόνου: ο καθένας μπορεί να το αναπαραγάγει ελεύθερα, αλλά αν κάποιος το μεταφράσει σε άλλη γλώσσα (παράγωγο έργο), δεν υποχρεούται να κάνει τη μετάφρασή του ελεύθερα προσιτή στο κοινό. Μπορεί να την εκμεταλλευθεί όπως θέλει, παρ' όλο που βασίζεται σε ελεύθερο περιεχόμενο.

</doc>
<doc id="45608" url="https://el.wikipedia.org/wiki?curid=45608" title="Λιθόσφαιρα">
Λιθόσφαιρα

Λιθόσφαιρα είναι το άκαμπτο, εξωτερικό κέλυφος ενός πλανήτη γήινου τύπου, ή ενός φυσικού δορυφόρου, που καθορίζεται από τις άκαμπτες μηχανικές του ιδιότητες. Στη Γη, αποτελείται από τον φλοιό και το τμήμα του άνω μανδύα που συμπεριφέρεται ελαστικά σε χρονικές κλίμακες χιλιάδων ετών και άνω. Το πάχος της λιθόσφαιρας κυμαίνεται ανάλογα με το πάχος του φλοιού. Στις ωκεάνιες περιοχές το πάχος της λιθόσφαιρας είναι περίπου 80km, ενώ στις ηπειρωτικές κυμαίνεται μεταξύ 100 και 150km. Η λιθόσφαιρα δεν είναι ενιαία αλλά απαρτίζεται από επτά (7) μεγάλες πλάκες (Αφρικανική, Ευρασιατική, Ινδο-Αυστραλιανή, Ανταρκτική, πλάκα του Ειρηνικού, Βορειο-Αμερικανική, Νοτιο-Αμερικανική) και πολλές άλλες μικρότερες, που ολισθαίνουν, πάνω στο υποκείμενο παχύρρευστο μανδυακό υλικό την ασθενόσφαιρα, πραγματοποιώντας σχετικές μεταξύ τους κινήσεις. Οι πλάκες αυτές λέγονται λιθοσφαιρικές πλάκες. 

</doc>
<doc id="45609" url="https://el.wikipedia.org/wiki?curid=45609" title="Ακτίνα λέιζερ">
Ακτίνα λέιζερ



</doc>
<doc id="45636" url="https://el.wikipedia.org/wiki?curid=45636" title="Κανταβρία">
Κανταβρία

Η Κανταβρία (ή Καντάμπρια) είναι μία από τις 17 αυτόνομες περιοχές (ισπ. "Comunidades Autónomas") που απαρτίζουν το Βασίλειο της Ισπανίας. Η Κανταβρία έχει πληθυσμό 562.309 κατοίκων. Η μεγαλύτερη πόλη και πρωτεύουσά της είναι η Σανταντέρ.
Το έδαφος της Κανταβρίας καλύπτει 5.321 τ.χ. στα βόρεια παράλια της Ισπανίας.
Διοίκηση.
Πρόεδρος της περιφερειακής κυβέρνησης είναι ο Μιγκέλ Άνχελ Ρεβίγια από τις 3 Ιουλίου 2015. Οι τελευταίες εκλογές για την εκλογή του κοινοβουλίου της αυτόνομης κοινότητας διεξήχθησαν στις 26 Μαΐου 2019.

</doc>
<doc id="45644" url="https://el.wikipedia.org/wiki?curid=45644" title="Δήμος Λεβαδέων (πρόγραμμα Καποδίστριας)">
Δήμος Λεβαδέων (πρόγραμμα Καποδίστριας)



</doc>
<doc id="45645" url="https://el.wikipedia.org/wiki?curid=45645" title="Δήμος Πατρέων">
Δήμος Πατρέων

Ο Δήμος Πατρέων είναι δήμος της Ελλάδας, στην Περιφερειακή Ενότητα Αχαΐας (τ. Νομός) της Περιφέρειας Δυτικής Ελλάδας. Έδρα του δήμου είναι η πόλη της Πάτρας από την ημέρα της σύστασής του, το 1835, έως σήμερα.
Ιστορία.
1835-1912.
Ο δήμος ιδρύθηκε με το Β.Δ. 8/4/1835 και περιελάμβανε τους οικισμούς: Πάτραι, Επάνω Συχενά, Κάτω Συχενά, Ρωμανός, Κυνηγού, Εγλυκάδα, Μποζαΐτικα και Μονή Γηροκομείου. Είχε 5.469 κατοίκους και κατατάχτηκε στην Β' τάξη. Ανήκε στην Επαρχία Παλαιάς Πάτρας του Νομού Αχαΐας. Πρώτος δήμαρχος ήταν ο Ιωάννης Ζαΐμης, που διορίστηκε από την αντιβασιλεία, και ανέλαβε καθήκοντα στις 26 Ιουνίου 1836.
Με το Β.Δ. 3/7/1836 γίνεται δήμος της επαρχίας Παλιάς Πάτρας της Διοίκησης Αχαΐας, συγχωνεύεται στον δήμο και όλος ο Δήμος Μεσσάτιδος ο οποίος καταργείται. Με το Β.Δ. 27/11/1840 περί συγχωνεύσεων δήμων έγινε δήμος Α΄τάξεως με 10.832 κατοίκους και νέα σύσταση εφόσον συγχωνεύτηκαν σε αυτόν τμήματα των καταργημένων δήμων Αργυραίων, Παναχαιών και τμήμα του νέου μειωμένου σε έκταση Δήμου Δύμης. Περιελάμβανε τους οικισμούς Πάτραι, Κυνηγού, Επάνω Συχενά, Κάτω Συχενά, Ρωμανός, Εγλυκάδα, Μποζαΐτικα, Μονή Γηροκομείου, Σαραβάλι, Μπεγουλάκι, Σκούρα, Βελίζι, Οβρυά, Μουσταφά Εφέντη, Ψαράδες, Βουντούσα, Γαιδουριάρη, Βόλα, Παυλόκαστρο, Μονή Αναλήψεως, Μονή Σωτήρα, Μιντιλόγλι, Δρεσθενά, Νεοχώρι, Πουρναρόκαστρο, Ελεκύστρα, Ζάστοβα, Σούλι, Άνω Μοίρα, Κάτω Μοίρα, Τοπόλοβα, Βαλατσίνα, Βούντενη, Μπάλα, Βελβίτσι, Πλατάνι, Καστρίτσι και Δρέπανο.
Το 1844 δήμαρχος εκλέγεται ο Περικλής Καλαμογδάρτης ο πρώτος εκλεγμένος από τον λαό, έως τότε ήταν διορισμένοι. Με το ΒΔ 5/12/1845 έγινε δήμος της επαρχίας Πατρών του Νομού Αχαΐας-Ήλιδος. Το 1930 νέα μεταβολή στους νομούς αποτελεί δήμο του Νομού Αχαΐας. Με τον ΚΕ 5/12/1845 η Καμενίτσα αποσπάται στον Δήμο Πατρέων. Ο δήμος γίνεται δήμος της Επαρχίας Πατρών του Νομού Αχαΐας-Ήλιδος. Στις εκλογές του 1855 δήμαρχος εκλέγεται ο Μπενιζέλος Ρούφος ο μοναδικός δήμαρχος που έπειτα διετέλεσε και πρωθυπουργός της Ελλάδος.
Με τον ΒΧΔ 6/7/1899 γίνεται δήμος της επαρχίας Πατρών του Νομού Αχαΐας. Το 1910 ο δήμος είχε 37.401 κατοίκους. Με το ΦΕΚ 256Α - 28/08/1912 καταργούνται οι δήμοι και ο δήμος Πατρέων παραμένει δήμος αλλά συρρικνώνεται. Αποτελείται από τους οικισμούς: Πάτραι, Μπάλα, Μονή Γηροκομείου, Βούντενη, Μπεγουλάκι, Λιμήν Πατρών και Κάτω Συχενά.
1912-1997.
Το 1922 με τον νόμο 2789/8 14 Ιουλίου 1922, η Κυβέρνηση Δ. Γούναρη παραχωρεί στον δήμο το προνόμιο διανομής και παραγωγής ηλεκτρικού ρεύματος. Με τον ίδιο νόμο παραχωρήθηκε η εκμετάλλευση των υδάτων του Γλαύκου στο Παναχαϊκό. Ο νόμος επίσης προέβλεπε την αποκλειστική διανομή ρεύματος μέχρι 10 χιλιόμετρα με κέντρο την σημερινή Πλατεία Τριών Συμμάχων, τα προνόμια του δήμου θα ήταν για 99 έτη έως το 2026, αργότερα παρατάθηκε μέχρι το 2039. Την ίδια χρονιά ο δήμος σύστησε την εταιρεία «Ελληνική Ανώνυμος Υδροηλεκτρική Εταιρεία Γλαύκος». Η εταιρεία παρείχε ρεύμα και στα γειτονικά χωριά και προάστια όπως το Ρίο και τα Βραχναίικα. Η Εταιρεία κατασκεύασε φράγμα και μονάδα παραγωγής ρεύματος την Υ.Η.Σ. Γλαύκου. Ο «Γλαύκος» το 1967 πουλήθηκε στην ΔΕΗ και λειτουργεί ακόμα σήμερα.
Το 1925 προσαρτάται στον δήμο οι καταργημένες κοινότητες Μποζαΐτικα και Καστρίτσι. Με νέα διοικητική μεταβολή στους νομούς το 1930 (ΦΕΚ 115Α - 16/04/1930) γίνεται δήμος του νομού Αχαΐας.
Το 1930 προστίθεται η καταργημένη κοινότητα Γλαύκου και το 1933 η πρώην κοινότητα Εγλυκάδας με τον οικισμό Περιβόλα. Το 1940 πολλοί οικισμοί περιφερειακά της πόλης της Πάτρας (Πάτραι τότε) προστίθενται στον Δήμο. Αυτοί είναι: Διάκου, Δασύλλιο, Νέο Καστρίτσι, Μποτοβάγια, Άνθεια, Άνω Αρόη, Άγιοι Απόστολοι, Κρύα, Ζαβλάνι, Αεριόφως, Εβραιομνήματα, Τερψιθέα, Άγιος Σπυρίδων, Ψαροφάι, Γηροκομείο, Γούβα, Πτωχοκομείο, Κάτω Αρόη, Φρούριο, Έξω Αγυιά, Τριτάκη, Προσφυγικός συνοικισμός, Νεκροταφείο, Μάμος.
Το 1951 νέοι οικισμοί γύρω από την πόλη προστίθενται και αυτοί στον δήμο, οι οικισμοί αυτοί είναι: Άνω Συχαινά, Κοτρώνι, Κάτω Συχαινά και οι κοινότητες Άνω Καστρίτσι και Κάτω Καστρίτσι. Το 1954 αποσπώνται το Άνω Καστρίτσι και το Κάτω Καστρίτσι και γίνονται ανεξάρτητες κοινότητες.
Επόμενη διοικητική μεταβολή είναι το 1997 με τον νόμο 2539/1997 περί «Συγκρότησης της πρωτοβάθμιας τοπικής αυτοδιοίκησης».
Πρόγραμμα Καποδίστριας (1997-2010).
Το 1997 ο δήμος συστάθηκε με τον Νόμο 2539/1997 περί «Συγκρότησης της πρωτοβάθμιας τοπικής αυτοδιοίκησης», γνωστό ως Σχέδιο Καποδίστριας. Ο δήμος είχε πληθυσμό 163.466 κατοίκων, σύμφωνα με την Απογραφή του 2001, καθιστώντας τον τέταρτο μεγαλύτερο δήμο της Ελλάδας.
Δήμαρχοι του καποδιστριακού Δήμου Πατρέων υπήρξαν, με χρονολογική σειρά, οι: Ευάγγελος Φλωράτος (1999-2002), Ανδρέας Καράβολας (2003-2006) και ο Ανδρέας Φούρας (2007-2010).
Η πόλη της Πάτρας διαιρείται σε τέσσερα δημοτικά διαμερίσματα: 
Περιλαμβάνει επίσης τα τοπικά διαμερίσματα Πατρέων, Ελικίστρας, Μοίρας και Σουλίου.
Δημοτική Ενότητα Πατρέων.
Η «καλλικρατική» Δημοτική Ενότητα Πατρέων ταυτίζεται, γεωγραφικά και διοικητικά, με τον καποδιστριακό Δήμο Πατρέων (1997-2010).
Στον καποδιστριακό δήμο περιλαμβάνονταν τα παρακάτω δημοτικά διαμερίσματα και οικισμοί:
Δ.δ. Πατρέων [ 169.242 ]
Δ.δ. Ελικίστρας [ 1.401 ]
Δ.δ. Μοίρας [ 73 ]
Δ.δ. Σουλίου [ 900 ]
«Καλλικρατικός» Δήμος Πατρέων.
Ο Δήμος Πατρέων συστάθηκε με το Πρόγραμμα Καλλικράτης, την 1η Ιανουαρίου 2011, με τη συνένωση των προϋπαρχόντων δήμων Πατρέων, Βραχναίικων, Μεσσάτιδος, Παραλίας και Ρίου. Η έκταση του νέου Δήμου είναι 333.14 τ.χλμ. και ο μόνιμος πληθυσμός του 213.984 κάτοικοι, σύμφωνα με την Απογραφή του 2011. Αποτελεί τον τρίτο μεγαλύτερο δήμο της Ελλάδας. Έδρα του δήμου είναι η Πάτρα.
Δημοτικές εκλογές «καλλικρατικού» Δήμου Πατρέων.
Δημοτικές εκλογές 2010.
Στις δημοτικές εκλογές του 2010, δήμαρχος του νέου δήμου Πατρέων αναδείχθηκε ο Ιωάννης Δημαράς που επικράτησε στο δεύτερο γύρο συγκεντρώνοντας ποσοστό 53,63%.
Δημοτικές εκλογές 2014.
Στις δημοτικές εκλογές του 2014, δήμαρχος του διευρυμένου δήμου Πατρέων αναδείχθηκε ο Κώστας Πελετίδης που επικράτησε στο δεύτερο γύρο συγκεντρώνοντας ποσοστό 63,53%.
Δημοτικές εκλογές 2019.
Στις δημοτικές εκλογές του 2019, δήμαρχος του δήμου Πατρέων επανεξελέγη ο Κώστας Πελετίδης που επικράτησε στο δεύτερο γύρο συγκεντρώνοντας ποσοστό 70,91%.

</doc>
<doc id="45649" url="https://el.wikipedia.org/wiki?curid=45649" title="Ιστορία των Εβραίων στην Πάτρα">
Ιστορία των Εβραίων στην Πάτρα

Η πρώτη μαρτυρία περί Εβραίων στην Πάτρα χρονολογείται από την εποχή της Ρωμαϊκής Αυτοκρατορίας, για να τελειώσει τυπικά και άδοξα το 1980, όταν κατεδαφίστηκε η τελευταία συναγωγή.
Πρώτη παρουσία.
Από τους Αλεξανδρινούς χρόνους καταγράφεται η πρώτη εμφάνιση Εβραίων στην Πάτρα. Φαίνεται ότι οι πρώτοι Εβραίοι ήταν σκλάβοι που πουλήθηκαν από λαούς της Ασίας. Σύμφωνα μάλιστα με τον καθηγητή Στίβεν Μπάουμαν (Steven Bowman), Εβραίοι υπήρχαν και κατά τη Ρωμαϊκή εποχή. Το 1147 καταγράφονταν στην Πάτρα 50 εβραϊκές οικογένειες. Σίγουρο είναι ότι κατοικούσαν στην πόλη από την πρωτοβυζαντινή εποχή.
Ακμή.
Κατά την περίοδο της Φραγκοκρατίας η εβραϊκή κοινότητα γνώρισε τη μεγαλύτερη ακμή της. Μετά τον διωγμό τους από την Ισπανία, πολλές οικογένειες Εβραίων εγκαταστάθηκαν στην Πάτρα. Από ιστορικές έρευνες προκύπτει ότι ήταν Ελληνόφωνοι Ισπανοεβραίοι, Ρωμανιώτες, Σεφαρδίτες και Ιταλόφωνοι Εβραίοι απ'ο την Απουλία. Ήδη το 1580 στην Πάτρα λειτουργούσαν τέσσερις συναγωγές, η μία μάλιστα στην ελληνική γλώσσα. Σε αυτούς πιθανότατα να προστέθηκε και η άλλοτε ακμάζουσα Εβραϊκή κοινότητα της Ανδραβίδας, που στα μέσα του 13ου αιώνα αριθμούσε 50 οικογένειες, αλλά τα ίχνη της οποίας χάνονται μετά τον 15ο αιώνα. Την εποχή της Τουρκοκρατίας οι Εβραίοι αδικήθηκαν πολλές φορές από τους Τούρκους, με αποτέλεσμα την πρόκληση επεισοδίων. Σύμφωνα με τους ιστορικούς Spon και Wheler, οι Εβραίοι υπολογίζονταν σε 4000-5000, δηλαδή το 1/3 του πληθυσμού της πόλης. Σύμφωνα με τον ιστορικό Θωμόπουλο, η άποψη αυτή κρίνεται υπερβολική. Το 1765 επιδημία θέρισε τη συνοικία, όπου ήταν περιορισμένοι από τους Τούρκους, με αποτέλεσμα να μειωθεί σημαντικά ο αριθμός τους. Το 1818 υπήρχαν 17 οικογένειες στην Πάτρα και μία συναγωγή.
Το 1917 η κοινότητα ανασυγκροτήθηκε με πρόεδρο τον Ζαχαρία Βιντάλ και δημιουργήθηκε εβραϊκό σχολείο, αλλά τελικά το 1955 διαλύθηκε και η τελευταία συναγωγή. Το 1980 κατεδαφίστηκε το κτήριο που τη στέγαζε. Στην περίοδο της κατοχής οι λιγοστοί Εβραίοι εγκατέλειψαν την Πάτρα και απέμειναν μόνο τέσσερις οικογένειες. Στο Α΄ νεκροταφείο Πατρών στο Ζαβλάνι υπάρχει μέχρι και σήμερα εβραϊκό νεκροταφείο.
Σήμερα.
Σήμερα στην Πάτρα υπάρχουν πολύ λίγοι Εβραίοι, οι οποίοι δεν είναι καν οργανωμένοι σε συναγωγές. Παρ' όλα αυτά, υπάρχουν ακόμα και σήμερα τρία τοπωνύμια που υπενθυμίζουν το πέρασμα των Εβραίων από την πόλη. Η πρώτη συνοικία είναι τα Εβραιομνήματα, που ονομάστηκε έτσι λόγω του εβραϊκού νεκροταφείου που είχε παλιά, ενώ το δεύτερο τοπωνύμιο που διατηρείται μέχρι και τις μέρες μας είναι η συνοικία Τσιβδί, όπου κατά τον Μεσαίωνα υπήρχε το εβραϊκό γκέτο. Η ονομασία προέρχεται (κατά παρετυμολογία) από τα χρήματα (κίβδηλα-Κίβδας-Τσίβδας) που εισέπρατταν οι Εβραίοι έμποροι από μαγαζιά που διατηρούσαν στην περιοχή. Το τελευταίο τοπωνύμιο, το οποίο δεν χρησιμοποιείται πια, αφορά σε μια πύλη του κάστρου που ονομαζόταν "Εβραϊκή". Στο Εβραϊκό Μουσείο Ελλάδος εκτίθεται το εσωτερικό της Ρωμανιώτικης συναγωγής της Πάτρας (1919).

</doc>
<doc id="45650" url="https://el.wikipedia.org/wiki?curid=45650" title="Προσφυγή στις επιπτώσεις">
Προσφυγή στις επιπτώσεις

Η προσφυγή στις επιπτώσεις, επίσης γνωστή και ως argumentum ad consequentiam (Λατινικά: επιχείρημα προς επιπτώσεις) είναι ένα επιχείρημα το οποίο οδηγεί στο συμπέρασμα ότι μία πρόταση (συνήθως κάποιο πιστεύω ή πεποίθηση) είναι είτε αληθής είτε ψευδής, ανάλογα με το εάν η πρόταση έχει επιθυμητές ή ανεπιθύμητες επιπτώσεις. Με την σειρά της, η κίνηση αυτή βασίζεται σε επίκληση στα συναισθήματα και θεωρείται λογική πλάνη, διότι η εν λόγω επίκληση δεν απασχολείται με την τιμή αλήθειας της πρότασης. Επιπλέον, επιχειρήματα αυτού του είδους κατηγοριοποιούν τις επιπτώσεις ως επιθυμητές ή ανεπιθύμητες, με αναπόφευκτο αποτέλεσμα να εμπεριέχουν υποκειμενικές απόψεις. 
Στην λογική, η προσφυγή στις επιπτώσεις περιλαμβάνει μόνον επιχειρήματα τα οποία αποφαίνονται για την τιμή αλήθειας μίας πρότασης (δηλαδή, για το εάν είναι αληθής ή ψευδής) μόνον μέσω των επιπτώσεών της. Η προσφυγή στις επιπτώσεις δεν περιλαμβάνει επιχειρήματα τα οποία απασχολούνται με την ίδια ελκυστικότητα της πρότασης (ως "καλή ή κακή", "ορθη ή εσφαλμένη", κλπ) χωρίς να αναφέρονται στην τιμή αλήθειας της.
Γενική Δομή.
Μία "προσφυγή στις επιπτώσεις" έχει την ακόλουθη γενικότερη δομή:
Η παραλλαγή προσφυγή στις επιπτώσεις ενός πιστεύω έχει την εξής δομή:
Πέρα από την πλανερή δομή της, μία ιδιαίτερα ευτελής προσφυγή στις επιπτώσεις είναι δυνατόν να περιέχει και άκυρες προτάσεις. Δηλαδή, το Ρ μπορεί να μην οδηγεί καν στο Q. Με άλλα λόγια, η υποτιθέμενη και προτεινόμενη σχέση αιτιότητας μεταξύ Ρ και Q πιθανόν να μην υφίσταται ή να μην αποδεικνύεται πουθενά.
Θετική δομή.
Η παραπάνω δομή είναι παρόμοια με ευσεβείς πόθους.
Αρνητική δομή.
Το επιχείρημα ad baculum αποτελεί ειδική περίπτωση αυτής της δομής.
Αυτή η δομή είναι παρόμοια με τον modus tollens (άρνηση του επομένου), αλλά έχει σημαντικές διαφορές και άλλωστε αποτελεί πλάνη, εφόσον η πρόταση «το Q είναι ανεπιθύμητο» δεν είναι ίδια με την πρόταση «το Q είναι ψευδές».

</doc>
<doc id="45651" url="https://el.wikipedia.org/wiki?curid=45651" title="Ad consequentiam">
Ad consequentiam



</doc>
<doc id="45652" url="https://el.wikipedia.org/wiki?curid=45652" title="Argumentum ad consequentiam">
Argumentum ad consequentiam



</doc>
<doc id="45653" url="https://el.wikipedia.org/wiki?curid=45653" title="Επιχείρημα ad consequentiam">
Επιχείρημα ad consequentiam



</doc>
<doc id="45655" url="https://el.wikipedia.org/wiki?curid=45655" title="ΝΠΔΔ">
ΝΠΔΔ



</doc>
<doc id="45656" url="https://el.wikipedia.org/wiki?curid=45656" title="ΝΠΙΔ">
ΝΠΙΔ



</doc>
<doc id="45661" url="https://el.wikipedia.org/wiki?curid=45661" title="Έννομη προστασία">
Έννομη προστασία

Ως έννομη προστασία χαρακτηρίζεται η προστασία που παρέχει η έννομη τάξη στα υποκείμενα δικαίου και τα μέσα που τους παρέχει για την προστασία και επιβολή των δικαιωμάτων τους.
Ανάλογα με τον κλάδο Δικαίου (Αστικό, Ποινικό, Εμπορικό, Διοικητικό Διεθνές Δίκαιο), από τον οποίο προέρχεται το δικαίωμα, η οικεία νομοθεσία (Πολιτική Δικονομία, Ποινική Δικονομία ή Διοικητική Δικονομία κλπ. ορίζει και τα μέσα της προστασίας.
Συνηθέστερα όμως με τον όρο "έννομη προστασία" προσδιορίζεται κυρίως η Δικαστική προστασία η οποία και εκδηλώνεται υπό τρεις μορφές:

</doc>
<doc id="45662" url="https://el.wikipedia.org/wiki?curid=45662" title="Έερο Σάαρινεν">
Έερο Σάαρινεν

Ο Έερο Σααρίνεν ("Eero Saarinen", 20 Αυγούστου 1910 στο Κίρκονουμι Φινλανδίας - 1 Σεπτεμβρίου 1961, στο Ανν Άρμπορ, Μίτσιγκαν, στις Ηνωμένες Πολιτείες) ήταν διάσημος Φινλανδός αρχιτέκτονας και σχεδιαστής προϊόντων του 20ού αιώνα. Από πολλούς τοποθετήθηκε μέσα στα κινήματα του μοντερνισμού, του μεταμοντερνισμού αλλά και του ρασιοναλισμού. Το σίγουρο είναι πως ο ίδιος είχε μία ιδιαίτερη αντίληψη των τρεχόντων γεγονότων του καιρού του και παρ' όλους τους επηρεασμούς που δέχτηκε διατήρησε ένα μοναδικό στυλ. Διάσημα έργα του περιλαμβάνουν την Πύλη για τη Δύση στο Σαιντ Λούις, το Διεθνές Αεροδρόμιο Ντάλες της Ουάσινγκτον και το Κέντρο Πτήσεων TWA στο διεθνές αεροδρόμιο Τζον Φ. Κένεντι στη Νέα Υόρκη.
Βιογραφία.
Τα νεαρά χρόνια.
Ήταν γιος του μοντερνιστή - Αρ Νουβό αρχιτέκτονα Έλιελ Σάαρινεν και της γλύπτριας Λόγια Γκέσελιους. Θεωρήθηκε παιδί ιδιοφυΐα καθώς μπορούσε από τα πρώτα σχολικά του χρόνια να σκιτσάρει και με τα δύο χέρια και να κερδίσει κάποιους μικρούς κατασκευαστικούς διαγωνισμούς (π.χ Διαγωνισμό κατασκευής με σπίρτα το 1922). Σε μικρή ηλικία μετακόμισε από την πατρίδα του στην Αμερική μαζί με την οικογένειά του. Μαθήτευσε κοντά στον πατέρα του στην Ακαδημία Τεχνών Κράνμπρουκ στο Μίτσιγκαν (Cranbrook Academy of Art). Εκεί συνάντησε και ανέπτυξε φιλικές και αργότερα επαγγελματικές σχέσεις με τον Τσαρλς Ιμς, άλλο γνωστό αρχιτέκτονα σύγχρονο του Έερο. 
Μετέπειτα Σπουδές.
Ξεκίνησε τις πτυχιακές σπουδές του το 1929 στην Γαλλία, στο Παρίσι, φοιτώντας ως γλύπτης στην Ακαδημία Γκραντ Σωμιέρ (Académie de la Grande Chaumière). Γρήγορα όμως, ένα χρόνο αργότερα, επέστρεψε στην Αμερική, και πιο συγκεκριμένα στη σχολή Αρχιτεκτονικής στο Γέιλ (Yale School of Architecture), στο Κονέκτικατ όπου σπουδάζει από το 1930 ως το 1934. Από μικρή ηλικία θεωρούσε τον εαυτό του Αμερικάνο και με βάση αυτή την υπηκοότητα αργότερα εργάστηκε.
Τα πρώτα βήματα.
Από την στιγμή που τελείωσε τις σπουδές του άρχισε να εργάζεται στο γραφείο του πατέρα του. Η συνεργασία των δύο είχε ξαναδοκιμαστεί στην αποπεράτωση του Σχολείου Θηλέων Κίνγκσγουντ, όπου ο Έλιελ σχεδίασε τους χώρους η Λόγια τους διακόσμησε και ο νεαρός Έερο σχεδίασε τα έπιπλα. Υπό την «προστασία» του πατέρα του ολοκληρώνονται τα σχέδια για πολλά γνωστά έργα όπως τα γραφεία της General Motors () στο Γουώρεν του Μίσιγκαν το οποίο χτίστηκε από το 1949 μέχρι το 1955 αλλά είχε σχεδιαστεί νωρίτερα ή το Μέγαρο Μουσικής Κλάινχανς () στo Μπάφαλο της Νέας Υόρκης το 1940.
Ανεξαρτητοποίηση.
Οι ιδέες του πατέρα του έμεναν στάσιμες κολλημένες σε μία άλλη ξεπερασμένη εποχή και ο Έερο δεν μπορούσε πλέον να εργάζεται υπό αυτούς τους όρους. Έτσι η πρώτη ευκαιρία του δόθηκε όταν ανακοινώθηκε διαγωνισμός το 1948 για το μνημείο προς τιμήν του προέδρου Τζέφερσον. Εκεί έλαβε μέρος χωριστά από τον Έλιελ και κέρδισε. Ήταν ο προάγγελος της καινούριας εποχής που ξημέρωνε για τον Έερο. Ήταν γνωστός ως «ο Σααρίνεν των δεύτερων βραβείων» και μέσα σε ένα χρόνο είχε γίνει γνωστός διεθνώς και η μία προσφορά διαδεχόταν την άλλη. Από αυτή την περίοδο το πιο γνωστό έργο του είναι ο τερματικός TWA () στην Νέα Υόρκη στον Διεθνή Αερολιμένα J.F.K, ο οποίος και ολοκληρώθηκε μετά τον θάνατό του.
Θάνατος - Μεταθανάτιες Διακρίσεις.
Ο Έερο Σααρίνεν πέθανε τον Σεπτέμβρη του 1961 κατά την διάρκεια μιας εγχείρησης για όγκο στον εγκέφαλο στην ηλικία των 51 ετών. Αργότερα εν έτει 1962 δέχτηκε το Χρυσό μετάλλιο από το Αμερικάνικο Ινστιτούτο Αρχιτεκτόνων. Τα τελευταία χρόνια υπάρχει ενδιαφέρον για τα έργα του Σααρίνεν καθώς θεωρείται ένας από τους σημαντικότερους-υποτιμημένους αρχιτέκτονες του 20ου αιώνα διότι δέχτηκε αρνητική κριτική εν ζωή για την διαφορετικότητα των έργων του μεταξύ τους.
Προσωπική Ζωή.
Απέκτησε 3 παιδιά από 2 γάμους. Ο πρώτος γάμος ήταν με την γλύπτρια Λίλαν Σουάν, με 2 παιδιά τον Έρικ και τη Σούζαν. Το 1954 παντρεύτηκε την Αλίν Μπερνστάιν, μια κριτικό τέχνης στην εφημερίδα "New York Times", με την οποία απέκτησε έναν γιο, τον Ιμς, τον οποίο ονόμασε έτσι προς τιμήν του συνεργάτη του, Τσαρλς Ιμς.
Έργο.
Επιρροές.
Ο Έερο Σααρίνεν δεν χαρακτηρίζεται από κάποια σημαντική επιρροή από άλλους προγενέστερους του αρχιτέκτονες εκτός του πατέρα του. Ενώ θα μπορούσε κανείς να πει ότι πολλά έργα του έχουν Μισβαντεροικές επιρροές υπάρχουν άλλα που καταρρίπτουν εντελώς αυτή την θεωρία. Το σημαντικότερο κλειδί για την κατανόηση του έργου του Έερο Σααρίνεν βρίσκεται στην φράση του πατέρα του «Πάντα να σκέφτεσαι το επόμενο μεγαλύτερο πράγμα», το οποίο σημαίνει πως μέσα σε καθετί σχεδιασμένο υπάρχει σε μικρότερη κλίμακα κάτι ακόμα που χρειάζεται σχεδίαση, και κάτι ακόμα μικρότερο μέσα σ' αυτό κ.ο.κ. Άρα ο Έερο διακατεχόταν από την ανάγκη να λύνει στην εντέλεια κάθε του αρχιτεκτονικό έργο.
Βασικότερες Περίοδοι.
Ήταν η περίοδος απόκτησης εμπειρίας στο επάγγελμα και βιωμάτων που θα τον οδηγούσαν στην μετέπειτα καριέρα του.
Τα σημαντικότερα έργα που έλαβε μέρος.
Κάποια από τα γνωστότερα και σημαντικότερα έργα του Έερο με τα οποία πέτυχε διακρίσεις, επαίνους και χαρακτηρίζουν το είδος της αρχιτεκτονικής την όποια προσέφερε στον γρήγορα μεταβαλλόμενο κόσμο του μέσου του 20ου αιώνα.
Αρχιτεκτονικά.
Ο Έερο Σααρίνεν εργάστηκε και στην Ελλάδα στον Διεθνή Αερολιμένα Αττικής στο Ελληνικό στην διαμόρφωση του Ανατολικού Τερματικού το 1960.

</doc>
<doc id="45671" url="https://el.wikipedia.org/wiki?curid=45671" title="Απραξία">
Απραξία

Γενικά ως απραξία χαρακτηρίζεται συνήθως ο χρόνος που διαρρέει χωρίς καμία πράξη επί συγκεκριμένου θέματος.
Στη νομική η απραξία μπορεί να έχει ως συνέπεια την απώλεια ενός δικαιώματος, αν ο νόμος τάσσει κάποια προθεσμία για ενέργεια ή αν εκληφθεί ως ανοχή του κατόχου του δικαιώματος. Συνήθης έκφραση του νόμου για την πρώτη περίπτωση είναι η «άπρακτη παρέλευση προθεσμίας». Στη δεύτερη περίπτωση ο νόμος θεωρεί σε κάποιες περιπτώσεις ότι η επί μακρό χρόνο ανοχή μιας προσβολής και η παγίωση αυτής της κατάστασης στην πράξη (π.χ. ανοχή της καταπάτησης από τρίτον του κυρίου ενός ακινήτου) θα πρέπει να οδηγεί σε απώλεια του δικαιώματος για τον αρχικό δικαιούχο και σε αναγνώριση της υφιστάμενης κατάστασης.

</doc>
<doc id="45674" url="https://el.wikipedia.org/wiki?curid=45674" title="Μεσορόπη Καβάλας">
Μεσορόπη Καβάλας

Η Μεσορόπη είναι χωριό του Δήμου Παγγαίου στο νομό Καβάλας. 
Η ονομασία προήλθε από την αρχαία πρόταση "εν μέσω ορέων οπή" και μετεξελίχθηκε σε "Μεσορόπη", που έγινε και η τελική ονομασία του χωριού για πολύ καιρό μέχρι και σήμερα. 
Περιληπτικά, έχουν περάσει από το χωριό μεγάλες προσωπικότητες και λαοί είτε σαν επισκέπτες είτε σαν κατακτητές της αρχαίας αλλά και της νεότερης ιστορίας, όπως ο Μέγας Αλέξανδρος, ο Λέων Γ' Ίσαυρος, ο Κοσμάς ο Αιτωλός και άλλοι. Πέρασαν επίσης Τούρκοι, Βούλγαροι και Γερμανοί, αλλά ποτέ δεν είχαν εγκατασταθεί πλήρως. Σημειώθηκαν επίσης ανακαλύψεις αρχαίων ελληνικών και λατινικών επιγραφών. 
Το χωριό ανέκαθεν είχε θρησκευτική και ιστορική σημασία, αφού υπάρχουν δύο εκκλησίες που ακολουθούν τα δύο θρησκευτικά ημερολόγια: ο ναός του Αγίου Γεωργίου με το νέο ημερολόγιο και ο ναός Τιμίου Προδρόμου με το παλαιό ημερολόγιο.
Το 1890, έγινε απογραφή των κατοίκων, των σπιτιών καθώς και των δραστηριοτήτων του χωριού: έτσι λοιπόν υπήρχαν 1600 μόνιμοι ντόπιοι κάτοικοι, 100 μεγάλα σπίτια με κήπους και αυλές, 2 μεγάλα καταστήματα καπνού, αγροτική και κτηνοτροφική ζωή. Σήμερα οι κάτοικοι είναι 610 και η ζωή των ανθρώπων είναι κυρίως αγροτική και κτηνοτροφική με λίγες εξαιρέσεις. 
Τα τελευταία τρία χρόνια γίνεται μία συλλογική προσπάθεια από τους κατοίκους του χωριού και από τον Δήμο Πιερέων για την ανάδειξη της φυσικής ομορφιάς και του φυσικού πλούτου με την δημιουργία ξενώνων, εστιατορίων, καφενείων, καθώς και την διάνοιξη μονοπατιών στο βουνό. Η προσπάθεια αυτή γίνεται στα πλαίσια του Αγροτουρισμού και ταυτόχρονα για καινούργιες θέσεις εργασίας, με σκοπό και στόχο να μείνει η νεολαία στο χωριό και να προσελκυστούν νέοι επισκέπτες στο μέρος.
Το χωριό βρίσκεται σε υψόμετρο 350 μέτρα πάνω από την επιφάνεια της θάλασσας στους πρόποδες του Παγγαίου Όρους, 30 λεπτά από την Καβάλα και 1 ώρα και 30 λεπτά από την Θεσσαλονίκη.
Όταν ίδρυθηκε - τον 6ο π.Χ. αιώνα - το χωριό βρισκόταν στην Πιερία κοιλάδα, αλλά, λόγω των πολλών επιδρομών ( μέσα Τουρκοκρατίας ), αναγκάστηκαν οι κάτοικοί της να ανεβάσουν το χωριό στο Παγγαίο.
Στα βυζαντινά χρόνια στην περιοχή υπήρχαν μοναστήρια, πολλά από τα οποία δεν διασώθηκαν.
Αθλητισμός.
Η Μεσορόπη έχει τον Μέγα Αλέξανδρο Μεσορόπης,ο οποίος τα προηγούμενα χρόνια αγωνιζόταν στα τοπικά πρωταθλήματα της Καβάλας. Το καλοκαίρι του 2015, η ομάδα αποφάσισε να μη δηλώσει συμμετοχή στο πρωτάθλημα.

</doc>
<doc id="45675" url="https://el.wikipedia.org/wiki?curid=45675" title="Άγγελος Μαυρόπουλος">
Άγγελος Μαυρόπουλος

Ο Άγγελος Μαυρόπουλος (1901 - 5 Μαρτίου 1979) ήταν Έλληνας ηθοποιός του μουσικού θεάτρου και του κινηματογράφου. 
Έκανε την πρώτη του εμφάνιση στην οπερέτα "Πριγκίπισσα δολλαρίων" σε ηλικία μόλις 17 ετών. Στον κινηματογράφο εμφανίστηκε κυρίως σε κωμωδίες, σε ρόλους προέδρου δικαστηρίου, δικηγόρου και αστυφύλακα. Κόρη του ήταν η επίσης ηθοποιός Γκέλυ Μαυροπούλου. 
Κηδεύτηκε στις 6 Μαρτίου 1979 από το Γ΄ Νεκροταφείο.

</doc>
<doc id="45676" url="https://el.wikipedia.org/wiki?curid=45676" title="Θαλάσσια υπηρεσία">
Θαλάσσια υπηρεσία

Θαλάσσια υπηρεσία ("sea service") χαρακτηρίζεται ο χρόνος (συνολικός) κατά τον οποίο ένας ναυτικός εργάσθηκε σε πλοίο. Ο χρόνος αυτός αναγνωρίζεται για την αμοιβή του, τη σύνταξή του, την συμπλήρωση απαιτούμενου χρόνου για λήψη διπλώματος ή πτυχίου, κλπ.
Ο χρόνος της ναυτικής εργασίας εγγράφεται στο ναυτικό φυλλάδιο και αναγνωρίζεται σύμφωνα με την κείμενη νομοθεσία μόνο επί πλοίων με ελληνική σημαία ή πλοίων συμβεβλημένων με το Ν.Α.Τ..

</doc>
<doc id="45680" url="https://el.wikipedia.org/wiki?curid=45680" title="Αθηνόδωρος Προύσαλης">
Αθηνόδωρος Προύσαλης

Ο Αθηνόδωρος Προύσαλης (15 Δεκεμβρίου 1926 - 5 Ιουνίου 2012) ήταν Έλληνας ηθοποιός, γεννημένος στην Κωνσταντινούπολη.
Βιογραφία.
Γεννήθηκε το 1926 στην Κωνσταντινούπολη και ήρθε στην Ελλάδα το 1932. Αρχικά εγκαταστάθηκαν στην Κοκκινιά, όπου ο μικρός Αθηνόδωρος είχε την ευκαιρία να μεγαλώσει ανάμεσα σε πρόσφυγες από τη Μικρά Ασία και να αποκτήσει μερικές από τις μερακλίδικες συνήθειες τους. 
Ο πατέρας του ήταν μηχανουργός, ο παππούς του ιερέας και λόγω της οικονομικής τους άνεσης δεν χρειάστηκε να δουλέψει από μικρός και έτσι μπόρεσε να σπουδάσει. Στη διάρκεια της κατοχής πέρασε δύσκολα όπως και όλοι οι Έλληνες. Αυτό που θυμόταν πάντα από εκείνες τις μέρες ήταν ότι το βράδυ έπεφτε να κοιμηθεί και δεν ήξερε αν θα τον συλλάβουν το πρωί, καθώς παντού γίνονταν μπλόκα, τόσο από τους Γερμανούς όσο και από τους ταγματασφαλίτες. Είχε αναφέρει ότι τότε έζησε για πρώτη φορά τον πόνο της απώλειας, καθώς πολλοί φίλοι του σκοτώθηκαν. Στο τέλος του εμφυλίου γράφτηκε κρυφά από τους δικούς του στη δραματική σχολή του Ωδείου Αθηνών. 
«Εσύ πάψε, θα σου ρίξω φλιτ», «Μια αψηλή τσιριμπίμ τσιριμπόμ», «Θα κανελώνανε το ρυζόγαλο;» «Μυρίζεις απήγανο», «Άρχισες πάλι το λιβανιστήρι;” Αυτές είναι μόνο μερικές από τις αξέχαστες ατάκες που έχει πει ο αγαπημένος μάγκας του ελληνικού κινηματογράφου, Αθηνόδωρος Προύσαλης. Ένας από τους πιο δημοφιλείς και πετυχημένους ηθοποιούς, που στην πενηντάχρονη καριέρα του, έπαιξε σε 100 ταινίες του παλιού ελληνικού κινηματογράφου και 20 του «κουλτουριάρικου», όπως αποκαλούσε τον Νέο Ελληνικό Κινηματογράφο. Κατά κύριο λόγο έπαιζε τον λαϊκό τύπο, περισσότερο σε κωμωδίες. 
Καθιερώθηκε ως ηθοποιός σε κινηματογραφικές ταινίες όπου ενσάρκωσε, κυρίως, τον τύπο του μάγκα. Σπούδασε στη Δραματική Σχολή Ωδείου Αθηνών. Πρωτοεμφανίστηκε στον κινηματογράφο το 1952 με την ταινία «Το στραβόξυλο» και στο θέατρο το 1953 με τον θίασο της Γιώτας Λάσκαρη στο έργο «Ο τρομερός καλόγερος».
Συνεργάστηκε με το Κρατικό Θέατρο Βορείου Ελλάδος, το Πειραϊκό Θέατρο του Δημήτρη Ροντήρη, τον θίασο του Νίκου Χατζίσκου, το Ελληνικό Λαϊκό Θέατρο του Μάνου Κατράκη, το Θέατρο Τέχνης κ.ά. Εξαιρετική ήταν η ερμηνεία του στο «Φυντανάκι» του Παντελή Χορν, που ανέβασε το Θέατρο Τέχνης το 1988. Συνεργάστηκε και με τον Θόδωρο Αγγελόπουλο στις ταινίες «Ταξίδι στα Κύθηρα», «Ο μελισσοκόμος», «Το μετέωρο βήμα του πελαργού». 
Διακρίθηκε και σε ρόλους σε τηλεοπτικές σειρές. Χαρακτηριστική ήταν η συμμετοχή του στη δημοφιλή σειρά "Εγκλήματα".
Στο Φεστιβάλ Ελληνικού Κινηματογράφου Θεσσαλονίκης το 1990 κέρδισε τιμητική διάκριση για την ερμηνεία του στους «Αθηναίους».
Πρώτα βήματα στον κινηματογράφο.
Η πρώτη του εμφάνιση στη μεγάλη οθόνη ήταν το 1952, στην ταινία “Στραβόξυλο”. Τότε που ακόμα το σινεμά ήταν σε πρωτόγονη κατάσταση. Του είχε κάνει εντύπωση που ο εικονολήπτης έπρεπε να γυρίζει με το χέρι του σε σταθερό ρυθμό, το καρούλι του φιλμ. Για να διατηρήσει αυτό το συγχρονισμό έλεγε από μέσα του τον εθνικό ύμνο! Ο πρώτος επίσημος ρόλος του ήταν στη “Λατέρνα, φτώχεια και γαρύφαλλο” του Αλέκου Σακελλάριου, με τον Βασίλη Αυλωνίτη και τον Μίμη Φωτόπουλο. Στην πρώτη σκηνή της ταινίας ο Προύσαλης ενσαρκώνει έναν μεροκαματιάρη που εξιστορεί τη ζωή των δύο πρωταγωνιστών. Ο Σακελλάριος του υπέδειξε στην πρόβα να πει τα λόγια του μάγκικα. Ο Αθηνόδωρος όμως σκέφτηκε ότι δεν ταίριαζε σε ένα τίμιο φτωχό εργάτη να μιλήσει σαν μαγκάκι, αλλά σαν έναν λαϊκό, εργατικό άνθρωπο και έτσι με θράσος υποκρίθηκε, όπως εκείνος έκρινε. Ο Σακελλάριος δεν αντέδρασε. Απεναντίας εκτίμησε το ταλέντο του νέου ηθοποιού και του ζήτησε το τηλέφωνό του για μελλοντικές συνεργασίες. Από τότε, σε όλη του την καλλιτεχνική ζωή, ο Προύσαλης αψηφούσε τους σκηνοθέτες αν πίστευε ότι είχαν λάθος. Πάντα όμως είχε σωστή κρίση και έτσι δεν έχασε ποτέ δουλειά. Ο ίδιος ξεχώριζε την “Επιχείρηση Απόλλων”, γιατί είχε μεγάλο και καλό ρόλο. 
Ποτέ δεν παραπονέθηκε για τους μικρούς ρόλους που του έδιναν στο σινεμά, αντιθέτως ήταν ευγνώμων γιατί εκείνες τις δύσκολες εποχές κέρδισε αρκετά χρήματα. Όπως είχε πει, ένα καλοκαίρι είχε κερδίσει περίπου 15.000 ευρώ (σε σημερινή αναγωγή) και έτσι κατάφερε να αποκτήσει το πρώτο του αυτοκίνητο. Θαύμαζε πολύ τον Θανάση Βέγγο στους κινηματογραφικούς του ρόλους, γιατί αν και δεν είχε σπουδάσει ποτέ ήταν εξαιρετικά ταλαντούχος!Στο θέατρο άρχισε να δουλεύει το 1953, όπου υποδύθηκε και δραματικούς και κωμικούς ρόλους, ενώ δεν ήταν λίγες οι φορές που έγινε πρωταγωνιστής. Στα πρώτα του βήματα, συνεργάστηκε με την Κυβέλη, που του έδειχνε ιδιαίτερη αδυναμία. Ένας κακεντρεχής συνάδερφος του, ζήλεψε που τον συμπαθούσε τόσο πολύ η ηλικιωμένη τότε Κυβέλη, που του έβγαλε το παρατσούκλι ο “νεκρόφιλος”.Ο Αθηνόδωρος πικράθηκε πολύ από αυτό το περιστατικό. Για αυτό και πάντοτε έλεγε ότι δύο πράγματα σιχαινόταν στη ζωή του. Τη ζήλια και την αχαριστία. 
Προσωπική ζωή και θάνατος.
Ποτέ δεν προκάλεσε με τις πράξεις του. Έζησε μία ήρεμη ζωή. Παντρεύτηκε την Τούλα, μια καλόκαρδη κοπέλα από τη Θεσσαλονίκη, που αν και κάποια στιγμή χώρισαν, δεν έπαψε να τον φροντίζει μέχρι το τέλος. Απέκτησαν μία κόρη, τη θεατρολόγο Εύη Προύσαλη, που της είχε μεγάλη αδυναμία. Σε μία από τις τελευταίες συνεντεύξεις του είχε πει ότι δεν φοβάται το θάνατο, το μόνο που ήθελε ήταν να μην αρρωστήσει, να φύγει μια και έξω. Αυτό που τον πείραζε ήταν που είχε χάσει τους καλύτερους του φίλους και ένιωθε ορφανός. Λίγους μήνες μετά, στις 5 Ιουνίου του 2012 , έφυγε και εκείνος από τη ζωή στα 86 του χρόνια. Τα τελευταία χρόνια ο πιο επιτυχημένος ρόλος του ήταν στην τηλεοπτική σειρά “Εγκλήματα”. Αν και είχε αποσυρθεί τυπικά από το σανίδι στα 69 του χρόνια, ήταν ευτυχισμένος που δεν είχε περάσει καμία χρονιά χωρίς να χτυπήσει το τηλέφωνό του για δουλειά.
Τηλεόραση.
Οι ιερόσυλοι. (1983)
Θεατρικές παραστάσεις.
Κατάλογος βασικών πληροφοριών θεατρικών παραστάσεων στις οποίες συμμετείχε ο Αθ. Προύσαλης ως ηθοποιός. 

</doc>
<doc id="45681" url="https://el.wikipedia.org/wiki?curid=45681" title="Γεράσιμος Σκιαδαρέσης">
Γεράσιμος Σκιαδαρέσης

Ο Γεράσιμος Σκιαδαρέσης (Πάτρα, 18 Δεκεμβρίου 1960) είναι Έλληνας ηθοποιός.
Βιογραφία.
Σπούδασε θέατρο και σκηνοθεσία κινηματογράφου στη σχολή Ε. Χατζίκου, απ' όπου και αποφοίτησε το 1982.
Από το 1997 έως σήμερα, είναι νυμφευμένος με την ηθοποιό Μπέσυ Μάλφα και έχουν αποκτήσει τρία παιδιά: τις δίδυμες Όλγα και Νικολίτσα που γεννήθηκαν το 1997 και τον Γιάγγο (Ιωάννης-Άγγελος) που γεννήθηκε το 2005. Κουμπάροι στον γάμο του ήταν οι ηθοποιοί Στέλιος Μάινας, Λήδα Ματσάγγου και Γιώργος Στριφτάρης.
Καριέρα.
Κινηματογράφος.
Μεταγλωττίσεις 

</doc>
<doc id="45682" url="https://el.wikipedia.org/wiki?curid=45682" title="Λίμνη Κερκίνη">
Λίμνη Κερκίνη

Η Κερκίνη είναι μια τεχνητή λίμνη που σχηματίστηκε το 1932 με την δημιουργία φράγματος στον ποταμό Στρυμόνα. Το 1982, λόγω της μείωσης της χωρητικότητας της λίμνης εξαιτίας των φερτών υλών από τον Στρυμόνα, κατασκευάστηκε νέο φράγμα. Η έκταση της λίμνης ποικίλλει από 54.250 έως 72.110 στρέμματα ανάλογα με την εποχή. 
Απέχει 35 χλμ. από Σέρρες και 80 χλμ. από Θεσσαλονίκη.
Δημιουργία της λίμνης.
Η Κερκίνη δημιουργήθηκε το 1932, όταν έγινε το φράγμα στην περιοχή του Λιθότοπου, Στρυμόνα και αργότερα χρησιμοποιήθηκε σαν μέρος αποθήκευσης νερού για την άρδευση της πεδιάδας του Νομού. Θαυμασμό προκαλούν τα παραποτάμια δάση, τα νούφαρα, και η ποικιλία των ψαριών που αποτελούν και πηγή εισοδήματος για πολλούς κατοίκους της περιοχής. Η λίμνη τροφοδοτείται με νερό κυρίως από το Στρυμόνα και λιγότερο από τους Κερκινίτη και Κρούσια.
Οικολογία.
Η Κερκίνη προστατεύεται από τη σύμβαση Ραμσάρ και αποτελεί περιοχή του Ευρωπαϊκού Δικτύου «Φύση 2000» ή «Natura 2000». Στην περιοχή της Κερκίνης συναντούμε πολλά είδη θηλαστικών όπως το τσακάλι, το λύκο, την αγριόγατα, τη βίδρα, τη νυφίτσα, το ζαρκάδι, το λαγό, το αγριογούρουνο κ.λ.π. Υπάρχουν 10 είδη αμφίβιων και περίπου 20 είδη ερπετών. Η ιχθυοπανίδα είναι επίσης πλούσια αφού υπάρχουν 30 είδη ψαριών με κυριότερα τα χέλια και τα γριβάδια. Στην περιοχή γύρω από τη λίμνη έχουν καταγραφεί περίπου 300 είδη πουλιών. Ο αργυροπελεκάνος και η λαγγόνα που ζουν εκεί είναι μοναδικά στον κόσμο είδη, απειλούμενα με εξαφάνιση. Υπάρχουν και πολλά σπάνια αρπακτικά όπως ο χρυσαετός, ο βασιλαετός, ο πετρίτης, ενώ η περιοχή αποτελεί μοναδικό πεδίο έρευνας σχετικά με τους υγρότοπους και τη διαχείριση τους.
Τουριστική ανάπτυξη.
Τα τελευταία χρόνια η Κερκίνη γνωρίζει μεγάλη τουριστική ανάπτυξη και με την ελεγχόμενη αξιοποίησή της βοηθά και στην ενίσχυση των εισοδημάτων των κατοίκων της περιοχής. Οι σημαντικότερες απειλές για τη λίμνη, εκτός από τις φερτές ύλες του Στρυμόνα, είναι η ρύπανση του Στρυμόνα, η παράνομη υλοτόμηση, η παράνομη αλιεία, το παράνομο κυνήγι, οι επισκέψεις στις αποικίες των πουλιών που έχουν αρνητικές συνέπειες στην αναπαραγωγή τους και η ανύψωση αναχωμάτων που συντελεί στην ελάττωση των ειδών των ψαριών. Στη λίμνη ζει και ο μεγαλύτερος πληθυσμός βουβαλιών στην Ελλάδα: υπολογίζεται ότι ξεπερνούν τα 4000. Η λίμνη και η περιοχή γύρω από αυτή προσφέρεται για περιβαλλοντική εκπαίδευση και αποτελεί ιδανικό μέρος για την ανάπτυξη του οικοτουρισμού ώστε να συγκεντρώνει πλήθος ανθρώπων που αγαπούν τις ειδικές μορφές τουρισμού και την οικολογία.
Εθνικό Πάρκο Κερκίνης.
Ο πυρήνας του Πάρκου περιλαμβάνει τη λίμνη Κερκίνη και τον ποταμό Στρυμόνα, από τη λίμνη ως τα ελληνοβουλγαρικά σύνορα. Εντός του πυρήνα υπάρχουν ζώνες υψηλής προστασίας. Μία ευρεία περιφερειακή ζώνη περικλείει τα βουνά Μπέλλες, τα Κρούσσια όρη και Μαυροβούνι και περιοχές νότια και ανατολικά από τη λίμνη.
Το κλίμα της περιοχής είναι γενικά ηπειρωτικό, με όχι πολύ ζεστό καλοκαίρι και με ψυχρό χειμώνα. Η ύπαρξη της λίμνης μετριάζει κάπως τις χαμηλές θερμοκρασίες του χειμώνα. Δροσερή είναι η άνοιξη, όπως και το φθινόπωρο, εποχές με ηλιοφάνεια αλλά και με αρκετές βροχές.
Υπάρχουν δύο δρόμοι προσέγγισης στο Πάρκο. Ο ένας είναι από τις Σέρρες προς το χωριό Λιθότοπος ή προς Σιδηρόκαστρο - Νέο Πετρίτσι - Βυρώνεια - Κερκίνη. Ο άλλος έρχεται από το Κιλκίς, μέσω Δοϊράνης και Καστανούσσας. Από τη Θεσσαλονίκη, η προσέγγιση του Πάρκου γίνεται από τον δρόμο προς Στρυμωνικό και Λιθότοπο.
Ιδανική εποχή για επίσκεψη στο Πάρκο είναι οι μήνες Μάιος - Ιούνιος, οπότε τα περισσότερα πουλιά της λίμνης έχουν γεννήσει και μεγαλώνουν τα μικρά τους. Μπορεί να δει κανείς τότε διάφορα είδη ερωδιών, λαγγόνες, καλαμοκανάδες και πολλά άλλα, καθώς και πολλές φωλιές πελαργών. Είναι επίσης ιδανική εποχή για επίσκεψη στο όρος Κερκίνη, με τα πολλά δάση και τα σπάνια αγριολούλουδα. Το φθινόπωρο, τους μήνες Οκτώβριο-Νοέμβριο, κατεβαίνουν στο Πάρκο υδρόβια πουλιά από τη βορειοανατολική Ευρώπη, κοπάδια από διάφορα είδη πάπιας, κύκνοι, βουτηχτάρια, κ.α. Μερικές φορές το χειμώνα, αν το κρύο είναι δυνατό στις βορειότερες χώρες, μπορεί να δει κανείς χιλιάδες πουλιά που έρχονται να ξεχειμωνιάσουν στο Πάρκο.

</doc>
<doc id="45684" url="https://el.wikipedia.org/wiki?curid=45684" title="Κερκίνη">
Κερκίνη



</doc>
<doc id="45689" url="https://el.wikipedia.org/wiki?curid=45689" title="Μονή Τιμίου Προδρόμου Σερρών">
Μονή Τιμίου Προδρόμου Σερρών

Η Μονή Τιμίου Προδρόμου Σερρών κτίστηκε το 1270 και αποτελεί ένα εκπληκτικής ομορφιάς μνημείο της Βυζαντινής τέχνης.
Βρίσκεται σε απόσταση 12 χιλιομέτρων περίπου βορειοανατολικά της πόλης των Σερρών . Ο κεντρικός ναός είναι λιθόκτιστος και υπάρχουν πολλές βυζαντινές τοιχογραφίες. Το τέμπλο είναι ξυλόγλυπτο και χρονολογείται από το 1804.
Ιστορικά στοιχεία.
Από το Βυζάντιο στην Άλωση.
Ο Ιωαννίκιος ήταν ο πρώτος κτήτωρ της Μονής. Το 1300 ο ανιψιός του, ο Ιωακείμ, έκτισε τον καθολικό ναό και την Τράπεζα για να γευματίζουν οι μοναχοί καθώς και ψηλά τείχη γύρω από την Μονή. Το 1345 οι Σέρβοι κατέστρεψαν μεγάλο μέρος της Μονής. Το 1371 λίγο πριν από την οριστική κατάληψη των Σερρών από τους Τούρκους, οι μοναχοί κατάφεραν να πείσουν τον Σουλτάνο Μουράτ Α΄ να απαλλάξει τη μονή από την πληρωμή έγγειου φόρου.
Στη μονή εκάρη μοναχός σε ηλικία τριανταπέντε ετών, το 1444, ο άγιος Ραφαήλ. 
Γεννάδιος Σχολάριος και άγιος Γρηγόριος ο Ωρολογάς.
Από το 1457 ως το 1462 στη μονή μόνασε ο πρώτος Πατριάρχης μετά την Άλωση της Κωνσταντινούπολης Γεννάδιος Σχολάριος, ο οποίος και έμεινε εκεί ως το θάνατο του. Από το 1894 έως το 1901 διετέλεσε επίσημος εκπρόσωπος της Μονής ο Άγιος Γρηγόριος ο Ωρολογάς, ο μετέπειτα εθνομάρτυρας Μητροπολίτης Κυδωνιών Μικράς Ασίας, ο οποίος ταυτόχρονα εκείνα τα έτη υπηρετούσε ως ιεροκήρυξ και καθηγητής του Γυμνασίου Σερρών.
Η σύληση των κειμηλίων από τους Βούλγαρους.
Το 1917 η βιβλιοθήκη της Μονής λεηλατήθηκε από τους Βούλγαρους, οι οποίοι έστειλαν στη Βουλγαρία 24 Ευαγγέλια, 200 σπάνια χειρόγραφα σε χαρτί, 1500 παλιά βιβλία, και πολλά πολύτιμα ιερά αντικείμενα.
Οι Βούλγαροι απέσπασαν παράνομα όχι μόνο τα κειμήλια της Μονής Τιμίου Προδρόμου Σερρών, αλλά και πλήθος έτερων ελληνικών κειμηλίων από τη Μονή Παναγίας Εικοσιφοινίσσης της Μητροπόλεως Δράμας, τη Μονή Παναγίας Καλαμούς Ξάνθης και τη Μονή Παναγίας Αρχαγγελιώτισσας Ξάνθης. Το Οικουμενικό Πατριαρχείο, οι Ιερές Μητροπόλεις καθώς και οι αρχές της Τοπικής Αυτοδιοίκησης έχουν διατυπώσει επισήμως αίτημα για την επιστροφή των κλαπέντων ελληνικών κειμηλίων.
Η αναβίωση της Μονής.
Από το 1986 εγκαταστάθηκε στη μονή γυναικεία αδελφότητα, που σε συνεργασία με τη 12η Εφορία Βυζαντινών Αρχαιοτήτων Καβάλας έχει αναλάβει το έργο της συντήρησης και αναστήλωσης της μονής.
Στις 13 Δεκεμβρίου 2010, η μονή χτυπήθηκε από πυρκαγιά που κατέστρεψε το αρχονταρίκι, το παλιό εκθετήριο, την τράπεζα, το μαγειρείο, τον ξενώνα και τους αποθηκευτικούς χώρους, προκαλώντας συνολικά ζημιές αξίας 2 εκατομμυρίων ευρώ . 

</doc>
<doc id="45690" url="https://el.wikipedia.org/wiki?curid=45690" title="Μονή Παναγίας Εικοσιφοινίσσης">
Μονή Παναγίας Εικοσιφοινίσσης

Η Μονή Παναγίας Εικοσιφοινίσσης είναι ιστορικό μοναστήρι της Ιεράς Μητροπόλεως Δράμας. Είναι κτισμένη σε υψόμετρο 753 μέτρων, στη βόρεια πλευρά του όρους Παγγαίου. Βρίσκεται στον Δήμο Αμφίπολης του Νομού Σερρών, κοντά στα όρια με τους Νομούς Καβάλας και Δράμας..
Η ίδρυση.
Η ίδρυση της Μονής ανάγεται στα χρόνια του επισκόπου Φιλίππων Σώζοντος, ο οποίος έλαβε μέρος στη Δ΄ Οικουμενική Σύνοδο της Χαλκηδόνας (451 μ.Χ.). Κατά την παράδοση, ο επίσκοπος Σώζων ίδρυσε, περί το 450 μ.Χ., Ναό και μοναστικό οικισμό στη θέση Βίγλα, πλησίον της Μονής. Ο μοναστικός οικισμός αυτός εγκαταλείφθηκε με την πάροδο των ετών και η Μονή ιδρύθηκε ουσιαστικά από τον Όσιο Γερμανό, τον 8ο αιώνα.
Η ονομασία.
Ο ηγούμενος της Μονής Χρύσανθος το 1782, αναφέρει ότι ενώ ο Όσιος Γερμανός, μετά την ανέγερση του μοναστηριού, αναζητούσε κατάλληλη σανίδα για να γίνει η εικόνα της Θεοτόκου, Εκείνη με θαυματουργικό τρόπο του προσέφερε την μέχρι και σήμερα σωζόμενη εικόνα Της, που άστραφτε κι εξέπεμπε «φοινικούν», δηλαδή κοκκινωπό φως. Έτσι επικράτησε ο όρος «Εικοσιφοίνισσα» (εικών φοίνισσα – Εικοσιφοίνισσα). Κατά μια άλλη ισχνότερη εκδοχή ο κτήτωρ της Μονής, Άγιος Γερμανός, βρισκόταν σε μια μικρή όαση έξω από τη Μονή του Τιμίου Προδρόμου στους Αγίους Τόπους, όπου είχε είκοσι φοίνικες, εκεί έλαβε εντολή από τον άγγελο της Θεοτόκου για την ανέγερση της Μονής και σε ανάμνηση της τοποθεσίας την ονόμασε «Παναγία η Εικοσιφοίνισσα». 
Ο πρώτος κτίτορας.
Κατά την παράδοση, ο Όσιος Γερμανός, αφού μόνασε στην Ιερά Μονή του Τιμίου Προδρόμου, στον Ιορδάνη ποταμό, εγκατέλειψε την Παλαιστίνη και με όραμα ήρθε στη θέση Βίγλα του Παγγαίου περί το 718. Εκεί ανακάλυψε τα ερείπια των παλαιών κτισμάτων που είχε χτίσει ο Σώζων. Ξεκίνησε να ανεγείρει νέα Μονή, αλλά τα χρήματα που είχε συγκεντρώσει για την ανέγερση της Μονής δεν επαρκούσαν για να εξοφλήσει τους τεχνίτες, με αποτέλεσμα αυτοί να τον οδηγήσουν αιμόφυρτο στη Δράμα για να δικαστεί. Στο δρόμο συνάντησαν τον πληγωμένο Άγιο οι Κωνσταντινουπολίτες αξιωματούχοι Νικόλαος και Νεόφυτος, οι οποίοι μετέβαιναν στη Σερβία ως απεσταλμένοι του Αυτοκράτορα Βασιλείου Α΄ του Μακεδόνα. Αυτοί εξόφλησαν τους τεχνίτες και ελευθέρωσαν τον Άγιο, ενώ αργότερα πούλησαν και οι ίδιοι την περιουσία τους και μόνασαν στη Μονή, κοντά στον Άγιο Γερμανό. Ο Βίος του Αγίου Γερμανού διασώζεται στο χειρόγραφο κώδικα 19 του ερμαρίου 59 της Λαυρεντιανής Βιβλιοθήκης της Φλωρεντίας.
Η νεότερη ιστορία.
Για αρκετούς αιώνες η ιστορία της Μονής Εικοσιφοινίσσης είναι άγνωστη. Αρχαιολογικές ενδείξεις οδηγούν στο συμπέρασμα ότι κατά τον 11ο αιώνα κτίστηκε ξανά το Καθολικό της Μονής. Η Μονή έγινε Σταυροπηγιακή με σιγίλια των Πατριαρχών Συμεών Α΄ και Μαξίμου Γ΄, εξαρτήθηκε δηλαδή απευθείας από τον Οικουμενικό Πατριάρχη.
Η Μονή έζησε νέα εποχή ακμής όταν το 1472 σε αυτή εγκαταβίωσε ο παραιτηθείς Οικουμενικός Πατριάρχης Διονύσιος Α΄, ο οποίος με τη δράση και την περιουσία του της έδωσε πνοή ζωής. Για το λόγο αυτό ονομάστηκε δεύτερος Κτήτωρ της Μονής και η Εκκλησία τον ανακήρυξε Άγιο. Έζησε στη Μονή έως το 1488, οπότε επανεξελέγη από Σύνοδο που συνεκλήθη από τον Σουλτάνο Βαγιαζήτ Β΄. Το 1490 παραιτήθηκε λόγω γήρατος και επέστρεψε στην ίδια Μονή μέχρι το τέλος της ζωής του το 1492.
Πατριαρχικά σιγίλια υπέρ της Μονής εξέδωσαν οι Οικουμενικοί Πατριάρχες: Ιερεμίας Α΄ (1544), Μητροφάνης Γ΄ (1567) και Ιερεμίας Β΄ ο Τρανός (1573). Το 1610 επισκέφθηκε τη Μονή ο Μητροπολίτης Μυρέων Ματθαίος, ο οποίος συνέγραψε τον Παρακλητικό Κανόνα της Παναγίας Αχειροποιήτου. Το 1798, μετά την πρώτη του Πατριαρχία, έμεινε ως εξόριστος στη Μονή ο μετέπειτα εθνομάρτυρας και άγιος Πατριάρχης Γρηγόριος Ε΄.
Οι καταστροφές και το μαρτύριο των 172 μοναχών.
Κατά την Τουρκοκρατία, η συμβολή της Μονής στη διατήρηση της Ορθοδοξίας και του Ελληνισμού υπήρξε ανεκτίμητη, ενώ κατά την ιστορική της διαδρομή καταστράφηκε πολλές φορές από Τούρκους και Βούλγαρους επιδρομείς. Στις 25 Αυγούστου 1507, οι Τούρκοι έσφαξαν 172 μοναχούς της Μονής, διότι είχαν ενοχληθεί από τη δράση τους υπέρ της διατήρησης της ελληνικότητας του πληθυσμού της περιοχής. Τρία χρόνια μετά, 10 μοναχοί από την Ιερά Μονή Βατοπαιδίου Αγίου Όρους, ήλθαν στη Μονή για να την ανασυστήσουν.
Η συμβολή στην Ελληνική Επανάσταση και την Παιδεία.
Κατά την εποχή της Επανάστασης του 1821, η Μονή είχε καταστεί πνευματικό και εθνικό κέντρο της Ανατολικής Μακεδονίας και οι ηγούμενοί της είχαν στενή συνεργασία με τους ηγέτες της Επαναστάσεως (Νικοτσάρας, Εμμανουήλ Παπάς) στη Βόρεια Ελλάδα. Η Μονή έπαθε σοβαρές ζημιές από σεισμό του 1829, αποτεφρώθηκε το 1854 και το 1864 επιδημία πανώλης αποδεκάτισε την αδελφότητά της. Μέχρι το 1843 λειτουργούσε εκεί σχολή, ονομαζόμενη "Των Κοινών Γραμμάτων" ή "Ελληνική Σχολή".
Η διακονία του Αγίου Προκοπίου Λαζαρίδη.
Ο άγιος Προκόπιος Λαζαρίδης επίσκοπος Αμφιπόλεως (μετέπειτα Μητροπολίτης Ικονίου), μετέβη στη Μονή το 1898 ως έξαρχος του Οικουμενικού Πατριαρχείου, με σκοπό την αποκατάσταση της ενότητας και της ειρήνης μεταξύ της μοναστικής αδελφότητας. Ο ίδιος αργότερα εξελέγη Μητροπολίτης Ικονίου, από όπου και καταγόταν, και μαρτύρησε το 1923 στη Μικρά Ασία.
Η αρχιερατεία του Αγίου Χρυσοστόμου Δράμας.
Ο Άγιος Χρυσόστομος Μητροπολίτης Δράμας, μετέπειτα Σμύρνης όπου και μαρτύρησε, μερίμνησε ιδιαίτερα για την ηθική και υλική ενίσχυση της Ιεράς Μονής κατά την αρχιερατεία του στην Ιερά Μητρόπολη Δράμας που διήρκησε από το 1902 έως το 1910. Με στήριξη του Μητροπολίτη Χρυσοστόμου λειτουργούσε στη Μονή Γεωργική Σχολή με τρεις γεωπόνους.
Η σύληση των κειμηλίων από τον κατοχικό βουλγαρικό στρατό.
Κατά τη Β΄ Βουλγαρική Κατοχή της Ανατολικής Μακεδονίας οι δολοφονίες και οι βιαιότητες που διέπραττε ο βουλγαρικός κατοχικός στρατός ήταν πολλές. Ανάμεσα σε αυτές ήταν και η δολοφονία, του γέροντος μοναχού Μακαρίου, προηγουμένου της Μονής, που σφαγιάσθηκε στις 3 Οκτωβρίου 1916.
Τη Μεγάλη Δευτέρα 27 Μαρτίου 1917, στρατιώτες του βουλγαρικού κατοχικού στρατού με επικεφαλής τον Βούλγαρο κομιτατζή Πανίτσα, εισήλθαν στη Μονή και αφού βιαιοπράγησαν κατά των μοναχών, άρπαξαν τα περισσότερα κειμήλια και τα μετέφερε στη Βουλγαρία, όπου κατακρατούνται μέχρι σήμερα στο Εθνικό Ιστορικό Μουσείο Σόφιας. Στο σκευοφυλάκειο της Μονής ήταν αποθησαυρισμένα πολλά και σημαντικά κειμήλια, ενώ ιδιαίτερα αξιόλογη ήταν η βιβλιοθήκη της, η οποία πριν την καταλήστευσή της από τους Βούλγαρους το 1917 αριθμούσε 1300 τόμους βιβλίων, από τα οποία τα 400 ήταν χειρόγραφες μεμβράνες.
Τον Ιούνιο του ιδίου έτους (1917), Βούλγαροι στρατιώτες οδήγησαν τους μοναχούς σε ομηρία. Ορισμένοι από τους μοναχούς δεν άντεξαν τις συνθήκες και πέθαναν στη φυλακή. Όσοι μοναχόι επιβίωσαν στην ομηρία, επέστρεψαν στις 10 Οκτωβρίου 1918, μετά την ήττα των Βουλγάρων και Γερμανών.
Η ελληνική πολιτεία αντέδρασε αμέσως στη σύληση και αρπαγή των κειμηλίων. Έτσι στις 31 Μαρτίου 1917, τέσσερις ημέρες μετά τη ληστρική επιδρομή, ο τότε Νομάρχης Δράμας Ν.Μπακόπουλος υπέβαλε διαμαρτυρία προς τις κατοχικές βουλγαρικές αρχές χωρίς όμως αποτέλεσμα. Το 1918, μετά την απελευθέρωση της περιοχής από τη Β' Βουλγαρική Κατοχή, το θέμα επιστροφής των κειμηλίων συζητήθηκε στην Ελληνική Βουλή. Ακολούθως, η ελληνική κυβέρνηση απαίτησε την εφαρμογή της Συνθήκης του Νεϊγύ (1919), σύμφωνα με την οποία έπρεπε να επιστραφούν όλα τα πολιτιστικά αγαθά που έιχαν αρπαγεί κατά τη διάρκει των εχθροπραξιών. Το 1923 ο καθηγητής Βυζαντινής Αρχαιολογίας και ο διευθυντής του Βυζαντινού Μουσείου Αθηνών Γεώργιος Σωτηρίου μετέβη στη Σόφια για να ζητήσει την επιστροφή των κλαπέντων αντικειμένων (907 ιερά λατρευτικά αντικείμενα, 430 χειρόγραφους κώδικες, 467 αρχέτυπα, κ.ά.), αλλά επεστράφησαν μόνον 7. 
Όπως αποκαλύφθηκε τις τελευταίες δεκαετίες, τα περισσότερα από τα κειμήλια κατακρατούνται παράνομα σήμερα στη Σόφια, στο Κέντρο Σλαβοβυζαντινών Σπουδών Ivan Dujev και στο Εθνικό Ιστορικό Μουσείο της Βουλγαρίας, ενώ κάποια άλλα πουλήθηκαν ή έφτασαν με άλλους τρόπους, μέσω Βουλγαρίας, σε βιβλιοθήκες εκπαιδευτικών ιδρυμάτων και ιδιωτικές συλλογές της Ευρώπης και των ΗΠΑ. 
Σημειωτέον πως οι Βούλγαροι απέσπασαν παράνομα όχι μόνο τα κειμήλια της Μονής Εικοσιφοινίσσης, αλλά και πλήθος έτερων ελληνικών κειμηλίων από τη Μονή Τιμίου Προδρόμου Σερρών και τις Μονές Παναγίας Καλαμούς και Παναγίας Αρχαγγελιώτισσας Ξάνθης. Το Οικουμενικό Πατριαρχείο, οι Ιερές Μητροπόλεις καθώς και οι αρχές της Τοπικής Αυτοδιοίκησης έχουν διατυπώσει επισήμως αίτημα για την επιστροφή των κλαπέντων ελληνικών κειμηλίων.
Η πυρπόληση της Μονής.
Οι Βούλγαροι κατέλαβαν για τρίτη φορά την Ανατολική Μακεδονία (μετά το 1916 και το 1918) στη διάρκεια του Β΄ Παγκοσμίου Πολέμου. Ο κατοχικός βουλγαρικός στρατός εισέβαλε στη Μονή, κράτησε σε περιορισμό τον ηγούμενο Γρηγόριο και τους δώδεκα μοναχούς και ακολούθως πυρπόλησε τη μονή με αποτέλεσμα να καταστραφούν τα οικοδομήματα. Ήταν 12 Ιουλίου 1943. 
Μετά το τέλος του Β' Παγκοσμίου Πολέμου ο ηγούμενος Γρηγόριος Κατσιβάκης έκτισε το Ηγουμενείο και έναν μικρό ξενώνα με προσωπική εργασία και βοήθεια πιστών. Αποτέλεσε, μέχρι την κοίμησή του το 1956, τον τελευταίο ηγούμενο της Μονής ως ανδρώας.
Η αναβίωση.
Η ανασύσταση της Μονής και η αναβίωση του μοναχισμού σε αυτήν, πραγματοποιήθηκε από τον Μητροπολίτη Δράμας Διονύσιο Κυράτσο, αμέσως μετά την ενθρόνισή του το 1965. Όταν ανέλαβε Μητροπολίτης Δράμας η Μονή παρουσίαζε εικόνα εγκατάλειψης και ερήμωσης. Με μέριμνά του εγκαταστάθηκε στη Μονή γυναικεία αδελφότητα και πραγματοποιήθηκαν εκτεταμένες εργασίες συντήρησης και ανέγερσης κτισμάτων.
Η Μονή σήμερα.
Σήμερα η Μονή είναι γυναικεία και αριθμεί 23 μοναχές. Πανηγυρίζει τη μνήμη του πρώτου κτίτορά της Αγίου Γερμανού και των δύο Κωνσταντινουπολιτών αξιωματούχων Νικολάου και Νεοφύτου, στις 22 Νοεμβρίου και την επομένη ημέρα τη μνήμη του δεύτερου κτίτορά της, Αγίου Διονυσίου, Πατριάρχου Κωνσταντινουπόλεως. Γιορτάζει επίσης στις 15 Αυγούστου, στη μνήμη της Παναγίας, στις 14 Σεπτεμβρίου, στη μνήμη της Υψώσεως του Τιμίου Σταυρού και στις 21 Νοεμβρίου, στη μνήμη των Εισοδίων της Θεοτόκου. Πλήθος είναι οι πιστοί που έρχονται να προσκυνήσουν την «αχειροποίητο εικόνα της Θεοτόκου» και να ηρεμήσουν μέσα στο γαλήνιο περιβάλλον της. Μπροστά από τη Μονή υπάρχει το μνημείο των 172 Μοναχών που έσφαξαν οι Τούρκοι το 1507. 
Το 2005 ετάφη στη Μονή ο Μητροπολίτης Δράμας Διονύσιος Κυράτσος, ως τρίτος κατά σειρά κτήτωρ της.
Το 2011 επεστράφη, μετά από ενέργειες της Μητροπόλεως Δράμας, τμήμα του ιερού Λειψάνου του Αγίου Διονυσίου (δεύτερου κτίτορος της Μονής), από τη Βουλγαρία. Το λείψανο είχε κλαπει επί Βουλγαρικής Κατοχής, μαζί με πληθώρα αλλών κειμηλίων που παραμένουν έως σήμερα στη Σόφια (στο Κέντρο Σλαβοβυζαντινών Σπουδών Ivan Dujev και στο Εθνικό Ιστορικό Μουσείο της Βουλγαρίας). Επίσης, το 2016 επεστράφη στη Μονή, με τη συμβολή της Αρχιεπισκοπής Αμερικής, μια σπάνια χειρόγραφη Καινή Διαθήκη 674 σελίδων, γραμμένη τον 9ο αιώνα, η οποία είχε αρπαγεί το 1917 από τους Βούλγαρους και είχε καταλήξει να βρίσκεται στη Λουθηρανική Θεολογική Σχολή του Σικάγου στις Η.Π.Α.
Το κτηριακό συγκρότημα.
Ολόκληρη η Μονή περιβάλλεται από ψηλό τείχος και στο κέντρο της βρίσκεται ο Ναός των Εισοδίων της Θεοτόκου. Στο πρώτο και κύριο μέρος της Μονής βρίσκεται το καθολικό, το οποίο είναι το παλαιότερο κτίσμα της, το Ηγουμενείο, τα κελλιά των μοναζουσών, το αρχονταρίκι, το παρεκκλήσιο της Αγίας Βαρβάρας με το αγίασμα, το μουσείο, η τράπεζα και τα εργαστήρια κεντητικής και αγιογραφίας. Στο δεύτερο μέρος των κτηριακών εγκαταστάσεων της Μονής περιλαμβάνονται τα τρία κτήρια των ξενώνων, το πρεσβυτέριο για το λειτουργό Ιερέα της Μονής και το παρεκκλήσιο της Ζωοδόχου Πηγής.
Το Καθολικό.
Το Καθολικό τιμάται στα Εισόδια της Θεοτόκου. Ο ρυθμός του είναι σταυροειδής τρουλαίος σύνθετος τετρακίονος. Αποτελείται από τον εξωνάρθηκα, τον εσωνάρθηκα και τον κυρίως Ναό. Οι τρούλοι του Καθολικού στηρίζονται σε 4 μαρμάρινους κίονες. Η περίτεχνη λιθόγλυπτη κυρίως είσοδος του καθολικού κατασκευάσθηκε το 1838. Ο εξωνάρθηκας είναι ολόκληρος αγιογραφημένος και απεικονίζει ολόσωμους τους κτίτορες. Το τέμπλο του Καθολικού είναι βαρύτιμο ξυλόγλυπτο, κατασκευάσθηκε από Χιώτες τεχνίτες και χρειάστηκαν 22 χρόνια (1781 – 1803) για να ολοκληρωθεί. Ξυλόγλυπτο επίσης είναι το προσκυνητάρι της Παναγίας και ο δεσποτικός Θρόνος. Στο δεξιό μέρος του Καθολικού υπάρχει προθήκη, μέσα στην οποία υπάρχουν αργυρές λειψανοθήκες, στις οποίες φυλάσσονται δεκάδες Ιερά Λείψανα.

</doc>
<doc id="45691" url="https://el.wikipedia.org/wiki?curid=45691" title="Μονή Αγίας Κυριακής Σερρών">
Μονή Αγίας Κυριακής Σερρών

Η Ιερά Μονή Αγίας Κυριακής Αλιστράτης Είναι από τα παλιότερα Μοναστήρια μαζί με τη Μονή Εικοσιφοινίσσης . Βρίσκεται στο Νομό Σερρών 2 χιλιόμετρα δυτικά από την Αλιστράτη, σε ένα τοπίο πλούσιο σε βλάστηση και νερά, δίπλα. Η ίδρυση της τοποθετείται γύρω στα 1857. Λόγω της θέσης της υπήρξε κατά την εποχή του Μακεδονικού Αγώνα, αλλά και αργότερα στην περίοδο της τελευταίας Βουλγαρικής κατοχής, τόπος σύναξης Ελλήνων ανταρτών. Πυρπολήθηκε το 1906 και το 1917 λεηλατήθηκε από τους Βουλγάρους κατακτητές. Σε παλαιότερες εποχές γνώρισε περιόδους ακμής και προόδου. Η μονή πανηγυρίζει κάθε χρόνο την 7η Ιουλίου όπου πλήθος πιστών και προσκυνητών κατακλίζουν την μονή και την Αλιστράτη.
Ιστορικά στοιχεία.
“Μαρτυρίες φανερώνουν ότι και πριν το 1453 υπήρχε εκκλησία της Αγίας Κυριακής, αλλά πιθανόν από άγνωστα γεωλογικά φαινόμενα ή ακόμα από καταστροφές των διαφόρων επιδρομέων, να έχει εξαφανιστεί.”
Στον παλιό οικισμό της Κρυοπηγής 2ο χλμ. Ν.Δ. του Δήμου Αλιστράτης ανάμεσα στους πρόλοφους του Μενοίκιου όρους και στα πανύψηλα δέντρα προβάλλει η μονή της Αγίας Κυριακής, η οποία σύμφωνα με αφηγήσεις παλιότερων πρέπει να έχει χτιστεί στις αρχές του 20 αι. Σύμφωνα πάντως με πληροφορίες της ηγουμένης Νυμφοδώρας υπάρχει στη Μονή έγγραφο βάσει του οποίου μετά την άλωση της Οθωμανικής αυτοκρατορίας το Μοναστήρι έγινε έδρα και κατοικία του Τούρκου μπέη (τοπάρχη- διοικητή), η διοικητική εξουσία του οποίου επεκτεινόταν ως το Κ. Νευροκόπι. Τελευταίος τοπάρχης- διοικητής ήταν τοποθετημένος το 1855. Οι μαρτυρίες αυτές φανερώνουν ότι και πριν το 1453 υπήρχε εκκλησία της Αγίας Κυριακής, αλλά πιθανόν από άγνωστα γεωλογικά φαινόμενα ή ακόμα από καταστροφές των διαφόρων επιδρομέων, να έχει εξαφανιστεί. Στο Μοναστήρι τότε υπηρετούσε ως κηπουρός ο Κυριαζής από την Κρυοπηγή- Αλιστράτης. Αυτός λοιπόν, ο κηπουρός, σύμφωνα με τις αφηγήσεις του Αθ. Π. Πετρίδη, λέγεται ότι οραματίστηκε την Αγ. Κυριακή, η οποία τον προέτρεψε να πάει στη Μητρόπολη Αλιστράτης, να ενημερώσει το Μητροπολίτη και να προχωρήσουν στην ανασκαφή, σε σημείο που του υπέδειξε, για να βγάλουν την εικόνα της και τα ιερά κειμήλια. Ο Κυριαζής αδιαφόρησε και δεν έδωσε σημασία στο όραμα εκείνο. Έτσι, μετά από λίγε μέρες οραματίστηκε ξανά την αγία Κυριακή που τον ρώτησε γιατί δεν προχώρησαν ακόμη στην ανασκαφή. Τότε ο Κυριαζής ενημέρωσε το Μητροπολίτη και αμέσως μετά άρχισαν οι ανασκαφές στο σημείο ακριβώς που του υπέδειξε η Αγία, όπου βρήκαν την εικόνα ανέπαφη καθώς και πάρα πολλά εκκλησιαστικά κειμήλια τα οποία μαζί με την εικόνα με μια πανηγυρική τελετή- λιτάνευση το 1855, μεταφέρθηκαν στο παρακείμενο Μοναστήρι της αγίας Κυριακής. Σύμφωνα πάντα με μαρτυρίες αρχικά η Μονή είχε περιμετρικά πανύψηλους τοίχους για την προστασία της. Έμοιαζε με απόρθητο φρούριο. Στο εσωτερικό του είχε διώροφους κοιτώνες και πολλούς μοναχούς, η εκκλησία δε είχε τρεις τρούλους. Στα χρόνια που ακολούθησαν λόγω διαφόρων γεωλογικών φαινομένων η εκκλησία υπέστη σοβαρές ζημιές οι οποίες δεν ήταν δυνατόν να επιδιορθωθούν. Έτσι κατεδαφίστηκε για να χτιστεί στη θέση της μια νέα, από τον μηχανικό Κωνσταντίνο Μαλαγάνη. Με την ανταλλαγή του πληθυσμού το 1922 προσέφερε αμέριστη συμπαράσταση στους δεινοπαθούντες και κατατρεγμένους πρόσφυγες, κάποιοι εκ των οποίων βρήκαν στέγη στη Μονή μέχρι να ορθοποδήσουν. Κατά τους Βουλγαρικούς πολέμους τα στρατεύματα κατά την υποχώρηση τους σύλησαν και λεηλάτησαν το Μοναστήρι παίρνοντας μαζί τους ιερά σκεύη, εικόνες και αντικείμενα μεγάλης αξίας. Την εποχή εκείνη η Μονή είχε στην ιδιοκτησία της μεγάλες εκτάσεις με αμπελώνες παράγοντας εκλεκτής ποιότητας σταφύλια και κρασιά. Στα αγροκτήματα εργαζόταν μόνιμο προσωπικό αλλά και οι μοναχοί. Επίσης διέθετε μια αξιόλογη κτηνοτροφία. Λόγω της οικονομικής του ευμάρεια είχε αποκτήσει μεγάλη αίγλη, στην ευρύτερη περιοχή ενώ παράλληλα φημιζόταν και για το μεγάλο φιλανθρωπικό έργο. Μετά από πολλά χρόνια εγκατάλειψης, το 1953 μετατράπηκε από ανδρικό σε γυναικείο μοναστήρι, με ηγουμένη τη Νυμφοδώρα.
“Σύμφωνα με αφηγήσεις το σημείο όπου μετά τις ανασκαφές βρέθηκε η εικόνα και ιερά κειμήλια της Αγία Κυριακής, το υπέδειξε η ίδια με όραμα στον Κυριαζή, ο οποίος υπηρετούσε ως κηπουρός στο μοναστήρι.”
Η συμβολή της Μονής στον Μακεδονικό αγώνα.
Όπως όλες οι εκκλησίες και τα μοναστήρια της υπόδουλης Ελλάδος κατά τη διάρκεια της Οθωμανικής Αυτοκρατορίας έπαιξαν σημαντικό ρόλο, τόσο στη διατήρηση της ελληνορθόδοξης χριστιανικής πίστης, όσο και στη διατήρηση της ελληνικής γλώσσας κα του7 πατριωτικού φρονήματος, έτσι και το μοναστήρι της Αγίας Κυριακής συνέβαλε στη θρησκευτική και εθνική υπόθεση της πατρίδας. Στο Μοναστήρι λειτούργησε κρυφό σχολείο για τη διατήρηση της Ελληνικής γλώσσας και για την εμψύχωση των κατοίκων. Για την ιστορική δράση της Μονής σε σημείωμα του με ημερομηνία 30 Μαρτίου 1976 ο τότε πρόεδρος της Κοινότητας Αλιστράτης Δημήτριος Χατζησταύρος, αναφέρει τα εξής: «Η Ιερά Μονή Αγίας Κυριακής καθ’ όλους τους δύσκολους χρόνους της δουλείας διεδραμάτισεν σπουδαλιον ρόλον εις την διατήρησιν του φρονήματος των Ελλήνων, κυρίως δε εις την προετοιμασίαν του Μακεδονικού Αγώνος και μετέπειτα συνέβαλεν εις την εξάπλωσιν του Μακεδονικού Αγώνα εις ολόκληρον την περιοχήν. Ήτο η συνισταμένη του αγώνος. Αναλυτικώτερον η δράσις της Ιεράς Μονής είναι η κάτωθι; Ο Ιερεύς Στέφος Πετρίδης εφημέριος Ιερού Ναού Αγίου Ιωάννου Καβάλας κατόπιν εντολής του αοιδήμου Μητροπολίτου Φιλίππων Δράμας και Ζιχνών αφίχθη και πάλιν εις Αλιστράτην και εγκατασταθείς εις Ιεράν Μονήν Αγίας Κυριακής εν έτει 1898 με την συνεχή συνεργασία του ως άνω Μητροπολίτου ήρχισε η διοργάνωσις του μακεδονικού Αγώνος Αλιστράτης και Περιχώρων αυτής. Αρχικώς εκηφθη μέριμνα δι’ ασφαλή φύλαξιν των επισκεπτομένων Ελλήνων των μυημένων εις τον Μακεδονικόν Αγώνα. Προς τούτοις κατασκευάσθησαν κρυψώναι κάτωθι των κοιτώνων του Μοναστηριού και παραπλεύρως του Νάρθηκος της Εκκλησίας ένθα φυλλάσονται τα όπλα και πολλάκις εκρύπτοντο οι καταζητούμενοι οπλαρχηγοί οίτινες καταδιώκοντο ή καταζητούντο υπό της τότε Τουρκικής Αρχής όταν εγένετο συμπλοκαί μετά των κομητατζίδων. Η Ιερά Μονη Αγίας Κυριακής ήτο το προπύργιον του Μακεδονικού Αγώνος. Εκεί εγένετο συναντήσεις των Ελληνικών Προξένων Τσαμαδιοί, Στουρνάρη και Σακτούρη και του συνταγματάρχου Σπ. Κουρέβελη μεταμφιεσμένου ως γραμματέως του Προξενείου μετά του υπευθύνου Ιερέως της Μονής Στεφάνου Πετρίδη και Αρχιερατικού Επιτρόπου της Ιεράς Μητροπόλεως Φιλίππων- Δράμας και Ζιχνών, εδίδοντο αι οδηγίαι και εντολαί δια την περαιτέρω διοργάνωσι και δράσι του Μακεδονικού Αγώνος. Αργότερον εγκαταστάθηκαν ειδικώς εκπαιδευμένοι εις τα όπλα όπου εγύμναζαν τους Μακεδονομάχους μετά δε την εκγυμνασίν των κατατάσσοντο εις το Σώμα του Καπετάν Δούκα, ο οποίος Δούκας έπαιρνε εντολές από τους Προξένους. Η Ιερά Μονή ήτο απόρθητος της εποχή εκείνη λόγω θέσεως και κατασκευής της. Ήτο περιτοιχισμένη με πανύψηλα τείχη και ειδικάς πολεμίστρας εις αυτά, εφρορούντο δε υπό του ιερέως και των μελών της οικογενείας του, ανδρών και γυναικών και των υπηρετούντων εις την Ιεράν Μονήν ετέρων πιστών των περιχώρων κυρίως εκ Βόλακος, Μικροπόλεως, Καλής Βρύσης Δράμας κλπ οι οποίοι αργότερα κατετάγησαν εις το Σώμα του Καπετάν Δούκα, μερικοί των οποίων εγένοντο και οπλαρχηγοί.»“Κατά τους Βουλγαρικούς πολέμους τα στρατεύματα κατά την υποχώρηση τους σύλησαν και λεηλάτησαν το Μοναστήρι παίρνοντας μαζί τους ιερά σκεύη, εικόνες και αντικείμενα μεγάλης αξίας.»
Η αναβίωση της Μονής.
Τα τελευταία χρόνια, η Μονή περιέπεσε σε ανυποληψία ως που εγκαταλείφθηκε για αρκετά χρόνια. Από τον Μάρτιο του 2014, υπό την ηγουμένη Νικοδήμη μοναχή η Μονή αναγεννιέται και γίνεται από τότε μεγάλος αγώνας να αποκατασταθεί στη θέση που ιστορικά απολάμβανε στην ευρύτερη περιοχή. 
Η Αγία Κυριακή εορτάζει στις 7 Ιουλίου, όπου γίνεται διήμερο πανηγύρι, με συμμετοχή πολύ κόσμου από όλη την περιοχή των Σερρών και της Δράμας. 
Επίσης στα μέσα Οκτωβρίου πανηγυρίζει και την εικόνα της Παναγίας Κεχαριτωμένης, που κρατά αγκαλιά την Ιερά Μονή.

</doc>
<doc id="45692" url="https://el.wikipedia.org/wiki?curid=45692" title="Αγία Ελένη Σερρών">
Αγία Ελένη Σερρών

Η Αγία Ελένη είναι χωριό και έδρα ομώνυμης τοπικής κοινότητας, της δημοτικής ενότητας Σκουτάρεως, του δήμου Σερρών, της περιφερειακής ενότητας (τέως νομού) Σερρών, στην περιφέρεια Κεντρικής Μακεδονίας..
Πριν το πρόγραμμα "Καλλικράτης" και το σχέδιο "Καποδίστριας", ανήκε στην επαρχία αλλά και στο νομό Σερρών, στο γεωγραφικό διαμέρισμα Μακεδονίας.
Μέχρι το 1927, η Αγία Ελένη ονομαζόταν "Κακαράσκα".
Γεωγραφία.
Η Αγία Ελένη βρίσκεται στο κεντρικό τμήμα του -τέως- νομού Σερρών, σε πεδινή περιοχή, βόρεια της τεχνητής κοίτης του ποταμού Στρυμώνα. Είναι χαρακτηρισμένη ως αγροτικός πεδινός οικισμός, σε μέσο σταθμικό υψόμετρο 15 και έχει έκταση 8,200 χμ² (7,850 χμ² χωρίς τα εσωτερικά ύδατα). Απέχει από τις Σέρρες 15 χλμ. περίπου, προς τα Ν. 
Πληθυσμικά στοιχεία.
Η εξέλιξη πληθυσμού της Αγίας Ελένης έχει ως εξής: κάτοικοι 803 (1961), 773 (1971), 622 (1991), 636 (2001), 476 (2011). Κατοικείται κυρίως από πρόσφυγες που είχαν έρθει από την Ανατολική Θράκη.
Έθιμα.
Τα Αναστενάρια.
Πολλοί από τους κατοίκους του χωριού είναι Αναστενάρηδες, συμμετέχουν δηλαδή σε μια πανάρχαια τελετουργία πυροβασίας που γίνεται στο χωριό κατά την πανήγυρη των Αγίων Κωνσταντίνου και Ελένης, 20 και 21 Μάη, αλλά και στο μικρό πανηγύρι, το χειμωνιάτικο την παραμονή και την ημέρα της γιορτής του Αγίου Αθανασίου (17 και 18 Γενάρη).
Στη διάρκεια των πανηγυριών αυτών ταλείται το έθιμο Αναστενάρια, ένα έθιμο που έχει τις ρίζες του στις παγανιστικές τελετές, πέρασε στις διονυσιακές τελετές αργότερα και διατηρήθηκε ως τις μέρες μας στην Ελλάδα από πυρήνες αναστενάρηδων που υπάρχουν στην Αγία Ελένη Σερρών, στην Κερκίνη Σερρών, στο Λαγκαδά Θεσσαλονίκης, σε μερικά χωριά του Έβρου και σε ένα χωριό της Δράμας.
Το ιστορικό του εθίμου αναφέρεται σε ένα θρύλο κατά τον οποίο η εκκλησία του χωριού Κωστί της Ανατολικής Θράκης, αφιερωμένη στους Αγίους Κωνσταντίνο και Ελένη, πήρε φωτιά και οι κάτοικοι του χωριού, προσπαθώντας να σώσουν τις εικόνες και τα ιερά κειμήλια, μπήκαν μέσα στο φλεγόμενο Ναό και άρπαξαν ό,τι βρήκαν μπροστά τους. Διαπίστωσαν έπειτα ότι κανείς δεν είχε καεί ή τραυματιστεί. Το απέδωσαν στη Χάρη του Αγίου κι από τότε τελούν το έθιμο αυτό.
Η επίσημη εκκλησία θεωρεί ότι το έθιμο είναι ειδωλολατρικό και δεν το αποδέχεται ως χριστιανικό. Έτσι στο Λαγκαδά και στη Δράμα οι μητροπολίτες δεν επιτρέπουν στους αναστενάρηδες να πατούν στη φωτιά με την απειλή του αφορισμού. Οι μητροπολίτες των Σερρών παραδοσιακά «κάνουν τα στραβά μάτια» κι έτσι στα χωριά των Σερρών Κερκίνη και Αγία Ελένη γίνονται μέχρι σήμερα τα Αναστενάρια. Στα εκεί πανηγύρια των αναστενάρηδων μάλιστα, έρχονται συχνά και αναστενάρηδες από μέρη που τελούν υπό απαγόρευση και τελούν το έθιμό τους στην «εξορία».
Το χειμωνιάτικο πανηγύρι δεν είναι πολύ γνωστό αλλά του Αγίου Κωνσταντίνου μαζεύονται τουρίστες από όλον τον κόσμο να παρακολουθήσουν την τελετουργία, επιστήμονες από παντού έρχονται να μελετήσουν το φαινόμενο της ακαΐας που συμβαίνει στην τελετή. Οι αναστενάρηδες συγκεντρώνονται στο «κονάκι» τους από νωρίς, και αρχίζουν μια διαδικασία μύησης κι έκστασης με μουσική από λύρα θρακιώτικη και νταούλι, συνεχίζουν με ένα χορό κι όταν έρθουν σε απόλυτη έκσταση παίρνουν από την αρχιαναστενάρη τα «σημάδια» (μικρά τάματα των εικόνων) και τις εικόνες και ξυπόλητοι μπαίνουν και χορεύουν στα αναμμένα κάρβουνα, θράκα μιας μεγάλης πυράς που έχει στηθεί από νωρίς στην πλατεία του χωριού.
Ο Καλόγερος.
Στο χωριό Αγία Ελένη τελείται ακόμη ένα θρακικό έθιμο. Είναι ο «Καλόγερος», και λαμβάνει χώρα τη Δευτέρα της Τυρινής. Παρουσιάζει ομοιότητες με τα πάθη και την παλιγγενεσία του αρχαίου θεού Διονύσου.

</doc>
<doc id="45694" url="https://el.wikipedia.org/wiki?curid=45694" title="Επισκοπή Ευρυτανίας">
Επισκοπή Ευρυτανίας

Η Επισκοπή Ευρυτανίας είναι χωριό ακριβώς στα σύνορα Αιτωλοακαρνανίας και Ευρυτανίας, δίπλα στην ομώνυμη με αυτό Γέφυρα της Επισκοπής που ενώνει τους δύο νομούς, και υπάγεται διοικητικά στον καλλικρατικό Δήμο Αγράφων (τέως καποδιστριακός Δήμος Φραγκίστας). Βρίσκεται στο δυτικό τμήμα του νομού, σε υψόμετρο 300 μέτρων, και απέχει 46 χλμ από το Καρπενήσι. 
Δημογραφικά.
Κατά την απογραφή του 2011 το χωριό απαριθμούσε 25 κατοίκους. Η διακύμανση του πληθυσμού του χωριού είναι η εξής:
Ιστορία.
Η Επισκοπή ήταν ένα μεγάλο χωριό, στο σημείο που περνούσε ο ποταμός Μέγδοβας. Το μέρος ήταν πεδινό, το πιο εύφορο του νομού Ευρυτανίας, και το χωριό βρισκόταν ακριβώς πάνω στον οδικό άξονα που συνδέει το Καρπενήσι με το Αγρίνιο.
Το 1965, άρχισε η κατασκευή του φράγματος των Κρεμαστών το οποίο δημιούργησε την ομώνυμη τεχνητή λίμνη τα νερά της οποίας κατέκλυσαν την Επισκοπή και τα άλλα μικρότερα χωριά της περιοχής. Οι κάτοικοι του χωριού, αφού πήραν κάποιες αποζημιώσεις για τις χαμένες τους περιουσίες, εγκατέλειψαν την περιοχή και εγκαταστάθηκαν κυρίως στο Αγρίνιο αλλά και σε άλλες πόλεις όπως στο Καρπενήσι, στη Λαμία, στην Αθήνα, αλλά και στο εξωτερικό.
Κάποιοι κάτοικοι, ωστόσο, παρέμειναν στην περιοχή και έχτισαν το σημερινό μικρό χωρίο που βρίσκεται δίπλα από τη γέφυρα που ενώνει Ευρυτανία και Αιτωλοακαρνανία. Απέναντι ακριβώς, στην πλευρά της Αιτωλοακαρνανίας βρίσκεται το χωριό Ψηλόβραχος.
Η Παναγία της Επισκοπής.
Στο παλιό χωριό, βρισκόταν ο ναός της Παναγίας της Επισκοπής, από τα σπουδαιότερα βυζαντινά μνημεία της Ελλάδας. Ο ιστορικός αυτός ναός υπήρξε κατά τα Βυζαντινά χρόνια έδρα της "Επισκοπής Λιτζάς και Αγράφων" και μαρτυρά τη σπουδαιότητα του χωριού κατά την εποχή εκείνη. Υπολογίζεται πως δημιουργήθηκε κατά την περίοδο της Εικονομαχίας (8ος - 9ος αιώνας).
Όταν αποφασίστηκε η κατασκευή της τεχνητής λίμνης έγιναν έρευνες στο ναό και ανακαλύφθηκαν τρία στρώματα τοιχογραφιών, του 8ου-9ου αιώνα, του 11ου και του 13ου. Οι τοιχογραφίες αφαιρέθηκαν και μεταφέρθηκαν στο Βυζαντινό και Χριστιανικό Μουσείο των Αθηνών, όπου βρίσκονται και σήμερα.
Ο ιστορικός ναός χάθηκε κάτω από τα νερά της λίμνης ενώ, παρά τις δηλώσεις των κρατικών υπηρεσιών για κατασκευή νέου πανομοιότυπου ναού, δεν προχώρησε η κατασκευή του. Με ενέργειες των κατοίκων και του ιερέα του χωριού Κωνσταντίνου Γεωργόπουλου χτίστηκε ο νέος ναός που βρίσκεται στο σημερινό χωριό και εορτάζει στις 15 Αυγούστου οπότε και πλήθος κόσμου συρρέει στην Επισκοπή. 
Τον Μάιο του 2008 μία ομάδα από τον Σύλλογο Ερασιτεχνών Αυτοδυτών Τηθύς εντόπισε τον παλαιό ναό σε βάθος 32 περίπου μέτρων κάτω από την επιφάνεια της λίμνης Κρεμαστών, σε πάρα πολύ καλή κατάσταση.

</doc>
<doc id="45695" url="https://el.wikipedia.org/wiki?curid=45695" title="Ντίνα Κώνστα">
Ντίνα Κώνστα

Η Ντίνα (Κωνσταντίνα) Κώνστα (Σάμος 31 Δεκεμβρίου 1938) είναι Ελληνίδα ηθοποιός. Έχει πρωταγωνιστήσει σε πολλές επιτυχημένες τηλεοπτικές σειρές και θεατρικές παραστάσεις.
Βιογραφία.
Αποφοίτησε από τη Δραματική Σχολή Κωστή Μιχαηλίδη, ενώ την ίδια εποχή εργαζόταν σε εταιρεία χρωμάτων για να πληρώσει τις σπουδές της . Σπούδασε υποκριτική κρυφά από τους γονείς της και είχε καθηγήτρια τη Μαίρη Αρώνη. Πρωτοεμφανίστηκε στην Ελεύθερη Σκηνή το 1965. Τις δεκαετίες του ’80 και του ’90 συμμετείχε σε τηλεοπτικές σειρές. Μερικοί από τους πιο χαρακτηριστικούς ρόλους που υποδύθηκε ήταν στις σειρές «Τρεις Χάριτες», «Δις Εξαμαρτείν» και το «Σόι μας». Ωστόσο, αγαπήθηκε από το κοινό για την ερμηνεία της ως Ντένη Μαρκορά στη σειρά «Δύο ξένοι».
Δεν παντρεύτηκε ποτέ, επειδή δεν της άρεσε η δέσμευση του γάμου. Έχει δηλώσει πως έγινε ηθοποιός επειδή είναι αυτοκαταστροφικό άτομο.
Πολιτική.
Η Ντίνα Κώνστα έχει εκφράσει ανοιχτά τις πολιτικές της απόψεις. Έχει βάλει υποψηφιότητα με τον Συνασπισμό στις Ευρωεκλογές του 1999, στις βουλευτικές εκλογές του 2000, και στις βουλευτικές εκλογές του 2004

</doc>
<doc id="45699" url="https://el.wikipedia.org/wiki?curid=45699" title="Κρεμαστά (αποσαφήνιση)">
Κρεμαστά (αποσαφήνιση)

Τα Κρεμαστά είναι περιοχή στα βόρεια της Αιτωλοακαρνανίας.
Η χρήση της μπορεί να αναφέρεται:

</doc>
<doc id="45701" url="https://el.wikipedia.org/wiki?curid=45701" title="Εβελίνα Παπούλια">
Εβελίνα Παπούλια

Η Εβελίνα (Ευαγγελία) Παπούλια (Αθήνα, 25 Μαρτίου 1971) είναι Ελληνίδα ηθοποιός της τηλεόρασης, του κινηματογράφου και του θεάτρου.
Βιογραφία.
Από 6 ετών παρακολουθούσε εντατικά μαθήματα χορού. Το 1989 μετακόμισε στη Νέα Υόρκη για μεταπτυχιακές σπουδές στο χορό στη Σχολή Χορού The Martha Graham School of Contemporary Dance. Ταυτόχρονα παρακολούθησε μαθήματα υποκριτικής στο The Lee Strasberg Theater Institute και πήρε μέρος σε διάφορα θεατρικά έργα, όπως το West Side Story (1993) ενώ συμμετείχε και στο Omega Dance Company. 
Μη καταφέρνοντας να πάρει αμερικανική υπηκοότητα, όπως πραγματικά ήθελε, γύρισε στην Ελλάδα και άρχισε να εμφανίζεται σε διάφορες σειρές στην τηλεόραση. Είναι ιδιαίτερα γνωστή για το ρόλο της στην κωμική σειρά Δύο Ξένοι, όπου υποδύθηκε το ρόλο μιας τηλεπαρουσιάστριας η οποία συνδέεται ερωτικά με έναν άντρα κλασικής παιδείας. 
Έκανε το ντεμπούτο της στον κινηματογράφο με την ταινία "Safe Sex" του 1999, μαζί με έναν πολύ μεγάλο αριθμό γνωστών καλλιτεχνών, καθώς και στις ταινίες "Ένας κι ένας", "Νύφες" του Παντελή Βούλγαρη και Guilt (2009) του Βασίλη Μαζωμένου. 
Συνέχισε με διάφορες δουλειές στη θεατρική και μουσική σκηνή. Σκηνοθέτησε και πρωταγωνίστησε στο ροκ μιούζικαλ "Hedwig and the Angry Inch". Τη διετία 2006-2007 και 2007-2008 συμμετείχε στη κριτική επιτροπή του talent show του Mega "So you think you can dance", μαζί με τον Πάνο Μεταξόπουλο και τον Μιχάλη Ναλμπάντη, στο οποίο διαγωνίζονταν χορευτές από την Ελλάδα και το εξωτερικό. Συμμετείχε με την Άννα Βίσση στη ροκ όπερα Δαίμονες, στον ρόλο της Λόα, στο θέατρο Παλλάς.
Επίσης συμμετείχε στο βίντεοκλιπ της Ελένης Φουρέιρα για το τραγούδι "Πιο έρωτας πεθαίνεις", μαζί με τον Νίκο Αναδιώτη και τη Μίνα Ορφανού.
Προσωπική ζωή.
Από το 1999 μέχρι το 2001 ήταν παντρεμένη με τον Γιώργο Λιάντο, με τον οποίο απέκτησαν μια κόρη, την Αφροδίτη (γενν. 1999).
Το 2003 ξεκίνησε τη σχέση της με τον σκηνοθέτη Παναγιώτη Κράββα. Παντρεύτηκαν τον Μάιο του 2008 στη Σκωτία, αλλά χώρισαν μόλις ένα μήνα μετά.

</doc>
<doc id="45707" url="https://el.wikipedia.org/wiki?curid=45707" title="Asterix">
Asterix



</doc>
<doc id="45709" url="https://el.wikipedia.org/wiki?curid=45709" title="Ποντγκόριτσα">
Ποντγκόριτσα

Η Ποντγκόριτσα (μαυροβουνιακή: "Подгорица"/"Podgorica"), είναι η πρωτεύουσα και μεγαλύτερη πόλη του Μαυροβουνίου με πληθυσμό 156.169 κατοίκους. Αποτελεί σημαντικό οικονομικό, εμπορικό, διοικητικό και πολιτιστικό κέντρο της χώρας και έδρα Πανεπιστημίου.
Μεταξύ του 1946 και του 1992 - την περίοδο που το Μαυροβούνιο ανήκε, ως Σοσιαλιστική Δημοκρατία του Μαυροβουνίου, στη Σοσιαλιστική Ομοσπονδιακή Δημοκρατία της Γιουγκοσλαβίας (SFRY) - η πόλη ήταν γνωστή ως Τίτογκραντ (Μαυροβουνιακή Κυριλλική: Титоград) προς τιμή του Γιόσιπ Μπροζ Τίτο.
Η ευνοϊκή θέση της Ποντγκόριτσα στη συμβολή των ποταμών Ρίμπνιτσα και Μοράτσα και στο σημείο συνάντησης της εύφορης Πεδιάδας της Ζέτα και της Κοιλάδας Μπγελοπάβλιτσι ενθάρρυνε την κατοίκηση. Η πόλη είναι κοντά σε κέντρα χειμερινών σπορ στα βόρεια και σε παραθαλάσσια θέρετρα της Αδριατικής.
Οι κάτοικοι ασχολούνται κυρίως με τη γεωργία καθώς και με το εμπόριο (κυρίως ξυλείας, που ανθεί λόγω των πολλών οροσειρών που την περιβάλλουν). Είναι πλούσια σε αρχαιολογικά μνημεία και ορθόδοξους ναούς και μοναστήρια.
Ο δήμος της Ποντγκόριτσα καλύπτει το 10,4% της επικράτειας του Μαυροβουνίου και έχει το 29,9% του πληθυσμού της χώρας. Είναι το διοικητικό κέντρο του έθνους και η οικονομική, πολιτιστική και εκπαιδευτική εστία του.
Ετυμολογία.
Το όνομα Ποντγκόριτσα σημαίνει "[περιοχή] κάτω από τη Γκόριτσα". Η Γκόριτσα, που σημαίνει "μικρός λόφος", είναι το όνομα ενός από τους καλυμμένους με κυπαρίσσια λοφίσκους πάνω από το κέντρο της πόλης.
Περίπου τρία χιλιόμετρα βορειοδυτικά της Ποντγκόριτσα βρίσκονται τα ερείπια της πόλης Δόκλειας της Ρωμαϊκής εποχής, από την οποία πήρε το όνομά του ο Ρωμαίος Αυτοκράτορας Διοκλητιανός. Σε μεταγενέστερους αιώνες, οι Ρωμαίοι "διόρθωσαν" το όνομα σ Διόκλεια, υποθέτοντας λανθασμένα ότι ένα "ι" είχε χαθεί στη λαϊκή ομιλία. "Ντούκλια" είναι η μεταγενέστερη (Νοτιοσλαβική) εκδοχή αυτής της λέξης.
Κατά την ίδρυσή της (κάποια στιγμή πριν τον 11ο αιώνα), η πόλη ονομαζόταν "Μπιρζιμίνιουμ". Το Μεσαίωνα ήταν γνωστή ως "Ρίμπνιτσα" (Μαυροβουνιακή Κυριλλική: Рибница,). Το όνομα Ποντγκόριτσα χρησιμοποιήθηκε από το 1326. Από το 1946 ως το 1992 η πόλη ονομαζότανΤίτογκραντ προς τιμή του Γιόσιπ Μπροζ Τίτο, πρώην Προέδρου της Γιουγκοσλαβίας.
Γεωγραφία.
Η Ποντγκόριτσα βρίσκεται στο κεντρικό Μαυροβούνιο. Η περιοχή διασχίζεται από ποτάμια και η ίδια η πόλη είναι μόλις 15 χιλιόμετρα βόρεια της Λίμνης Σκόδρας. Τα ποτάμια Μοράτσα και Ρίμπνιτσα διαρρέουν την πόλη, ενώ κοντά ρέουν οι Ζέτα, Τσίγεβνα, Σίτνιτσα και Μάρεζα. Ο "Μοράτσα" είναι ο μεγαλύτερος ποταμός της πόλης, με πλάτος 70 μέτρα κοντά στο κέντρο της και έχοντας διανοίξει ένα φαράγγι βάθους 20 μέτρων κατά την πορεία του μέσα από την πόλη. Εκτός από τους Μοράτσα και Ζέτα, τα άλλα ποτάμια έχουν τη μορφή μικρών ρεμάτων. Ο πλούτος υδάτινων μαζών είναι ένα σημαντικό χαρακτηριστικό της πόλης.
Σε αντίθεση με το μεγαλύτερο μέρος του Μαυροβουνίου η Ποντγκόριτσα βρίσκεται σε μια κυρίως επίπεδη περιοχή στο βόρειο άκρο της πεδιάδας της Ζέτα, σε υψόμετρο 40 μέτρων. Οι μόνες εξαιρέσεις είναι οι λόφοι της πόλης. Σημαντικότερος είναι ο ύψους 130,3 μέτρων Λόφος Γκόριτσα, συνώνυμος της πόλης, που υψώνεται στο κέντρο της. Οι άλλοι λόφοι είναι οι "Μάλο μπρντο" ("μικρός λόφος", 205,4 μ.), "Βέλιε μπρντο" ("μεγάλος λόφος", 263 μ.), "Λιούμποβιτς" (101 μ.) και "Νταϊμπάπσκα" (172 μ.). Ως επί το πλείστον αυτοί είναι πολύ απότομοι για την ανάπτυξη και, ως εκ τούτου, περιορίζουν την επέκταση της πόλης, ειδικά προς τα βόρεια. Ωστόσο η αστικοποίηση έχει αρχίσει να καταπατά τις κατώτερες πλαγιές των λόφων από τη δεκαετία του 1990. Η κυρίως πόλη της Ποντγκόριτσα έχει έκταση 108 τετραγωνικών χιλιομέτρων, ενώ η πραγματική αστικοποιημένη περιοχή είναι πολύ μικρότερη.
Κλίμα.
Σύμφωνα με την Κλιματική ταξινόμηση Κέππεν η Ποντγκόριτσα έχει ένα κλίμα οριακό μεταξύ Μεσογειακού (Csa) και υγρού υποτροπικού (Cfa), δεδομένου ότι υπάρχει μόνο ένας καλοκαιρινός μήνας με βροχόπτωση μικρότερη των 40 χιλιοστών και μέαα θερινά υψηλά γύρω στους 30 °C και χειμερινά υψηλά γύρω στους 10 ° C. Αν και η πόλη είναι μόνο 35 χλμ. βόρεια της Αδριατικής Θάλασσας, σκέλους της Μεσογείου, το βουνό Ρούμιγια δρα ως φυσικό φράγμα των Δειναρικών Άλπεων, χωρίζοντας τη λεκάνη της Λίμνης Σκόδρας από τη θάλασσα και την περιοχή της Ποντγκόριτσα, περιορίζοντας έτσι την εύκρατη θαλάσσια επιρροή στο τοπικό κλίμα.
Η μέση ετήσια βροχόπτωση είναι 1.600 χιλιοστά. Η θερμοκρασία υπερβαίνει τους 25 ° C περίπου 135 ημέρες κάθε χρόνο και η μέση ημερήσια θερμοκρασία είναι 15,6 ° C. Ο αριθμός των βροχερών ημερών είναι περίπου 120, και εκείνων με ισχυρό άνεμο γύρω στις 60. Ένας κατά καιρούς ισχυρός βόρειος άνεμος επηρεάζει το κλίμα το χειμώνα, μειώνοντας την αισθητή θερμοκρασία κατά μερικούς βαθμούς.
Το μέγιστο ρεκόρ χιονόπτωσης σημειώθηκε στις 11 Φεβρουαρίου 2012, όταν καταμετρήθηκαν 58 εκ. χιονόπτωσης. Πριν από αυτό η μεγαλύτερη χιονόπτωση στην Ποντγκόριτσα ήταν το 1954, όταν καταγράφηκαν 52 εκατοστά χιονιού.
Αστικό τοπίο.
Το μείγμα αρχιτεκτονικών ρυθμών της Ποντγκόριτσα αντικατοπτρίζει την ταραγμένη ιστορία της πόλης και της χώρας: καθώς το ένα καθεστώς διαδεχόταν το άλλο, εισαγόταν ο αντίστοιχος ρυθμός.
Ως τμήμα της Οθωμανικής Αυτοκρατορίας μέχρι το 1878, η Ποντγκόριτσα έχει πολλά παραδείγματα τουρκικής αρχιτεκτονικής. Τα παλαιότερα κομμάτια της πόλης, η "Στάρα Βάρος (Παλιά πόλη)" και το "Ντρατς" είναι χαρακτηριστικά αυτής, με δύο τζαμιά, ένα τουρκικό πύργο ρολογιού και στενούς ελικοειδείς δρόμους.
Όταν η πόλη ενσωματώθηκε στο Μαυροβούνιο ο αστικός πυρήνας μεταφέρθηκε στην άλλη όχθη του ποταμού Ρίμπνιτσα, όπου η πόλη αναπτύχθηκε με πιο ευρωπαϊκό ρυθμό, με φαρδύτερους δρόμους σε ορθογώνια διάταξη. Αυτό το τμήμα της πόλης σήμερα θεωρείται παραδοσιακά το κέντρο πόλης και ονομάζεται "Νέα Βάρος (Νέα πόλη)". 
Κατά τη διάρκεια του Β΄ Παγκοσμίου Πολέμου η Ποντγκόριτσα σχεδόν ισοπεδώθηκε, καθώς βομβαρδίστηκε πάνω από 70 φορές. Μετά την απελευθέρωση άρχισε η ανοικοδόμηση όπως και σε άλλες πόλεις της κομμουνιστικής ΟΣΔΓ. Ανεγέρθηκαν μαζικές οικιστικές μονάδες, με βασικό σχεδιασμό χαρακτηριστικό των χωρών του Ανατολικού Μπλοκ. Ολόκληρο το τμήμα της πόλης στη δεξιά όχθη του ποταμού Μοράτσα οικοδομήθηκε με αυτό τον τρόπο.
Την περίοδο αυτή αναπτύχθηκαν οι κύριες σύγχρονες κυκλοφοριακές αρτηρίες, που επέκτειναν το ορθογώνιο οδικό δίκτυο του κέντρου της πόλης στα νότια και στα δυτικά. Η οικιστική και υποδομική ανάπτυξη την εποχή της ΟΣΔΓ έχει διαμορφώσει ως επί το πλείστον τη μορφή της σημερινής Ποντγκόριτσα και έχει απορροφήσει την άνευ προηγουμένου αύξηση του πληθυσμού που ακολούθησε το Β΄ Παγκόσμιο Πόλεμο.
Μια σημαντική πρόοδος στην αρχιτεκτονική της Ποντγκόριτσα ξεκίνησε στα τέλη της δεκαετίας του 1990 και, από τότε, το πρόσωπο της πόλης έχει αλλάξει ταχύτατα. Οι οικιστικές και επιχειρηματικές κατασκευές προχωρούν γρήγορα, ενσωματώνοντας σύγχρονες αρχιτεκτονικές τάσεις με γυαλί και χάλυβα. Σε μια προσπάθεια δημιουργίας μιας αναγνωρίσιμης και σύγχρονης πρωτεύουσας του κράτους, αξιωματούχοι της πόλης κατευθύνουν σημαντικές επενδύσεις στους δημόσιους χώρους της. Έτσι η πόλη έχει αποκτήσει εντελώς νέες πλατείες, πάρκα και μνημεία. Νέα ορόσημα περιλαμβάνουν τον Ορθόδοξο ναό "Hristovog Vaskrsenja" και τη Γέφυρα της Χιλιετίας, το κύριο χαρακτηριστικό του ορίζοντα της Ποντγκόριτσα.
Ιστορία.
Προϊστορία.
Η Ποντγκόριτσα βρίσκεται στο σταυροδρόμι πολλών ιστορικά σημαντικών διαδρομών, κοντά στους ποταμούς Ζέτα, Μοράτσα, Τσίγεβνα, Ρίμπνιτσα, Σίτνιτσα και Μάρεζα στην κοιλάδα της Λίμνης Σκόδρας και κοντά στην Αδριατική Θάλασσα, σε εύφορες πεδιάδες με ευνοϊκό κλίμα. Οι πρώτοι ανθρώπινοι οικισμοί ήταν στην προϊστορία: τα παλαιότερα φυσικά κατάλοιπα είναι από την ύστερη Λίθινη Εποχή εποχή των λίθων.
Κατά την Εποχή του Σιδήρου η περιοχή μεταξύ των κοιλάδων Ζέτα και Μπγελοπάβλιτσι καταλήφθηκε από δύο ιλλυρικές φυλές, τους Λαβεάτες και τους Δοκλεάτες. Ο πληθυσμός της πόλης Δόκλειας ήταν 8.000-10.000 και εκεί αντιμετωπίσθηκαν όλα τα βασικά αστικά θέματα. Η υψηλή πληθυσμιακή πυκνότητα (σε ακτίνα περίπου 10 χιλιομέτρων) κατέστη δυνατή από τη γεωγραφική θέση, το ευνοϊκό κλίμα και τις οικονομικές συνθήκες και από τις αμυντικές θέσεις που είχαν μεγάλη σημασία εκείνη την εποχή.
Μεσαίωνας.
Από τον 5ο αιώνα μ.Χ., με την άφιξη των πρώτων Σλαβικών και Αβαρικών φυλών και την αρχή της διάλυσης της Ρωμαϊκής Αυτοκρατορίας, η περιοχή γνώρισε πολλά σημαντικά γεγονότα. Με την πάροδο του χρόνου οι οχυρώσεις έπαψαν να λειτουργούν και χτίστηκαν νέες πόλεις. Ενας νέος οικισμός ιδρύθηκε, η Ρίμπνιτσα, που πιθανώς πήρε το όνομά του από τον ομώνυμο ποταμό, στις όχθες του οποίου χτίστηκε. Αναφέρεται για πρώτη φορά επί της βασιλείας της δυναστείας των Νεμάνιτς, ως μέρος του Σερβικού Βασιλείου. Η σημασία της Ρίμπνιτσα οφειλόταν στη θέση της, ως σταυροδρόμι στις επικοινωνίες με τη δύση. [Παραπομπή που απαιτείται]
Το όνομα Ποντγκόριτσα αναφέρεται για πρώτη φορά το 1326 σε δικαστικό έγγραφο των αρχείων του Κότορ. Η πόλη ήταν οικονομικά ισχυρή: οι εμπορικοί δρόμοι μεταξύ της Δημοκρατίας της Ραγούσας και της Σερβίας, αρκετά αναπτυγμένοι εκείνη την εποχή, διατηρήθηκαν μέσω του δρόμου που οδηγούσε στην Ποντγκόριτσα μέσω του Τρεμπίνιε και του Νίκσιτς. Ως πολυσύχναστο σταυροδρόμι, η Ποντγκόριτσα ήταν ένα ζωντανό περιφερειακό κέντρο εμπορίου και επικοινωνίας. Αυτό ενίσχυσε την ανάπτυξή της, την οικονομική δύναμη, τη στρατιωτική ισχύ και τη στρατηγική σημασία της. 
Η Οθωμανική Αυτοκρατορία κατέλαβε την Ποντγκόριτσα το 1474. Η πόλη έγινε καζάς του Σαντζακίου της Σκόδρας το 1479. Οι Οθωμανοί έχτισαν ένα μεγάλο φρούριο στην Ποντγκόριτσα και ο υπάρχων οικισμός με τις εξαιρετικά ανεπτυγμένες εμπορικές σχέσεις του έγινε το κύριος Οθωμανικό αμυντικό και επιθετικό προπύργιο στην περιοχή. Ο Οθωμανός σουλτάνος ​​αποφάσισε να ανοικοδομήσει την Ποντγκόριτσα και το Μπάλετς και να τα εποικήσει με 5.000 Μουσουλμανικές οικογένειες (κυρίως σλαβικής ή αλβανικής καταγωγής) [5], προκειμένου να σταματήσει τη συνεργασία μεταξύ του Πριγκιπάτου της Ζέτα και της Βενετικής Αλβανίας. Ο χαρακτήρας της πόλης άλλαξε ριζικά. Οι Τούρκοι οχύρωσαν την πόλη, έχτισαν πύργους, πύλες και αμυντικά οχυρά που έδωσαν στην Ποντγκόριτσα την εμφάνιση μιας ανατολικής στρατιωτικής πόλης.
Το 1864 η Ποντγκόριτσα έγινε καζάς του Βιλαετίου της Σκόδρας με το όνομα Μπεγκιουρτλέν ("βατόμουρο", επίσης γνωστή ως Μπουργκούριτσε). Μετά από έναν μακροχρόνιο πόλεμο στον οποίο οι Μαυροβούνιοι αγωνίστηκαν για την ανεξαρτησία τους από τους Τούρκους, η Ποντγκόριτσα εντάχθηκε τελικά με την απόφαση του Συνεδρίου του Βερολίνου στο Βασίλειο του Μαυροβουνίου το 1878. Εκείνη την εποχή υπήρχαν περίπου 1.500 σπίτια στην Ποντγκόριτσα, με περισσότερους από 8.000 κατοίκους, που συμβίωναν - Ορθόδοξοι, Ρωμαιοκαθολικοί και Μουσουλμάνοι.
Νεότερη περίοδος.
Μετά το Συνέδριο του Βερολίνου το 1878, οπότε η Ποντγκόριτσα προσαρτήθηκε στο Πριγκιπάτο του Μαυροβουνίου (σηματοδοτώντας το τέλος τεσσάρων αιώνων Οθωμανικής κυριαρχίας και την αρχή μιας νέας εποχής για την Ποντγκόριτσα και το Μαυροβούνιο), η πόλη αναπτύχθηκε γρήγορα και έγινε μια ισχυρή αγορά. Οι πρώτες μορφές συγκέντρωσης κεφαλαίων εμφανίστηκαν το 1902, όταν κατασκευάστηκαν δρόμοι προς όλες τις γειτονικές πόλεις και ο καπνός έγινε το πρώτο σημαντικό εμπορικό προϊόν της Ποντγκόριτσα. Στη συνέχεια, το 1904 μια αποταμιευτική τράπεζα ονόματι "Ζέτσκα" αποτέλεσε το πρώτο σημαντικό χρηματοπιστωτικό ίδρυμα και σύντομα μετεξελίχθηκε στην Τράπεζα Ποντγκόριτσκα. Ο Α΄ Παγκόσμιος Πόλεμος σημάδεψε το τέλος της δυναμικής ανάπτυξης για την Ποντγκόριτσα, που μέχρι τότε ήταν η μεγαλύτερη πόλη στο νεοανακηρυγμένο Βασίλειο του Μαυροβουνίου. Η Ποντγκόριτσα, όπως και η υπόλοιπη χώρα, ήταν υπό την κατοχή της Αυστροουγγαρίας από το 1916 ως το 1918. Μετά την απελευθέρωση από τους Συμμάχους το 1918, η αμφιλεγόμενη Συνέλευση της Ποντγκόριτσα σημάδεψε το τέλος της κρατικής υπόστασης του Μαυροβουνίου, καθώς το Μαυροβούνιο συγχωνεύθηκε με το Βασίλειο της Σερβίας και τελικά ενσωματώθηκε στο Βασίλειο της Γιουγκοσλαβίας. Κατά την περίοδο του Μεσοπολέμου ο πληθυσμός της Ποντγκόριτσα ήταν περίπου 13.000.
Η Ποντγκόριτσα υπέστη μεγάλες καταστροφές κατά το Β΄ Παγκόσμιο Πόλεμο. Η πόλη βομβαρδίστηκε πάνω από 70 φορές σε όλη τη διάρκεια του πολέμου, ισοπεδώθηκε και σκοτώθηκαν πάνω από 4.100 ανθρώπους. Απελευθερώθηκε στις 19 Δεκεμβρίου 1944 και στις 13 Ιουλίου 1946 έγινε η πρωτεύουσα της Σοσιαλιστικής Δημοκρατίας του Μαυροβουνίου (μία από τις δημοκρατίες της Σοσιαλιστικής Ομοσπονδιακής Δημοκρατίας της Γιουγκοσλαβίας) με το όνομα Tίτογκραντ. Ακολούθησε μια περίοδος άνευ προηγουμένου επέκτασης . Οπως και στην υπόλοιπη Γιουγκοσλαβία, ο πληθυσμός αυξήθηκε θεαματικά, η πόλη εκβιομηχανίστηκε σε μεγάλο βαθμό, βελτιώθηκαν οι υποδομές και ιδρύθηκαν κέντρα υγείας, εκπαίδευσης και πολιτισμού, μεταμορφώνοντάς την στο εμπορικό, κοινωνικοοικονομικό και πολιτιστικό κέντρο της χώρας. Η πρόοδος σταμάτησε ξανά τη δεκαετία του 1990 με τη διάλυση της Γιουγκοσλαβίας και το όνομα της Ποντγκόριτσα επαναφέρθηκε στις 2 Απριλίου 1992, όταν Σερβία και Μαυροβούνιο σχημάτισαν ομοσπονδιακό κράτος.
Οι καταστρεπτικοί Γιουγκοσλαβικοί πόλεμοι παρέκαμψαν το Μαυροβούνιο, αλλά ολόκληρη η χώρα επηρεάστηκε πολύ οικονομικά με σοβαρή οικονομική στασιμότητα που διήρκεσε όλη τη δεκαετία του '90 λόγω των διεθνών κυρώσεων. Η οικονομία άρχισε να ανακάμπτει στις αρχές της δεκαετίας του 2000 και, μετά το επιτυχημένο δημοψήφισμα ανεξαρτησίας το Μάιο του 2006, η Ποντγκόριτσα έγινε η επίσημη πρωτεύουσα ενός ανεξάρτητου κράτους, ενισχύοντας το καθεστώς της ως περιφερειακό κέντρο και αυξάνοντας τις οικονομικές της προοπτικές.
Σήμερα η Ποντγκόριτσα είναι έδρα του Κοινοβουλίου και της κυβέρνησης του Μαυροβουνίου, αλλά όχι του προέδρου της χώρας, που κατοικεί στην πρώην βασιλική πρωτεύουσα Τσέτινιε.
Πολιτισμός.
Η Ποντγκόριτσα στεγάζει πολλά πολιτιστικά ιδρύματα και εκδηλώσεις του Μαυροβουνίου. Φιλοξενεί το Εθνικό Θέατρο του Μαυροβουνίου και πολλά μουσεία και πινακοθήκες. Το Εθνικό Θέατρο του Μαυροβουνίου είναι το σημαντικότερο θέατρο όχι μόνο στην Ποντγκόριτσα αλλά σε όλο το Μαυροβούνιο. Η Ποντγκόριτσα φιλοξενεί επίσης το Δημοτικό Θέατρο ("Gradsko pozorište"), που περιλαμβάνει το Παιδικό Θέατρο και το Κουκλοθέατρο. Αν και όχι τόσο πλούσια σε μουσεία και πινακοθήκε, όπως η ιστορική βασιλική πρωτεύουσα Τσέτινιε, έχει πολλά αξιόλογα μουσεία:
Υπάρχει μια αξιόλογη πινακοθήκη στο συγκρότημα "Ντβόρατς Πετρόβιτσα" (Κάστρο Πέτροβιτς) στο μεγαλύτερο δημόσιο πάρκο της Ποντγκόριτσα. Το κάστρο του Βασιλιά Νικολάου, το "Περγιάνιτσκι Ντομ" (Οίκος της Τιμητικής Φρουράς), το παρεκκλήσι του κάστρου και τα γύρω κτίρια μετατράπηκαν σε πινακοθήκη το 1984. Από το 1995 είναι τμήμα του Κέντρου Σύγχρονων Τεχνών ("Centar savremenih umjetnosti") και στεγάζει περίπου 1.500 έργα της τέχνης. Ο ιστορικός Κινηματογράφος του Πολιτισμού ("Kino Kultura"), που ιδρύθηκε το 1949, έκλεισε το Νοέμβριο του 2008 λόγω των συνεχών οικονομικών ζημιών που άφηνε. Ήταν ο μόνος κινηματογράφος στην πόλη επί 6 δεκαετίες. Το κτίριο του πρώην κινηματογράφου θα μετασκευασθεί για να στεγάσει το Δημοτικό Θέατρο της Ποντγκόριτσα. Λίγο μετά το κλείσιμό του άνοιξε στο εμπορικό κέντρο της Delta City ένα κινηματογραφικό συγκρότημα 6 αιθουσών της Ster-Kinekor (που αργότερα το απέκτησε η Cineplexx).
Σημαντικό πολιτιστικό ίδρυμα με ζωή πάνω από πενήντα χρόνια είναι το Πολιτιστικό-Ενημερωτικό κέντρο Μπούντο Τόμοβιτς ("KIC Budo Tomović"). Είναι ένας δημόσιος οργανισμός που διοργανώνει διάφορες καλλιτεχνικές εκδηλώσεις, όπως το Πολιτιστικό Καλοκαίρι της Ποντγκόριτσα ("Podgoričko Kulturno Ljeto"), το FIAT - Διεθνές Φεστιβάλ Εναλλακτικού Θεάτρου ("Festival Internacionalnog Alternativnog Teatra"), το DEUS - Δεκεμβριανή Καλλιτεχνική Σκηνή ("Decembarska Umjetnička Scena").
Αθλητισμός.
Η Μπούντουτσνοστ Ποντγκόριτσα είναι ο σημαντικότερος αθλητικός σύλλογος στην Ποντγκόριτσα. Το όνομά της σημαίνει Μέλλον.
Τα δημοφιλέστερα αθλήματα είναι μακράν το ποδόσφαιρο και το μπάσκετ. Το μπάσκετ έγινε ιδιαίτερα δημοφιλές με την επιτυχία της ΚΚ Μπούντουτσνοστ στα τέλη του 20ου και τις αρχές του 21ου αιώνα, τόσο σε Περιφερειακούς όσο και σε Ευρωπαϊκές διοργανώσεις.
Το ποδόσφαιρο στην Ποντγκόριτσα έχει μια μακρά παράδοση που συνδέεται με τη Μπούντουτσνοστ. Οι παγκοσμίως γνωστοί παίκτες Πρέντραγκ Μιγιάτοβιτς και Ντέγιαν Σαβίτσεβιτς γεννήθηκαν στην Ποντγκόριτσα και έκαναν το ντεμπούτο τους σε αυτή την ομάδα. Ο σύλλογος ΦΚ Ζέτα από το προάστιο της Ποντγκόριτσα Γκολουμπόβτσι έχει επίσης ανέβει στο πρώην πρωτάθλημα της Σερβίας και του Μαυροβουνίου. Αυτοί οι σύλλογοι, μαζί με τη Σούτιεσκα από το Nίκσιτς, ανταγωνίζονται συνήθως για την πρώτη θέση στο Πρωτάθλημα του Μαυροβουνίου. Άλλοι σύλλογοι από την Ποντγκόριτσα και τα περίχωρά της παίζουν στο Πρωτάθλημα του Μαυροβουνίου, όπως η OΦK Tίτογκραντ, η Ντέσιτς (Τούζι) και η Κομ. Δημοφιλέστεροι σύλλογοι από τα προάστια είναι οι ΦΚ Ρίμπνιτσα από το Kόνικ, ΦΚ Ζάμπγελο από το Ζάμπγελο και ο OΦK Μλάντοστ 1970 από τη Ντόνια Γκόριτσα.
Η ομάδα βόλεϊ OK Μπούντουτσνοστ και η γυναικεία ομάδα χάντμπολ ΖΡΚ Μπούντουτσνοστ είχαν σημαντικές επιτυχίες στις ευρωπαϊκές διοργανώσεις. 
Το σκάκι είναι ένα άλλο δημοφιλές άθλημα και κάποιοι διάσημοι παγκοσμίως σκακιστές, όπως ο Σλάβκο Ντέντιτς, γεννήθηκαν στην Ποντγκόριτσα.
Αθλητικές εκδηλώσεις, όπως ο ετήσιος Μαραθώνιος της Ποντγκόριτσα και τα άλματα στον Ποταμό Μοράτσα, προσελκύουν διεθνείς συμμετοχές. Η Ποντγκόριτσα φιλοξένησε το Παγκόσμιο Πρωτάθλημα Πόλο Ανδρών της FINA του 2009.
Εγκαταστάσεις.
Η Ποντγκόριτσα έχει διάφορες αθλητικές εγκαταστάσεις, ορισμένες υπό ανακατασκευή και επέκταση. Οι κυριότερες είναι:
Σχεδόν κάθε ποδοσφαιρικός σύλλογος στην Ποντγκόριτσα έχει το δικό του στάδιο, παρόλο που συχνά είναι απλά γήπεδα με μικρές ή καθόλου κερκίδες. Άλλες αξιόλογες εγκαταστάσεις είναι το "Στάντιον μάλιχ σπόρτοβα", κάτω από το λόφο Γκόριτσα και ένα σκοπευτήριο στο λόφο Λιούμποβιτς. Υπάρχουν πολλοί άλλοι αθλητικοί χώροι γύρω από την πόλη, κυρίως κλειστά γήπεδα ποδοσφαίρου.
Οικονομία.
Η Ποντγκόριτσα δεν είναι μόνο το διοικητικό κέντρο του Μαυροβουνίου αλλά και το κύριο οικονομικό της κέντρο. Το μεγαλύτερο μέρος της βιομηχανικής, οικονομικής και εμπορικής βάσης του Μαυροβουνίου βρίσκεται στην Ποντγκόριτσα.
Πριν από τον Α΄ Παγκόσμιο Πόλεμο το μεγαλύτερο μέρος της οικονομίας της Ποντγκόριτσα αποτελούσαν το εμπόριο και η μικρής κλίμακας μεταποίηση, οικονομικό μοντέλο που είχε καθιερωθεί κατά τη διάρκεια της μακράς κυριαρχίας της Οθωμανικής Αυτοκρατορίας. Μετά το Β΄ Παγκόσμιο Πόλεμο η Ποντγκόριτσα έγινε πρωτεύουσα του Μαυροβουνίου και εστία της ταχείας αστικοποίησης και εκβιομηχάνισης της εποχής της ΣΟΔΓ. Βιομηχανίες όπως επεξεργασίας αλουμινίου και καπνού, κλωστοϋφαντουργία, μηχανών, παραγωγή οχημάτων και οινοποιίας δημιουργήθηκαν μέσα και γύρω από την πόλη. Το 1981 το κατά κεφαλήν ΑΕΠ της Ποντγκόριτσα ήταν το 87% του μέσου όρου της Γιουγκοσλαβίας.
Στις αρχές της δεκαετίας του 1990 η διάλυση της Γιουγκοσλαβίας, οι Γιουγκοσλαβικοί πόλεμοι και οι επιβληθείσες από τον ΟΗΕ κυρώσεις άφησαν τις βιομηχανίες της Ποντγκόριτσα χωρίς παραδοσιακές αγορές, προμηθευτές και διαθέσιμα κεφάλαια. Αυτό, σε συνδυασμό με τις πιέσεις τις χαρακτηριστικές της μετάβασης, οδήγησε σε απομείωση της βιομηχανικής βάσης, οπότε πολλές βιομηχανίες κατέρρευσαν αφήνοντας χιλιάδες άνεργους. Ωστόσο μερικές από τις βιομηχανίες, όπως το Εργοστάσιο Αλουμινίου της Ποντγκόριτσα και το Πλάνταζε, κατάφεραν να επιβιώσουν από την αναταραχή της δεκαετίας του 1990 και εξακολουθούν να συμβάλλουν σημαντικά στην εξαγωγή και τη βιομηχανική παραγωγή του Μαυροβουνίου μέχρι σήμερα.
Καθώς το Μαυροβούνιο ξεκίνησε την προσπάθειά του για ανεξαρτησία από τη Σερβία στα τέλη της δεκαετίας του 1990 η Ποντγκόριτσα επωφελήθηκε σε μεγάλο βαθμό από την αυξημένη συγκέντρωση κυβερνητικών και υπηρεσιακών τομέων. Εκτός από σχεδόν ολόκληρη την κυβέρνηση η Ποντγκόριτσα είναι έδρα του Χρηματιστηρίου του Μαυροβουνίου και άλλων μεγάλων χρηματοπιστωτικών ιδρυμάτων της χώρας, μαζί με τηλεπικοινωνιακούς φορείς, μέσα μαζικής ενημέρωσης, την εταιρεία αεροπορικών μεταφορών του Μαυροβουνίου και άλλους σημαντικούς οργανισμούς και εταιρείες.
Η μεγάλη παρουσία κυβερνητικών και υπηρεσιακών τομέων έβγαλε την οικονομία της Ποντγκόριτσα από την παρατεταμένη στασιμότητα κατά την ύφεση στα τέλη της δεκαετίας του 2000, που έπληξε σκληρά το Μαυροβούνιο. Αν και, στα μέσα του 2014, περίπου το 30% των πολιτών του Μαυροβουνίου ζούσαν στην Ποντγκόριτσα, εκεί αντιστοιχούσε το 44% της απασχόλησης της χώρας. Από το σύνολο των μισθών που καταβλήθηκαν στο Μαυροβούνιο κατά το έτος αυτό, το 47% καταβλήθηκε στην Ποντγκόριτσα. Ο μέσος μηνιαίος καθαρός μισθός το Μάιο του 2014 ήταν 509 ευρώ στο δήμο της Ποντγκόριτσα.
Δημογραφικά.
Αν και είναι μεσαίου μεγέθους για τα ευρωπαϊκά μέτρα η Ποντγκόριτσα είναι μακράν η μεγαλύτερη πόλη στο Μαυροβούνιο: σχεδόν το ένα τρίτο των πολιτών του Μαυροβουνίου ζουν εκεί. Σύμφωνα με την απογραφή του 2011 υπάρχουν 185.937 άτομα στην Πρωτεύουσα Πόλη της Ποντγκόριτσα, που είναι ανάλογη με τη μητροπολιτική περιοχή και περιλαμβάνει τις μικρές πόλεις Τούζι και Γκολουμπόβτσι, ενώ 150.977 ζουν στην κυρίως πόλη.
Από το συνολικό πληθυσμό της πρωτεύουσας της Ποντγκόριτσα, το 48,73% είναι άνδρες, ενώ το 51,27% είναι γυναίκες. Η μέση ηλικία του πληθυσμού της Ποντγκόριτσα είναι 35,7. Η Σερβική είναι η περισσότερο ομιλούμενη γλώσσα, με το 42,4% των πολιτών της Ποντγκόριτσα να τη δηλώνουν ως την πρώτη τους γλώσσα. Ακολουθείται από τη Μαυροβουνιακή, με 41,17%. Άλλες σημαντικές γλώσσες που ομιλούνται στην Ποντγκόριτσα είναι οι Αλβανική (5,53%) και η γλώσσα των Ρομά (1,81%).
Η πλειοψηφία των πολιτών της Ποντγκόριτσα είναι Ορθόδοξοι Χριστιανοί (78,27%), ενώ υπάρχουν σημαντικές μειονότητες Μουσουλμάνων (11,23%) και Καθολικών (4,27%).
Θρησκεία.
Στην Ποντγκόριτσα ζουν τρεις κύριες θρησκευτικές ομάδες: Ορθόδοξοι Χριστιανοί, Σουνίτες Μουσουλμάνοι και Καθολικοί Χριστιανοί.
Οι Ορθόδοξοι Χριστιανοί προέρχονται κυρίως από τον τοπικό πληθυσμό Μαυροβουνίων και Σέρβων, που δέχτηκαν την Ορθόδοξη Εκκλησία κατά το Μεσαίωνα μετά από τη σημαντική διάσπαση κατά το Μεγάλο Σχίσμα. Αποτελούν την πλειοψηφούσα θρησκευτική ομάδα. Υπάρχουν διάφορες Ανατολικές Ορθόδοξες εκκλησίες στην πόλη, όπως η εκκλησία του Αγίου Γεωργίου που χρονολογείται από το 13ο αιώνα ή ο καθεδρικός ναός της Αναστάσεως του Χριστού που είναι η μεγαλύτερη εκκλησία της πόλης που έχει ανεγερθεί πρόσφατα. Ο Μουσουλμανικός πληθυσμός προέρχεται κυρίως από ντόπιους Βόσνιους, καθώς και από Αλβανούς.
Υπάρχουν αρκετά τζαμιά στην Ποντγκόριτσα και στο Τούζι. Ο Καθολικός πληθυσμός αποτελείται κυρίως από την τοπική Αλβανική μειονότητα. Ο κύριος χώρος λατρείας για τον Καθολικό πληθυσμό βρίσκεται στη συνοικία Κόνικ και είναι η εκκλησία της Ιεράς Καρδιάς του Ιησού που κατασκευάστηκε το 1966, σε στυλ Μπρουταλισμού που την καθιστά μοναδική. Άλλες Καθολικές εκκλησίες βρίσκονται στο ανατολικό προάστιο Τούζι.
Εκπαίδευση.
Τα περισσότερα ιδρύματα τριτοβάθμιας εκπαίδευσης του Μαυροβουνίου βρίσκονται στην Ποντγκόριτσα. Μεταξύ αυτών το Πανεπιστήμιο του Μαυροβουνίου, το σημαντικότερο από αυτά, περιλαμβάνει τις σχολές Οικονομική, Νομική, Πολιτικών Επιστημών, Αρχιτεκτονικής, Πολιτικών Μηχανικών, Ηλεκτρολόγων Μηχανικών, Μηχανολόγων Μηχανικών, Μεταλλουργίας και Τεχνολογίας, Φυσικών Επιστημών και Μαθηματικών, Ιατρική, Φαρμακευτική και Βιοτεχνολογίας και επιστημονικά ερευνητικά ινστιτούτα Ξένων Γλωσσών, Βιοτεχνολογίας και Ιστορίας.
Στην Ποντγκόριτσα βρίσκεται η Ακαδημία Επιστημών και Τεχνών του Μαυροβουνίου και ο πολιτιστικός οργανισμός DANU.
Το Μεσογειακό Πανεπιστήμιο ιδρύθηκε το 2006 ως το πρώτο ιδιωτικό πανεπιστήμιο στο Μαυροβούνιο. Εν τω μεταξύ ο αριθμός των ιδιωτικών ιδρυμάτων τριτοβάθμιας εκπαίδευσης αυξήθηκε, όπως το UDG - Πανεπιστήμιο της Ντόνια Γκόριτσα. Ο δήμος της Ποντγκόριτσα έχει 34 δημοτικά σχολεία και 10 σχολεία δευτεροβάθμιας εκπαίδευσης. Το πρώτο σχολείο δευτεροβάθμιας εκπαίδευσης που ιδρύθηκε στην Ποντγκόριτσα ήταν το Γυμνάσιο "Σλόμπονταν Σκέροβιτς" το 1907. Το ανακατασκευασμένο οικονομικό γυμνάσιο προσφέρει νέα χαρακτηριστικά και εκπαίδευση ανώτερης ποιότητας. Η Εθνική Βιβλιοθήκη Ράντοσαβ Λιούμοβιτς θεωρείται ως η πιο ολοκληρωμένη στο Μαυροβούνιο.
Μεταφορές.
Οδικές.
Η θέση της Ποντγκόριτσα στο κεντρικό Μαυροβούνιο την καθιστά φυσικό κόμβο για τις σιδηροδρομικές και οδικές μεταφορές. Οι δρόμοι στο Μαυροβούνιο (ειδικά εκείνοι που συνδέουν την Ποντγκόριτσα με το βόρειο Μαυροβούνιο και τη Σερβία) είναι συνήθως κατώτεροι από τους σύγχρονους ευρωπαϊκούς δρόμους. Και οι δύο μεγάλοι αυτοκινητόδρομοι του Μαυροβουνίου, Μπαρ-Μπόλιαρε (υπό κατασκευή) και Νούντο-Μπόζαϊ (προγραμματιζόμενος), θα περάσουν κοντά στην Ποντγκόριτσα. Η πρόσφατα κατασκευασμένη σήραγγα Σόζινα (4,2 χλμ.) συντόμευσε το ταξίδι από την Ποντγκόριτσα στο Μπαρ (κύριο λιμάνι του Μαυροβουνίου) σε λιγότερο από 30 λεπτά. Επίσης κατασκευάστηκε νέα οδική παράκαμψη το 2011, για να εκτρέψει από το κέντρο της πόλης το μεταφορικό φόρτο από βορρά προς νότο. Επίσης έχει σχεδιαστεί μια νοτιοδυτική παράκαμψη, με τον ίδιο στόχο εκτροπής της βαριάς κυκλοφορίας από τον πυρήνα της πόλης. Η Ποντγκόριτσα είναι επίσης χαρακτηριστική για το εκτεταμένο δίκτυο λεωφόρων της με πολλές λωρίδες, που καθιστούν τις εσωτερικές συγκοινωνίες γρήγορες και αποτελεσματικές. Η κυκλοφορία πάνω από τον ποταμό Μοράτσα είναι ικανοποιητική καθώς οι όχθες του ποταμού συνδέονται πολύ καλά με 6 οδικές γέφυρες και 3 πεζογέφυρες.
Οι σημερινές κύριες διασυνδέσεις της Ποντγκόριτσα είναι:
Σιδηροδρομικές.
Η Ποντγκόριτσα είναι κομβικό σημείο του σχήματος Χ σιδηροδρομικού δικτύου του Μαυροβουνίου. Η γραμμή Βελιγραδίου-Μπαρ συγκλίνει με τη γραμμή προς Nίκσιτς και εκείνη προς τη Σκόδρα στο Σιδηροδρομικό σταθμό της Ποντγκόριτσα. Ο σταθμός βρίσκεται 1,5 χλμ. νοτιοανατολικά από την κεντρική πλατεία της πόλης. Η κύρια σιδηροδρομική σύνδεση της Ποντγκόριτσα (τόσο για την κυκλοφορία επιβατών όσο και για τις εμπορευματικές μεταφορές) είναι η Βελιγράδι-Μπαρ. Η σύνδεση με το Nίκσιτς απέκτησε πρόσφατα ηλεκτροκίνηση και στη συνέχεια η εξυπηρέτηση επιβατών ξεκίνησε τον Οκτώβριο του 2012. Η σιδηροδρομική σύνδεση με τη Σκόδρα χρησιμοποιείται επί του παρόντος μόνο για εμπορεύματα.
Αεροπορικές.
Το Αεροδρόμιο της Ποντγκόριτσα βρίσκεται στην Πεδιάδα της Ζέτα, 11χλμ. νότια του κέντρου της πόλης και είναι το κύριο διεθνές αεροδρόμιο του Μαυροβουνίου.

</doc>
<doc id="45710" url="https://el.wikipedia.org/wiki?curid=45710" title="Λεονάρντο">
Λεονάρντο

Το όνομα Λεονάρντο (όταν χρησιμοποιείται σκέτο) μπορεί να αναφέρεται κυρίως σε ένα από τα παρακάτω:

</doc>
<doc id="45711" url="https://el.wikipedia.org/wiki?curid=45711" title="Λεονάρντο (κόμικς)">
Λεονάρντο (κόμικς)

Το Λεονάρντο είναι Βελγικό περιοδικό κόμικς που δημιουργήθηκε από τον σχεδιαστή Philippe Liegeois και τον σεναριογράφο Bob de Groot, που είναι γνωστοί με το παρατσούκλι Turk &amp; De Groot.
Χαρακτήρες.
Βασικός πρωταγωνιστής είναι ο Λεονάρντο, μια μεγαλοφυΐα που ζει στη μεσαιωνική Ιταλία και αποτελεί παρωδία του Λεονάρντο ντα Βίντσι. Ο Λεονάρντο κατασκευάζει διάφορες εφευρέσεις τις οποίες "δοκιμάζει" πάντα με τη βοήθεια ή πάνω στον κακόμοιρο βοηθό του, τον Ντούμπλεξ-Τρίπλεξ. Βασικό μοτίβο των ιστοριών αποτελούν και οι προσπάθειες του Λεονάρντο να ξυπνήσει κάθε φορά τον υπναρά βοηθό του, ώστε "να υπηρετήσει την επιστήμη". Άλλοι δευτερεύοντες χαρακτήρες είναι η οικιακή βοηθός Μαντζουράνα, ο γάτος και ο ποντικός του σπιτιού καθώς και μια νεκροκεφαλή που κάνει διάφορα σχόλια.
Κυκλοφορία.
Στην Ελλάδα.
Στην Ελλάδα ο Λεονάρντο εκδίδεται από την Μαμούθ Comix. Έχουν κυκλοφορήσει 20 άλμπουμ των 50 σελίδων που περιέχουν διάφορες μικρές ιστορίες, εκτός από τα #1, 2 και 13 που περιέχουν μια μεγάλη ιστορία το καθένα.

</doc>
<doc id="45722" url="https://el.wikipedia.org/wiki?curid=45722" title="Άγιος Δήμιος">
Άγιος Δήμιος

Ο Άγιος Δήμιος ονομάζεται έτσι από το επάγγελμά του που ήταν δήμιος την εποχή των διωγμών. Το αληθινό του όνομα δεν είναι γνωστό.
Είχε σταυρώσει και βασανίσει μέχρι θανάτου πολλούς χριστιανούς, όταν κάποια στιγμή γνώρισε τον Χριστό, οπότε φυλακίστηκε και απεβίωσε. Η μνήμη του τιμάται στις 30 Οκτωβρίου.

</doc>
<doc id="45725" url="https://el.wikipedia.org/wiki?curid=45725" title="Ένωση Ποδοσφαιρικών Σωματείων Κορινθίας">
Ένωση Ποδοσφαιρικών Σωματείων Κορινθίας

Η Ένωση Ποδοσφαιρικών Σωματείων Κορινθίας (Ε.Π.Σ.Κ.) είναι το όργανο διοίκησης του ποδοσφαίρου στο νομό Κορινθίας. Εδρεύει στην Κόρινθο και είναι μέλος της Ελληνικής Ποδοσφαιρικής Ομοσπονδίας (Ε.Π.Ο.). Είναι υπεύθυνη για τη διεξαγωγή του τοπικού πρωταθλήματος και του κυπέλλου, όπως και των πρωταθλημάτων εφήβων και παίδων. Συντονίζει επίσης τις δραστηριότητες των μικτών ομάδων νέων και παίδων, οι οποίες εκπροσωπούν το νομό σε εθνικό επίπεδο.
Η Ένωση απονέμει ετήσια έπαθλα στους καλύτερους σκόρερ και «Κύπελλο Ήθους» στις ομάδες με την καλύτερη βαθμολογία "ευ αγωνίζεσθαι" (fair play) της κάθε κατηγορίας.
Ιστορία.
Η Ένωση Ποδοσφαιρικών Σωματείων Κορινθίας ιδρύθηκε επίσημα το 1946. Τα παρακάτω σωματεία μετείχαν στην ίδρυση της ένωσης:
Το πρώτο πρωτάθλημα της Ε.Π.Σ. Κορινθίας διεξήχθη τη σεζόν 1946-47 με τη συμμετοχή των παραπάνω σωματείων και ξεκίνησε την Κυριακή 8 Δεκεμβρίου 1946. Από τη σεζόν 1947-48 έπαιρναν μέρος και τα σωματεία της Αργολίδας, με πρώτη τη συμμετοχή του Παναργειακού, στο λεγόμενο πρωτάθλημα Αργολιδοκορινθίας που ξεκίνησε να διοργανώνει έκτοτε η Ε.Π.Σ. Κορινθίας μέχρι και τη σεζόν 1963-64, καθώς από την επόμενη χρονιά συστάθηκε επίσημα το πρωτάθλημα της Ε.Π.Σ. Αργολίδας. Αρχικά το πρωτάθλημα διεξήχθη με όλα τα προαναφερθέντα σωματεία σε μια κατηγορία και με την σταδιακή αύξηση των σωματείων τα επόμενα χρόνια αυξήθηκαν και οι κατηγορίες, αρχής γενομένης από τη σεζόν 1949-50 όποτε και δημιουργήθηκε για πρώτη φορά δεύτερη κατηγορία την οποία απάρτισαν οι Αργοναύτης Βραχατίου, Άρης Βοχαϊκού, Δάφνη Πουλίτσης, Α.Ε. Ζευγολατιού, Άρατος Βασιλικού και Άρης Παλαιάς Κορίνθου.
Πρωτάθλημα.
Η δομή του πρωταθλήματος της Ε.Π.Σ. Κορινθίας είναι η εξής:
Κύπελλο.
Στο θεσμό του κυπέλλου συμμετέχουν τα σωματεία της Ε.Π.Σ. Κορινθίας.
Κυπελλούχες.
Πηγή ΕΠΣ Κορινθίας: Τελικοί Κυπέλλου

</doc>
<doc id="45726" url="https://el.wikipedia.org/wiki?curid=45726" title="Μητροπολίτης Τραπεζούντος Ακάκιος">
Μητροπολίτης Τραπεζούντος Ακάκιος

Ο Ακάκιος ήταν Μητροπολίτης Τραπεζούντος από το 1339 έως το 1351. Την εποχή που ήταν στον Μητροπολιτικό θρόνο είχε δημιουργηθεί σοβαρή πολιτική κρίση στο Βυζάντιο κατά την οποία ο Ακάκιος προσπάθησε και κατάφερε να κρατήσει μακριά την εκκλησία από τις πολιτικές διαμάχες. Στην θητεία του ανακαινίστηκε ο μητροπολιτικός ναός της πόλης.

</doc>
<doc id="45729" url="https://el.wikipedia.org/wiki?curid=45729" title="Βαλδουίνος Α΄ της Κωνσταντινούπολης">
Βαλδουίνος Α΄ της Κωνσταντινούπολης

Ο Βαλδουίνος Α΄ της Κωνσταντινούπολης ή Βαλδουίνος ΣΤ΄ του Αινώ ή Βαλδουίνος Θ΄ της Φλάνδρας (Ιούλιος 1171 - περί το 1205), ένας από τους ηγέτες της Δ΄ Σταυροφορίας και ο πρώτος Λατίνος Αυτοκράτορας της Κωνσταντινούπολης ήταν πρωτότοκος γιος του Βαλδουίνου Ε΄, κόμη του Αινώ και της Μαργαρίτας Α΄ της Φλάνδρας. Όταν ο άτεκνος αδελφός της μητέρας του Φίλιππος της Αλσατίας αναχώρησε για Σταυροφορία (1177) άφησε ως διάδοχο τον γαμπρό του Βαλδουίνο Ε΄, με την επιστροφή του μετά την ανεπιτυχή πολιορκία του Πριγκιπάτου της Αντιόχειας (1179) ορίστηκε σαν ένας σύμβουλος του διαδόχου Φιλίππου Αυγούστου από τον άρρωστο πατέρα του βασιλιά της Γαλλίας Λουδοβίκο Ζ΄. 
Τα πρώιμα χρόνια.
Γάμος του Βαλδουίνου με την Μαρία της Καμπανίας.
Το 1180 ο βασιλιάς της Γαλλίας Φίλιππος Αύγουστος παντρεύτηκε την μεγαλύτερη αδελφή του Βαλδουίνου Α΄ Ισαβέλλα του Αινώ παίρνοντας σαν προίκα την κομητεία του Αρτουά και πολλές άλλες Φλαμανδικές πόλεις. Στην συνέχεια ξέσπασε πόλεμος ανάμεσα στον βασιλιά της Γαλλίας Φίλιππο Αύγουστο και στον θείο του Φίλιππο της Αλσατίας που είχε σαν αποτέλεσμα την λεηλασία της Πικαρδίας και της Ιλ ντε Φράνς, ο πατέρας του Βαλδουίνος Ε΄ αρχικά υποστήριξε τον κουνιάδο του Φίλιππο της Αλσατίας και στην συνέχεια πήγε στο πλευρό του γαμπρού του Γάλλου βασιλιά για την εξυπηρέτηση των συμφερόντων της κόρης του (1184). 
Κόμης της Φλάνδρας.
Η σύζυγος του Φιλίππου της Αλσατίας Ελισσάβετ, κόμισσα του Βερμαντουά πέθανε (1183) και ο Φίλιππος Αύγουστος κυρίευσε την επαρχία του Βερμαντουά στο πλευρό της αδελφής της Ελισάβετ Ελεονώρας, ο Φίλιππος ξαναπαντρεύτηκε την Ματθίλδη της Πορτογαλίας και της έδωσε ως προίκα έναν μεγάλο αριθμό από Φλαμανδικές πόλεις. Ο Φίλιππος τελικά εξαναγκάστηκε να κλείσει ειρήνη τόσο με τον κόμη του Αινώ όσο και με τον Γάλλο βασιλιά στις 10 Μαρτίου 1186 αναγνωρίζοντας την παραχώρηση του Βερμαντουά στον Γάλλο βασιλιά αλλά στον ίδιο επετράπη να κρατήσει τον τίτλο του κόμη του Βερμαντουά μέχρι τον θάνατο του. Ο Φίλιππος της Αλσατίας πέθανε τελικά στην Άκρα (1191) από επιδημία ενώ βρισκόταν στην Γ΄ Σταυροφορία και η Φλάνδρα περιήλθε σύμφωνα με την συνθήκη του 1186 στην αδελφή του Μαργαρίτα και στον σύζυγο της Βαλδουίνο Ε΄ του Αινώ ο οποίος ορκίστηκε κόμης της Φλάνδρας ως Βαλδουίνος Η΄, μετά τον θάνατο της Μαργαρίτας (1194) και του συζύγου της Βαλδουίνου Η΄ τον επόμενο χρόνο (1195) ο γιος τους Βαλδουίνος ορκίστηκε κόμης της Φλάνδρας ως Βαλδουίνος Θ΄. 
Ο 15χρονος Βαλδουίνος παντρεύτηκε (1186) την Μαρία της Καμπανίας κόρη του κόμη της Καμπανίας Ερρίκου Α΄ και της Μαρίας της Γαλλίας η Μαρία μόλις 12 ετών μετά τον γάμο της ήταν πολύ μικρή για να αφιερώσει τον εαυτό της αποκλειστικά σε νηστείες και προσευχές. Ο νεαρός Βαλδουίνος με έντονα θρησκευτικά συναισθήματα και πιστός στον θεσμό της οικογένειας την αγάπησε με τεράστιο πάθος αγνοώντας όλες τις υπόλοιπες γυναίκες, ο γάμος γιορτάστηκε στην Βαλανσιέν με μεγαλοπρεπείς τελετές στις οποίες μετείχαν πλήθος από ιππότες. Ο Βαλδουίνος και η σύζυγος του είχαν έντονους θρησκευτικούς δεσμούς με τους Αγίους Τόπους, ο αδελφός της Ερρίκος Β΄ της Καμπανίας είχε ορκιστεί βασιλιάς της Ιερουσαλήμ στην δεκαετία του 1190 ενώ οι θείοι της Φίλιππος Αύγουστος της Γαλλίας και Ριχάρδος ο Λεοντόκαρδος μετείχαν μαζί στην Γ΄ Σταυροφορία. 
Η οικογένεια του Βαλδουίνου είχε αναπτύξει επίσης έντονη Σταυροφορική δραστηριότητα, ο θείος του Φίλιππος είχε πεθάνει σε Σταυροφορία ενώ η γιαγιά του από μητέρα ήταν μεγάλη θεία της βασίλισσας Ισαβέλλας Α΄ της Ιερουσαλήμ, ο Βαλδουίνος συνέχισε την οικογενειακή παράδοση.
Συμμετοχή στην Δ΄ Σταυροφορία.
Προετοιμασία του Βαλδουίνου για την Δ΄ Σταυροφορία.
Ο Βαλδουίνος Θ΄ κληρονόμησε μια αρκετά εξασθενημένη κομητεία, ένα μεγάλο τμήμα της Φλάνδρας είχε δοθεί σαν προίκα από τον θείο του Φίλιππο της Αλσατίας στην αδελφή του Ισαβέλλα όταν παντρεύτηκε τον βασιλιά της Γαλλίας Φίλιππο Αύγουστο. Η Ισαβέλλα πέθανε (1190) ο Φίλιππος Αύγουστος κράτησε τις περιοχές που του είχαν δοθεί ως προίκα οι οποίες πέρασαν υπό την κατοχή του γιου της Ισαβέλλας και δελφίνου Λουδοβίκου, τα 8 χρόνια του Βαλδουίνου σαν κόμης της Φλάνδρας χαρακτηρίζονται από την έντονη προσπάθεια του να φέρει ξανά υπό την κυριαρχία του τις συγκεκριμένες περιοχές. Ο Γάλλος βασιλιάς αιχμαλώτισε τον αδελφό του Φίλιππο του Ναμύρ και ο Βαλδουίνος αναγκάστηκε να διαπραγματευτεί μαζί του προκειμένου να εγγυηθεί την ασφάλεια του αδελφού του, με την Συνθήκη του Περόν (Ιανουάριος 1200) ο Βαλδουίνος δέχτηκε τις περιοχές που έχασε στον πόλεμο αλλά έγινε υποτελής του βασιλιά Φιλίππου Β. Ο Βαλδουίνος Θ΄ συμμάχησε εν τω μεταξύ με όλους όσους είχαν εχθρότητα απέναντι στον Γάλλο βασιλιά όπως τους βασιλείς της Αγγλίας Ριχάρδο τον Λεοντόκαρδο και Ιωάννη τον Ακτήμονα και τον Όθων Δ΄ της Αγίας Ρωμαϊκής Αυτοκρατορίας, έναν μήνα αργότερα στις 23 Φεβρουαρίου 1200 αποφάσισε να αναχωρήσει για Σταυροφορία όπου πέρασε τα επόμενα 2 χρόνια μέχρι τις 14 Απριλίου 1202. 
Εκκίνηση της Δ΄ Σταυροφορίας με προορισμό την Κωνσταντινούπολη.
Ο Βαλδουίνος με δυο χάρτες οι οποίοι βασίστηκαν στην κληρονομιά του πατέρα του και στους παραδοσιακούς Βελγικούς κανόνες διαδοχής προσπάθησε πριν αναχωρήσει για την Σταυροφορία να εγγυηθεί την κληρονομιά της κομητείας του Αινώ. Ο Βαλδουίνος άφησε την θυγατέρα του Ιωάννα σε νηπιακή ηλικία και την σύζυγο του Μαρία της Καμπανίας έγκυο στο δεύτερο παιδί τους, η σύζυγός του έμεινε στο Αινώ άλλα δύο χρόνο και στην συνέχεια αφού γέννησε την δεύτερη κόρη τους Μαργαρίτα αναχώρησε για τους Αγίους Τόπους για να συναντήσει τον σύζυγο της (1204). Η Μαρία άφησε τον κουνιάδο της Φίλιππο Α΄ του Ναμύρ ως κηδεμόνα των δυο ανήλικων, ο θείος του πατέρα της Βαλδουίνου Γουλιέλμος του Τί ένας νόθος γιος του Βαλδουίνου Δ΄ παρέμεινε αντιβασιλιάς του Αινώ. 
Οι ηγέτες της Δ΄ Σταυροφορίας ενώ είχαν σκοπό τους Αγίους Τόπους στην συνέχεια με πρόφαση τα οικονομικά προβλήματα και τις ενδοοικογενειακές διαμάχες στον αυτοκρατορικό θρόνο του Βυζαντίου άλλαξαν τον προορισμό τους. Ο πρίγκηπας Αλέξιος Δ΄ Άγγελος γιος του έκπτωτου Βυζαντινού αυτοκράτορα Ισαάκιου Β΄ Άγγελου ο οποίος είχε ανατραπεί και φυλακιστεί από τον αδελφό του Αλέξιο Γ΄ Άγγελο υποσχέθηκε πολλά ανταλλάγματα και χρήματα στους Σταυροφόρους για να ανατρέψουν από τον Βυζαντινό θρόνο τον σφετεριστή θείο του. 
Εκτροπή της Σταυροφορίας και κατάκτηση της Κωνσταντινούπολης από τους Σταυροφόρους.
Οι Σταυροφόροι, με την πρόφαση ότι θα κατακτήσουν την πλουσιότερη πόλη στον κόσμο εκείνη την εποχή, ξαφνικά άλλαξαν τον προορισμό τους όπου κατευθύνθηκαν στην Κωνσταντινούπολη και ύστερα μεγάλες χρηματικές υποσχέσεις του Αλεξίου Δ΄ ανέτρεψαν τον σφετεριστή θείο του Αλέξιο Γ´, στον θρόνο τον διαδέχθηκε ο ίδιος ο νεαρός Αλέξιος Δ΄ επειδή ο πατέρας του είχε τυφλωθεί από τον αδελφό του και δεν μπορούσε να κυβερνήσει. Ένας στασιαστής ο Αλέξιος Μούρτζουφλος αρχηγός της αντιλατινικής ομάδας των κατοίκων της Κωνσταντινούπολης εγκατέλειψε την νόμιμη σύζυγο του και παντρεύτηκε την Ευδοκία, κόρη του αυτοκράτορα Αλεξίου Γ΄, προκειμένου να μπορεί να διεκδικήσει τον θρόνο της Κωνσταντινούπολης. Ο Αλέξιος Μούρτζουφλος στις 5 Φεβρουαρίου 1204 ανέτρεψε, σκότωσε τον νεαρό αυτοκράτορα Αλέξιο Δ΄ και ανέβηκε ο ίδιος στον θρόνο της Κωνσταντινούπολης, στην συνέχεια όμως ο ίδιος ο πεθερός του Αλέξιος Γ΄ και θείος του νεαρού δολοφονημένου αυτοκράτορα τον τύφλωσε, όταν ο Αλέξιος Μούρτζουφλος πήγε να τον συναντήσει στην κατοικία του στην Μοσυνούπολη. Οι Σταυροφόροι, με πρόσχημα την δολοφονία του Αλεξίου Δ΄, αποφάσισαν οργανωμένα και νόμιμα την κατάληψη της Κωνσταντινούπολης, κατέλαβαν εύκολα την Πόλη στις 12 Απριλίου 1204, η οποία είχε ελάχιστες αμυντικές ικανότητες, συνέλαβαν τον περιπλανώμενο τυφλό Αλέξιο Μούρτζουφλο και τον θανάτωσαν με βασανιστήρια, στην συνέχεια επιδόθηκαν σε αμέτρητες ληστείες, δολοφονίες και τρομοκρατικές ενέργειες απέναντι στο πλήθος. 
Πρώτος αυτοκράτορας της Λατινικής Αυτοκρατορίας της Κωνσταντινούπολης.
Εκλογή του Βαλδουίνου ως πρώτου Λατίνου αυτοκράτορα της Κωνσταντινούπολης.
Οι Σταυροφόροι ακολούθησαν τον ίδιο προορισμό με αυτόν που ακολούθησαν οι πρόγονοι τους στην Α΄ Σταυροφορία, αρχικά πρόσφεραν το αυτοκρατορικό στέμμα στον Βενετό υπέργηρο Ενρίκο Ντάντολο, ο οποίος ήταν ο οργανωτής της Σταυροφορίας. Στην συνέχεια μετά την άρνηση του Ντάντολο το στέμμα προσφέρθηκε στον Βονιφάτιο τον Μομφερατικό ο οποίος βασικά ήταν ο οργανωτής της Σταυροφορίας. Οι Σταυροφόροι τελικά εξέλεξαν αυτοκράτορα τον Βαλδουίνο του Αινώ, ο οποίος ήταν ο πιο νέος, έντιμος, ευσεβής και τηρούσε τους χριστιανικούς κανόνες περισσότερο από όλους τους υπόλοιπους επιπλέον ήταν ο πιο δημοφιλής, η εκλογή του έγινε στις 9 Μαΐου 1204 και η στέψη του στις 16 Μαΐου 1204 στον ιερό ναό της Αγίας Σοφίας σύμφωνα με το Βυζαντινό τελετουργικό. Στην πολυτελή τελετή ο Βαλδουίνος φορούσε ένα πολύ πλούσιο κόσμημα αξίας 62.000 ασημένιων μάρκων το οποίο είχαν πάρει ως δώρο από τον αυτοκράτορα Μανουήλ Α΄ Κομνηνό, η σύζυγος του Μαρία η οποία δεν συμπαθούσε αυτές τις πολυτελείς τελετές αρνήθηκε να παραστεί και αναχώρησε για τους Αγίους Τόπους όπου περίμενε να έρθει ο σύζυγος της να την συναντήσει αλλά πέθανε πρόωρα στην Άκρα τον Αύγουστο του 1204 πριν συναντηθεί μαζί του.
Η Λατινική Αυτοκρατορία της Κωνσταντινούπολης οργανώθηκε σύμφωνα με τα πρότυπα της Δυτικής Ευρώπης μοιρασμένη σε φεουδαρχίες, ο Λατίνος αυτοκράτορας είχε υπό την πόλη της Κωνσταντινούπολης, με τμήματα της Ευρωπαϊκής και Ασιατικής πλευράς μαζί με τα νησιά Λέσβο, Χίο, Σάμο και Λήμνο. Οι περιοχές αυτές θα έπρεπε να προστατευθούν από τους Έλληνες ιδιαίτερα η Θράκη και η Μακεδονία γι' αυτό ήρθε σε σύγκρουση με τον Βονιφάτιο τον Μομφερρατικό ο οποίος ως αρχηγός της Σταυροφορίας απαιτούσε για τον εαυτό του το στέμμα της Λατινικής Αυτοκρατορίας. Ο Βαλδουίνος για να εξευμενίσει τον Βονιφάτιο τον Μομφερρατικό του έδωσε τα 3/8 της πόλης της Κωνσταντινούπολης ενώ ο ίδιος διατήρησε τα υπόλοιπα 5/8 την πόλη της Θεσσαλονίκης και την Μακεδονία με προοπτική να κατακτήσει ολόκληρη την ηπειρωτική Ελλάδα.
Πτώση και θάνατος του Βαλδουίνου.
Την επόμενη χρονιά (1204-1205) οι Λατίνοι επιχείρησαν να κατακτήσουν την Βιθυνία με αρχηγό τον Ερρίκο νεώτερο αδελφό του Βαλδουίνου, αλλά οι Έλληνες αγρότες της Θράκης δυσαρεστημένοι από την βαριά φορολογία επαναστάτησαν εναντίον των Λατίνων, κάλεσαν για βοήθεια τον τσάρο των Βουλγάρων Καλογιάννη και του υποσχέθηκαν ότι θα του επιτρέψουν ότι θα στεφθεί ο ίδιος αυτοκράτορας. Η φρουρά της Ανδριανούπολης εξεγέρθηκε και ο Βαλδουίνος Α΄ ετοιμάστηκε για επίθεση εναντίον της πόλης μαζί με τον Ενρίκο Ντάντολο, τον Λουδοβίκο του Μπλουά και τον Γοδεφρείδο Βιλλεαρδουίνο. Στην μάχη της Ανδριανούπολης έξω από τα τείχη της πόλης (14 Απριλίου 1205) ο αυτοκράτορας Βαλδουίνος και οι σύμμαχοι του γνώρισαν την συντριβή από τον Καλογιάννη, ο Λουδοβίκος του Μπλουά σκοτώθηκε και ο Βαλδουίνος Α΄ συνελήφθη αιχμάλωτος.
Η τύχη του Βαλδουίνου μετά από αυτό το τραγικό γεγονός παραμένει ακόμα και σήμερα αβέβαιη, οι φήμες σχετικά με τον θάνατο του αυτοκράτορα διαφέρουν μια φήμη λέει ότι τον σκότωσε ο Καλογιάννης, όταν εξοργίστηκε από μια νέα εξέγερση στην Φιλιππούπολη άλλη φήμη έλεγε ότι τον σκότωσε ο Καλογιάννης όταν είδε τον Βαλδουΐνο να γλυκοκοιτάζει την γυναίκα του, ο Καλογιάννης στην έγγραφη αναφορά του στον πάπα Ιννοκέντιο Γ΄ απλώς γράφει ότι ο αυτοκράτορας Βαλδουίνος πέθανε στην φυλακή. Ο γνωστός Βυζαντινός ιστορικός Γεώργιος Ακροπολίτης έγραφε σύμφωνα με γνωστό θρύλο ότι ο Καλογιάννης χρησιμοποιούσε το κρανίο του Βαλδουΐνου Α΄ ως κύπελλο για να πίνει νερό, όπως έκανε 3 αιώνες πιο πριν ο Βούλγαρος χάνος Κρούμος με τον Βυζαντινό αυτοκράτορα Νικηφόρο Α΄. Διάδοχός του ήταν στην Κωνσταντινούπολη ο μικρότερος αδελφός του Ερρίκος της Φλάνδρας και στην Φλάνδρα η μεγαλύτερη θυγατέρα του Ιωάννα.
Ο πλαστός Βαλδουίνος.
Η πληροφορία στους Λατίνους της Κωνσταντινούπολης ότι ο αυτοκράτορας Βαλδουίνος έχει πεθάνει επιβεβαιώθηκε τον Ιούλιο του 1206 όταν ο νεώτερος αδελφός του Ερρίκος στέφθηκε αυτοκράτορας, ενώ στην Φλάνδρα ο άλλος αδελφός του Φίλιππος του Ναμύρ αντιβασιλιάς, για λογαριασμό των ανήλικων θυγατέρων του Ιωάννας και Μαργαρίτας.
Είκοσι χρόνια αργότερα (1225) ένας απατεώνας που εμφανίστηκε στην Φλάνδρα την οποία διοικούσε τότε η μεγαλύτερη κόρη του Ιωάννα ισχυριζόταν ότι ήταν ο αυτοκράτορας Βαλδουίνος, ο οποίος δραπέτευσε από την αυλή του Καλογιάννη και διεκδικούσε πίσω το στέμμα της Φλάνδρας από την κόρη του. Ο απατεώνας αποκαλύφθηκε με την βοήθεια του Γάλλου βασιλιά Λουδοβίκου Η΄ τον αιώνιο εχθρό της Ιωάννας ο οποίος συμμάχησε προσωρινά μαζί της γι' αυτόν τον σκοπό, εκτελέστηκε στην συνέχεια από την Ιωάννα (1226).
Οικογένεια.
Με τη σύζυγό του Μαρία των Μπλουά, κόρη τού Ερρίκου Α΄ κόμη της Καμπανίας είχε τέκνα:

</doc>
<doc id="45731" url="https://el.wikipedia.org/wiki?curid=45731" title="Πάπας Ιννοκέντιος Γ΄">
Πάπας Ιννοκέντιος Γ΄

Ο Ιννοκέντιος Γ΄ ("Papa Innocenzo III", 22 Φεβρουαρίου 1161 - 16 Ιουλίου 1216) ήταν Πάπας (1198-1216) και κόμης του Σένι.
Γεννήθηκε το 1160 και το πραγματικό του όνομα ήταν Ιωάννης Λοθάριος. Σπούδασε θεολογία στο πανεπιστήμιο Παρισίων και δίκαιο στο πανεπιστήμιο της Μπολόνια. Το 1190 εκλέχτηκε καρδινάλιος. Εξελέγη Πάπας το 1198. Υποστήριξε τη Δ' Σταυροφορία και τη σταυροφορία εναντίον των Αλβιγηνών στη Γαλλία. Συγκάλεσε τη Δ' Σύνοδο του Λατερανού, η οποία θεωρείται η σημαντικότερη των μεσαιωνικών Συνόδων για τη Ρωμαιοκαθολική Εκκλησία.
Μετά από την Άλωση της Κωνσταντινούπολης από τους Σταυροφόρους, οι μοναχοί του Αγίου Όρους απευθύνθηκαν σε αυτόν, καθώς οι Σταυροφόροι τους κακομεταχειρίστηκαν. Ο Ιννοκέντιος Γ΄ τους πήρε υπό την προστασία του, στηρίζοντας το καθεστώς του Αγίου Όρους και στις επιστολές του (ΧΙΙΙ, 40 XVI, 168) αποτίει φόρο τιμής στις μοναστικές αρετές τους.
Πέθανε το 1216 από ελονοσία, ενώ σχεδίαζε νέα σταυροφορία για την απελευθέρωση των Αγίων Τόπων.

</doc>
<doc id="45732" url="https://el.wikipedia.org/wiki?curid=45732" title="Κινεζική γλώσσα">
Κινεζική γλώσσα

Η Κινεζική (汉语 ／ 漢語, πινγίν: "Hànyǔ", ή 中文, "Zhōngwén") είναι γλώσσα (ή γλωσσική οικογένεια) που σχηματίζει τμήμα των Σινοθιβετικής οικογένειας γλωσσών. Περίπου το 1/5 του παγκόσμιου πληθυσμού μιλά κάποια μορφή της Κινεζικής ως μητρική γλώσσα, ενώ βιώνει μεγάλη επέκταση ως ξένη γλώσσα λόγω της ταχύτατης ανέλιξης της Κίνας ως οικονομική και πολιτική υπερδύναμη. Ομιλείται κυρίως στη Κίνα, τη Ταϊβάν, την Σιγκαπούρη, το Χονγκ Κονγκ και το Μακάο, την Μαλαισία και από τις τεράστιες κοινότητες Κινέζων στο εξωτερικό. Παράλληλα ένα πολύ σημαντικό μέρος του λεξιλογίου στα ιαπωνικά, τα κορεατικά και τα βιετναμέζικα είναι κινεζικής προέλευσης.
Εν γένει όλες οι απαντώμενες μορφές της Κινεζικής είναι τονικές και αναλυτικές. Ωστόσο, η Κινεζική διακρίνεται επίσης για το υψηλό επίπεδο εσωτερικής διαφοροποίησης. Η τοπική διαφοροποίηση ανάμεσα σε διαφορετικές εκδοχές/διαλέκτους είναι συγκρίσιμη με εκείνη των Ρωμανικών γλωσσών. Αρκετές παραλλαγές της ομιλούμενης Κινεζικής είναι αρκετά διαφορετικές, σε σημείο που ομιλητές μιας διαλέκτου δεν μπορούν να κατανοήσουν ομιλητές κάποιας άλλης. Σήμερα το κινεζικό κράτος προωθεί την διάλεκτο του Πεκίνου (Πουτόνγκχουα) εις βάρος των άλλων κινεζικών διαλέκτων, αν και η καντονέζικη χρησιμοποιείται σημαντικά στο Κουανγκτούνγκ από τις αρχές και ιδιαίτερα στο Χονγκ Κονγκ, αυτόνομη περιοχή της Κίνας. 
Γενικά η γλώσσα αποτελείται από χαρακτήρες-λέξεις χωρίς μέρη του λόγου (κλιτά ή άκλιτα). Η σημασία μιας λέξης καθορίζεται από το σύνολο των λέξεων μέσα στη φράση. Έτσι η λέξη "τρέχω" μπορεί να σημαίνει έτρεχα, θα τρέξεις, η τρέχουσα, ο δρομέας κ.λ.π. ανάλογα τη θέση της μέσα στη φράση και τις λέξεις που την περιβάλλουν.
Γραφή.
Παραδοσιακά η κινεζική γραφόταν κυρίως από χαρακτήρες-λέξεις μέσα σε ιδεατά παραλληλόγραμμα ταξινομημένα σε στήλες τα οποία διαβάζονταν από πάνω προς τα κάτω σε κάθε στήλη και η κάθε στήλη από δεξιά προς τα αριστερά. 
Όλοι οι κινέζικοι χαρακτήρες αναπτύχθηκαν από παλαιότερες φόρμες ιερογλυφικών. Η κοινή άποψη πως οι κινέζικοι χαρακτήρες είναι ιδεογράμματα ή εικονογράμματα είναι εσφαλμένη. Οι περισσότεροι χαρακτήρες είναι σύνθετοι από φωνητικές συνιστώσες και σημασιολογικές ρίζες. Μόνο οι απλοί χαρακτήρες όπως 人(ανθρώπινο), 日(ήλιος), 山(βουνό) μπορούν να χαρακτηριστούν ως εικονογράμματα. Σχεδόν όλοι οι χαρακτήρες περιέχουν ένα φωνητικό στοιχείο που υποδεικνύει την προφορά και ένα σημασιολογικό στοιχείο που υποδεικνύει το νόημα. Γενικά το φωνητικό στοιχείο είναι πιο βασικό από το σημασιολογικό.
Υπάρχουν αυτή τη στιγμή δύο συστήματα για τη γραφή. Το παραδοσιακό σύστημα που χρησιμοποιείται ακόμα στο Χονγκ Κονγκ, την Ταϊβάν και το Μακάου και η απλοποιημένη κινεζική γραφή που δημιουργήθηκε από τη Λαϊκή Δημοκρατία της Κίνας το 1954 κυρίως για την προώθηση της παιδείας.
Εκλατινισμός.
Έχουν γίνει διάφορες προσπάθειες μεταγραφής της κινεζικής σε λατινικούς χαρακτήρες.
Σήμερα το πιο διαδεδομένο σύστημα είναι το "Χάνγιου Πινγίν" (/汉语拼音), γνωστό και απλώς ως Πινγίν, που πρωτοεισήχθηκε το 1956 στη Λαϊκή Δημοκρατία της Κίνας και αργότερα υιοθετήθηκε από τη Σιγκαπούρη και την Ταϊβάν. Το Πινγίν είναι επίσης το σύστημα που εφαρμόζεται σε Αμερική, Ευρώπη και Αυστραλία για την εκμάθηση της κινεζικής. 
Το δεύτερο πιο γνωστό σύστημα είναι το Ουέιντ-Τζάιλς που εφευρέθηκε το 1859 από τον Τόμας Ουέιντ και τροποποιήθηκε το 1892 από τον Χέρμπερτ Τζάιλς. Καθώς το σύστημα αυτό προσομοιώνει τη φωνητική της Μανδαρινικής σε αγγλόφωνα σύμφωνα και φωνήεντα, ήταν ιδιαίτερα χρήσιμο σε αγγλόφωνους μαθητές. Το σύστημα ήταν σε χρήση σε ακαδημαϊκά περιβάλλοντα στις Η.Π.Α. κυρίως πριν τη δεκαετία του 1980 και μέχρι πρόσφατα ήταν διαδεδομένο στην Ταϊβάν.
Εκτός από τη μεταγραφή των φωνητικών διαφέρουν και στη χρήση σημείων τονισμού. Στο σύστημα "Χάνγιου Πινγίν" οι τόνοι εκφράζονται με τονικά σύμβολα πάνω από τις συλλαβές, ενώ στο "Ουέιντ-Τζάιλς" με αριθμούς στο τέλος κάθε συλλαβής.
Μερικά παραδείγματα "Χάνγιου Πινγίν" και Ουέιντ-Τζάιλς, για σύγκριση:
Προφορά.
Το επίσημο σύστημα απόδοσης που χρησιμοποιείται στη Λαϊκή Δημοκρατία της Κίνας (Πινγίν) έχει αρκετές ιδιαιτερότητες. 
Όλες οι διάλεκτοι της ομιλούμενης κινεζικής χρησιμοποιούν τόνους στα φωνήεντα. Μερικές διάλεκτοι της βόρειας Κίνας έχουν μέχρι τρεις τόνους ενώ μερικές της νοτίου Κίνας έχουν από 6 μέχρι 10 τόνους (ανάλογα πώς θα τους κατηγοριοποιήσει κάποιος).
Ένα κοινό παράδειγμα για τη χρήση των τόνων είναι η χρήση των τεσσάρων βασικών τόνων στην Κοινή Μανδαρινική για τη "λέξη-συλλαβή" «μα»:
Παρακάτω δίδεται κατά προσέγγιση ο τρόπος προφοράς των κινεζικών λέξεων (σε Πινγίν) στα ελληνικά.

</doc>
<doc id="45736" url="https://el.wikipedia.org/wiki?curid=45736" title="Max Payne (βιντεοπαιχνίδι)">
Max Payne (βιντεοπαιχνίδι)

Το Max Payne είναι νεο-νουάρ βιντεοπαιχνίδι δράσης τρίτου προσώπου που αναπτύχθηκε από τη Φινλανδική εταιρεία Remedy Entertainment, με παραγωγό την 3D Realms. Εκδόθηκε για PC από το Gathering of Developers τον Ιούλιο του 2001. Αργότερα κυκλοφόρησαν και μεταφορές στις πλατφόρμες Xbox και PlayStation 2 από την Rockstar Games. Μια μεταφορά για Macintosh κυκλοφόρησε το 2002 από την MacSoft στην Βόρεια Αμερική και από την Feral Interactive για τον υπόλοιπο κόσμο. Υπήρχαν σχέδια για έκδοση του Max Payne σε Dreamcast, αλλά ματαιώθηκαν. Το παιχνίδι απέκτησε δύο sequels, τα "" (2003) και "Max Payne 3" (2012), ενώ ένα νέο παιχνίδι βρίσκεται υπό ανάπτυξη.
Τρόπος παιχνιδιού.
Το "Max Payne" διαδραματίζεται σε οπτική τρίτου προσώπου. Η δράση εκτυλίσσεται μέσω graphic novels, τα οποία αφηγούνται τα ενδιάμεσα γεγονότα της πλοκής, και μέσω cutscenes, όπου παρουσιάζονται με κινηματογραφικό τρόπο οι σημαντικές εξελίξεις. 
Το παιχνίδι παρέχει ένα μεγάλο αριθμό όπλων. Κάποια από αυτά (κυρίως, Berettas και Ingrams) ο Max μπορεί να τα κρατάει ένα σε κάθε χέρι, διπλασιάζοντας το ρυθμό πυροβολισμών. Άλλα όπλα είναι: μεταλλικός σωλήνας, ρόπαλο μπέιζμπολ, Μπερέττα 92FS, IMI Desert Eagle, επαναληπτική καραμπίνα, κοντόκαννη καραμπίνα, Pancor Jackhammer, Ingram (MAC-10), Colt Commando, χειροβομβίδα, μολότοφ, M79 εκτοξευτής χειροβομβίδων και τουφέκι.
Bullet-time.
Ένα βασικό χαρακτηριστικό του "Max Payne" (το οποίο αποτελούσε αποκλειστικότητα του παιχνιδιού όταν πρωτοκυκλοφόρησε) είναι η δυνατότητα του bullet-time. Ο παίκτης μπορεί να χρησιμοποιεί αυτή τη δυνατότητα ώστε να θέσει το παιχνίδι σε αργή κίνηση, πράγμα που του παρέχει την δυνατότητα για καλύτερη στόχευση και για αποφυγή εχθρικών πυρών. 
Η τεχνική του bullet-time έγινε αρχικά γνωστή μέσα από την ταινία "The Matrix", που κυκλοφόρησε δύο χρόνια πριν την κυκλοφορία του "Max Payne". Ωστόσο, το παιχνίδι "Max Payne" ήταν σε ανάπτυξη πολύ πριν την ταινία και το bullet-time αποτελούσε εξ' αρχής βασικό στοιχείο του gameplay.
Πλοκή.
Το παιχνίδι αφηγείται τα γεγονότα στη ζωή του Max Payne, ενός αστυνομικού που παραιτείται από το σώμα μετά από ένα τραγικό συμβάν, ώστε να δουλέψει μυστικά για την εξιχνίαση των πραγματικών αιτιών για το έγκλημα που σημάδεψε τη ζωή του. Η έναρξη του παιχνιδιού είναι στην πραγματικότητα μια σκηνή πολύ κοντά στο φινάλε της ιστορίας, και βρίσκει τoν Max Payne στην κορυφή ενός ουρανοξύστη περικυκλωμένου από περιπολικά και ελικόπτερα της αστυνομίας. Στο σύντομο μονόλογο που ακολουθεί ο Max αναπολεί τα γεγονότα που τον οδήγησαν στο σημείο αυτό και ξεκινά την εξιστόρηση τους. Κάπως έτσι το παιχνίδι κάνει μια αναδρομή στο χρόνο όπου ο Max επιστρέφει ανυποψίαστος στο σπίτι του μετά από μια μέρα δουλειάς.
Υποδοχή.
Το IGN ανέφερε πως όταν πολλοί άνθρωποι, ακούγοντας την φράση bullet-time θυμούνται το "Matrix", οι gamers θυμούνται το Max Payne.
Κληρονομιά.
Το παιχνίδι ενέπνευσε τον χώρο του κινηματογράφου. Το "Max Payne" είναι καναδοαμερικανική νεο-νουάρ ταινία θρίλερ βασισμένη στο παιχνίδι, που κυκλοφόρησε το 2008. Η παραγωγή της έγινε από την 20th Century Fox και η σκηνοθεσία έγινε από τον Τζον Μουρ. Στην ταινία πρωταγωνιστούν οι Μαρκ Γουόλμπεργκ και Μίλα Κούνις στους ρόλους Max Payne και Mona Sax, αντίστοιχα. Το "Payne &amp; Redemption" είναι ανεξάρτητη ταινία που αναμένεται να κυκλοφορήσει το 2018.
Τροποποιημένες εκδόσεις.
Το Max Payne διαθέτει μια μεγάλη κοινότητα χρηστών που ασχολούνται με την τροποποίηση του κώδικά του. Το παιχνίδι περιέχει στο CD της εγκατάστασής του και τα απαραίτητα εργαλεία για την τροποποίηση του, ενώ πολύ νωρίς κυκλοφόρησαν στο διαδίκτυο οδηγίες για τη χρήση τους. Οι περισσότερο γνωστές εκδόσεις είναι οι: Kung fu 3.0, Katana, Polar Bear, Chain Mapping Project 1, Chain Mapping Project 2, The Matrix I Am In, Light Saber 4, και PAYNE - 1999 v2.2. 
Το 2006 κυκλοφόρησε η πρώτη ελληνική τροποποιημένη έκδοση του "Max Payne", με τίτλο "Max Payne@University". Η τροποποίηση αυτή προσθέτει στο αρχικό παιχνίδι μια ιστορία σχετικά με τα χρόνια που προηγήθηκαν των γεγονότων του αυθεντικού παιχνιδιού. Η υπόθεση διαδραματίζεται στην Πάτρα, κυρίως σε χώρους της σχολής Μηχανικών Η/Υ και Πληροφορικής (CEID) και στην γέφυρα Ρίου Αντίρριου. Η τροποποίηση υλοποιήθηκε από την ελληνική ομάδα ονόματι P=NP, η οποία αποτελείται τους Pandomas, Praetorian και Psyborg (ψευδώνυμα), απόφοιτους της σχολής των Μηχανικών Η/Υ και Πληροφορικής Πατρών. Τα βασικά στοιχεία της τροποποίησης αυτής είναι: οι τρισδιάστατοι χώροι του παιχνιδιού ως πιστές μεταφορές πραγματικών χώρων, εκτεταμένη χρήση έκδοσης της μηχανής Kung Fu Deluxe και της μηχανής Enemy Kung Fu, μεγάλος αριθμός από νέα όπλα, νέα αυτοτελής υπόθεση, νέα μίνι κόμικ (graphic novels), cutscenes που παραπέμπουν σε γνωστές ταινίες και στο πρωτότυπο παιχνίδι, και διπλός τερματισμός, βασισμένος στην επιλογή του παίκτη. 

</doc>
<doc id="45745" url="https://el.wikipedia.org/wiki?curid=45745" title="Ενοχή (Αστικό Δίκαιο)">
Ενοχή (Αστικό Δίκαιο)

Ενοχή "(λατ. obligatio, γερμ. Schuld)" ονομάζεται στο Αστικό Δίκαιο η σχέση, με την οποία ένα πρόσωπο έχει υποχρέωση προς ένα άλλο σε παροχή.
Τα διαβιούντα πρόσωπα σε μια κοινωνία για την ικανοποίηση των βιοτικών τους αναγκών έρχονται σε σχέση προς άλληλα. Κάποιες από αυτές τις σχέσεις τις αναγνωρίζει και τις ρυθμίζει ο νόμος, οπότε χαρακτηρίζονται "έννομες σχέσεις". Έτσι η έννομη σχέση υποχρεώνει το ένα πρόσωπο έναντι συγκεκριμένου άλλου σε ορισμένη πράξη ή και παράλειψη η οποία και καλείται ενοχή. Το δε περιεχόμενο από την πράξη αυτή, ή την παράλειψη, στην οποία υποχρεούται το πρόσωπο, στη νομική επιστήμη χαρακτηρίζεται παροχή. Δε συνιστούν ενοχή σχέσεις, τις οποίες το Δίκαιο αφήνει αρρύθμιστες, όπως σχέσεις φιλοφροσύνης ή ηθικού καθήκοντος.
Στην έννομη σχέση της ενοχής, που εκ των πραγμάτων είναι αντιμέτωπη, διακρίνονται δύο υποκείμενα:
Η ορολογία "δανειστής" και "οφειλέτης" είναι γενική και αφορά όλες τις ενοχές. Δε σχετίζεται (παρ' όλη τη γλωσσική ομοιότητα) με τη σύμβαση δανείου, όπου τα μέρη ονομάζονται "δανειοδότης" και "δανειολήπτης" αντίστοιχα.
Αντικείμενο της ενοχής μπορεί να είναι είτε πράξη (π.χ. καταβολή κάποιου ποσού κλπ.), είτε παράλειψη (π.χ. ο αποχωρών συνέταιρος από μια επιχείρηση αναλαμβάνει την υποχρέωση να μην ανοίξει επιχείρηση πλησίον της εταιρείας).
Διάκριση ενοχών.
Οι ενοχές διακρίνονται α) σε απλές ή σύνθετες, εκ των οποίων οι σύνθετες περαιτέρω σε συμπλεκτικές ή διαζευκτικές, και β) σε διαιρετές και αδιαίρετες.
Κάθε ενοχή παρουσιάζει δύο όψεις την "παθητική" δυνάμει της οποίας υποχρεώνεται ένα πρόσωπο σε παροχή, που λέγεται υποχρέωση και στην "ενεργητική" δυνάμει της οποίας δικαιούται έτερο πρόσωπο ν΄ απαιτήσει την παροχή, που λέγεται απαίτηση.
Ο κλάδος του Αστικού Δικαίου που ρυθμίζει τις ενοχές ονομάζεται Ενοχικό Δίκαιο. Στην Ελλάδα το Ενοχικό Δίκαιο αποτελεί το δεύτερο βιβλίο του Αστικού Κώδικα (άρθρα 287-946).
Πηγές ενοχών.
Πηγές των ενοχών είναι η δικαιοπραξία και ο νόμος. Ανάλογα με τη γενεσιουργό τους αιτία διακρίνονται σε:

</doc>
<doc id="45748" url="https://el.wikipedia.org/wiki?curid=45748" title="Πύργος Κορινθίας">
Πύργος Κορινθίας

Ο Πύργος Κορινθίας αναφέρεται ως οικισμός ή μαχαλάς της Ζάχολης. Έχει υψόμετρο 600 μέτρα και απέχει οδικώς 12 χιλιόμετρα Ν/ΝΑ του Δερβενίου, 10 χιλιόμετρα Ν της Λυγιάς και 60 χιλιόμετρα Δ/ΒΔ της Κορίνθου. Ως Κοινότητα προήλθε το 1912 απο τον τ. Δήμο Ευρωστίνης με οικισμούς τον Πύργο (έδρα της Κοινότητας), τα Καραβιάνικα και τα Καλλιτεριάνικα .
Κατά την απογραφή του 1851 οί κάτοικοι ήταν 430, το 1886 564, το 1961 ο Πύργος είχε 677 ψυχές, το 1971 αριθμούσε 622 άτομα , το 1981 612 , το 1991 529. Το 1997 με το νόμο "Καποδίστρια" η κοινότητά Πύργου μετονομάσθη σε "Δημοτικό Διαμέρισμα Πύργου" και εντάχθηκε στον Δήμο Ευρωστίνης. Κατα την τελευταία απογραφή (2001) ο Πύργος είχε 586 κάτοικους. Ο οικισμός οφείλει το όνομά του στον υπάρχοντα από την Ενετοκρατία Πύργο του Κορδή που δεσπόζει στο κέντρο του χωριού από τον 17ο αιώνα και άνηκε στην οικογένεια των Μαμμωνάδων.

</doc>
<doc id="45749" url="https://el.wikipedia.org/wiki?curid=45749" title="Τζον Χέρσελ">
Τζον Χέρσελ

Ο Τζον Χέρσελ, () ήταν Άγγλος πολίτης, αστρονόμος και μαθηματικός (7 Μαρτίου 1792 – 11 Μαΐου 1871), γιος του εξίσου διάσημου αστρονόμου Ουίλιαμ Χέρσελ. Ο Τζον Χέρσελ εισήγαγε τη χρήση του συστήματος της Ιουλιανής ημέρας στην Αστρονομία και συνεισέφερε σημαντικά στη βελτίωση της Φωτογραφίας (κυανοτυπία). Δικοί του είναι οι φωτογραφικοί όροι «φωτογραφία», «αρνητικό» και «θετικό». Υπήρξε Α' Βαρονέτος Ιππότης του βασιλικού Γκελφικού Τάγματος του Ανόβερου και έταιρος της Βασιλικής Εταιρείας. Το πλήρες όνομά του ήταν "Sir John Frederick William Herschel".
Τα πρώτα χρόνια.
Ο Τζον Χέρσελ γεννήθηκε στο Slough του Μπέρκσαϊρ και σπούδασε στο Κολέγιο του Ήτον και το Πανεπιστήμιο του Κέμπριτζ (St. John's College). Αποφοίτησε πρώτος στη μαθηματική εξέταση "tripos" ("senior wrangler") το 1813. Ως φοιτητής συνδέθηκε με φιλία με τους Τσαρλς Μπάμπατζ και Τζορτζ Πίκοκ. Ασχολήθηκε για πρώτη φορά με την Αστρονομία το 1816, όταν κατασκεύασε ένα κατοπτρικό τηλεσκόπιο διαμέτρου 18 ιντσών και εστιακής αποστάσεως 6,1 μέτρων. Ανάμεσα στο 1821 και το 1823 επανεξέτασε μαζί με τον James South τον κατάλογο διπλών αστέρων που είχε συντάξει ο πατέρας του. Για την εργασία αυτή τιμήθηκε το 1826 με το χρυσό μετάλλιο της Βασιλικής Αστρονομικής Εταιρείας (το οποίο ξανακέρδισε το 1836).
Στη Νότιο Αφρική.
Το 1833 ο Τζον Χέρσελ ταξίδεψε στη Νότιο Αφρική μαζί με το προαναφερθέν τηλεσκόπιο του, με σκοπό να συντάξει κατάλογο των αστέρων, των νεφελωμάτων και των άλλων ουράνιων σωμάτων του νότου, που είναι αόρατα από την Ευρώπη, ως συμπλήρωση και επέκταση της επισκοπήσεως του βόρειου ημισφαιρίου του ουρανού που είχε αναλάβει αρχικώς ο πατέρας του Ουίλιαμ και κατόπιν ο ίδιος ο Τζον. Κατέπλευσε στο Κέιπ Τάουν στις 15 Ιανουαρίου 1834. Ανάμεσα στις άλλες παρατηρήσεις του εκείνη την εποχή ήταν και η επιστροφή του Κομήτης του Χάλεϊ. Πέρα από το αστρονομικό του έργο, αυτό το μακρινό ταξίδι έδωσε στον Χέρσελ μια ανάσα από τις πιέσεις που δεχόταν στο Λονδίνο, όπου ήταν ένας από τους πλέον περιζήτητους επιστήμονες. Στη Νότιο Αφρική επιδόθηκε σε ποικιλία επιστημονικών ερευνών, ελεύθερος από μια αίσθηση υποχρεώσεων προς κάποια επιστημονικά προγράμματα, και θυμόταν αυτή την περίοδο ως την «ευτυχέστερη, πιθανότατα, της ζωής» του.
Με κίνητρο τις ιδέες του βαθμιαίου σχηματισμού της μορφής του τοπίου που διάβασε στις «Αρχές Γεωλογίας» του Τσαρλς Λάιελ, του έγραψε σχολιάζοντας και καλώντας για μια έρευνα των φυσικών αρχών που κρύβονται πίσω από το «μυστήριο των μυστηρίων», το πώς δηλαδή σχηματίσθηκαν τα διάφορα είδη ζωής. Υιοθετώντας μια άποψη για βαθμιαία ανάπτυξη, επιχειρηματολόγησε υπέρ της θεωρήσεως των ημερών της Βιβλικής Δημιουργίας ως εκτεινομένων σε δισεκατομμύρια χρόνια. Το γράμμα αυτό κυκλοφόρησε ευρύτερα, και ο Μπάμπατζ ενσωμάτωσε αποσπάσματά του σε έργο του. Όταν το πλοίο Μπηγκλ έπιασε στο Κέιπ Τάουν, ο πλοίαρχος του Robert FitzRoy και ο νεαρός τότε φυσιοδίφης Κάρολος Δαρβίνος επισκέφθηκαν τον Τζον Χέρσελ, στις 3 Ιουνίου 1836. Αργότερα, ο Δαρβίνος θα επηρεαζόταν από τις απόψεις του αστρονόμου καθώς ανέπτυσσε τη Θεωρία της Εξέλιξης: Στις πρώτες κιόλας γραμμές του διασημότερου έργου του "«Η καταγωγή των ειδών»" γράφει πως η πρόθεσή του είναι να ρίξει «λίγο φως στην προέλευση των ειδών — αυτό το "μυστήριο των μυστηρίων", όπως έχει αποκληθεί από ένα εκ των μεγίστων φιλοσόφων μας», αναφερόμενος στον Τζον Χέρσελ.
Επιστροφή στο Λονδίνο.
Ο Χέρσελ επέστρεψε στην Αγγλία το 1838, χρίστηκε ευγενής (baronet) και εξέδωσε το "Results of Astronomical Observations made at the Cape of Good Hope" («Αποτελέσματα αστρονομικών παρατηρήσεων από το Ακρωτήριο της Καλής Ελπίδας» το 1847. Σε αυτό το έργο πρότεινε και τα ονόματα που έχουν σήμερα οι επτά δορυφόροι του Κρόνου που ήταν τότε γνωστοί: Μίμας, Εγκέλαδος, Τηθύς, Διώνη, Ρέα, Τιτάνας και Ιαπετός. Λίγα χρόνια αργότερα, το 1852, πρότεινε επίσης τα ονόματα που φέρουν σήμερα οι 4 μεγαλύτεροι δορυφόροι του Ουρανού, ερανιζόμενος από το έργο «Τρικυμία» του Σαίξπηρ: Άριελ, Ουμβριήλ, Τιτάνια και Όμπερον.
Ο Τζον Χέρσελ έγραψε και άλλα έργα, όπως το "Outlines of Astronomy" («Αστρονομίας περίγραμμα»,1849), "General Catalogue of 10,300 Multiple and Double Stars" («Γενικός κατάλογος 10.300 πολλαπλών και διπλών αστέρων», εκδόθηκε μεταθανάτια), «Οικείες διαλέξεις επί επιστημονικών θεμάτων» και "General Catalogue of Nebulae and Clusters" («Γενικός κατάλογος νεφελωμάτων και σμηνών»).
Ο Τζον Χέρσελ έγινε πατέρας τριών γιων, ο ένας από τους οποίους, ο Alexander Stewart Herschel, υπήρξε επίσης αστρονόμος, καθώς και εννέα θυγατέρων. Απεβίωσε στο Hawkhurst του Κεντ. Μετά την κηδεία του Τζον Χέρσελ, που έγινε με δημόσια δαπάνη, η σορός του τάφηκε στο Αββαείο του Ουεστμίνστερ. Εκτός από τα δύο χρυσά μετάλλια της Βασιλικής Αστρονομικής Εταιρείας, είχε τιμηθεί και με το Μετάλλιο Lalande του Γαλλικού Ινστιτούτου (1825) και με τον τίτλο του ιππότη (Σερ) από το 1831.
Το 1835 η εφημερίδα "New York Sun" έγραψε μία σειρά σατιρικών άρθρων που είναι σήμερα γνωστά ως η «Μεγάλη Απάτη της Σελήνης», με δηλώσεις ψευδώς αποδιδόμενες στον Τζον Χέρσελ σχετικώς με δήθεν ανακαλύψεις ζώων που ζούσαν στη Σελήνη και που περιελάμβαναν φτερωτά ανθρωποειδή παρόμοια με νυχτερίδες.

</doc>
<doc id="45750" url="https://el.wikipedia.org/wiki?curid=45750" title="Χρηματιστήριο ναύλων Λονδίνου">
Χρηματιστήριο ναύλων Λονδίνου

Το Χρηματιστήριο ναύλων Λονδίνου (Baltic Exchange ή Baltic Mercantile and Shipping Exchange), το κοινώς λεγόμενο Μπάλτικ ή Μπόλτικ, θεωρείται ως η βασική παγκόσμια οργανωμένη αγορά ναύλων με τόσο ανεπτυγμένο κύρος ώστε να συγκεντρώνει το 90% των δια θαλασσίων μεταφορών εμπορευμάτων.
Το Μπόλτικ ιδρύθηκε στα μέσα του 18ου αιώνα στο Λονδίνο με βασικά ιδρυτικά στελέχη και μετόχους τους Stephen Ralli και Michael Rodocanachi, οι οικογένειες των οποίων ανήκαν στην Χιώτικη διασπορά. Σήμερα το Baltic Exchange αριθμεί περί τα 600 μέλη, ναυλομεσίτες (brokers) που διατηρούν ως έμβλημά τους την αρχή:«"ο λόγος μας συμβόλαιο"» ('Οur word our bond").&lt;br&gt;
Παλαιότερα, στη μεγάλη αίθουσα, την γνωστή ως φλορ (floor) του κτιρίου όπου στεγαζόταν το Baltic Exchange στο City του Λονδίνου συναντιώνταν μεσίτες που εκπροσωπούσαν φορτωτές - ναυλωτές και τους πλοιοκτήτες - εκαναυλωτές για την διαπραγμάτευση ναυλώσεων που μ΄ αυτό τον τρόπο καθίστατο απλή και γρήγορη. Στις μέρες μας όλες οι συναλλαγές γίνονται μέσω τηλεφώνου ή/και μέσω ηλεκτρονικών υπολογιστών.
Λαμβάνοντας υπ΄ όψη το γεγονός ότι μέσα στο "Baltic" συνάπτεται ακόμη και πέραν του 90% των ναυλώσεων παγκοσμίως, τούτο και μόνο, επιτρέπει στο Λονδίνο να διατηρεί τον ρόλο του σημαντικότερου ναυτιλιακού κέντρου του κόσμου.

</doc>
<doc id="45751" url="https://el.wikipedia.org/wiki?curid=45751" title="Ψευδές δίλημμα">
Ψευδές δίλημμα

Η λογική πλάνη του ψευδούς διλήμματος (γνωστή επίσης και ως ψευδής διχοτόμηση, πλάνη των άκρων, «άσπρο ή μαύρο» σκεπτικό, ψευδής διάζευξη, πλάνη «είτε/είτε» και πλάνη της διακλάδωσης) υφίσταται όταν δημιουργείται η εντύπωση ότι δύο απόψεις, εναλλακτική η μία της άλλης, αποτελούν τις μοναδικές επιλογές, ενώ στην πραγματικότητα υπάρχει τουλάχιστον μία ακόμη επιλογή, η οποία όμως δεν γίνεται γνωστή. Οι δύο εναλλακτικές συχνά αποτελούν τα ακραία σημεία του φάσματος. Αντί των υπεραπλουστεύσεων και των ευσεβών πόθων, είναι καταλληλότερο να γίνει εξέταση ολόκληρου του φάσματος, όπως στην ασαφή λογική.
Η πλάνη του ψευδούς διλήμματος ανάγεται στην κατάχρηση του λογικού τελεστή «"Ή"». Άλλη κατάχρηση του τελεστή «"ή"» είναι η πλάνη της ψευδούς επιλογής. Για την κατάχρηση του τελεστή «"και"», βλέπε Πλάνη Συμφωνίας-πακέτου.
Το ψευδές δίλημμα δεν είναι απαραίτητα καθ' αυτό «"δί"-λημμα» ή διχοτόμηση, δηλαδή δεν περιορίζεται σε δύο επιλογές. Είναι δυνατόν να περιλαμβάνει τρεις ("τριχοτόμηση") ή και περισσότερες, οπότε οι υπόλοιπες άγνωστες επιλογές ίσως παρελήφθησαν από αβλεψία.
Παραδείγματα.
Το παραπάνω επιχείρημα αποτελεί ψευδές δίλημμα, διότι υπάρχουν αναρίθμητοι άλλοι λόγοι για τους οποίους ο Πέτρος μπορεί να άργησε στην δουλειά (ίσως αποφάσισε να παραιτηθεί χωρίς προειδοποίηση, ίσως αρρώστησε ξαφνικά και βρίσκεται στο νοσοκομείο, κλπ.). Εάν υπήρχε τρόπος να αποδειχθεί ότι δεν υπάρχουν άλλες πιθανότητες πέρα από τις αρχικές δύο, τότε η λογική του επιχειρήματος θα ήταν ορθή. Μέχρι να γίνει κάτι τέτοιο, το επιχείρημα παραμένει πλανερό.
Τα ψευδή διλήμματα χρησιμοποιούνται συχνά στην πολιτική. Τα βρίσκει κανείς κρυμμένα σε ρητορικές ερωτήσεις και συσχετίζονται με την πλάνη των πολλών ερωτημάτων. Για παράδειγμα:
... εναλλακτικά μπορεί να παρουσιάζονται ως γεγονότα:
Νομικές επιπτώσεις.
Στις Η.Π.Α., οι δικαστικές μάχες μεταξύ των οπαδών του δημιουργισμού και αυτών της εξελικτικής θεωρίας έχουν αποκληθεί «ψευδο-δυισμός» και αποτελούν περίπτωση ψευδούς διλήμματος.

</doc>
<doc id="45752" url="https://el.wikipedia.org/wiki?curid=45752" title="Μεντουργιάνικα Κορινθίας">
Μεντουργιάνικα Κορινθίας

Τα Μεντουργιάνικα ή Μεντουριάνικα είναι ένα χωριό του νομού Κορινθίας. Ανήκει στο δήμο Ευρωστίνης και αποτελεί την έδρα του δημοτικού διαμερίσματος Χελυδορέου. Βρίσκεται σε απόσταση δύο χιλιομέτρων από το Δερβένι. Είναι πεδινός οικισμός, χτισμένος μέσα σε χαράδρα κατά γειτονιές και κατά μήκος του ζαχολίτικου (Δερβένιος) ποταμού. Αριθμεί 249 κατοίκους . Παλιότερα αποτελούσε ξεχωριστή κοινότητα αλλά μετά την ενοποίηση (Καλλικράτης και 
 Καποδίστριας) τα Μεντουργιάνικα ή Μεντουριάνικα είναι η έδρα του Δημοτικού διαμερίσματος Χελυδορέου του Δήμου Ξυλοκάστρου - Ευρωστίνης.
Δημοτικό διαμέρισμα Χελυδορέου.
Εκτός από τα Μεντουργιάνικα το δημοτικό διαμέρισμα Χελυδορέου περιλαμβάνει ένα ακόμη οικισμό, το Χελυδόρι ή Κούτο, όπως ήταν η παλαιότερη ονομασία του.
Ιστορία.
Η Κοινότητα Κούτου, που την αποτελούν οι συνοικισμοί Κουτός , Βυζδιάνικα , Μεντουριάνικα και η Ιερά Μονή Προφήτου Ηλία Ζαχόλης , συστήθηκε με βασιλικό διάταγμα στις 31 Αυγούστου 1912 και προήλθε από το Δήμο Ζαχόλης (Ευρωστίνης). Η κοινότητα με Υπουργική απόφαση της ενάτης Απριλίου 1915 μετονομάστηκε σε κοινότητα Χελυδορίου. Αρχικά η έδρα της κοινότητας ήταν μεταβατική, το καλοκαίρι στον Κούτο , τον χειμώνα στα Μεντουργιάνικα . Στις 25 Ιουνίου 1957 με βασιλικό διάταγμα ορίσθηκε μόνιμη έδρα τα Μεντουργιάνικα.
Εξέλιξη του πληθυσμού.
Οι κάτοικοι της κοινότητας το 1851 ήταν 495 άτομα. Ο πληθυσμός της κοινότητας με την απογραφή του 1929 ανερχόταν σε 544 άτομα, το 1961 ήταν 448, το 1971 319 ,το 1981 ήταν 239 (Μεντουριάνικα 226, Βυζιάνικά 4 και Χελυδόρεον 9) , το 1991 αριθμούσε 247 ψυχές. Το 1996 η κοινότητα Χελυδορέου μαζί με τις κοινότητες Δερβενίου αποτέλεσαν τον Δήμο Ευρωστίνης. Κατά την τελευταία απογραφή του 2001 η τέως κοινότητα και νυν δημοτικό διαμέρισμα είχε 306 κατοίκους.
Το Χελυδόρι.
Το Χελυδόρι είναι σε αντίθεση με τα Μεντουργιάνικα ορεινός οικισμός. Αριθμεί μόλις 57 κατοίκους. Διαθέτει σημαντική παραγωγή οπωροκηπευτικών.

</doc>
<doc id="45753" url="https://el.wikipedia.org/wiki?curid=45753" title="Ψευδής διχοτόμηση">
Ψευδής διχοτόμηση



</doc>
<doc id="45754" url="https://el.wikipedia.org/wiki?curid=45754" title="Πλάνη των άκρων">
Πλάνη των άκρων



</doc>
<doc id="45755" url="https://el.wikipedia.org/wiki?curid=45755" title="Ψευδής συσχετισμός">
Ψευδής συσχετισμός



</doc>
<doc id="45756" url="https://el.wikipedia.org/wiki?curid=45756" title="Ενοχή">
Ενοχή

Ο όρος Ενοχή χρησιμοποιείται στο Δίκαιο με τελείως διαφορετικό περιεχόμενο και μπορεί να σημαίνει

</doc>
<doc id="45757" url="https://el.wikipedia.org/wiki?curid=45757" title="Τζον Φλάμστηντ">
Τζον Φλάμστηντ

Ο Τζον Φλάμστηντ ("John Flamsteed", 19 Αυγούστου 1646 – 31 Δεκεμβρίου 1719) ήταν Άγγλος αστρονόμος.
Η ζωή του.
Γεννήθηκε στο χωριό Denby του Ντέρμπισαϊρ της Αγγλίας, γιος εύπορου εμπόρου. Κατά το διάστημα 1662 – 1669 μελέτησε μόνος του Αστρονομία, κάτι στο οποίο ο πατέρας του ήταν αντίθετος. Χειροτονήθηκε διάκονος και ετοιμαζόταν να ζήσει στο Ντέρμπισαϊρ, όταν προσκλήθηκε στο Λονδίνο. Στις 4 Μαρτίου 1675 διορίσθηκε με βασιλικό διάταγμα «Αστρονομικός Παρατηρητής του Βασιλέως» μετά από σύσταση του Jonas Moore, θέση που κατόπιν μετατράπηκε στον θεσμό του «Βασιλικού Αστρονόμου» (Astronomer Royal) της Μεγάλης Βρετανίας, με οριζόμενη ετήσια αμοιβή εκατό λίρες. Τον Ιούνιο του 1675 ιδρύθηκε το Βασιλικό Αστεροσκοπείο του Γκρήνουιτς, και ο Flamsteed έθεσε τον θεμέλιο λίθο τον Αύγουστο του ίδιου έτους. Τον Φεβρουάριο 1676 ο Φλάμστηντ έγινε μέλος της Βασιλικής Εταιρείας (Royal Society) και τον Ιούλιο μετακόμισε στο Αστεροσκοπείο, όπου παρέμεινε ως το 1684, οπότε και διορίσθηκε τελικώς εφημέριος στην ενορία του Burstow στο Σάρεϊ. Κατείχε τόσο αυτή τη θέση, όσο και εκείνη του Βασιλικού Αστρονόμου μέχρι τον θάνατό του. Τάφηκε στο Burstow.
Το έργο του.
Ο Φλάμστηντ είναι γνωστός κυρίως για το ομώνυμο σύστημα ονοματοδοσίας των αστέρων κάθε αστερισμού, τον "αριθμό Φλάμστηντ", που έδωσε στους λαμπρότερους αστέρες κατά σειρά αύξουσας ορθής αναφοράς μέσα στον κάθε αστερισμό. Ο συμβολισμός Φλάμστηντ είναι παράλληλος με τη διεθνή ονομασία με τα πεζά γράμματα του ελληνικού αλφαβήτου (συμβολισμός Μπάγιερ), π.χ. ο 17 Λέοντος (17 Leonis) είναι ο ίδιος αστέρας με τον ε (έψιλον) Λέοντος. Τον υπερβαίνει ωστόσο, αφού π.χ. ο 50 Λέοντος (50 Leonis) δεν έχει γράμμα που να του αντιστοιχεί. Το σύστημα αυτό το εισήγαγε στο έργο του "Historia Coelestis Britannica", στην έκδοση του 1712.
Ο Φλάμστηντ υπολόγισε με ακρίβεια τις εκλείψεις Ηλίου των ετών 1666 και 1668. Υπήρξε ο πρώτος άνθρωπος που παρατήρησε καταγεγραμμένα τον πλανήτη Ουρανό, αλλά τον νόμισε αστέρα και τον ενέταξε στον κατάλογό του (και με το σύστημά του...) ως 34 Ταύρου! Για πρώτη φορά τον παρατήρησε τον Δεκέμβριο 1690 και αυτή παραμένει η αρχαιότερη καταγεγραμμένη παρατήρηση του Ουρανού από έναν αστρονόμο. Βέβαια η τιμή της ανακαλύψεως ανήκει στον Ουίλιαμ Χέρσελ, που τον αναγνώρισε ως πλανήτη.
Στις 16 Αυγούστου 1680 ο Flamsteed κατέγραψε τον αστέρα 3 Κασσιόπης, που οι μετέπειτα αστρονόμοι στάθηκε αδύνατο να τον βρουν. Το 1980 ο Αμερικανός ιστορικός της Αστρονομίας William Ashworth υπεστήριξε ότι αυτό που είχε δει ο Φλάμστηντ ήταν ίσως ο πιο πρόσφατος υπερκαινοφανής αστέρας που εξερράγη στον γαλαξία μας, αυτός που άφησε ως υπόλειμμα τη φαινομενικά ισχυρότερη ραδιοπηγή έξω από το Ηλιακό Σύστημα, την 3C 461 ή Cassiopeia A. Επειδή όμως η θέση του «3 Κασσιόπης» δεν συμπίπτει ακριβώς με εκείνη της Cassiopeia A, και επειδή το διαστελλόμενο κύμα από την έκρηξη υποδεικνύει ότι αυτή συνέβηκε το 1667 και όχι το 1680, αυτό μπορεί και να μην αληθεύει, και ο Flamsteed ίσως απλώς κατέγραψε λάθος τη θέση ενός ήδη γνωστού αστέρα.
Ο Φλάμστηντ είναι επίσης γνωστός για την αντιδικία του με τον Νεύτωνα, τότε Πρόεδρο της Βασιλικής Εταιρείας. Ο λόγος ήταν ότι ο Φλάμστηντ αρνιόταν να εκδώσει έργο που είχε παραγγελθεί από τον Βασιλέα, και το 1712 ο Νεύτωνας και ο Έντμουντ Χάλλεϋ εξέδωσαν μία πρώιμη έκδοση του "Historia Coelestis Britannica", αυτή που προαναφέρθηκε, χωρίς να αναφέρουν τον Φλάμστηντ ως συγγραφέα. Κάποια χρόνια αργότερα, ο Φλάμστηντ κατάφερε να αγοράσει περί τα 300 αντίτυπα από αυτή την έκδοση και τα έκαψε δημοσίως μπροστά από το Αστεροσκοπείο του Γκρήνουιτς. Το 1725 ο Φλάμστηντ εξέδωσε τη δική του εκδοχή του έργου, με τις παρατηρήσεις του και κατάλογο σχεδόν 3.000 αστέρων με πολύ μεγαλύτερη ακρίβεια στις θέσεις από οποιοδήποτε προηγούμενο αστρονομικό έργο. Αυτή θεωρείται η πρώτη σημαντική συνεισφορά του Αστεροσκοπείου του Γκρήνουιτς στην Αστρονομία.

</doc>
<doc id="45759" url="https://el.wikipedia.org/wiki?curid=45759" title="Ευγένιος Αντωνιάδης">
Ευγένιος Αντωνιάδης

Ο Ευγένιος Μιχαήλ Αντωνιάδη ("Eugène Michel Antoniadi", Κωνσταντινούπολη, 1 Μαρτίου 1870 – 10 Φεβρουαρίου 1944) ήταν Έλληνας παρατηρησιακός αστρονόμος που πέρασε το μεγαλύτερο μέρος της ζωής του και σταδιοδρόμησε στη Γαλλία. Γι' αυτό σε ιστοτόπους του Διαδικτύου αναφέρεται και ως Γάλλος ή ακόμα και Τούρκος αστρονόμος, όντας γεννημένος στην Οθωμανική Αυτοκρατορία. Επίσης ο Αντωνιάδης ήταν και σκακιστής, με πολλές νίκες στο ενεργητικό του.
Έργο.
Σπούδασε Αρχιτεκτονική και αποτύπωσε σε αρχιτεκτονικά σχέδια τον ναό της Αγίας Σοφίας στην Κωνσταντινούπολη. Έγραψε την τρίτομη μελέτη «Έκφρασις της Αγίας Σοφίας», (1907 - 1909). Απέκτησε μεγάλη φήμη ως οξυδερκέστατος παρατηρητής του πλανήτη Άρη. Την εποχή που οι περισσότεροι κορυφαίοι παρατηρητές συμφωνούσαν ότι υπήρχαν ευθύγραμμες (και άρα τεχνητές) διώρυγες πάνω στον Άρη, που διακρίνονταν ως σκούρες γραμμές, ο Αντωνιάδης, ιδίως όταν χρησιμοποίησε το μεγάλο διοπτρικό τηλεσκόπιο των 83 εκατοστών στο Αστεροσκοπείο του Μεντόν στο Παρίσι κατά την αντίθεση του Άρη του 1909, κατέληξε στο συμπέρασμα ότι οι διώρυγες ήταν οπτική απάτη, γεγονός που επιβεβαιώθηκε από τις αποστολές διαστημοπλοίων στον πλανήτη αρκετές δεκαετίες αργότερα.
Οι αμέτρητες ώρες παρατηρήσεων του Άρη που είχε πραγματοποιήσει, τον οδήγησαν στη σύνταξη του πρώτου λεπτομερούς χάρτη της επιφάνειας του «κόκκινου πλανήτη» και στην ονομασία και άλλων χαρακτηριστικών μετά από αυτά που είχε ονομάσει ο Τζιοβάνι Σκιαπαρέλι. Το έργο αυτό, που ολοκληρώθηκε από τον Ιωάννη Ε. Φωκά, οδήγησε σε ένα σύστημα ονοματολογίας για την τοπογραφία του Άρη, το οποίο τελικώς υιοθετήθηκε από τη Διεθνή Αστρονομική Ένωση, με αποτέλεσμα τα κυριότερα χαρακτηριστικά (όρη, περιοχές, κρατήρες) του Άρη να έχουν διεθνώς ελληνικά ονόματα.
Ο Ευγένιος Αντωνιάδης παρατήρησε και τους εσωτερικούς πλανήτες, την Αφροδίτη και τον Ερμή. Επεχείρησε να σχεδιάσει και ένα χάρτη του Ερμή, αλλά οι προσπάθειές του ήταν λανθασμένες καθώς βασίζονταν στην τότε επικρατούσα παραδοχή ότι ο Ερμής έστρεφε πάντα το ίδιο ημισφαίριό του προς τον Ήλιο.
Επινόησε επίσης την ομώνυμη κλίμακα για την ποιότητα του seeing, που χρησιμοποιούν ευρύτατα οι ερασιτέχνες αστρονόμοι.
Ο Ευγένιος Αντωνιάδης ήταν και σκακιστής έχοντας αντιμετωπίσει μεγάλα ονόματα της εποχής του . Η καλύτερη στιγμή του ήταν το 1907 σε τουρνουά στο Παρίσι, όπου ισοβάθμησε στην πρώτη θέση με τον πρωταθλητή σκακιού Η. Π. Α. από το 1909-1936 Φρανκ Μάρσαλ, τον οποίο είχε νικήσει. Το 1917 κατέκτησε την τρίτη θέση σε τουρνουά στο Παρίσι. 
Στην Αγγλία γνώρισε την Κατερίνα Σεβαστοπούλου, που έμελλε να γίνει γυναίκα του το 1902. 
Ο Αντωνιάδης άφησε επίσης ένα μνημειώδες αρχιτεκτονικό-βυζαντινολογικό έργο που δημοσιεύθηκε πρώτα το 1895. Είναι η «"Αγία Σοφία, περιγραφή αρχιτεκτονική, αρχαιολογική και ιστορική της μεγάλης εκκλησίας της Κωνσταντινουπόλεως"». Είναι ο πρόδρομος ενός τρίτομου έργου που άρχισε να εκδίδεται το 1907 – 1909. Ήταν το αποτέλεσμα της αγάπης και των μελετών του για το Βυζάντιο. Μελετών που τον ανέδειξαν σε σημαίνοντα βυζαντινολόγο, που αναδύθηκε αυτοδημιούργητος μέσα από τις προγονικές καταβολές του. Νεαρός αρχιτέκτονας ακόμη αλλά και αργότερα, κάθε φορά που άφηνε για λίγο την Ευρώπη και επισκεπτόταν την γενέτειρά του μελετούσε συστηματικά την Αγία Σοφία, την ιστορία και την εξέλιξή της, από την πρώτη θεμελίωση του ναού ως την οριστική διαμόρφωσή του, ν’ αποτυπώσει με όλες τις λεπτομέρειες το πολυδαίδαλο κτιριακό συγκρότημα, τα γλυπτά, τα μωσαϊκά, τα πάντα, ν’ αναπαραστήσει το πολυθρύλητο μνημείο σε όλο το μεγαλείο και να προβεί σε μια συνολική και εξαντλητική παρουσίασή του.
Το 1904 με άδεια του ίδιου του σουλτάνου Αβδούλ Χαμίτ Β’ πέτυχε την έκδοση ειδικού Σουλτανικού Διατάγματος (ιραδέ), που του επέτρεψε να επεκτείνει τις έρευνές του, να εισχωρήσει στα άδυτα του ιερού τεμένους και να μην αφήσει τίποτα ανεξερεύνητο. Το 1905 παρουσίασε τα πρώτα αρχιτεκτονικά σχέδια σε λιθογραφικούς πίνακες μεγάλου σχήματος, που τους τύπωσε με δικές του δαπάνες στο Παρίσι. Είχαν περάσει δέκα ολόκληρα χρόνια από το 1895, οπότε είχε ετοιμάσει το πρώτο χειρόγραφο του έργου του. Τον επόμενο χρόνο (1906) τύπωσε επίσης στο Παρίσι μια δεύτερη σειρά πινάκων. Αλλά το 1907 βρέθηκε ο μαικήνας που ανελάμβανε τις δαπάνες για τη συνολική έκδοση του έργου. Ήταν ο Γρηγόριος Μαρασλής (1831-1907), ο γνωστός εθνικός ευεργέτης από την Οδησσό, που χρηματοδοτούσε τις ανεπανάληπτες εκείνες εκδόσεις της «Βιβλιοθήκης Μαρασλή». Ο Αντωνιάδη βρήκε εκεί όλες τις εκδοτικές δυνατότητες που ονειρευόταν για το τρίτομο μνημειώδες έργο του.
Πέθανε στη Γαλλία το 1944 σε ηλικία 74 ετών. Έλαβε πολλές τιμητικές διακρίσεις από Ακαδημίες και επιστημονικές εταιρείες της Γαλλίας, της Αγγλίας και άλλων χωρών.
Το έργο επανεκδόθηκε το 1983 με τον τίτλο «Έκφρασις της Αγίας Σοφίας Κωνσταντινουπόλεως» από τις εκδόσεις Β. Γρηγοριάδου.

</doc>
<doc id="45760" url="https://el.wikipedia.org/wiki?curid=45760" title="Κλειδί οπτικού δίσκου">
Κλειδί οπτικού δίσκου

Το κλειδί οπτικού δίσκου είναι ένα λογισμικό το οποίο χρησιμοποιείται σε κάποιο πρόγραμμα η βιντεοπαιχνίδι για να αποδειχθεί πως το αντίγραφο του προγράμματος/παιχνιδιού είναι αυθεντικό. Για επίσημα προγράμματα, το κλειδί μπορεί να χρησιμοποιηθεί εκτός σύνδεσης, για κάποιο λογισμικό όμως όπως τα Windows XP ενεργοποιείται μέσω σύνδεσης στο διαδίκτυο ώστε να αποτρέψει ανθρώπους από το να χρησιμοποιούν το ίδιο κλειδί.
Ο όρος «κλειδί οπτικού δίσκου» έχει προέλθει από το γεγονός ότι συνήθως το κλειδί βρίσκεται πάνω στην συσκευασία του οπτικού δίσκου. Τα βιντεοπαιχνίδια το χρησιμοποιούν ώστε να πιστοποιήσουν πως το παιχνίδι δεν έχει αντιγραφεί παράνομα. Για παράδειγμα κάποιος δεν μπορεί να παίξει Diablo II στο διαδίκτυο χωρίς να έχει το αυθεντικό/μοναδικό κλειδί οπτικού δίσκου. Ένα άλλο παράδειγμα είναι πως το Battlefield 2 δεν επιτρέπει το παιχνίδι μέσω διαδικτύου όταν δυο ίδια κλειδιά προστασίας οπτικού δίσκου είναι στο διαδίκτυο την ίδια χρονική στιγμή.
Τα κλειδιά προστασίας οπτικού δίσκου αποτελούνται από μια σειρά αριθμών και γραμμάτων. Συνήθως η εισαγωγή τους ζητείται από το χρήστη κατά την διάρκεια της εγκατάστασης τους προγράμματος και περνά σε μια ρουτίνα πιστοποίησης στο πρόγραμμα. Αυτή η ρουτίνα επεξεργάζεται την ακολουθία σύμφωνα με κάποιους μαθηματικούς αλγορίθμους ώστε να ταυτίσει το αποτέλεσμα με κάποιο από ένα σύνολο αποδεκτών λύσεων.
Αποτελεσματικότητα.
Τα περισσότερα κλειδιά οπτικού δίσκου δεν είναι αποτελεσματικά στο να σταματούν τη δημιουργία παράνομων αντιγράφων, μιας και αυτά μπορούν πολύ εύκολα να διανεμηθούν. Επιπροσθέτως, με την αύξηση των επικοινωνιών από την απαρχή του διαδικτύου, πιο περίπλοκες επιθέσεις ενάντια στα κλειδιά οπτικού δίσκου έχουν ξεκινήσει, όπως τα cracks (αφαίρεση ανάγκης για κλειδί προστασίας προσωπικού δίσκου) και οι γεννήτριες παραγωγής κλειδιών οπτικού δίσκου έχουν γίνει συνήθεις.
Μερικά από τα πιο αποτελεσματικά κλειδιά οπτικού δίσκου είναι αμφιλεγόμενα, όπως αυτό που χρησιμοποιείται από την Valve Software. Αν ένα κλειδί έχει χρησιμοποιηθεί λάθος με αυτό το σύστημα, ο λογαριασμός του παίχτη μπορεί να απενεργοποιηθεί. Αυτό έχει ως αποτέλεσμα ο παίχτης να μην μπορεί να χρησιμοποιήσει της διαδικτυακές υπηρεσίες για κανένα παιχνίδι συμπεριλαμβανομένων και παιχνιδιών τα οποία νομίμως έχει αποκτήσει.

</doc>
<doc id="45761" url="https://el.wikipedia.org/wiki?curid=45761" title="Κλειδι οπτικού δίσκου">
Κλειδι οπτικού δίσκου



</doc>
<doc id="45762" url="https://el.wikipedia.org/wiki?curid=45762" title="Μηχανή εσωτερικής καύσης">
Μηχανή εσωτερικής καύσης

Μηχανή εσωτερικής καύσης ή κινητήρας εσωτερικής καύσης ονομάζεται η κινητήρια θερμική μηχανή στην οποία η καύση του καυσίμου γίνεται στο εσωτερικό σώμα της ίδιας της μηχανής, εξ ου και η ονομασία της, σε αντίθεση με την ατμομηχανή, (όπου η καύση γίνεται εκτός, στο λέβητα). Οι μηχανές αυτές έχει καθιερωθεί ευρύτερα ν΄ αναφέρονται με το κεφαλαιογράμματο αρκτικόλεξο ΜΕΚ. Ως ΜΕΚ θεωρούνται γενικά οι αεριομηχανές, οι βενζινομηχανές, οι πετρελαιομηχανές και οι αεριοστρόβιλοι. Γενικά στις ΜΕΚ, "εργαζόμενο μέσο", ή "εργαζόμενη ουσία" είναι ο ατμοσφαιρικός αέρας, ενώ στις ατμομηχανές είναι ο ατμός.
Τέτοιες μηχανές καύσης, χρησιμοποιούνται κυρίως σε οχήματα για την παραγωγή έργου έλξης (πορείας/επιτάχυνσης), ή για την παραγωγή ρεύματος για την κίνηση μιας ηλεκτρογεννήτριας για τον κλιματισμό κάποιου οχήματος (ηλεκτροπαραγωγό ζεύγος). Χρησιμοποιούνται σε πολλά οχήματα, όπως λεωφορεία, τρένα, πλοία, φορτηγά, αυτοκίνητα, μοτοσυκλέτες, κλπ
Ιστορία.
Η ιστορία της εφεύρεσης και κατασκευής των ΜΕΚ έχει συνυφανθεί με την ιστορία και την εξέλιξη των αυτοκινούμενων οχημάτων, που ήταν και η κύρια αιτία της δημιουργίας τους. Μερικές δε εξ αυτών έχουν λάβει τα ονόματα των δημιουργών τους, όπως π.χ. του Ν. Όττο, Κ. Μπεντς, Χ. Φορντ, Ρ. Ντήζελ, Φ. Βάνκελ κ.ά.. Οι εφευρέτες της μηχανής εσωστερικής καύσης είναι οι &amp; . 
Γενικά.
Σύμφωνα με ένα γενικό ορισμό, ο κινητήρας εσωτερικής καύσης είναι μια θερμική μηχανή, στην οποία καίγεται ένα καύσιμο παρουσία αέρα μέσα σε ένα θάλαμο (θάλαμος καύσης) και από την εξώθερμη αντίδραση του καυσίμου με τον οξειδωτή (θερμική καύση ελεύθερης φλόγας σε αέρια κατάσταση), που είναι το οξυγόνο του αέρα, δημιουργώντας θερμά αέρια. Στον κινητήρα εσωτερικής καύσης η εκτόνωση της πίεσης των αερίων που παράγονται ασκεί δύναμη στο κινητό μέρος του κινητήρα, όπως στα έμβολα ή στα πτερύγια.
Η μηχανή εσωτερικής καύσης (ή ΜΕΚ) διαφοροποιείται με την μηχανή εξωτερικής καύσης, όπως με ατμό ή κινητήρα Stirling, στις οποίες η ενέργεια μεταφέρεται από ένα υγρό το οποίο θερμαίνεται σε ένα λέβητα (ο οποίος βρίσκεται εκτός του κινητήρα) από ορυκτά καύσιμα ή καύση ξύλου, πυρηνική ενέργεια, ηλιακή κ.λ.π.
Ένας μεγάλος αριθμός διαφορετικών σχεδίων για τις ΜΕΚ έχουν αναπτυχθεί και κατασκευαστεί, με ποικιλία διαφορετικών πλεονεκτημάτων και αδυναμιών. Αν και υπήρξαν και εξακολουθούν να είναι πολλές οι στατικές εφαρμογές, μεγάλη χρήση των κινητήρων εσωτερικής καύσης είναι σε εφαρμογές και κυριαρχούν στα αυτοκίνητα, αεροσκάφη και πλοία, από το μικρότερο έως το μεγαλύτερο, αλλά και σε πολλά σιδηροδρομικά οχήματα.
Διάκριση ΜΕΚ.
Βασική διάκριση των θερμικών μηχανών είναι η επί του τρόπου μετατροπής της θερμικής ενέργειας σε μηχανικό έργο, όπου εξ αυτού και διακρίνονται σε εμβολοφόρες ή παλινδρομικές και σε περιστροφικές ή στροβίλους. Ειδικότερα οι εμβολοφόρες παλινδρομικές ΜΕΚ ανάλογα με τον τρόπο που γίνεται η έναυση μέσα στον κύλινδρο, δηλαδή είτε με σπινθήρα είτε με θέρμανση του καυσίμου (αυτανάφλεξη), διακρίνονται αντίστοιχα σε μηχανές Όττο, και σε μηχανές ντήζελ. Ιδιαίτερη δε κατηγορία αποτελούν οι κινητήρες Βάνκελ ("Wankel"). Επιμέρους διάκριση των μηχανών Όττο, είναι οι βενζινομηχανές και οι αεριομηχανές. Οι δε περιστροφικές ΜΕΚ, ή στρόβιλοι είναι οι κοινώς λεγόμενες τουρμπίνες.
Ανεξάρτητα όμως των παραπάνω με ένα πλήθος άλλων παραμέτρων οι ΜΕΚ διακρίνονται σε μεγάλο αριθμό επιμέρους τύπων, π.χ.
Λειτουργία.
Λειτουργία 4χρονης ΜΕΚ.
Οι τετράχρονοι κινητήρες εσωτερικής καύσης με καύσιμο βενζίνη έχουν τέσσερις φάσεις λειτουργίας («χρόνους»):
"Χρόνος" λειτουργίας ορίζεται η διαδρομή του εμβόλου από το Άνω Νεκρό Σημείο(Α.Ν.Σ.) ως το Κάτω Νεκρό Σημείο (Κ.Ν.Σ.).
Άρα για να πραγματοποιηθεί ένας πλήρης κύκλος λειτουργίας πρέπει το έμβολο να κάνει τέσσερις διαδρομές, γι'αυτό ο κινητήρας αυτός λέγεται τετράχρονος.
Πολλοί κινητήρες επικαλύπτουν αυτά τα βήματα στο χρόνο, οι αεριοστροβιλοκινητήρες κάνουν όλα τα βήματα ταυτόχρονα σε διάφορα μέρη του κινητήρα, ενώ ορισμένοι κινητήρες εσωτερικής καύσης έχουν επιπλέον βήματα, ενώ άλλοι έχουν μόνο δύο χρόνους (δίχρονοι κινητήρες).

</doc>
<doc id="45767" url="https://el.wikipedia.org/wiki?curid=45767" title="Μονή Αγίας Κυριακής">
Μονή Αγίας Κυριακής



</doc>
<doc id="45771" url="https://el.wikipedia.org/wiki?curid=45771" title="Εξωσκελετός">
Εξωσκελετός

Ο εξωσκελετός ή εξωτερικός σκελετός είναι ο σκελετός, που δε βρίσκεται μέσα στο σώμα, αλλά αποτελεί κάλυμμα γύρω του. Εκκρίνεται από το δερµάτιο (cuticula), 
Δεν υπάρχει στα δευτεροστόμια, και στα προστόμια υπάρχει μόνο στα αρθρόποδα (μυριάποδα, αραχνοειδή, καρκινοειδή, έντομα κ.α.). Ο σκελετός στα εχινόδερμα δεν είναι εξωσκελετός, γιατί δημιουργείται από το μεσόδερμα.
Κατ αρχήν ο εξωσκελετός εξελίχτηκε από μια αλυσίδα δακτυλίων, ο κάθε ένας από τέσσερις πλάκες. Η πλάκα στη ράχη λέγεται τεργίτης, η απέναντι πλάκα στερνίτης και οι δυο πλευρικές πλάκες λέγονται πλευρίτες. Σε πρωτόγονες φόρμες του εξωσκελετού διακρίνονται μόνο κεφάλι και ουρά, κατά κανόνα ο σκελετός συνίσταται από κεφάλι, θώρακα και κοιλία ή ουρά. Στις αράχνες κεφάλι και θώρακας ενώνονται σε κεφαλοθώρακα. Στην κεφαλική κάψα δεν διακρίνονται τεργίτες, στερνήτες και πλευρήτες. Στο Θώρακα χρησιμοποιούνται οι όροι πρόνωτο για τον τεργίτη του προθώρακα, και πρόστερνο μεσόστερνο ή μετάστερνο για τους στερνήτες των τριών θωρακικών δακτυλίων (ή μεταμερών). Στούς κοιλιακούς δακτύλιους ή ουρομερή ή ουρήτες χρησιμοποιούνται οι όροι ουρόνωτο ή ουροτεργίτης και ουρόστερνο ή ουροστερνίτης. 
Λειτουργίες.
Κάθε σκελετός πρέπει να εξασφαλίζει δύο βασικές λειτουργίες
Εάν ο σκελετός καλύπτει ως θώρακας το σώμα, μπορεί να εξασφαλίζει επίσης τις λειτουργίες του δέρματος. 
Η εξέλιξη επιδρά στη φόρμα του εξωσκελετού, δίνοντάς του άλλες λειτουργίες. Είναι αυτονόητο πως μέσω της Φυσικής Επιλογής οι φόρμες ευνοούνται, είναι αυτές που:
Δομή.
Ο εξωσκελετός αποτελείται σε µεγάλο ποσοστό από ένα αζωτούχο πολυσακχαρίτη, τη χιτίνη. Η χιτίνη με τις αλυσίδες της σχηματίζει στρώματα ορθογώνια μεταξύ τους και με αυτό το τρόπο δίνει τη στερεότητα. Η σκληρότητα προέρχεται από πρωτεΐνες και επιτυγχάνεται μόνο μερικές ώρες μετά την έκδυση. Ο εξωσκελετός των δεκαπόδων περιέχει επίσης ενώσεις του ασβεστίου (κυρίως ανθρακικό ασβέστιο). Έτσι κατασκευάζονται σκληρά τμήματα σαν πλάκες, που σχηματίζουν στερεό περίβλημα. Μακριές η στενές πλάκες μπορεί να συντίθενται σε αγγεία, λ.χ. στα άρθρα των ποδιών. Λειτουργούν σαν μοχλός. Αυτά τα κομμάτια συντίθενται με μαλακά τμήματα, που λειτουργούν ως αρθρώσεις. Ένας μυς, που βέβαια βρίσκεται μέσα στο σκελετό, συνθέτει δύο άρθρα κοντά στην κοινή άρθρωσή τους. Εάν συστέλλεται, τα άρθρα κλίνουν προς το μυ. Για να γίνει η αντίθετη κίνηση, ο μυς χαλαρώνει και ένας άλλος μυς στο απέναντι άκρο της ίδιας άρθρωσης συστέλλεται.
Ο εξωσκελετός μπορεί να είναι εξαιρετικά σκληρός. Υπάρχουν κολεόπτερα, στον εξωσκελετό των οποίων είναι αδύνατον να διεισδύσει κανείς ακόμη και με πολύ αιχμηρά εργαλεία. Από την άλλη, για παράδειγμα στο πόδι μιας αράχνης που έχει διάμετρο ένα χιλιοστόμετρο, ο εξωσκελετός είναι πάρα πολύ λεπτός.
Το μόνο ελάττωμα του εξωσκελετού είναι πως, αφού σκληρυνθεί, δεν αναπτύσσεται. Έτσι, το ζώο με εξωτερικό σκελετό, για να μεγαλώσει, πρέπει να αλλάξει το σκελετό του. Αυτή η διαδικασία λέγεται έκδυση.

</doc>
<doc id="45774" url="https://el.wikipedia.org/wiki?curid=45774" title="Έκδυση">
Έκδυση

Έκδυση (ecdysis) γενικά σημαίνει η απόρριψη του καλύμματος. Στη Βιολογία ιδιαίτερα με τον όρο έκδυση εννοείται η ανανέωση, ή μάλλον απότομη απόρριψη του καλυπτήριου συστήματος και των παραγώγων του, που παρατηρείται περιοδικά σε πολλά είδη ζώων όπως π.χ. σε θηλαστικά, πτηνά, ερπετά, αρθρόποδα, σκώληκες κ.λπ. 
Η έκδυση αυτών είναι συνήθως συνυφασμένη με την ανάπτυξη, και εξαρτάται από οργανικούς παράγοντες. Ειδικότερα:
Μερικοί χρησιμοποιούν με τον όρο έκδυση όλη τη διαδικασία από τις πρώτες προετοιμασίες μέχρι τη σκλήρυνση του καινούργιου περιβλήματος, άλλοι μόνο τη φάση της απορρίψεως η οποία είναι και η ορθότερη. Γενικά η όλη διαδικασία της έκδυσης γίνεται συνήθως στο στάδιο λίγο πριν την ενηλικίωση, εξαιτίας της ορμόνης έκδυσης (moulting hormone). 
Στα αρθρόποδα.
Τα έντομα μεγαλώνουν με είσοδο αέρα στον οποίο το νέο δέρμα σκληραίνει. Κάθε στάδιο νύμφης χαρακτηρίζεται ως "instar". Έτσι το πρώτο «ινστάρ» τελειώνει με την πρώτη έκδυση, και το δεύτερο με τη δεύτερη έκδυση.&lt;br&gt;
Μεταξύ δύο εκδύσεων δε γίνονται διαιρέσεις στα κύτταρα του επιδέρματος. Το επίδερμα δεν μεγαλώνει. Αρχίζει η έκδυση με διαιρέσεις στο επίδερμα. Έτσι υπάρχει η δυνατότητα να αυξάνονται οι διαστάσεις του, αρκεί να αποκολλάται από τον εξωσκελετό. Αυτό γίνεται με την απορρόφηση ενός μέρος του εξωσκελετού από τη βάση του. Αυτή η διάλυση γίνεται πολύ έντονη σε καθορισμένες γραμμές, και μετά γίνονται οι τόποι για τη ρήξη του παλιού καλύμματος. Συγχρόνως γίνεται έκκριση του νέου περιβλήματος. Διογκώνοντας μέρη του σώματος με αέρα ή αιμόλημφο, το ζώο σπάει τα υπόλοιπα του παλιού εξωσκελετού. Φαίνεται καθαρά πως το ζώο βγαίνει, με δυσκολίες από το παλιό περίβλημα. Τα απομεινάρια αυτού λέγονται εκδύματα. Όσο ο νέος εξωσκελετός είναι μαλακός, το ζώο αυξάνει σε μέγεθος ή μεταμορφώνεται ή και τα δύο. 
Η όλη διαδικασία είναι πολύ επικίνδυνη για το ζώο. Εάν είναι δυνατό, γίνεται σε απόκρυφα μέρη, σε φάσεις, από μακρές διακοπτόμενες και σπασμωδικές κινήσεις.
Είναι γνωστά διάφορα ένζυμα που ρυθμίζουν την έκδυση. Το πιο γνωστό είναι η εκδυσόνη, που παράγεται στο κεφάλι. Προκαλεί στα έντομα τις εκδύσεις από προνύμφη σε πλαγγόνα και από πλαγγόνα σε ακμαίο. Για να γίνει έκδυση από προνύμφη σε προνύμφη, χρειάζεται και το Neotenin. Είναι επίσης γνωστό ένζυμο που καταπιέζει την έκδυση στα δεκάποδα.
Στα ερπετά.
Τα ερπετά στην πραγματικότητα δεν βγάζουν το δέρμα τους, βγάζουν μόνο το κεράτινο περίβλημα του δέρματος. Τα φίδια μπορεί να το βγάζουν ολόκληρο, ενώ οι σαύρες κομματιασμένο. Στην αρχή της έκδυσης τα μάτια θολώνουν, γιατί στα εξωτερικά στρώματα του δέρματος αρχίζει ο χωρισμός, και αυτό φαίνεται καλύτερα στα μάτια. Στο τεράριουμ ωφελεί να αυξάνουμε την υγρασία και τη θερμοκρασία, για να γίνει η όλη διεργασία πιο γρήγορα και για να μη σκληραίνουν τα πια ξεχωριστά κομμάτια και κολλούν ξανά στο καινούργιο δέρμα.

</doc>
<doc id="45775" url="https://el.wikipedia.org/wiki?curid=45775" title="Baltic Mercantile">
Baltic Mercantile



</doc>
<doc id="45776" url="https://el.wikipedia.org/wiki?curid=45776" title="Κοσμοχημεία">
Κοσμοχημεία

Κοσμοχημεία ονομάζεται ο διεπιστημονικός κλάδος της Αστρονομίας και της Χημείας που ασχολείται με την προέλευση και τις μεταβολές των στοιχείων της ύλης και των ισοτόπων τους, κυρίως μέσα στο Ηλιακό Σύστημα. Αυτό γίνεται αρχικά μέσω της μελέτης της χημικής σύστασης των μετεωριτών και άλλων υλικών δειγμάτων. Δεδομένου ότι τα αρχικά αστεροειδή σώματα μετεωριτών ήταν μερικά από τα πρώτα στερεά υλικά που συμπυκνώθηκαν στο πρώιμο ηλιακό νέφος, οι κοσμοχημικοί ασχολούνται γενικά, αλλά όχι αποκλειστικά, με τα αντικείμενα που περιέχονται μέσα στο ηλιακό σύστημα. Ο όρος «Κοσμοχημεία» δημιουργήθηκε από τον πρωτοπόρο του κλάδου, τον Αμερικανό χημικό Harold Urey.
Σε αντίθεση με την Αστροχημεία, που μελετά την κατανομή των χημικών στοιχείων και ενώσεων σε μακρινά μέρη του Γαλαξία μας και σε άλλους γαλαξίες, πράγμα που αποκλείει τη μεταφορά δειγμάτων τους σε γήινα εργαστήρια, η Κοσμοχημεία μπορεί και εξετάζει απευθείας από κοντά εξωγήινα δείγματα ύλης.
Η Κοσμοχημεία συνδέεται με την Αστροφυσική, ιδίως με την πυρηνική, που αφορά τους αστέρες, και μάλιστα τους υπερκαινοφανείς. Από την άλλη πλευρά, η Κοσμοχημεία είναι επίσης σημαντική για την Πλανητολογία και για τη μελέτη της προελεύσεως και δημιουργίας του Ηλιακού Συστήματος. Μία από τις βασικές πηγές κοσμοχημικών πληροφοριών προέρχεται από την έρευνα των μετεωριτών, καθώς οι μετεωρίτες και τα δείγματα σεληνιακού πετρώματος που έφεραν οι αστροναύτες από τη Σελήνη συνιστούν μέχρι στιγμής τα μοναδικά εξωγήινα δείγματα που είναι διαθέσιμα για εξέταση σε γήινα εργαστήρια.
Ιστορία.
Το 1938, ο Ελβετός ορυκτολόγος Victor Goldschmidt και οι συνάδελφοί του κατέρτισαν μια λίστα με αυτά που ονόμαζαν "κοσμικές αφθονίες", βασισμένες στις αναλύσεις τους μερικών γήινων δειγμάτων και δειγμάτων μετεωριτών. Ο Goldschmidt δικαιολόγησε την συμπερίληψη των δεδομένων σύστασης μετεωρίτη στον πίνακά του με τον ισχυρισμό ότι τα γήινα πετρώματα είχαν υποβληθεί σε μια σημαντική ποσότητα χημικής μεταβολής λόγω των εγγενών διαδικασιών της Γης και της ατμόσφαιρας. Αυτό σήμαινε ότι η μελέτη γήινων πετρωμάτων αποκλειστικά δεν θα δώσει μια ακριβή συνολική εικόνα της χημικής σύστασης του κόσμου. Συνεπώς, ο Goldschmidt κατέληξε στο συμπέρασμα ότι η εξωγήινη ύλη πρέπει επίσης να συμπεριληφθεί για να παραχθούν πιο ακριβή και αξιόπιστα στοιχεία. Αυτή η έρευνα θεωρείται το θεμέλιο της σύγχρονης κοσμοχημείας.
Κατά την διάρκεια των δεκαετιών του 1950 και του 1960, η κοσμοχημεία έγινε πιο αποδεκτή ως επιστήμη. Ο Harold Urey, ο οποίος θεωρείται ένας από τους πατέρες της κοσμοχημείας, ασχολήθηκε σε έρευνα η οποία οδήγησε στην κατανόηση προέλευσης των στοιχείων και της χημικής αφθονίας των άστρων. Το 1956, ο Urey και ο συνάδελφός του, ο Γερμανός επιστήμονας Hans Suess, δημοσίευσαν τον πρώτο πίνακα κοσμικών αφθονιών που να περιλαμβάνει τα ισότοπα με βάση την ανάλυση μετεωριτών.
Η συνεχής βελτίωση των αναλυτικών οργάνων καθ 'όλη τη δεκαετία του 1960, ειδικά εκείνης της φασματομετρίας μάζας, επέτρεψε στους κοσμοχημικούς να εκτελέσουν λεπτομερείς αναλύσεις των ισοτοπικών αφθονιών των στοιχείων μέσα σε μετεωρίτες. Το 1960, ο John Reynolds προσδιόρισε, μέσα από την ανάλυση των βραχύβιων ραδιονουκλεϊδίων που βρίσκονταν μέσα σε μετεωρίτες, ότι τα στοιχεία του Ηλιακού Συστήματος σχηματίστηκαν πριν από το ίδιο το Ηλιακό Σύστημα το οποίο άρχιζε να καθορίζει ένα χρονοδιάγραμμα των διαδικασιών του πρώιμου ηλιακού συστήματος.
Τον Οκτώβριο του 2011, επιστήμονες ανέφεραν ότι η κοσμική σκόνη περιέχει σύνθετη οργανική ύλη ("άμορφα οργανικά στερεά με μια μικτή αρωματική-αλειφατική δομή") που θα μπορούσε να δημιουργηθεί φυσικά, και γρήγορα, από τα αστέρια.
Στις 29 Αυγούστου 2012, πρώτη φορά στον κόσμο, αστρονόμοι στο Πανεπιστήμιο της Κοπεγχάγης ανέφεραν την ανίχνευση ενός συγεκριμένου μορίου ζάχαρης, την γλυκολαλδεΰδη, σε ένα μακρινό αστρικό σύστημα. Το μόριο βρέθηκε γύρω από τον δυαδικό πρωταστέρα "IRAS 16293-2422," ο οποίος βρίσκεται 400 έτη φωτός μακριά από την Γη. Η γλυκοαλδεΰδη είναι απαραίτητη για να σχηματιστεί το ριβονουκλεϊκό οξύ, ή αλλιώς RNA, το οποίο έχει παρόμοιες λειτουργίες με το DNA. Αυτό το εύρημα υποδηλώνει ότι σύνθετα οργανικά μόρια μπορούν να σχηματιστούν σε αστρικά συστήματα πριν από το σχηματισμό των πλανητών, φτάνοντας τελικά στους νέους πλανήτες στην αρχή του σχηματισμού τους.
Τον Σεπτέμβριο του 2012, επιστήμονες της NASA ανέφεραν ότι οι πολυκυκλικοί αρωματικοί υδρογονάνθρακες, όταν υποβάλλονται σε συνθήκες του διαστρικού μέσου, μετασχηματίζονται, μέσω της υδρογόνωσης, της οξυγόνωσης και της υδροξυλίωσης, σε πιο σύνθετες οργανικές ενώσεις - "ένα βήμα του μονοπατιού προς τα αμινοξέα και τα νουκλεοτίδια, οι πρώτες ύλες των πρωτεϊνών και του DNA αντίστοιχα". Επιπλέον, ως αποτέλεσμα σε αυτούς τους μετασχηματισμούς, οι πολυκυκλικοί αρωματικοί υδρογονάνθρακες χάνουν την φασματοσκοπική υπογραφή τους, κάτι το οποίο θα μπορούσε να αποτελέσει μία από τις αιτίες "για την έλλειψη εντοπισμού πολυκυκλικών αρωματικών υδρογονανθράκων στους διαστρικούς κόκκους πάγου, ειδικότερα στις εξωτερικές περιοχές κρύων, πυκνών νεφών ή στα ανώτερα μοριακά στρώματα των πρωτοπλανητικών δίσκων.
Τον Φεβρουάριο του 2014, η NASA ανακοίνωσε μια πολύ αναβαθμισμένη βάση δεδομένων για τον εντοπισμό πολυκυκλικών αρωματικών υδρογονανθράκων στο σύμπαν. Σύμφωνα με τους επιστήμονες, περισσότερο από το 20% του άνθρακα στο σύμπαν μπορεί να σχετίζεται με τους πολυκυκλικούς αρωματικούς υδρογονάνθρακες, πιθανές πρώτες ύλες του σχηματισμού της ζωής. Οι πολυκυκλικοί αρωματικοί υδρογονάνθρακες φαίνεται να έχουν σχηματιστεί λίγο μετά την Μεγάλη Έκρηξη, είναι ευρέως διαδεδομένοι σε όλο το σύμπαν και σχετίζονται με νέα αστέρια και εξωηλιακούς πλανήτες.
Μετεωρίτες.
Οι μετεωρίτες είναι από τα πιο σημαντικά εργαλεία τα οποία έχουν οι κοσμοχημικοί για την μελέτη της χημικής φύσης του Ηλιακού Συστήματος. Πολλοί μετεωρίτες είναι φτιαγμένοι από τόσο παλιά υλικά όσο και το ίδιο το Ηλιακό Σύστημα, παρέχοντας στους επιστήμονες ένα αρχείο από το πρώιμο ηλιακό νεφέλωμα. Οι ανθρακούχοι χονδρίτες είναι ιδιαίτερα αρχέγονοι, ήτοι έχουν διατηρήσει πολλές από τις χημικές τους ιδιότητες από τον σχηματισμό τους πριν 4,6 δισεκατομμύρια χρόνια, και ως εκ τούτου είναι ένα σημαντικό αντικείμενο των κοσμοχημικών ερευνών.
Οι πιο αρχέγονοι μετεωρίτες περιέχουν μια μικρή πόσοτητα υλικού (&lt; 0.1%) το οποίο τώρα αναγνωρίζεται ως προ-ηλιακός κόκκος, παλαιότερο από το ίδιο το Ηλιακό Σύστημα και τα οποία προέρχονται απευθείας από τα απομεινάρια ενός σουπερνόβα που παρείχε την σκόνη από την οποία δημιουργήθηκε το Ηλιακό Σύστημα. Αυτοί οι κόκκοι είναι αναγνωρίσιμοι από την εξωτική χημεία, η οποία είναι εξωγήινη στο Ηλιακό Σύστημα, όπως "μήτρες" γραφίτη, διαμαντιού και καρβιδίου του πυριτίου). Έχουν επίσης συχνά αναλογίες ισοτόπων που δεν είναι αυτές του υπόλοιπου Ηλιακού Συστήματος (συγκεκριμένα, ο Ήλιος), και τα οποία διαφέρουν μεταξύ τους, υποδεικνύοντας πηγές σε έναν αριθμό διαφορετικών εκρήξεων σουπερνόβα. Οι μετεωρίτες μπορούν επίσης να περιέχουν διαστρικούς κόκκους σκόνης, οι οποίοι έχουν συλλεχθεί από μη-αέρια στοιχεία στο διαστρικό μέσο, ως ένα είδος σύνθετης κοσμικής σκόνης ("αστερόσκονη").
Πρόσφατα ευρήματα από την NASA, βασισμένα σε μελέτες μετεωριτών που βρέθηκαν στη Γη, υποδηλώνουν ότι τα συστατικά του DNA και του RNA (αδενίνη, γουανίνη και συναφή οργανικά μόρια), δομικά στοιχεία για την ζωή όπως την ξέρουμε, μπορούν να σχηματιστούν έξω από την Γη στο διάστημα.

</doc>
<doc id="45777" url="https://el.wikipedia.org/wiki?curid=45777" title="Cicindela hybrida">
Cicindela hybrida

Η Cicindela hybrida είναι έντομο από την τάξη των κολεοπτέρων και την οικογένεια των Carabidae.
Περιγραφή.
Το κολεόπτερο έχει μήκος 11 μέχρι 16 χιλιοστόμετρα και είναι σχετικά κοντό. Το κεφάλι με τους πολύ μεγάλους σύνθετους οφθαλμούς είναι λίγο πιο φαρδύ από το πρόνωτο και πιο στενό από τα έλυτρα. Τα πόδια είναι μακριά και λεπτά, τα στοματικά μόρια δείχνουν προς τα εμπρός και έχουν εντυπωσιακά μεγάλα άνω σαγόνια με μυτερά δόντια. Γι´αυτό σε μερικές ξένες γλώσσες η Cicindela ονομάζεται και "κάνθαρος τίγρις".
Όλο το σώμα και τα έλυτρα είναι μεταλλικού χάλκινου χρώματος. Σε κάθε έλυτρο υπάρχουν τρία άσπρα σημάδια. Το μπροστινό έχει σχήμα νεφρού και κολλάει στους γύρω τους ώμους των ελύτρων, έτσι ώστε από πάνω μπορεί και φαίνεται σαν δυο ξεχωριστά σημάδια. Το πισινό σημάδι έχει σχήμα αγκιστριού και βρίσκεται στην πίσω άκρη του ελύτρου έτσι, που πάλι από πάνω μπορεί και φαίνεται σαν δυο ξεχωριστά σημάδια. Το μεσαίο σημάδι είναι μια κυματοειδής ταινία. Από τη άκρη στη μέση φεύγει μόνο λίγο προς τα πίσω και δεν φτάνει μέχρι τη ραφή. Αυτό το σχήμα όμως διαφέρει στα διάφορα υποείδη. Η Cicindela hybrida έχει άσπρες τρίχες στην κάτω πλευρά του σώματος, στα πόδια, στις πλευρές του πρoνώτου και μπορεί να έχει και μερικές στις πάνω άκρες των ματιών και στην άκρη του πρώτου άρθρου των κεραιών, αλλά ποτέ στο μέτωπο μεταξύ των ματιών. Υπάρχουν μερικά είδη, που μοιάζουν πάρα πολύ στη Cicindela hybrida. Η διακλάδωση αυτών των ειδών υπολογίζεται ότι έγινε περίπου πριν από 2 εκατομμύρια χρόνια.
Βιολογία.
Με το χρώμα της η "Cicindela hybrida" δεν φαίνεται καθόλου στη άμμο, όπου ζει. Μπορεί να συμβιώνει με "Cicindela campestris" και άλλα είδη του γένος "Cicindela". Στη Ελλάδα υπάρχουν 15 είδη. Όταν η "Cicindela" διέρχεται πετώντας, ο άνθρωπος την παίρνει για μύγα. Το κολεόπτερο πηδάει στον αέρα και ξεκινάει πάρα πολύ γρήγορα την πτήση του, αλλά πετάει μόνο χαμηλά και για μερικά μέτρα και προσγειώνεται αντιμετωπίζοντας αυτόν που την ακολουθεί. Θεωρείται πως είναι ένα από τα πιο γρήγορα κολεόπτερα. Είναι τόσο γρήγορο που μπορεί να κυνηγάει και μύγες. Τρώει και αράχνες και άλλα μικρά ζώα, διαπερνώντας τον εξωσκελετό τους με τα μυτερά δόντια του. Υπολογίζεται πως το κάθε ζώο χρειάζεται μερικές εκατοντάδες τετραγωνικά μέτρα για να εξασφαλίσει τις ανάγκες του για τροφή. Μπορεί να διακρίνει λεία σε απόσταση μέχρι 30 εκατοστά, αλλά μόνο, εάν βρίσκεται στο ίδιο επίπεδο με αυτήν και όταν η λεία κινείται. Την πλησιάζει τρέχοντας μικρές αποστάσεις σταδιακά και σταματώντας κατά διαστήματα πριν την αρπάξει. Εάν αποδειχτεί ακατάλληλη για επίθεση, δεν την προσέχει περισσότερο. Συνήθως κάθεται λιγότερο από ένα λεπτό, ψάχνοντας για λεία χρησιμοποιώντας τα μάτια. Άμα δε βλέπει, τρέχει αλλού και περιμένει εκεί. 
Όπως σε όλα τα Cicindelidae οι προνύμφες ζουν στο έδαφος σε τρύπες που σκάβουν μόνες τους. Την πάνω έξοδο την κλείνουν με το κεφάλι και το πρόνωτο τους, που με τη μορφή τους εξασφαλίζουν τελείως το σκοπό αυτό. Έτσι, όταν περνάει από το σημείο εκείνο κάποιο μικρό ζώο, η προνύμφη το αρπάζει. Το τρώει μέσα στη σπηλιά και μετά καθαρίζει το σπήλαιο από τα απομεινάρια. Τα περιττώματά της τα εκκρίνει έξω από το σπήλαιο της. Μένει εκεί ένα η δύο χρόνια. Εκεί επίσης κατά το τέλος του χρόνου μεταμορφώνεται σε πλαγγόνα και το ακμαίο βγαίνει περίπου τρεις εβδομάδες αργότερα. Εμφανίζεται με τα πρώτα έντομα την άνοιξη. Βγαίνει με τη ζέστη και το βράδυ αποσύρεται.
Βιότοπος και εξάπλωση.
Η "Cicindela hybrida" συναντάται σε τόπους με άμμο και λίγη βλάστηση. Έτσι μπορεί να ζει στις ακτές της θάλασσας αλλά και των ποταμών, αρκεί να έχει άμμο. Όμως μπορεί να τα δει κάποιος και σε ξερότοπους εάν έχει άμμο. Εάν όμως η βλάστηση αρχίσει να σκεπάζει την άμμο, εξαφανίζονται. Στις χώρες όπου προστατεύονται από το νόμο, ένας τρόπος προστασίας τους είναι να ξεκαθαριστούν οι αμμώδεις περιοχές του εδάφους από τη βλάστηση. Η "Cicindela hybrida" αγαπάει πολύ τη ζέστη, που την αντέχει πολύ. Σηκώνεται στις άκρες των ποδιών για να περνάει ο αέρας καλύτερα κάτω το σώμα της. Έτσι μπορεί να αντέξει και σε θερμοκρασία μέχρι και 70° C. Εάν η ζέστη γίνει ανυπόφορη, σκάβει μια τρύπα στην άμμο και μπαίνει σε αυτήν. Το ίδιο κάνει και τη νύχτα. Συναντάται σε όλη την Ευρώπη, Μικρή Ασία και Σιβηρία σε μερικά υποείδη. 

</doc>
<doc id="45778" url="https://el.wikipedia.org/wiki?curid=45778" title="Σοσιαλδημοκρατικό Κόμμα του Μαυροβουνίου">
Σοσιαλδημοκρατικό Κόμμα του Μαυροβουνίου

Το Σοσιαλδημοκρατικό Κόμμα του Μαυροβουνίου (σερβικά: Социјалдемократска партија Црне Горе, "Socijaldemokratska Partija Crne Gore" - SDP) είναι πολιτικό κόμμα του Μαυροβουνίου.
Ιστορία.
Το κόμμα ιδρύθηκε το 1993 με την ένωση του Σοσιαλιστικού Δημοκρατικού Κόμματος των Μεταρρυθμιστών του Μαυροβουνίου και του Σοσιαλιστικού Κόμματος του Μαυροβουνίου καθώς και άλλων μικρότερων κομμάτων και από την ίδρυσή του ήταν αντίθετο με τον πόλεμο στην πρώην Γιουγκοσλαβία και στο καθεστώς του Σλόμπονταν Μιλόσεβιτς. Ιδρυτές του ήταν οι Žarko Rakčević, Ljubiša Stanković και Dušan Simonović. Από τα κόμματα του Μαυροβουνίου είναι το μόνο πλήρες μέλος της Σοσιαλιστικής Διεθνούς.
Μετά τη στροφή στην πολιτική του DPS υπέρ της πλήρους ανεξαρτησίας της χώρας, το DPS και το SDP συνεργάστηκαν για την επίτευξη του στόχου αυτού και κέρδισαν το δημοψήφισμα της 21 Μαΐου 2006. Ο τωρινός πρόεδρος του κόμματος Ranko Krivokapić ανακήρυξε επισήμως την ανεξαρτησία του Μαυροβουνίου στις 3 Ιουνίου 2006.

</doc>
<doc id="45779" url="https://el.wikipedia.org/wiki?curid=45779" title="FORUM (περιοδικό)">
FORUM (περιοδικό)

Το FORUM είναι ένα μηνιαίο οικονομικό και πολιτικό περιοδικό που πρωτοκυκλοφόρησε στην Ελλάδα, το 1975 με την ονομασία Greek FORUM. Αρχικά το περιοδικό ήταν δίγλωσσο, με άρθρα στα αγγλικά και στα ελληνικά. Στη συνέχεια μετονομάστηκε σε FORUM και συνέχισε να εκδίδεται αποκλειστικά στην ελληνική γλώσσα.
Το περιοδικό FORUM ανήκει στον Όμιλο FORUM AEBE που διαθέτει επίσης δικό του τυπογραφείο στο οποίο τυπώνεται το περιοδικό. Εκδότρια του περιοδικού είναι η Ρίτα Αφεντάκη.
Το περιοδικό «FORUM» ήταν που χρησιμοποίησε τη μέθοδο της φωτοστοιχειοθεσίας, «εγκαταλείποντας» τη λινοτυπία στα τέλη της δεκαετίας του 1970. Επίσης, ήταν το πρώτο ελληνικό περιοδικό που κυκλοφόρησε με πλαστικοποίηση στο εξώφυλλο και με βιβλιοδεσία «κουβερτούρας», όπως τα γνωστά περιοδικά του εξωτερικού.Το διακεκριμένο δημοσιογραφικό επιτελείο του «FORUM», σε συνεργασία με εκδοτικούς οίκους του εξωτερικού, ειδησεογραφικά-φωτογραφικά πρακτορεία και διεθνώς αναγνωρισμένους δημοσιογράφους, κατέγραψε επιτυχίες παγκόσμιας απήχησης, δημοσιεύοντας αποκλειστικές συνεντεύξεις με αρχηγούς κρατών και κορυφαίες προσωπικότητες, οι οποίες αναδημοσιεύθηκαν από άλλα περιοδικά και εφημερίδες ή αναμεταδόθηκαν από τηλεοπτικά και ραδιοφωνικά δίκτυα σε ολόκληρο τον κόσμο Παράλληλα με το «FORUM», η ιδιοκτήτρια εταιρία έχει πραγματοποιήσει πολλές επετειακές εκδόσεις για διαφόρους κλάδους οικονομικής δραστηριότητας, το χρηματιστήριο, την προώθηση εξαγωγών, την τουριστική προβολή, καθώς και εκδόσεις περιβαλλοντικού και ιστορικού περιεχομένου.

</doc>
<doc id="45782" url="https://el.wikipedia.org/wiki?curid=45782" title="Τροπικό δάσος του Αμαζονίου">
Τροπικό δάσος του Αμαζονίου

Το τροπικό δάσος του Αμαζονίου, είναι ένα τροπικό δάσος το οποίο καλύπτει το πεδίο του Αμαζονίου στη Νότια Αμερική. Αυτό το πεδίο καλύπτει περίπου επτά εκατομμύρια τετραγωνικά χιλιόμετρα, εκ'των οποίων τα 5,5 καλύπτονται από δάσος. Επίσης το 37% του οξυγόνου που υπάρχει στην ατμόσφαιρα παράγεται στο δάσος αυτό. 
Έχει χαρακτηριστεί ως ο «πνεύμονας» του πλανήτη, όμως το χρόνο που πέρασε η έκτασή του μειώθηκε κατά 26.130 τετραγωνικά χιλιόμετρα εξαιτίας της αποψίλωσης. Η περίοδος Αυγούστου 2003 - Αυγούστου 2004 ήταν η δεύτερη χειρότερη χρονιά για τον Αμαζόνιο από τότε που άρχισε να γίνεται η μέτρηση της καταστροφής. Το αρνητικό ρεκόρ σημειώθηκε την περίοδο 1994-1995, στη διάρκεια της οποίας καταστράφηκαν 29.050 τετραγωνικά χιλιόμετρα δάσους.Ο Αμαζόνιος αποτελεί τη ραχοκοκαλιά του οικοσυστήματος της Αμαζονίας. Εκεί βρίσκεται και ο δεύτερος μεγαλύτερος ποταμός του κόσμου. Το δάσος του Αμαζονίου ή αλλιώς βροχοδάσος φιλοξενεί πάνω από 43.800 είδη φυτών και περισσότερα από 2,5 εκατομμύρια είδη εντόμων. 

</doc>
<doc id="45804" url="https://el.wikipedia.org/wiki?curid=45804" title="Δικαιοπραξία">
Δικαιοπραξία

Δικαιοπραξία ονομάζεται εκείνη η νομοτυπική μορφή ή άλλως το πραγματικό το οποίο περιέχει τη δήλωση βουλήσεως που αποσκοπεί στη παραγωγή ορισμένου έννομου αποτελέσματος (Καράσης, Δίκαιο της Δικαιοπραξίας).
Γενικά.
Κάθε πρόσωπο (φυσικό ή νομικό) καταβάλλει διαρκή προσπάθεια προς ικανοποίηση των αναγκών του. Η προσπάθεια αυτή επιτυγχάνεται είτε με ενέργειες αυτού επί διαφόρων πραγμάτων απροσώπου φύσης, είτε δια της συνάφειας και συνεργασίας με άλλα πρόσωπα. Για την πραγμάτωση όμως αυτών των ενεργειών απαιτείται να υπάρχει θέληση, απόφαση και εκτέλεση αυτών. Δηλαδή "εκδήλωση" αυτών στον εξωτερικό κόσμο. Απλή και μόνο σκέψη χωρίς να εκδηλώνεται με πράξη δεν μπορεί να επιφέρει έννομο αποτέλεσμα.
Οι ενέργειες αυτές που αποσκοπούν στη γέννεση, μεταβολή ή απώλεια δικαιώματος, εφόσον αναγνωρίζονται από το Δίκαιο χαρακτηρίζονται "θεμιτές" και ονομάζονται "δικαιοπραξίες". Αντίθετα όταν αυτές δεν αναγνωρίζονται από το Δίκαιο χαρακτηρίζονται "αθέμιτες" και ονομάζονται αδικοπραξίες.
Είδη δικαιοπραξιών.
Οι δικαιοπραξίες διακρίνονται αφενός σε "επαχθείς" και "χαριστικές" αφετέρου σε "μονομερείς", "διμερείς" και "πολυμερείς", οι τελευταίες σε "αμφοτεροβαρείς" και "ετεροβαρείς" και τέλος οι "πανηγυρικές".
Είδη συμβάσεων είναι: η πώληση, η μίσθωση, η παρακαταθήκη, η εντολή και πολλές άλλες.
Περιστατικά δικαιοπραξιών.
Τα περιστατικά που μπορούν ν΄ απαρτίσουν δικαιοπραξία διακρίνονται σε ουσιώδη, επουσιώδη και τυχαία.
Προϋποθέσεις δικαιοπραξιών.
Για την έγκυρη κατάρτιση δικαιοπραξίας απαιτούνται ορισμένες προϋποθέσεις οι οποίες και είναι:
Αντιπροσώπευση.
Πολλές φορές συμβαίνει κάποιο πρόσωπο να μη μπορεί να δικαιοπρακτεί αυτοπροσώπως είτε εκ πραγματικού είτε εκ νομικού κωλύματος, όπως ο απουσιάζων ή ασθενών, ως και ο ανήλικος ή ο υπό δικαστική απαγόρευση τελών. Σ΄ αυτές τις περιπτώσεις το Δίκαιο επιτρέπει την κατάρτιση της δικαιοπραξίας να εκτελέσει έτερο πρόσωπο που είτε εκλέγεται από τον κύριο των υποθέσεων, είτε διορίζεται από το δικαστήριο, είτε ακόμη όπως προβλέπει ο Νόμος. Το πρόσωπο που λαμβάνει αυτή την αρμοδιότητα λέγεται "αντιπρόσωπος" και ο κύριος των υποθέσεων "αντιπροσωπευόμενος".
Συνεπώς αντιπροσώπευση είναι ο θεσμός κατά τον οποίον κάποιο πρόσωπο (αντιπρόσωπος) καταρτίζει δικαιοπραξία για λογαριασμό άλλου που καλείται αντιπροσωπευόμενος.
Η αντιπροσώπευση διακρίνεται σε εκούσια αντιπροσώπευση και νόμιμη αντιπροσώπευση. 
Σημειώσεις.
Ανάλογα με το αν με τη δικαιοπραξία μεταβιβάζεται (εκποιείται) δικαίωμα ή αναλαμβάνεται απλώς υποχρέωση (υπόσχεση μεταβίβασης ή άλλης πράξης) οι δικαιοπραξίες διακρίνονται σε "εκποιητικές" και "υποσχετικές" αντίστοιχα. Ανάλογα με τον κλάδο του Αστικού Δικαίου τον οποίον αφορούν οι δικαιοπραξίες ονομάζονται ενοχικές (αφορούν το Ενοχικό Δίκαιο) ή εμπράγματες (αφορούν το Εμπράγματο Δίκαιο). Οι ενοχικές δικαιοπραξίες είναι ως επί το πλείστον υποσχετικές, με εξαίρεση την εκχώρηση που είναι εκποιητική, ενώ οι εμπράγματες είναι εκποιητικές.

</doc>
<doc id="45805" url="https://el.wikipedia.org/wiki?curid=45805" title="Σταυρός του Ιησού Χριστού">
Σταυρός του Ιησού Χριστού

Ο Σταυρός του Ιησού Χριστού, αναφέρεται στο όργανο θανατικής εκτέλεσης, πάνω στο οποίο πέθανε ο Ιησούς Χριστός, γεγονός που απετέλεσε την κατάληξη της τριετούς δράσης του ιδρυτή του Χριστιανισμού. Σύμφωνα με τις ευαγγελικές διηγήσεις, ο Ιησούς, με εντολή του Πιλάτου, οδηγήθηκε εκτός των τειχών της Ιερουσαλήμ, στο μικρό λόφο Γολγοθά, για να σταυρωθεί από ειδικό εκτελεστικό τμήμα στρατού, που το διοικούσε κάποιος εκατόνταρχος. 
Ο Ιησούς υποχρεώθηκε να μεταφέρει στους ώμους του τον σταυρό, καθώς ήταν συνήθεια για τους κατάδικους, και μόνο αργότερα, όταν ήταν εξαντλημένος από τις μαστιγώσεις και την κόπωση, επέβαλλαν την «αγγάρευση» της μεταφοράς σε κάποιο περαστικό αγρότη με το όνομα Σίμων ο Κυρηναίος ("Μάρκ. 15:21").
Έχουν διατυπωθεί διαφορετικές απόψεις από επιστήμονες, για τη μέθοδο που ακολουθήθηκε στην περίπτωση της σταύρωσης του Ιησού, όπως και για το σχήμα που είχε ο σταυρός επάνω στον οποίο πέθανε.
Ο Σταυρός ως όργανο σχήματος † ή Τ.
Όσοι από τους ειδικούς αποδέχονται ότι ο σταυρός επάνω στον οποίο πέθανε ο Χριστός ήταν σχήματος ΤΑΥ ή παρομοίου, στηρίζονται σε χριστιανικές αλλά και εξωχριστιανικές μαρτυρίες από τον 1ο έως και τα μέσα του 3ου μ.Χ. αιώνα.
Ρωμαϊκή σταύρωση σε σχήμα ΤΑΥ.
Όταν η Ρώμη με σειρά εκστρατειών μετέβαλε σε επαρχίες της, την Ισπανία, τη Ναρβονική Γαλατία, μέρος της Μικράς Ασίας, ενώ υπέταξε την Ελλάδα (στα μέσα του 2ου αιώνα π.Χ.) και την καρχηδονιακή Αφρική, η pax romana επιβλήθηκε σε όλη τη Μεσόγειο και η Ρώμη εισχώρησε στην πνευματική σφαίρα του ελληνιστικού κόσμου, του οποίου έγινε κληρονόμος με την ενοποίηση του μεσογειακού χώρου. 
Οι αρχαίες μαρτυρίες δείχνουν ότι η λέξη "σταυρός" απόκτησε την σημερινή της έννοια κάτω από την επιρροή της λατινικής λέξης crux που αναφερόταν σε ποικίλους τρόπους σταύρωσης. Έχει ενδιαφέρον μια σχετική περιγραφή του "Σενέκα του Νεώτερου", σύγχρονου του Ιησού:
Video istic cruces ne unius quidem generis sed aliter ab aliis fabricatas: [...] alii brachia patibulo explicuerunt
(Dial. 6 [Cons. Marc.] 20.3)"
Βλέπω σταυρούς εκεί, όχι ενός είδους αλλά διαφορετικούς: [...] σε κάποιους βρίσκονται με τα χέρια σε έκταση επάνω στο patibulum
Ο Σενέκας (η μαρτυρία του οποίου θεωρείται ότι βοηθά στα συμπεράσματα μας για τη σταύρωση την εποχή της Κ.Δ. και του Χριστού ειδικότερα ονομάζει "crux" (σε μετάφραση "cross" ή "Σταυρός"), είτε τον απλό πάσσαλο, είτε το σύνθετο σχήμα κάθετου-οριζόντιου πασσάλου.
Την ίδια εποχή (1ος αιώνας μ.Χ.) οι ειδικοί καταγράφουν άλλη μια μαρτυρία που θεωρούν ότι αναφέρεται σε σύνθετο σταυρικό σχήμα οριζόντιου και κάθετου άξονα. Είναι αυτή του φιλοσόφου Επίκτητου:
εκδυσάμενος και εκτείνας σεαυτόν ως οι εσταυρωμένοι τρίβη ένθεν και ένθεν""
Στη βιβλιογραφία αναφέρεται ότι οι Ρωμαίοι είναι εκείνοι που εισήγαγαν το εκτελεστικό όργανο που εκτός από την κάθετη δοκό, συχνά περιελάμβανε και μία οριζόντια η οποία ονομαζόταν "patibulum" και η μέθοδος αυτή σταύρωσης είχε εφαρμογή σε όλη τη διάρκεια της Ρωμαϊκής κυριαρχίας και η σημασιολογία της ελληνικής λέξης την εποχή της Καινής Διαθήκης περιελάμβανε και το σταυρικό όργανο σε σχήμα" "T" ."
Στην περίπτωση του "σταυρού" σχήματος Τ, ή στις περιπτώσεις που ο Σταυρός είχε σχήμα όπου η κατακόρυφη κεραία ήταν μακρύτερη από την οριζόντια, το σχήμα το προσδιόριζε η θέση του ονομαζόμενου από τους Ρωμαίους, "Patibulum", της οριζόντιας δοκού δηλ. επάνω στην οποία τοποθετούσαν συνήθως το σώμα του μελλοθάνατου. Αν το "patibulum" υψωνόταν στην κορυφή του κάθετου πασσάλου, έδινε το σχήμα "crux commissa" (Τ) ενώ αν καρφωνόταν λίγο χαμηλότερα, έδινε το σχήμα του "crux immissa" ( † ).
Γενικά, οι περιγραφές σταυρώσεων είναι σπάνιες, γεγονός που δεν προξενεί έκπληξη λόγω της ευρείας αποστροφής για τη συγκεκριμένη μέθοδο. Σύμφωνα με τον Κικέρωνα, ακόμη και η λέξη "σταυρός" (crux) ήταν απαγορευμένη στα μέλη μιας πολιτισμένης κοινωνίας ("Pro Rabirio, 16").
Από τις πληροφορίες που σώζονται, γνωρίζουμε ότι πριν από τη σταύρωση οι Ρωμαίοι έγδυναν και μαστίγωναν τα θύματα τους σε δημόσιο χώρο. Κατόπιν, με τα χέρια προσαρτημένα επάνω στο "patibulum", υποχρεώνονταν να περάσουν μέσα από τους δρόμους των κατοικημένων περιοχών και κάτω από τη χλεύη των κατοίκων να οδηγηθούν στο σημείο όπου θα σταυρώνονταν.
Μία από τις αρχαιότερες ρωμαϊκές περιγραφές της σταύρωσης αυτής, μας δίνει ο λατίνος κωμικός ποιητής "Πλαύτος" (254-184 π.Χ.):
Patibulum ferat per urbem, deinde adfigatur cruci.""
που σημαίνει:
Θα φέρω/βαστάξω/κρατήσω το Patibulum περνώντας μέσα από την πόλη, και μετά θα προσαρτηθώ στο σταυρό" (cruci/crux)
Με παρόμοιο τρόπο ο Διονύσιος Αλικαρνασσεύς (τέλη του 1ου αι. π.Χ. - αρχές του 1ου αι. μ.Χ.), ο ιστορικός που έζησε στη Ρώμη και κατέγραψε την λεγόμενη "Ρωμαϊκή αρχαιολογία" σε 20 βιβλία, περιγράφει και επιβεβαιώνει την πορεία εξευτελισμού όπως και τον τρόπο με τον οποίο σταύρωναν οι Ρωμαίοι:
Ἀνὴρ Ρωμαῖος οὐκ ἀφανὴς θεράποντα ἴδιον ἐπὶ τιμωρίᾳ θανάτου παραδοὺς τοῖς ὁμοδούλοις ἄγειν, ἵνα δὴ περιφανὴς ἡ τιμωρία τοῦ ἀνθρώπου γένηται, δι΄ ἀγορᾶς αὐτὸν ἐκέλευσε μαστιγούμενον ἕλκειν καὶ εἴ τις ἄλλος ἦν τῆς πόλεως τόπος ἐπιφανὴς ἡγούμενον τῆς πομπῆς, ἣν ἔστελλε τῷ θεῷ κατ΄ ἐκεῖνον τὸν καιρὸν ἡ πόλις. Οἱ δ΄ ἄγοντες τὸν θεράποντα ἐπὶ τὴν τιμωρίαν τὰς χεῖρας ἀποτείναντες ἀμφοτέρας καὶ ξύλῳ προσδήσαντες παρὰ τὰ στέρνα τε καὶ τοὺς ὤμους καὶ μέχρι τῶν καρπῶν διήκοντι παρηκολούθουν ξαίνοντες μάστιξι γυμνὸν ὄντα}}».
Οι περιγραφές αυτές θυμιζουν τη μέθοδο σταύρωσης του Ιησού:
Η έκφρασις 'αίρω τον σταυρόν' είναι ειλημμένη από των συμβαινόντων κατά τας σταυρώσεις. Πλείσται όσαι πληροφορίαι μαρτυρούν ότι οι οδηγούμενοι εις τόπον τινά μαρτυρίου, προκειμένου να σταυρωθούν, ήσαν υποχρεωμένοι να αίρουν τον σταυρόν, επί του οποίου αργότερον θα προσηλούντο. Συγγραφεύς του Β' π.Χ. αιώνος πληροφορεί, ομιλών περί καταδίκων, ότι 'έκαστος αυτών τον σταυρόν έφερεν' (Χαρίτωνος, Τα κατά Χαιρέαν καί Καλλιρρόην...Κατά Πλούταρχον, έκαστος '...εκφέρει τον εαυτού σταυρόν'...Η έκφρασις του Ιησού 'αίρειν τον σταυρόν'...προϋποθέτει την γνώσιν των κατά τας σταυρώσεις γινομένων...κατά τους χρόνους της ρωμαϊκής κυριαρχίας..."".
Αρκετοί λόγιοι θεωρούν ότι στην περίπτωση του Ιησού ακολουθήθηκε η ίδια ακριβώς διαδικασία προσάρτησης στο "patibulum", κατά τη γνωστή μέθοδο των Ρωμαίων.
Τελικά, ο όρος "σταυρός" στην εποχή της Καινής Διαθήκης φαίνεται να σήμαινε ένα όργανο εκτέλεσης με ή χωρίς προσθήκη οριζόντιας δοκού όπως αντίστοιχα παρόμοια σημασία είχε και ο όρος "crux". Σε σχέση με το ζήτημα αλλαγής της ομηρικής έννοιας του σταυρού στη Ρωμαϊκή εποχή, δεν θα πρέπει να παραβλέπεται το γεγονός ότι δεν γνωρίζουμε αν οι Έλληνες είχαν κάποια ειδική λέξη για τη μέθοδο σταύρωσης των Ρωμαίων:
Ενω γνωρίζομεν τι ηννόουν οι αρχαίοι Έλληνες δια της λέξεως σταυρός, εν τούτοις δεν γνωρίζομεν πως ωνόμαζον τα γεωμετρικά εκείνα σχήματα τα οποία οι μεταγενέστεροι ονομάζομεν σταυρούς. Επιθυμούντες να...δείξωμεν την μεταξύ της, κατά τους αρχαίους Έλληνας, εννοίας του σταυρού και του κατά τους μεταγενεστέρους σχήματος του σταυρού...εκ των έργων του Λουκιανού...Ο Λουκιανός...επιτρέπει δια τής περιγραφής του βασανισμού του σώματος του Προμηθέως να υπονοήσωμεν το σχήμα του σταυρού, δια τό οποίον όμως δίδει στοιχεία ακριβή εις την «Δίκην των φωνηέντων», πληροφορών ότι είχε σχήμα Τ ...Κατά την εποχήν της Κ. Διαθήκης...ο σταυρός συνίστατο εκ δύο καθέτων ξύλων. Ταύτα ηδύναντο να έχουν σχήμα Ταυ, ήτοι Τ, ως επιτρέπει να συμπεράνωμεν η «Δίκη των φωνηέντων» του Λουκιανού, αλλά και η ερμηνεία ην δίδει ο Βαρνάβας...Θα δυνάμεθα να παρατηρήσωμεν ενταύθα ότι...οι προαναφερθέντες και ελληνιστί γράφοντες συγγραφείς δέν είχον έτερον ελληνικόν γράμμα, όπερ να απέδιδε πιστότερον το σχήμα του σταυρού."".
Οι αρχαίες μαρτυρίες για το σχήμα του Σταυρού του Ιησού ως Τ ή †.
Η μαρτυρία της "Επιστολής Βαρνάβα" (χρονολογ. από 70 έως 130 μ.Χ.).
Στην Επιστολή Βαρνάβα δίνεται η εξής αριθμολογική αλληγορική ερμηνεία:
Μάθετε οὖν, τέκνα ἀγάπης, περὶ πάντων πλουσίως, ὅτι Ἀβραάμ, πρῶτος περιτομὴν δούς, ἐν πνεύματι προβλέψας εἰς τὸν Ἰησοῦν περιέτεμεν, λαβὼν τριῶν γραμμάτων δόγματα. Λέγει γάρ· "Καὶ περιέτεμεν Ἀβραὰμ ἐκ τοῦ οἴκου αὐτοῦ ἄνδρας δεκαοκτὼ καὶ τριακοσίους". Τίς οὖν ἡ δοθεῖσα αὐτῷ γνῶσις; Μάθετε, ὅτι τοὺς δεκαοκτὼ πρώτους, καὶ διάστημα ποιήσας λέγει τριακοσίους. Τὸ δεκαοκτὼ ι’ δέκα, η’ ὀκτώ· ἔχεις Ἰησοῦν. Ὃτι δὲ ὁ σταυρὸς ἐν τῷ ταῦ ἤμελλεν ἔχειν τὴν χάριν, λέγει καὶ τοὺς "τριακοσίους". Δηλοῖ οὖν τὸν μὲν Ἰησοῦν ἐν τοῖς δυσὶν γράμμασιν, καὶ ἐν τῷ ἑνὶ τὸν σταυρόν.
Η έκφραση "«λέγει καὶ τοὺς "τριακοσίους"»" συνδέει το σχήμα του συνεπτυγμένου σταυρού ("crux commissa", δηλ. Τ) με το ελληνικό αριθμητικό τ’ που αντιστοιχεί στον αριθμό 300 και με τον ιστορικό Ιησού που επάνω στο όργανο αυτό «|σταυρωθεὶς ἐποτίζετο ὄξει καὶ χολῇ». () Την ίδια συλλογιστική ακολούθησε λίγες δεκαετίες αργότερα και ο Κλήμης ο Αλεξανδρινός σε αναφορά του στο σχήμα του "σημείου του Κυρίου".
Οι μαρτυρίες Κέλσου-Λουκιανού-Ωριγένη.
Ο Κέλσος έγραψε περίπου το 170-180 μ.Χ. ένα αντιχριστιανικό έργο που ονομάζεται "Αληθής λόγος" και ο Ωριγένης μετά από λίγες δεκαετίες, στις αρχές του 3ου αιώνα μ.Χ. απάντησε πρόταση-πρόταση στα επιχειρήματα του Κέλσου με το απολογητικό του έργο "Κατά Κέλσου". Εξαιτίας αυτού, μας σώζονται σήμερα τα 3/4 από το έργο του Κέλσου παρόλο που το πρωτότυπο έχει χαθεί.
Όπως σώζει ο Ωριγένης, ο Κέλσος μέσα στο έργο του αναφέρει σε διάφορα σημεία την εκτέλεση του Ιησού ως Ανασκολοπισμό:
"Είτα φησιν ο Κέλσος: Τι φησι και ανασκολοπιζομένου του σώματος;""
Ο Ωριγένης στο έργο του απαντά στον Κέλσο, ταυτίζοντας τους όρους "Σταύρωση" και "Ανασκολοπισμός":
"και "Κράξας φωνή μεγάλη αφήκε το πνεύμα", προλαβών τους επί των ανασκολοπιζομένων δήμιους, υποτέμνοντας τά σκέλη των σταυρουμένων""
Την ίδια αυτή εννοιολογική ταύτιση του "Σταυρού" με τον "Σκόλοπα" κάνει και σε άλλο σημείο ο Ωριγένης γράφοντας για τον θάνατο του Ιησού:
"σταυρωθήναι τον Ιησούν"" ("Κατά Κέλσου 3.56.27") και "υπομείναι το επί σκόλοπος κρεμασθήναι" ("Κατά Κέλσου 2.69.50")
Μάλιστα, με τους δύο αυτούς όρους, ο Ωριγένης αναφέρεται σε σταυρό σχήματος Τ:
"τα αρχαία στοιχεία εμφερές έχειν το Θαυ τω του σταυρού χαρακτήρι""
Τα παραπάνω μπορούν να συνδυαστούν με τις μαρτυρίες του Λουκιανού που έγραψε την ίδια περίπου εποχή με τον Κέλσο. Ο Λουκιανός, κάνοντας μια άμεση αναφορά στα γεγονότα της Καινής Διαθήκης και στη σταύρωση, περιγράφει τον Ιησού ως "εν τη Παλαιστίνη ανασκολοπισθέντα" ("Περί της Περεγρίνου τελευτής, 11.11").
Χρησιμοποιεί το "ανασκολοπίζω" για τον Ιησού, όρος που χρησιμοποιήθηκε και από τον Κέλσο και από τον Ωριγένη, ενώ στο έργο του "Δίκη Φωνηέντων", ο Λουκιανός μας εξηγεί τι ακριβώς εννοούσε όταν αναφερόταν σε "ανασκολοπισμό":
"το Ταυ ες το των στοιχείων γένος παρήγαγε: τω γαρ τούτου σώματι φασι τους τυράννους ακολουθήσαντας και μιμησαμένους αυτού το πλάσμα έπειτα σχήματι τοιούτου ξύλα τεκτήναντας ανθρώπους ανασκολοπίζειν επ' αυτά: από δε τούτου και τω τεχνήματι τω πονηρω την πονηράν επωνυμίαν συνελθείν. Τούτων ούν απάντων ένεκα πόσων θανάτων το Ταυ άξιον είναι νομίζετε;""
Οι τύραννοι λοιπόν, παρατηρώντας τη μορφή του γράμματος Τ, αντέγραψαν το σχήμα του και έφτιαξαν μία ξύλινη κατασκευή για να "ανασκολοπίζουν" ανθρώπους επάνω σ’ αυτά και έτσι ο ανασκολοπισμός γινόταν σε όργανο με σχήμα Τ.
Εκτός αυτού, ο Λουκιανός εξηγεί τη μέθοδο του σταυρικού μαρτυρίου και περιγράφει τη μορφή που αποδεχόμαστε για τον σταυρό σήμερα:
"ει δοκεί κατά μέσον ενταύθα που υπέρ της φάραγγος ανεσταυρώσθω εκπετασθείς τω χείρε από τουτουι του κρημνού προς τον εναντίον […] και όλως επικαιρότατος αν ο σταυρός γένοιτο, […] αλλ' όρεγε την δεξιών: συ δε, ω Ήφαιστε, κατάκλειε και προσήλου και την σφύραν ερρωμένως κατάφερε, δος και την ετέραν: κατειλήφθω ευ μάλα και αύτη. ευ έχει."
Σύμφωνα με τα παραπάνω, "ο Προμηθεύς αναγκάζεται αρχικώς να απλώση την δεξιάν χείρα, την οποίαν ο Ήφαιστος, τη υποδείξει του Ερμού, έδεσε και εκάρφωσε κτυπών την σφύραν ερρωμένως. Αφού επανελήφθησαν τα αυτά και δια την αριστεράν χείρα, προς την ετέραν κατεύθυνσιν, επερατώθη η σταύρωσις".
Η μαρτυρία Ειρηναίου (τέλη του 2ου αιώνα μ.Χ.).
Ο Ειρηναίος, αντιρρητικός και αντιγνωστικός χριστιανός συγγραφέας του 2ου αιώνα μ.Χ., περιγράφει ένα σταυρό με πέντε άκρα στα οποία περιλαμβάνεται και η ξύλινη "sedecula" όπου στηριζόταν το σώμα του θύματος:
"Το ίδιο το σχήμα του σταυρού, διαθέτει πέντε άκρα: δύο κατά μήκος, δύο κατά πλάτος, και ένα στο κέντρο του, επάνω στο οποίο στηρίζεται εκείνος που είναι καθηλωμένος με τα καρφιά."" ("Κατά Αιρέσεων" , ΙΙ, 24.4)
Η μαρτυρία του Τερτυλλιανού (αρχές 3ου αιώνα μ.Χ.).
Ο Εκκλησιαστικός συγγραφέας Τερτυλλιανός (γεν. 155 μ.Χ.) σπούδασε νομικά και ελληνική και λατινική φιλολογία στην πατρίδα του και από θαυμασμό προς το θάρρος των χριστιανών στους διωγμούς, έγινε χριστιανός και ο ίδιος. Έγραψε πολλά συγγράμματα, ανάμεσά τους και μελέτες κατά των, κατά την αντίληψη του, αιρετικών. Στο έργο του "Κατά Μαρκίωνος" αναφέρει για το σχήμα του Σταυρού:
"the Greek letter Tau and our own letter T is the very form of the cross, which He predicted would be the sign on our foreheads in the true Catholic Jerusalem.""
που σημαίνει:
"το Ελληνικό γράμμα Ταυ και το δικό μας γράμμα 'Τ' είναι ολόιδιο με το σχήμα του Σταυρού, που ο ίδιος είχε προβλέψει πως θα γινόταν το σημείο στα μέτωπά μας, στην αληθινή καθολική Ιερουσαλήμ.""

</doc>
<doc id="45807" url="https://el.wikipedia.org/wiki?curid=45807" title="Ένωσις Συντακτών Ημερησίων Εφημερίδων Αθηνών">
Ένωσις Συντακτών Ημερησίων Εφημερίδων Αθηνών

Η Ένωσις Συντακτών Ημερησίων Εφημερίδων Αθηνών (ΕΣΗΕΑ) είναι επαγγελματικό σωματείο των συντακτών των ημερησίων εφημερίδων και των ραδιοτηλεοπτικών μέσων ενημέρωσης που έχουν έδρα την Αθήνα. Ιδρύθηκε το 1914 στην Αθήνα.
Αρχικά ήταν γνωστή σαν «Ένωσις Συντακτών», πήρε όμως τη σημερινή της ονομασία το 1947. Σήμερα είναι η σημαντικότερη ελληνική ένωση συντακτών με πάνω από 3.000 μέλη. Ακόμη είναι τακτικό μέλος της Πανελλήνιας Ομοσπονδίας Ενώσεων Συντακτών (ΠΟΕΣΥ) και της Διεθνούς Ομοσπονδίας Δημοσιογράφων.
Σκοποί της ΕΣΗΕΑ, όπως αναφέρονται στο καταστατικό του 1979 που ισχύει μέχρι σήμερα, είναι, μεταξύ άλλων:
Το 1966 ολοκληρώθηκε η ανέγερση του κτιρίου της ΕΣΗΕΑ, στην οδό Ακαδημίας. Το εγκαινίασε ο βασιλιάς Κωνσταντίνος, στις 2 Νοεμβρίου της ίδιας χρονιάς. Με την ευκαιρία αυτή η ΕΣΗΕΑ του απένειμε "Χρυσούν εύσημον πνευματικής αξίας" σε αναγνώριση "των υπηρεσιών του δια την διατήρησιν και ανάπτυξιν του ελληνικού πνεύματος". Ο Κωνσταντίνος, αποδεχόμενος το εύσημο, τόνισε ότι "εις μίαν δημοκρατικήν χώραν όπως η Ελλάς, είναι φυσικόν και αναγκαίον να εκπροσωπούνται δια του Τύπου όλαι αι πολιτικαί τάσεις". Παράλληλα, απένειμε "εύσημα δημοσιογραφίας" σε 26 μέλη της Ένωσης μεταξύ άλλων στους Η. Αποστολίδη, Δ. Κόκκινο, Φ. Γιοφύλλη, Δ. Κ. Σβολόπουλο, Γεράσιμο Λύχνο, Κ. Θ. Παπαλεξάνδρου, Παύλο Παλαιολόγο, Γ. Φτέρη, Γ. Καράντζα, Φ. Δημητριάδη, Στράτη Μυριβήλη και Απ. Δασκαλάκη. Ακολούθως ο Κωνσταντίνος, συνοδευόμενος από τον πρόεδρο της ΕΣΗΕΑ Λ. Πετρομανιάτη, επισκέφθηκε τους χώρους της βιβλιοθήκης της Ενώσεως όπου ο διευθυντής της Π. Πατρίκιος του παρουσίασε παλαιές εκδόσεις εφημερίδων. Στα εγκαίνια παρευρέθηκε και ο αρχηγός της Ε.Ρ.Ε. Παναγιώτης Κανελλόπουλος. 
Η Ένωση Συντακτών Περιοδικού - Ηλεκτρονικού Τύπου (ΕΣΠΗΤ) είναι δεύτερη σε επιρροή ένωση συντακτών στην Ελλάδα και καλύπτει πολλούς δημοσιογράφους που δεν μπορούν να γίνουν μέλη της ΕΣΗΕΑ.
Διοικητικό Συμβούλιο.
Το Διοικητικό Συμβούλιο, όπως προέκυψε από τις εκλογές της 12ης και 13ης Ιουνίου 2019, αποτελείται από τους:

</doc>
<doc id="45811" url="https://el.wikipedia.org/wiki?curid=45811" title="Αλέξιος Ε΄ Δούκας">
Αλέξιος Ε΄ Δούκας

Ο Αλέξιος Ε΄ Δούκας ή Αλέξιος Μούρτζουφλος (1140 - 1204) ήταν ο προτελευταίος Βυζαντινός Αυτοκράτορας πριν πέσει η Κωνσταντινούπολη στα χέρια των Λατίνων στην Δ΄ Σταυροφορία (5 Φεβρουαρίου 1204 - 12 Απριλίου 1204). Το επώνυμο του ήταν "Δούκας" επειδή ανήκε στην Δυναστεία των Δουκών αλλά πήρε το ψευδώνυμο "Μούρτζουφλος" χάρη στα πυκνά άτσαλα φρύδια του. Ο Αλέξιος Ε΄ ήταν πρωταγωνιστής στο πραξικόπημα που ανατράπηκαν και θανατώθηκαν οι προκάτοχοι του : Ισαάκιος Β΄ Άγγελος και ο νεαρός γιος του Αλέξιος Δ΄ Άγγελος. Έκανε σοβαρές προσπάθειες να υπερασπιστεί την Κωνσταντινούπολη από τους Σταυροφόρους, είχε την λαϊκή υποστήριξη αλλά αποξενώθηκε από την αριστοκρατία της πόλης. Μετά την κατάληψη της Κωνσταντινούπολης και την δημιουργία της Λατινικής Αυτοκρατορίας ο Αλέξιος Μούρτζουφλος τυφλώθηκε και εκτελέστηκε από τους Φράγκους. 
Το επώνυμο του δείχνει ότι καταγόταν από κορυφαία αριστοκρατική οικογένεια του Βυζαντίου αλλά δεν είναι βέβαιο ότι είχε σχέσεις αίματος μαζί της επειδή πολλές ευτελείς οικογένειες στο Βυζάντιο χρησιμοποιούσαν το επώνυμο "Δούκας". Πολλές πηγές τον καταγράφουν σαν τρισέγγονο του Αλέξιου Α΄ Κομνηνού του πρώτου Βυζαντινού αυτοκράτορα από την Δυναστεία των Κομνηνών μέσω της μητέρας του. Η πληροφορία δεν είναι ανακριβής, είναι βέβαιο ότι όλοι οι Βυζαντινοί σφετεριστές εκείνη την εποχή είχαν κάποια ρίζα από τους Κομνηνούς. Το όνομα του πατέρα του σύμφωνα με μια ακριβή πηγή ήταν Ισαάκιος Δούκας και ήταν δεύτερος ξάδελφος του προκατόχου Αλέξιου Δ΄ Άγγελου. Μια επιστολή στον πάπα Ιννοκέντιο Γ΄ τονίζει ότι ο Αλέξιος Δούκας Μούρτζουφλος είχε συγγένεια αίματος με τον Αλέξιο Δ΄ Άγγελο.
Ηγέτης του αντιλατινικού κινήματος.
Ο σύγχρονος ιστορικός Νικήτας Χωνιάτης γράφει τα χειρότερα λόγια για τον Αλέξιο Ε΄ αλλά είχε προκατάληψη επειδή τον απέλυσε από το αξίωμα του "Λογοθέτη", δεν αρνήθηκε ωστόσο την μεγάλη εξυπνάδα του. Ο Αλέξιος Μούρτζουφλος συμμετείχε στο αποτυχημένο κίνημα που οργάνωσε ο Ιωάννης Κομνηνός ο Παχύς να ανατρέψει τον αυτοκράτορα Αλέξιο Γ΄ Άγγελο (1200). Φυλακίστηκε (1201) για την συμμετοχή του και ελευθερώθηκε όταν οι Σταυροφόροι ανέτρεψαν τον Αλέξιο Γ΄ και επανέφεραν στον αυτοκρατορικό θρόνο τον Ιούλιο του 1203 τον αδελφό του και τον ανιψιό του. Ο Μούρτζουφλος πήρε κατόπιν στη αυτοκρατορική αυλή το τίτλο του "Πρωθυπουργού" με ειδικότητα στα οικονομικά. Παντρεύτηκε δυο φορές αλλά μια από τις ερωμένες του ήταν η Ευδοκία Αγγελίνα, κόρη του Αλεξίου Γ΄.
Στις αρχές του 1204 ο Ισαάκιος Β΄ και ο Αλέξιος Δ΄ δεν είχαν την εμπιστοσύνη των κατοίκων της πόλης για να τους προστατεύσουν από την επιθετικότητα των Λατίνων Σταυροφόρων και των Βενετών συμμάχων τους. Οι Σταυροφόροι περίμεναν τα λεφτά που τους είχαν υποσχεθεί οι αυτοκράτορες, δεν τα έπαιρναν και έχασαν την υπομονή τους, έκαψαν το 1/6 της πόλης και το 1/3 των κατοίκων έμειναν άστεγοι. Οι κάτοικοι της Κωνσταντινούπολης αποφάσισαν να αντιδράσουν δυναμικά στους Σταυροφόρους και ο Αλέξιος Μούρτζουφλος έγινε ο ηγέτης του αντί-Λατινικού κινήματος. Η επίθεση στους Λατίνους έγινε στην τοποθεσία "Τρυπητός Λίθος", το βουνό κάποια στιγμή κατέρρευσε αλλά μια ομάδα από τοξότες τον προστάτευσε από τον θάνατο. 
Άνοδος στον θρόνο.
Ο Αλέξιος Μούρτζουφλος εκμεταλλεύτηκε το μίσος των κατοίκων της Κωνσταντινούπολης για τους Λατίνους,το οποίο ειλικρινώς μοιραζόταν, ώστε να πετύχει την προσωπική του άνοδο. Στα τέλη του Ιανουαρίου 1204 οι κάτοικοι της Κωνσταντινούπολης επαναστάτησαν, στην ταραχή που ακολούθησε ο ευγενής Νικόλαος Καναβός ανακηρύχτηκε αυτοκράτορας αλλά αρνήθηκε να δεχτεί το στέμμα. Οι δυο συναυτοκράτορες αποκλείστηκαν στο Παλάτι των Βλαχερνών και ζήτησαν από τον Μούρτζουφλο να αναλάβει να υποστηρίξει την πόλη από τους Σταυροφόρους. Ο Μούρτζουφλος όμως αποφάσισε να ανατρέψει τους αυτοκράτορες και να τους αντικαταστήσει, την νύχτα της 28ης Ιανουαρίου 1204 δωροδόκησε την Βαράγγειο Φρουρά και συνέλαβε τους αυτοκράτορες. Οι Βαράγγοι κατόπιν τον οδήγησαν στο θησαυροφυλάκιο, ο νεαρός Αλέξιος Δ΄ στραγγαλίστηκε από τους επαναστάτες, ο τυφλός και ψυχικά διαταραγμένος πατέρας του πέθανε από την λύπη του. Ο Καναβός διορίστηκε αξιωματούχος από τον νέο αυτοκράτορα αλλά αρνήθηκε κάθε επαφή μαζί του, απομονώθηκε και δολοφονήθηκε στα σκαλιά του Καθεδρικού ναού της Αγίας Σοφίας.
Αμυντικές προετοιμασίες.
Οι χρόνοι στους οποίους πέθαναν ο Καναβός και οι πρώην αυτοκράτορες είναι άγνωστοι, το πιθανότερο είναι ότι ανακηρύχτηκε αυτοκράτορας την ίδια μέρα που στράφηκε εναντίον τους. Ο Ματζούκης γράφει ότι ανακηρύχτηκε αμέσως αυτοκράτορας αλλά η στέψη του έγινε στις 5 Φεβρουαρίου. Με άδειο το θησαυροφυλάκιο αποφάσισε να φορολογήσει σκληρά την αριστοκρατία, η κίνηση αυτή τον έκανε αγαπητό στον λαό αλλά έχασε τους παραδοσιακούς του ισχυρούς συμμάχους. Ο Αλέξιος Ε΄ έκλεισε τις πύλες της πόλης στους Σταυροφόρους και ενίσχυσε τις οχυρώσεις, ο ίδιος με το σπαθί στο χέρι οδήγησε τις επιθέσεις που είχαν στόχο να διακόψουν τις προμήθειες στους Σταυροφόρους. Ο Ερρίκος της Φλάνδρας οδήγησε μια επίθεση στην Φιλέα (2 Φεβρουαρίου 1204) για να βρει προμήθειες. Οι Βυζαντινοί ηττήθηκαν, τα αυτοκρατορικά διακριτικά και μια εικόνα της Παναγίας της Νικοποιού πέρασαν στα χέρια των Λατίνων. Ο Αλέξιος Ε΄ δραπέτευσε ζωντανός αλλά μια προσπάθεια του να καταστρέψει τα εχθρικά πλοία με την αποστολή φλεγόμενων πλοίων απέτυχε.
Η πολιορκία των Σταυροφόρων.
Η απώλεια της συγκεκριμένης εικόνας που εκπροσωπούσε την προστασία της πόλης από τους ξένους εχθρούς με την βοήθεια της Παναγίας ήταν τεράστιο ηθικό πλήγμα για τους Βυζαντινούς, ύστερα από αυτό άρχισαν να πιστεύουν σοβαρά ότι η πτώση της πόλης στους Λατίνους ήταν θέλημα θεού.
Ο Αλέξιος Ε΄ συνάντησε τον Δόγη της Βενετίας Ενρίκο Ντάντολο για να προχωρήσει σε διαπραγματεύσεις (8 Φεβρουαρίου 1204) αλλά οι όροι που του ζήτησε ο υπερήλικας δόγης ήταν τόσο σκληροί που τους αρνήθηκε κατηγορηματικά. Ο Χωνιάτης αναφέρει ότι ο Αλέξιος Ε΄ σύρθηκε με την βία σε διαπραγματεύσεις ύστερα από αιφνίδια επίθεση των Σταυροφόρων και ο νεαρός Αλέξιος Δ΄ θανατώθηκε την ίδια μέρα· η επιμονή των Σταυροφόρων να τον κάνουν αυτοκράτορα ίσως να ήταν η αιτία της θανάτωσης του. Ο Αλέξιος Μούρτζουφλος εξοργίστηκε όταν έμαθε τα νέα για την θανάτωση του Αλέξιου Δ΄ και έδιωξε όλους τους Λατίνους από την Κωνσταντινούπολη. Οι Φράγκοι με την σειρά τους άρχισαν τα σχέδια για την διανομή της Βυζαντινής αυτοκρατορίας και έβαλαν μπροστά τα σχέδια τους για την τελική έφοδο και την κατάκτηση της πόλης τον επόμενο μήνα.
Η πτώση της Κωνσταντινούπολης.
Οι υπερασπιστές της Κωνσταντινούπολης απέκρουσαν με επιτυχία την έφοδο των Σταυροφόρων στις 9 Απριλίου αλλά η δεύτερη επίθεση σε τρεις μέρες στάθηκε αρκετά ισχυρή και οδυνηρή. Οι Σταυροφόροι σπάζοντας τα τείχη στην πύλη της Πετριάς μπήκαν στην πόλη και λεηλάτησαν το Παλάτι των Βλαχερνών, ο Αλέξιος Ε΄ δεν κατάφερε να ξεσηκώσει τον λαό. Ο αυτοκράτορας μπήκε σε ένα πλοίο με την σύζυγο του Ευδοκία Αγγελίνα και την πεθερά του Ευφροσύνη Δούκαινα Καματηρά, δραπέτευσε σε άγνωστη κατεύθυνση για την Θράκη (12 Απριλίου 1204). Ο Κωνσταντίνος Λάσκαρης ανακηρύχτηκε στον ναό της Αγίας Σοφίας νέος Αυτοκράτορας της Κωνσταντινούπολης αλλά δεν μπόρεσε να πείσει τους Βαράγγους να μείνουν να πολεμήσουν, δραπέτευσε και αυτός αφήνοντας την Κωνσταντινούπολη στα χέρια των Σταυροφόρων.
Τύφλωση και δολοφονία.
Ο Αλέξιος Ε΄ και οι οπαδοί του έφτασαν στην Μοσυνούπολη που έμενε ο πεθερός του, ο έκπτωτος αυτοκράτορας Αλέξιος Γ΄, η υποδοχή του πεθερού του ήταν στην αρχή καλή αφού τον βόλεψε το χώρο των λουτρών, τον προέτρεψε να λουστεί με την κόρη του. Μόλις ο Αλέξιος Ε΄ βρέθηκε μέσα στο λουτρό, όρμησαν οι υπηρέτες του Αλεξίου Γ΄ και τον τύφλωσαν, ο πεθερός του ήθελε με αυτόν τον τρόπο να τον αποκλείσει από την διεκδίκηση του αυτοκρατορικού θρόνου. Η Ευδοκία όρθια, δίπλα στην πόρτα των λουτρών, έβριζε τον πατέρα της κι αυτός την προπηλάκιζε για τον αδιάντροπο και λάγνο έρωτά της. Όντας πλέον τυφλός ο Αλέξιος Ε΄ περιπλανιόταν στην περιοχή της Μοσυνούπολης χωρίς προστασία και μόνος, οι Λατίνοι τον αναγνώρισαν και τον συνέλαβαν τον Νοέμβριο του 1204.
Οι Λατίνοι τον έσυραν μαζί τους στην Κωνσταντινούπολη και τον βασάνισαν. Εκεί ο αιχμάλωτος Αλέξιος έδειξε τεράστια γενναιότητα στη δίκη που είχαν στήσει οι Λατίνοι, αυτοί ωστόσο τον καταδίκασαν σε θάνατο για το φόνο του Αλέξιου του Δ΄ και άνανδρα τον γκρέμισαν από τον Φόρο του Θεοδοσίου. Το νέο Λατινικό καθεστώς ισχυρίστηκε ότι εκτέλεσε όπως έπρεπε να κάνει τον δολοφόνο του "τελευταίου νόμιμου αυτοκράτορα", θα κυβερνήσουν την πόλη 57 χρόνια μέχρι την ανακατάληψη της πόλης από την Δυναστεία των Παλαιολόγων και τον Μιχαήλ Η΄ (1261).
Οικογένεια.
Νυμφεύτηκε την Ευδοκία Αγγελίνα, κόρη του Αλεξίου Γ΄ Αυτοκράτορα των Ρωμαίων. Δεν απέκτησαν απογόνους.
Γενεαλογία.
Γενεαλογία Ρωμαίων Αυτοκρατόρων 717 - 1453

</doc>
<doc id="45812" url="https://el.wikipedia.org/wiki?curid=45812" title="Βονιφάτιος ο Μομφερρατικός">
Βονιφάτιος ο Μομφερρατικός

Ο Βονιφάτιος ο Μομφερρατικός ("Bonifacio I del Monferrato", 1150 - 4 Σεπτεμβρίου 1207) ήταν Μαρκήσιος του Μομφερράτου (1192-1207), Βασιλιάς της Θεσσαλονίκης (1204-1207). Ο Βονιφάτιος ήταν τρίτος γιος του Γουλιέλμου Ε΄ του Μομφερράτου και της Ιουδήθ του Μπάμπενμπερκ, νεότερος αδελφός του Γουλιέλμου του Μομφερράτου και του Κορράδου του Μομφερράτου. Γεννήθηκε μετά την επιστροφή του πατέρα του από την Β΄ Σταυροφορία.
Ιπποτικά κατορθώματα.
Τα νεανικά του κατορθώματα υμνήθηκαν από τον τροβαδούρο Ρεμπώ ντε Βακουέιρα στο ποίημα ""Χαίρε Μαρκήσιε, Κύριε του Μομφερράτου". Έσωσε την Ιακωβίνα ντι Βεντιμίλια από τον θείο της Όθωνα, που ήθελε να της στερήσει την κληρονομιά της και την έστειλε στη Σαρδηνία κανονίζοντας τον γάμο της.
Όταν ο Αλβέρτος Μαλασπίνα, σύζυγος μίας από τις αδελφές του, απήγαγε την Γενοβέζα Σαλντίνα ντε Μαρ ο Βονφάτιος την έσωσε και την παρέδωσε στον αγαπημένο της Πονσέ ντ'Αγκιλάρ. Υποστήριζε τον εξάδελφό του Φρειδερίκο Α΄ Χοενστάουφεν στους πολέμους του κατά της Λομβαρδικής Ένωσης.
Ο μεγάλος αδελφός του Γουλιέλμος πέθανε (1177) αμέσως μετά το γάμο του με την Σιβύλλα της Ιερουσαλήμ. Ο Αυτοκράτορας Μανουήλ Α΄ Κομνηνός πρόσφερε την κόρη του Μαρία Κομνηνή σε έναν από τους αδελφούς του· ο μόνος ελεύθερος ήταν ο μικρότερος Ρενιέ του Μομφερράτου, που τελικά δολοφονήθηκε στην εξέγερση του Ανδρόνικου Α΄ Κομνηνού.
Ο ανιψιός του Βαλδουίνος Ε΄ της Ιερουσαλήμ στέφθηκε συμβασιλέας των Ιεροσολύμων (1183). Ο πατέρας του πήγε ως κηδεμόνας αφήνοντας το Μομφερράτο στους γιους του Κορράδο και Βονιφάτιο. Ο Κορράδος αναχώρησε για την Ανατολή (1187) και ο Αυτοκράτορας Ισαάκιος Β΄ Άγγελος προσέφερε την αδελφή του Θεοδώρα Αγγελίνα σύζυγο στον Βονιφάτιο, ο Βονιφάτιος είχε παντρευτεί δεύτερη φορά και ο Κορράδος ήταν πρόσφατα χήρος.
Μαρκήσιος του Μομφερράτου.
Διορίστηκε κηδεμόνας του ανήλικου Θωμά Α΄ της Σαβοΐας γιου του εξαδέλφου του Ουμβέρτου Γ΄ της Σαβοΐας (1189 - 1191). Ο Ερρίκος ΣΤ΄ της Αγίας Ρωμαϊκής Αυτοκρατορίας τον έχρισε κόμη της Ίνκιζα, και ξέσπασε δεκαπενταετής πόλεμος με τις γειτονικές πόλεις Άστι και Αλεσάντρια. Ο Βονιφάτιος συμμάχησε με την Κρεμόνα και οι δύο πόλεις με το Μιλάνο, ο Βονιφάτιος νίκησε στο Μοντίλιο τον Ιούνιο του ίδιου έτους. Στο Κουάρτο έσωσε τον κουνιάδο του Αλμπέρτο του Μαλασπίνα όταν έπεσε από το άλογο του. Διαδέχθηκε στην Μαρκιωνία του Μομφερράτου τον πατέρα του (1191).
Τον Ιούνιο του 1194 διορίστηκε από τον Ερρίκο ΣΤ΄ στρατιωτικός αρχηγός στην Σικελία, προστάτευσε τον αυτοκράτορα με την ασπίδα του και υμνήθηκε σημαντικά από τους τροβαδούρους μετά από την επιτυχή λήξη της εκστρατείας και όλη την δεκαετία του 1190. 
Δ΄ Σταυροφορία.
Όταν ο εκλεγμένος αρχηγός της Δ΄ Σταυροφορίας Θεοβάλδος Γ΄ της Καμπανίας πέθανε πολύ πρόωρα (1201) ο Βονιφάτιος εξελέγη νέος αρχηγός σαν ικανός και έμπειρος, ήταν η καλύτερη ευκαιρία να αποκαταστήσει το κύρος του μετά τις αποτυχίες του στην Ιταλία. Η οικογένειά του είχε αναδείξει δύο βασιλείς στα Ιεροσόλυμα, τον αδελφό του Κορράδο και τον ανιψιό του Βαλδουίνο.
Ο ξάδελφος του Βονιφάτιου Φίλιππος της Σουαβίας παντρεύτηκε την Ειρήνη Αγγελίνα κόρη του Ισαάκιου Β΄ Άγγελου. Τα Χριστούγεννα του 1201 συναντήθηκε με τον Αλέξιο Άγγελο γιο του Ισαάκιου Β΄ που είχε εκθρονίσει ο αδελφός του Αλέξιος Γ´ Άγγελος, συζήτησαν την πιθανότητα χρήσης του Σταυροφορικού στρατού για να ανατρέψει ο Αλέξιος τον θείο του.
Ο Βονιφάτιος ζήτησε την άδεια του πάπα Ιννοκέντιου Γ΄ αλλά του απάντησε να μην ασχοληθεί καθόλου με τις εσωτερικές υποθέσεις των Βυζαντινών.
Ο Σταυροφορικός στρατός είχε χρέη στον υπέργηρο δόγη της Βενετίας Ερρίκο Δάνδολο που είχε εξοπλίσει τον στόλο τους. Ο δόγης τους ζήτησε πριν πλεύσουν στο Κάιρο να χτυπήσουν τις χριστιανικές πόλεις Τεργέστη, Μόλι και Ζαντάρ που είχαν εξοργίσει τον πάπα, ο πάπας ενθουσιασμένος έδωσε στον γηραιό δόγη την αρχηγία της Σταυροφορίας.
Ο Αλέξιος Δ΄ Άγγελος εξήγησε στον δόγη τα αιτήματά του να ανατρέψει τον σφετεριστή θείο του με αντάλλαγμα πλούσια δώρα και στρατό και του ζήτησε να πείσει τον πάπα. Ο Ερρίκος Δάνδολος προσπάθησε να αλλάξει γνώμη στον πάπα λέγοντας ότι ο νέος αυτοκράτορας θα στρέψει την Βυζαντινή θρησκεία στον Καθολικισμό επιτυγχάνοντας την ένωση των δύο εκκλησιών (1203), ο πάπας ενθουσιασμένος συμφώνησε.
Βασιλιάς της Θεσσαλονίκης.
Οι Σταυροφόροι είχαν βεβαιώσει τον Βονιφάτιο ότι θα είναι ο πρώτος Λατίνος Αυτοκράτορας της Κωνσταντινούπολης αλλά οι Βενετοί και ο δόγης έβαλαν βέτο και πρώτος αυτοκράτορας εξελέγη ο Βαλδουίνος Α΄. Ο Βονιφάτιος εξοργίστηκε και για να τον εξευμενίσουν του έδωσαν το Βασίλειο της Θεσσαλονίκης και περιοχές της Κρήτης. Η πρόφαση ήταν ότι ο μικρότερος αδελφός του Βονιφάτιου Ρενιέ είχε αποκτήσει χάρη στο γάμο του με τη Μαρία Κομνηνή (1180) τον τίτλο του "καίσαρα" και την περιοχή της Θεσσαλονίκης, τα δικαιώματα του κληρονόμησε ο Βονιφάτιος. 
Οι Θεσσαλονικείς μετά την κατάληψη της Κωνσταντινούπολης παραδόθηκαν χωρίς αντίσταση, ζήτησαν μονάχα διατήρηση των προνομίων τους και ο Βονιφάτιος δέχτηκε. Το βασίλειο της Θεσσαλονίκης με ιδρυτή τον Βονιφάτιο διατηρήθηκε 20 χρόνια, οι κάτοικοι αρχικά τον υποδέχτηκαν ευνοϊκά αλλά όταν σφετερίστηκε τις κατοικίες των αρχόντων για να τις μοιράσει στους ιππότες του ο πληθυσμός στράφηκε εναντίον του.
Τον Αυγούστο του 1204, στην Αδριανούπολη της Θράκης, ο Βονιφάτιος υπέγραψε την εκχώρηση της Κρήτης στον δόγη της Βενετίας Ερρίκο Δάνδολο έναντι 1000 αργυρών μάρκων, ή 5000 χρυσών δουκάτων.
Κατάληψη της νότιας Ελλάδας.
Με την "Διανομή των εδαφών της Βυζαντινής Αυτοκρατορίας" (1204) το βασίλειο της Θεσσαλονίκης περιελάμβανε όλη την ηπειρωτική Ελλάδα και την περιοχή των Αθηνών, στα τέλη του 1204 ο Βονιφάτιος πορεύθηκε νότια για να ολοκληρώσει την κατάκτηση. Συνοδευόταν από τη σύζυγό του Μαργαρίτα και τον Μανουήλ γιο του πρώην αυτοκράτορα Ισαάκιου Β΄ ντυμένο με αυτοκρατορική πορφύρα για να προσεγγίσει τους υπηκόους του. Ο άρχοντας Λέων Σγουρός επιχείρησε να αντισταθεί στη Θεσσαλία αλλά απέτυχε. Ο Βονιφάτιος κατέλαβε τη Στερεά Ελλάδα, συνέλαβε αιχμάλωτο τον πρώην αυτοκράτορα Αλέξιο Γ΄ Άγγελο και μοίρασε τα εδάφη του σε υποτελείς του. Η πορεία του ήταν θριαμβευτική, η Θήβα έπεσε, η Αθήνα και η Ακρόπολη Αθηνών έπεσαν χωρίς αντίσταση. Η πόλη είχε παραμεληθεί τελείως από τους Βυζαντινούς και είχε μείνει χωρίς διοίκηση. Η «θρυλούμενη και χρυσή πόλη των Αθηνών», η «πάλαι μεν μήτηρ σοφίας παντοδαπής και πάσης καθηγεμών αρετής», στις παραμονές της Δ΄ Σταυροφορίας καταπιεσμένη από τους φόρους και την απληστία των αρχόντων και λησμονημένη είχε χάσει σύμφωνα με τον Μιχαήλ Χωνιάτη την παλαιά της δόξα και είχε μεταβληθεί σε μικρό και «αοίκητο» χωριό. Εξουθενωμένη και από τους πολέμους κατά του Λέοντα Σγουρού παραδόθηκε στους Φράγκους χωρίς αντίσταση.
Θάνατος σε μάχη με τους Βούλγαρους.
Με την επιστροφή του στη Θεσσαλονίκη ο Βονιφάτιος βρέθηκε στο επίκεντρο σφοδρού πολέμου ανάμεσα στους Λατίνους της Κωνσταντινούπολης και τους Βούλγαρους, οι Σταυροφόροι συνετρίβησαν στην "μάχη της Αδριανούπολης" (1205) και ο Βαλδουΐνος Α΄ συνελήφθη αιχμάλωτος. Ο νικητής τσάρος Καλογιάν της Βουλγαρίας κατέλαβε εύκολα κατόπιν την Φιλιππούπολη και τις Σέρρες. Ο Βουλγαρικός στρατός συνέτριψε ξανά τους Φράγκους στην "μάχη του Ρυσίου" (1206) και κατέλαβε ή λεηλάτησε πόλεις της Θράκης όπως η Ραιδεστός. Ο Καλογιάννης συμμάχησε με τον Θεόδωρο Α΄ Λάσκαρη εναντίον των Λατίνων (1207), σε επιδρομή των Βουλγάρων στην Θεσσαλονίκη ο Βονιφάτιος έπεσε στην "μάχη της Μοσυνούπολης" και η κεφαλή του στάλθηκε στον τσάρο.
Οικογένεια.
Με την πρώτη σύζυγο του Έλενα ντελ Μπόσκο παιδιά του ήταν:
Ο Βονιφάτιος έκανε δεύτερο γάμο με την Μαργαρίτα των Άρπαντ (1204), κόρη του Μπέλα Γ΄ της Ουγγαρίας (χήρα του Ισαάκιου Β΄ Άγγελου) και απέκτησε τέκνα:

</doc>
<doc id="45813" url="https://el.wikipedia.org/wiki?curid=45813" title="FORUM">
FORUM



</doc>
<doc id="45822" url="https://el.wikipedia.org/wiki?curid=45822" title="Βονιφάτιος ο Μονφερατικός">
Βονιφάτιος ο Μονφερατικός



</doc>
<doc id="45826" url="https://el.wikipedia.org/wiki?curid=45826" title="Max payne">
Max payne



</doc>
<doc id="45828" url="https://el.wikipedia.org/wiki?curid=45828" title="Περσέας της Μακεδονίας">
Περσέας της Μακεδονίας

Ο Περσέας (212 – 162 π.Χ.) ήταν ο τελευταίος βασιλιάς της Μακεδονίας, μέλος της Δυναστείας των Αντιγονιδών. Πατέρας του ήταν ο Φίλιππος Ε' και μητέρα του η Πολυκράτεια από το Άργος. Βασίλευσε κατά την περίοδο 179 – 168 π.Χ. και η ζωή του σημαδεύτηκε από τους αγώνες αντίστασης κατά της ρωμαϊκής εισβολής στον ελλαδικό χώρο. Μετά την ήττα του στη Μάχη της Πύδνας, τερματίστηκε η μακεδονική κυριαρχία στην νότια Ελλάδα και άρχισε η ρωμαϊκή διείσδυση.
Ενδοοικογενειακές έριδες.
Μετά την ήττα του στη Μάχη των Κυνός Κεφαλών, ο πατέρας του Περσέως, Φίλιππος, ανάμεσα στους ταπεινωτικούς όρους της συνθηκολόγησης δέχτηκε να στείλει το γιο του Δημήτριο ως όμηρο στη Ρώμη. Εκείνος απέκτησε καλές διασυνδέσεις επί ρωμαϊκού εδάφους, με αποτέλεσμα να τον χρησιμοποιήσει ο πατέρας του στο μέλλον ως διπλωμάτη σε αποστολή στη Ρώμη. Εκεί ανανέωσε τις γνωριμίες του και απέκτησε συμμάχους ανάμεσα σε σημαντικά πρόσωπα. Πιστεύεται πως οι Ρωμαίοι τελικά τον χρησιμοποίησαν είτε για να ανατρέψουν το Φίλιππο προς όφελος του γιου του, είτε για να προκαλέσουν ενδοοικογενειακές διαμάχες στη μακεδονική αυλή. Όποιο κι αν ήταν το κίνητρο, ήταν αποτελεσματικό: ο Περσέας, πρεσβύτερος γιος και διάδοχος του Φιλίππου, ανησυχώντας για την ολοένα και αυξανόμενη δύναμη του ετεροθαλούς αδερφού του, προσκόμισε στον πατέρα του έγγραφα που αποδείκνυαν πως σχεδίαζε πραξικόπημα κατά του βασιλιά. Είναι άγνωστο αν πρόκειται για αυθεντικά ή πλαστά έγγραφα, η πράξη αυτή όμως οδήγησε στην εκτέλεση του Δημητρίου το 181 π.Χ., τη μόνη ενδοοικογενειακή δολοφονία που γνωρίζουμε για τη δυναστεία των Αντιγονιδών.
Άνοδος στο θρόνο.
Ένα χρόνο μετά, το 179 π.Χ., ο Φίλιππος πεθαίνει καταστεναχωρημένος στην Αμφίπολη. Στο θρόνο ανεβαίνει ο Περσέας, ο οποίος, δεν ήταν δημοφιλής ανάμεσα στους Ρωμαίους. Μια από τις πρώτες πράξεις του ήταν να ανανεώσει μαζί τους τη συμμαχία που είχε επικυρώσει ο πατέρας του, ωστόσο μια σειρά πράξεών του, τους προκάλεσε ανησυχία.
Η επέμβασή του στις υποθέσεις των γειτονικών κρατών, μια επίσκεψή του στους Δελφούς με οπλισμένη συνοδεία, η αποφυγή συνάντησης με Ρωμαίους απεσταλμένους στη Μακεδονία, όλα έδιναν αφορμή στους Ρωμαίους να τον υποπτεύονται. Αρχικά ο Περσέας φρόντισε να λάβει μέτρα ενίσχυσης της οικονομίας ευνοϊκά προς τον λαό, πράγμα που αύξησε τη δημοτικότητά του. Κατόπιν βελτίωσε τις σχέσεις του κράτους του με τις πόλεις της Θεσσαλίας και τις Συμπολιτείες που είχαν ταραχτεί κατά τη διάρκεια της θητείας του πατέρα του. Φρόντισε τέλος, να εξομαλύνει τις σχέσεις του βασιλείου του με τους Σελευκίδες, νυμφευόμενος τη Λαοδίκη, κόρη του Σέλευκου Δ' Φιλοπάτορος. Μαζί απέκτησαν τον Αλέξανδρο, τον Φίλιππο και μία κόρη.
Πολιτική.
Ως βασιλιάς ο Περσεύς φρόντισε για την εξομάλυνση των σχέσεων του με τη Ρώμη, κυρίως όμως για την αποκατάσταση της εσωτερικής ηρεμίας και την ενίσχυση της επιρροής του στη νότια Ελλάδα. Η παραγραφή των χρεών, η αποφυλάκιση πολιτικών κρατουμένων και χρεωφειλωτών, ο επαναπατρισμός των εξορίστων και των φυγάδων και τέλος η επιστροφή των περιουσίων ήταν μέτρα που τόν έκαναν αγαπητό στο λαό του, αποδυναμώνοντας παράλληλα τη φιλορωμαϊκή παράταξη της Μακεδονίας. Στα πλαίσια αυτών των σχεδίων του το φθινόπωρο του 174 π.Χ. συνήψε συμμαχία με τους Βοιωτούς.
Σύγκρουση με τη Ρώμη.
Απώτερος στόχος του Περσέως ήταν η προετοιμασία του κράτους του για ενδεχόμενο νέο πόλεμο με τους Ρωμαίους. Οι κινήσεις του συνοδεύτηκαν από γενικότερο αναβρασμό των ελληνικών πόλεων - κρατών, ενάντια στη ρωμαϊκή κυριαρχία, πράγμα που έκανε τους Ρωμαίους να λάβουν την απόφαση, το 172 π.Χ., ολοκληρωτικής κατάκτησης του μακεδονικού κράτους. Καθοριστικό ρόλο σε αυτή την πράξη έπαιξε και ο Ευμένης Β' της Περγάμου που πήγε και κατήγγειλε τις ενέργειες του Περσέως στη Ρώμη.
Σύντομα Ρώμη και Μακεδονία ενεπλάκησαν στον Τρίτο Μακεδονικό Πόλεμο (171 – 168 π.Χ.). Οι πρώτες μάχες την επόμενη άνοιξη επικεντρώθηκαν γύρω από τη Θεσσαλία, αλλά καμία νίκη δεν υπήρξε τόσο καθοριστική ώστε να επικρατήσει είτε ο ένας στρατός, είτε ο άλλος. Ακολούθησαν άγριες λεηλασίες των Ρωμαίων στη Στερεά Ελλάδα και η κατάκτηση της Βοιωτίας από αυτούς. Μόλις το καλοκαίρι του 169 π.Χ. κατάφεραν να αναγκάσουν τον Περσέα να αποσυρθεί βόρεια.
Η Μάχη της Πύδνας και οι συνέπειές της.
Ο Μακεδόνας βασιλιάς κατόπιν ήρθε σε συμφωνία με τον ηγεμόνα των Ιλλυριών, τον Γένθιο, ο οποίος όμως γνώρισε την ήττα και αιχμαλωτίστηκε. Τότε κατέφθασε με μεγάλες ενισχύσεις ο νέος Ύπατος, ο Λεύκιος Αιμίλιος Παύλος. Στις 22 Ιουνίου 168 π.Χ., έλαβε χώρα η Μάχη της Πύδνας, που έκρινε όχι μόνο τις τύχες της Ελληνικής χερσονήσου αλλά και ολόκληρης της Εγγύς Ανατολής.
Καθώς η μακεδονική φάλαγγα δεν διέθετε την κατάλληλη έφιππη πλαγιοφυλακή, έχασε τελικά τη συνοχή της και υπέστη συντριπτική ήττα από τη ρωμαϊκή λεγεώνα. Τα αποτελέσματα ήταν ολέθρια για το μακεδονικό βασίλειο που έπαψε να υπάρχει με τη μορφή που ως τότε ήταν γνωστό. Διαιρέθηκε σε τέσσερις ανεξάρτητες "μερίδες" φόρου υποτελείς στη Ρώμη, που υπέφεραν από αυστηρή απομόνωση από την υπόλοιπη Ελλάδα. Την τύχη της Μακεδονίας ακολούθησε και η Ήπειρος, από όπου οδηγήθηκαν στη σκλαβιά χιλιάδες άνθρωποι, παρόλο που δεν είχαν βοηθήσει τον Περσέα στις μάχες του. Ο Ανδρίσκος ο Μακεδών, κατόρθωσε για ένα σύντομο χρονικό διάστημα να σπάσει τη ρωμαϊκή κυριαρχία, μα η επανάστασή του έλαβε τέλος το 148 π.Χ. Τελικά το 146 π.Χ., μετά την ολοκληρωτική κατάκτηση της Ελλάδας από τους Ρωμαίους, οι τέσσερις δημοκρατίες ενώθηκαν και μαζί με τη Θεσσαλία και την Ήπειρο, μετετράπησαν στην Ρωμαϊκή επαρχία της Μακεδονίας.
Θάνατος στην Ιταλία.
Μετά την ήττα στην Πύδνα, ο περήφανος μακεδονικός στρατός εκφυλίστηκε σε μικρές συνοριακές φρουρές, ενώ οι Μακεδόνες ευγενείς εξαναγκάστηκαν σε μεταφορά στη Ρώμη, μαζί με τους άρρενες απογόνους τους. Ανάμεσά τους ήταν και ο Περσέας, που παραδόθηκε, έπειτα από σύντομη διαμονή στη Σαμοθράκη, με την οικογένειά του στον Αιμίλιο Παύλο. Ο τελευταίος τέλεσε θρίαμβο στη Ρώμη, διαπομπεύοντας τον ηττημένο βασιλιά. Πέθανε λίγα χρόνια αργότερα, το 162 π.Χ., στα ιταλικά εδάφη, στην αγροτική Άλβα Φουκέντια, χωρίς να του δοθεί δυνατότητα επιστροφής. Εκεί άφησαν και την τελευταία τους πνοή τα παιδιά του, εκτός από τον Αλέξανδρο.
Τον Ιούνιο του 2005, ο τάφος του Περσέως ανακαλύφθηκε κατά μήκος της Via Valeria κοντά στο Magliano de' Marsi (L'Aquila), από ερευνητές του ιταλικού Υπουργείου Πολιτισμού και αρχαιολόγους.
Οικογένεια.
Νυμφεύτηκε τη Λαοδίκη Ε΄ των Σελευκιδών, κόρη του Σελεύκου Δ΄ της Συρίας και είχε τέκνο:

</doc>
<doc id="45829" url="https://el.wikipedia.org/wiki?curid=45829" title="Κωνσταντίνος Ε΄">
Κωνσταντίνος Ε΄

Ο Κωνσταντίνος Ε΄ (Ιούλιος 718 - 14 Σεπτεμβρίου 775) ήταν Βυζαντινός αυτοκράτορας. Βασίλευσε μεταξύ 741 και 775.
Βιογραφία.
Ήταν γιος του Λέοντος Γ΄. Επονομάστηκε υβριστικά από τους αντιπάλους του εικονόφιλους Κοπρώνυμος, με την εξήγηση ότι κατά το βάπτισμά του ρύπανε την κολυμβήθρα. Γεννήθηκε το 718 και ανακηρύχθηκε συμβασιλιάς το Πάσχα του 720. Μετά τον θάνατο του πατέρα του, τον Ιούνιο του 741, ανήλθε αμέσως στον θρόνο και συνέχισε την πολιτική του πατέρα του σε όλους τους τομείς. Από την αρχή της βασιλείας του αντιμετώπισε τη στάση του Αρταβάσδου, συζύγου της αδελφής του, ο οποίος διεκδίκησε τον θρόνο με την υποστήριξη πολιτικών αξιωματούχων και των εικονοφίλων. Ο Κωνσταντίνος κατά τη διάρκεια εκστρατείας εναντίον των Αράβων δέχθηκε αιφνιδιαστική επίθεση των στασιαστών και πέτυχε με δυσκολία να διαφύγει στο Αμόριο, ενώ ο Αρτάβασδος εισήλθε στην Κωνσταντινούπολη με την υποστήριξη της ιεραρχίας των πολιτικών αξιωματούχων και στέφθηκε αυτοκράτορας από τον Πατριάρχη Αναστάσιο. Ο Κωνσταντίνος όμως αναδιοργάνωσε τον στρατό του με την υποστήριξη των «θεμάτων» των Ανατολικών και των Θρακησίων, κατανίκησε τον Αρτάβασδο κοντά στις Σάρδεις (743) και επέστρεψε θριαμβευτής στην Κωνσταντινούπολη, στην οποία εισήλθε χωρίς ιδιαίτερη δυσκολία και τιμώρησε σκληρά τους στασιαστές. Ο Αρτάθασδος και οι γιοι του Νικηφόρος και Νικήτας διαπομπεύθηκαν και τυφλώθηκαν, οι δε συνεργοί του θανατώθηκαν ή ακρωτηριάστηκαν ή εξορίστηκαν. Ο Κωνσταντίνος ήταν πλέον παντοδύναμος. 
Οι πόλεμοι εναντίον των Αράβων και των Βουλγάρων απασχολούσαν τον Κωνσταντίνο στο μεγαλύτερο διάστημα της βασιλείας του. Η αποδυνάμωση των Αράβων από τις εσωτερικές δυναστικές έριδες των Ομεϋαδών και των Αμπασιδών, που κατέληξαν στην επικράτηση της δυναστείας των Αμπασιδών, διευκόλυναν το έργο του Βυζαντινού αυτοκράτορα. Οι νίκες του Κωνσταντίνου εναντίον των Αράβων στη βόρεια Συρία, που κορυφώθηκαν με την ανάκτηση της γενέτειρας της οικογένειας, Γερμανίκειας (746), και του βυζαντινού στόλου του «θέματος» των Κιβυρραιωτών εναντίον του αραβικού στόλου (747) αποτελούσαν απόδειξη της παντοδυναμίας των Βυζαντινών στην ξηρά και στη θάλασσα. Οι εκστρατείες συνεχίστηκαν μέχρι την Αρμενία και τη Μεσοποταμία (751) και σφραγίστηκαν με την ανάκτηση της Θεοδοσιούπολης, της Μελιτινής και άλλων στρατηγικών πόλεων. 
Η εκμηδένιση της αραβικής απειλής στην Ανατολή συμπληρώθηκε με τις επιτυχίες εναντίον των Βουλγάρων, οι οποίες εξουδετέρωσαν κάθε κίνδυνο στη Βαλκανική Χερσόνησο. Ερέθισμα για τους Βουλγαρικούς πολέμους υπήρξε η επιδρομή των Βουλγάρων στα βυζαντινά εδάφη (756). Ο Κωνσταντίνος απώθησε τους Βουλγάρους και οργάνωσε συστηματικά τον αγώνα εναντίον τους. Η νίκη του στο φρούριο των Μαρκελλών (759) ολοκληρώθηκε με τη συντριβή των Βουλγάρων στην Αγχίαλο (763), η οποία επιτεύχθηκε με συνδυασμένη αξιοποίηση του στρατού και του στόλου και εορτάστηκε με θρίαμβο στην Κωνσταντινούπολη. Οι μετά τη συντριπτική ήττα εσωτερικές έριδες στη Βουλγαρία εξουδετέρωσαν κάθε προοπτική απειλής, ο δε χάνος των Βουλγάρων Τελέριγος υποχρεώθηκε να συνάψει ειρήνη με επαχθείς γι' αυτόν όρους (772-773). 
Στη Δύση όμως ο Κωνσταντίνος συνέχισε την εσφαλμένη πολιτική του πατέρα του και αδιαφόρησε για τις σημαντικές πολιτικές εξελίξεις στην Ιταλία με την επέκταση των Λογγοβάρδων, οι οποίοι προσάρτησαν στις κτήσεις τους και το βυζαντινό εξαρχάτο της Ραβέννας (751). Έτσι, έθεσαν τέρμα στη βυζαντινή επιρροή στην κεντρική Ιταλία και εξανάγκασαν τον παπικό θρόνο να αναζητήσει την προστασία των Φράγκων, αφού οι αυτοκράτορες της δυναστείας των Ισαύρων δεν μπορούσαν να εκτιμήσουν τη σημασία των εξελίξεων αυτών για τις προοπτικές της αυτοκρατορίας. Εγκλωβισμένοι στη μονοσήμαντη εικονομαχική πολιτική τους, έχαναν από το οπτικό τους πεδίο τις πολυσήμαντες παρενέργειες της πολιτικής αυτής.
Βεβαίως, ο Κωνσταντίνος ήταν συνειδητός εικονομάχος, γιατί η προσωπικότητα του είχε διαμορφωθεί σε αυστηρά εικονομαχικό περιβάλλον και η εικονομαχία αποτελούσε γι' αυτόν προσωπική θρησκευτική πεποίθηση με βαθύτατο θεολογικό περιεχόμενο. Ο ίδιος συνέδεε την εικονομαχία με το χριστολογικό δόγμα και δεν δίστασε να κυκλοφορήσει με το όνομα του εικονομαχικές θεολογικές πραγματείες (Πεύσεις), οι οποίες επιδοκιμάστηκαν από την εικονομαχική Σύνοδο της Ιέρειας (754) και αποδοκιμάστηκαν από τους εικονοφίλους. Η σύγκληση της εικονομαχικής Συνόδου, της Ιέρειας (754) αποτελεί οπωσδήποτε υποχώρηση από τις θεοκρατικές αντιλήψεις για τη βασιλική εξουσία του πατέρα του, ο οποίος απέρριπτε την ανάγκη σύγκλησης συνόδου, με τη διακήρυξη «"βασιλεύς ειμί και ιερεύς"», αλλά είναι βέβαιο ότι η κινητοποίηση του συνοδικού θεσμού κατανοήθηκε ως μέσο για την επιβολή των θέσεων του στην Εκκλησία. Με βάση τις εικονομαχικές αποφάσεις της συνόδου αυτής θεμελιώθηκαν τα σκληρά μέτρα εναντίον των εικονοφίλων και ιδιαίτερα εναντίον του μοναχισμού, τα οποία συνοδεύθηκαν με διωγμούς, ακρωτηριασμούς, εξορίες των εικονοφίλων μοναχών και κλείσιμο πολλών μονών. Η Σύνοδος αυτή αναθεμάτισε τον Γερμανό Α΄ και τον Ιωάννη Δαμασκηνό, ενώ διόρισε ως νέο Πατριάρχη τον επίσκοπο Κωνσταντίνο.
Ο Κωνσταντίνος πέθανε κατά τη διάρκεια εκστρατείας εναντίον των Βουλγάρων (775) και άφησε στον διάδοχο του Λέοντα Δ΄ (775-780) μια πανίσχυρη αυτοκρατορία, η οποία όμως αδυνατούσε να αντιμετωπίσει την εσωτερική διάσπαση από την εικονομαχική έριδα.
Πηγές και αποτίμηση.
Ό,τι γνωρίζουμε για τους εικονομάχους αυτοκράτορες προέρχεται από εικονόφιλους ιστορικούς. Τα έργα των εικονομάχων "«εξηφανίσθησαν…υπό της θρησκομανίας της βραδύτερον θριαμβευσάσης αντιπάλου μερίδος»". Η κρίση μας για τον Κωνσταντίνο Ε΄, καθώς και για τον πατέρα του Λέοντα Γ΄, βασίζεται πρωτογενώς σε έργα σχεδόν συγχρόνων του και ιδεολογικώς εχθρών του, στην "Χρονογραφία" του Θεοφάνη του Ομολογητή και στην "Ιστορίαν Σύντομον" του πατριάρχη Κωνσταντινουπόλεως Νικηφόρου Α΄.
Κατά τον Θεοφάνη, τον σημαντικότερο χρονογράφο της εποχής, ο Κωνσταντίνος Ε΄ήταν «πανώλης και εμβρόντητος αιμοβόρος τε και αγριώτατος θηρ», έκδοτος σε κάθε διαστροφή και κακία. Ο πατριάρχης Νικηφόρος είναι ηπιότερος στους χαρακτηρισμούς του, εξιστορεί όμως κι αυτός τις διώξεις του Κωνσταντίνου κατά των εικονόφιλων. Αλλά ενώ ο Θεοφάνης προσπαθεί να αμαυρώσει εκτός από τις δοξασίες και το σύνολο της πολιτείας του Κωνσταντίνου, από τον Νικηφόρο μαθαίνουμε για τις λαμπρές πολεμικές του επιτυχίες κατά των Αράβων και κυρίως κατά των Βουλγάρων, για την σωστή του εσωτερική διοίκηση και την άκρως επιτυχή οικονομική του πολιτική.
Δεν υπάρχει αμφιβολία ότι ο Κωνσταντίνος ήταν πιο επίμονος από τον πατέρα του στην επιδίωξη των σκοπών του και ότι επί της βασιλείας του πολλοί οπαδοί των εικόνων ταλαιπωρήθηκαν έως και μαρτύρησαν. Ο Λέων Γ΄ διατύπωσε τις αρχές της εικονομαχίας και δεν επέμεινε στην εφαρμογή τους. Αυτήν την ανέλαβε ο Κωνσταντίνος, εκτελεστής και θεωρητικός συγχρόνως των εικονομαχικών δογμάτων. Για τον λόγο αυτό βρίστηκε και συκοφαντήθηκε από τους εικονόφιλους συγγραφείς όσο κανείς άλλος. Μια πρώτη απόδειξη γι’ αυτό είναι το προσωνύμιό του «Κοπρώνυμος».
Ο Κων. Παπαρρηγόπουλος ανέλαβε την «ανακάθαρσιν» της Ιστορίας σχετικά με τον 
Κωνσταντίνο Ε΄. Και καταλήγει ότι «ενώ ουδεμία εκ των αποδιδομένων εις τον Κωνσταντίνον κακιών πιστοποιείται αποχρώντως, πολλαί των αρετών αυτού συνομολογούνται και υπ’ αυτών των ασπονδοτέρων του ανδρός πολεμίων».
Οικογένεια.
Νυμφεύτηκε πρώτα τη Τζιτζάκ, κόρη του Μπιχάρ χαγάνου των Χαζάρων, η οποία μετονομάστηκε σε Ειρήνη και είχε τέκνο:
Από τη 2η σύζυγό του Μαρία, δεν έχει γνωστά τέκνα. Αυτή απεβίωσε περί το 751.
Ο Κωνσταντίνος Ε΄ έκανε 3ο γάμο (το διάστημα 751-769) με την Ευδοκία και είχε τέκνα:

</doc>
<doc id="45833" url="https://el.wikipedia.org/wiki?curid=45833" title="Δεσμευμένη λέξη (υπολογιστές)">
Δεσμευμένη λέξη (υπολογιστές)

Ο όρος δεσμευμένη λέξη ή λέξη-κλειδί (αγγλικά: reserved word ή reserved identifier ή keyword) στον προγραμματισμό, δηλώνει λέξη (ακολουθία χαρακτήρων) την οποία ο μεταγλωττιστής αντιλαμβάνεται σαν τελεστή κάποιας λειτουργίας. Για παράδειγμα η λέξη if θεωρείται δεσμευμένη και δηλώνει την έναρξη επιλογής. Οι δεσμευμένες λέξεις δεν μπορούν να χρησιμοποιηθούν σαν ονόματα μεταβλητών ή σταθερών.

</doc>
<doc id="45835" url="https://el.wikipedia.org/wiki?curid=45835" title="Φτερού">
Φτερού

Ο Ανδρέας Νομικός (γεν. το 1937 στη Λήμνο) γνωστότερος ως φτερού είναι ένας υπαίθριος μικροπωλητής της Αθήνας. Πωλεί φτερά για ξεσκόνισμα και φωνάζει με ψιλή φωνή "φτερά...και πούπουλα". Αποτελεί γραφική φυσιογνωμία της Αθήνας εδώ και πάνω από 50 χρόνια, από τη δεκαετία του '60 μέχρι και σήμερα και η έκφραση «φτερά... και πούπουλα» έχει μείνει κλασική. 
Χρησιμοποιούσε ψιλή φωνή και καμώματα για να διαφημίσει την πραμάτεια του, για τα οποία θεωρείται ομοφυλόφιλος, ενώ είναι οικογενειάρχης με τρία παιδιά. Αναφέρεται ότι πολλοί πίστευαν ότι η προσέγγισή του αυτή ήταν προσποιητή, με σκοπό να προσελκύει την προσοχή.
Φιλμογραφία.
Ως ηθοποιός έχει εμφανιστεί σε πολλές κωμωδίες και σε αρκετές από αυτές σε ρόλο πωλητή φτερών ή σε ρόλο θηλυπρεπούς.

</doc>
<doc id="45839" url="https://el.wikipedia.org/wiki?curid=45839" title="Χάλζε">
Χάλζε

Το Χάλζε (τσέχ.: "Halže", γερμ. "Hals") είναι χωριό της Τσεχίας, και βρίσκεται στην επαρχία του Πίλζεν (τσέχ.: "Plzeňský kraj"). Έχει περίπου 940 κατοίκους.
Στα δυτικά, το φυσικό σύνορο του χωριού είναι το Δάσος της Βοημίας, ενώ απέχει λίγα χιλιόμετρα από τη λουτρόπολη Μάριανσκε Λάζνε, καθώς και από την πόλη Τάχοβ (γερμ. "Tachau"). 
Οι πρώτες γραπτές αναφορές για το Χάλζε χρονολογούνται από το 1479, ενώ κατά τα έτη 1799-1801 χτίστηκε και η εκκλησία του χωριού. Κατά τη διάρκεια των πολέμων των Χουσιτών, η περιοχή γύρω από το Τάχοβ αποτέλεσε πεδίο πολλών μαχών, ενώ αργότερα βρέθηκε υπό την κυριαρχία των Αψβούργων από το 16ο αιώνα. Όταν, ο αρχιδούκας Φερδινάνδος της Αυστρίας έγινε Βασιλιάς της Βοημίας, η Βοημία αποτέλεσε υποτμήμα της Μοναρχίας των Αψβούργων, ενώ το 1919, μετά το τέλος του Α' Παγκοσμίου Πολέμου, αποτέλεσε τον κύριο κορμό της νεοσυσταθείσας Τσεχοσλοβακίας. 
Η περιοχή του Τάχοβ πέρασε στα χέρια της Γερμανίας το 1938, ενώ με τη Συμφωνία του Μονάχου οι παραμεθόριες περιοχές της Βοημίας προσαρτήθηκαν στη Γερμανία.
Το 1946, οι περισσότεροι γερμανόφωνοι κάτοικοι του Χάλζε, αλλά και ολόκληρης της επαρχίας, απελάθηκαν και η περιοχή επανακατοικήθηκε μερικώς. 
Μετά τη Βελούδινη Επανάσταση το 1989, γερμανικές εταιρείες έχτισαν εργοστάσια στην περιοχή του Τάχοβ, προκειμένου να εκμεταλλευτούν τα φτηνά επίπεδα εργασίας.

</doc>
<doc id="45840" url="https://el.wikipedia.org/wiki?curid=45840" title="Μουσταφά Κεμάλ">
Μουσταφά Κεμάλ



</doc>
<doc id="45842" url="https://el.wikipedia.org/wiki?curid=45842" title="Ορέστιδα">
Ορέστιδα



</doc>
<doc id="45843" url="https://el.wikipedia.org/wiki?curid=45843" title="Κωνσταντίνος Ε'">
Κωνσταντίνος Ε'



</doc>
<doc id="45844" url="https://el.wikipedia.org/wiki?curid=45844" title="Αλέξιος Ε' Μούρτζουφλος">
Αλέξιος Ε' Μούρτζουφλος



</doc>
<doc id="45846" url="https://el.wikipedia.org/wiki?curid=45846" title="Λίμνη Καστοριάς">
Λίμνη Καστοριάς



</doc>
<doc id="45847" url="https://el.wikipedia.org/wiki?curid=45847" title="Halže">
Halže



</doc>
<doc id="45868" url="https://el.wikipedia.org/wiki?curid=45868" title="Ζιλμπέρ Μοντανιέ">
Ζιλμπέρ Μοντανιέ

Ο Ζιλμπέρ Μοντανιέ ("Gilbert Montagné", 28 Δεκεμβρίου 1951) είναι Γάλλος μουσικός, πιανίστας και οργανίστας, τυφλός εκ γενετής.
Γεννήθηκε στο Παρίσι και έκανε επιτυχία διεθνώς με το τραγούδι "The Fool", το οποίο ήταν νούμερο 1 single σε ολόκληρη την Ευρώπη το 1971. Το 1983 έκανε πολύ μεγάλη επιτυχία σε χώρες όπως η Ιταλία με το τραγούδι του "On va s'aimer". To ίδιο τραγούδι έκανε τεράστια επιτυχία το 1984, στη Γερμανία, στην αγγλική του έκδοση, με τίτλο "Just for tonight". To 2006 ο Γερμανός τραγουδιστής Πάτρικ ("Patrick") τραγούδησε ξανά το τραγούδι σε διασκευή. To 2005 του απονεμήθηκε το Παράσημο της Λεγεώνας της Τιμής.

</doc>
<doc id="45869" url="https://el.wikipedia.org/wiki?curid=45869" title="Βαλέριους Κόρντους">
Βαλέριους Κόρντους

Ο Βαλέριους Κόρντους (Valerius Cordus, 18 Φεβρουαρίου 1515 - 25 Σεπτεμβρίου 1544) ήταν Γερμανός ιατρός και βοτανολόγος. Ασχολήθηκε επίσης με τη γλωσσολογία και τη φιλοσοφία. Γιος Λουθηρανού, δίδαξε στο Πανεπιστήμιο της Βιρτεμβέργης. Το 1540 συνέθεσε για πρώτη φορά τον αιθέρα.
Ήταν ο πρώτος ειδικός που έγραψε ότι το κάρδαμο περιείχε το πρώτο γνωστό αιθέριο έλαιο. Πέθανε στα 29 χρόνια του από ελονοσία στη Ρώμη αλλά πρόλαβε στη σύντομη ζωή του να κάνει πολλά και να διδάξει σε αρκετά πανεπιστήμια, τα οποία έκαναν τα πρώτα τους βήματα στην κεντρική Ευρώπη.
Το όνομά του φέρει το φυτό Cordia.

</doc>
<doc id="45871" url="https://el.wikipedia.org/wiki?curid=45871" title="Αμαζόνες">
Αμαζόνες

Οι Αμαζόνες (εν. ο Αμαζόνας) ήταν λαός κυνηγών και πολεμιστών της Ευρασίας που άνηκαν στην ομάδα νομαδικών φυλών που οι Έλληνες ονόμαζαν γενικά Σκύθες.
Χαρακτηριστικά.
Τα βασικά χαρακτηριστικά αυτού του νομαδικού λαού ήταν ότι είχε κατά βάση πολεμική κοινωνική οργάνωση και ότι οι γυναίκες απολάμβαναν μεγάλο βαθμό ελευθερίας και ισότητας και πολεμούσαν στο πλευρό των αντρών. Αυτό το τελευταίο χαρακτηριστικό εντυπωσίασε τόσο πολύ τους Έλληνες που δημιούργησαν τον μύθο των Αμαζόνων σύμφωνα με τον οποίον ο λαός αυτός αποτελούνταν αποκλειστικά από γυναίκες που ζούσαν χωρίς άντρες και ήταν άρτια εκπαιδευμένες στρατιωτικά ενώ ζούσαν νομαδικά και αγαπούσαν πολύ τα άλογα και το κυνήγι. Σύμφωνα με τον μύθο, οι πολεμίστριες Αμαζόνες κατάγονταν από τον θεό του πολέμου Άρη και τη νύμφη Αρμονία, ή κατά άλλη εκδοχή τη θεά Άρτεμις ή την Αθηνά. Η Άρτεμις, θεά του κυνηγιού, της ελεύθερης ζωής στην φύση και της άρνησης του γάμου, ήταν η θεότητα που λάτρευαν κατά κύριο λόγο και προς τιμήν της χόρευαν πυρρίχιους πολεμικούς χορούς. Λάτρευαν επίσης και την θεά Κυβέλη στην οποία θυσίαζαν άλογα. 
Ο Πλάτωνας στην "Πολιτεία" χρησιμοποίησε το παράδειγμα των μυθικών Αμαζόνων ως επιχείρημα για την συμμετοχή των γυναικών στον στρατό ενώ ο Αριστοφάνης εμπνεύστηκε από αυτές για να γράψει την "Λυσιστράτη" και τις "Εκκλησιάζουσες".
Οι μυθολογικές Αμαζόνες γοήτευσαν όχι μόνο τους αρχαίους Έλληνες, που δημιούργησαν πολλά έργα τέχνης και ιστορίες σχετικά με αυτές, αλλά και ολόκληρο τον δυτικό κόσμο που συνέχισε να ασχολείται και να εμπνέεται από αυτές μέχρι και τις ημέρες μας. Σήμερα όταν μιλάμε για Αμαζόνες εννοούμε συνήθως τις μυθολογικές γυναίκες πολεμίστριες της ελληνικής φαντασίας.
Λαός.
Η αρχαιότερη γραπτή αναφορά του ονόματος Αμαζόνες γίνεται στην "Ιλιάδα" όπου ο Όμηρος μιλάει για «Αμαζόνες αντιάνειραι». Ο πληθυντικός θεωρείται ότι δεν υποδήλωνε απαραίτητα γυναίκες, αλλά έναν ολόκληρο λαό, όπως για παράδειγμα οι Μυρμιδόνες, οι Τρώες, οι Έλληνες ή οι Πέρσες. Οι αρχαίοι Έλληνες, όταν ήθελαν να υποδηλώσουν ομάδες γυναικών δεν χρησιμοποιούσαν την κατάληξη –ες, αλλά συνήθως την κατάληξη –αι, π.χ. «νύμφαι» ή «Τρωοίαι» (γυναίκες της Τροίας). Οι λαοί αυτοί που ονομάζονταν «Αμαζόνες» από τον Όμηρο, χαρακτηρίζονταν από το ότι συμπεριλάμβαναν στον στρατό τους γυναίκες. Αυτό το χαρακτηριστικό έκανε τόσο μεγάλη εντύπωση στους Έλληνες που από κάποιο σημείο και μετά αγνόησαν τα πάντα εκτός από αυτές τις τρομερές γυναίκες και κατέληξαν να θεωρούν τις Αμαζόνες ως γένος αποκλειστικά γυναικών ενώ γενικά οι νομαδικοί λαοί της Ευρασίας πήραν το όνομα Σκύθες.
Το επίθετο «αντιάνειραι», που πολλοί το έχουν ερμηνεύσει ως «δολοφόνοι των αντρών» ή «εκείνες που μισούν τους άντρες» ή «αντίθετες προς τους άντρες», επειδή είναι διατυπωμένο στο θηλυκό γένος, για ορισμένους είναι η απόδειξη ότι οι Αμαζόνες ήταν αποκλειστικά γυναίκες. Όμως η πρόθεση «αντί» δεν υποδήλωνε την εποχή του Ομήρου αντίθεση όπως σήμερα, αλλά ομοιότητα και συγγένεια. Οι «αντιάνειραι» δεν ήταν γυναίκες αντίθετες προς τους άντρες αλλά ίσες ή ταιριαστές με εκείνους. Χαρακτηριστικό είναι ότι Αντιάνειρα ονομάζεται και μία βασίλισσα των Αμαζόνων και το όνομά της δεν δηλώνει αντίθεση ή μίσος για τους άντρες, αλλά ότι οι πολεμικές της ικανότητες ήταν ίσες με εκείνες ενός άντρα. Αντίθετα, οι θεές Αθηνά και Άρτεμις, που δεν δίσταζαν να σκοτώσουν όποιον άνδρα θεωρούσαν ότι άξιζε τέτοια τύχη, ονομάζονταν συχνά «ανδροκτόναι» και όχι «αντιάνειραι». Το γεγονός ότι το επίθετο «αντιάνειραι» είναι θηλυκού γένους δεν σημαίνει ότι οι Αμαζόνες ήταν όλες γυναίκες, αλλά επειδή το πιο εντυπωσιακό και χαρακτηριστικό στοιχείο αυτού του λαού ήταν οι πολεμίστριες γυναίκες, το επίθετο χρησιμοποιείται για να μιλήσει συγκεκριμένα για αυτές. Το ίδιο κάνουμε και στα νέα ελληνικά αν προσπαθήσουμε να το διατυπώσουμε με τον ίδιο τρόπο: Οι (άντρες και γυναίκες) Αμαζόνες στους οποίους οι γυναίκες είναι ισότιμες (θηλυκό γένος) με τους άντρες.
Σταδιακά και με το πέρασμα του χρόνου οι Έλληνες άρχισαν να θεωρούν ότι οι Αμαζόνες αποτελούνταν αποκλειστικά από γυναίκες και δημιούργησαν μία σειρά από μύθους γύρω από αυτόν τον υποτιθέμενο αποκλειστικά γυναικείο λαό.
Όρος.
Η προέλευση του ονόματος Αμαζόνες δεν είναι σαφής και χάνεται στο παρελθόν. Δεν είναι γνωστό αν η λέξη είναι καθαρά ελληνική ή πρόκειται για εξελληνισμένη λέξη που προέρχεται από την Ευρασία, τον τόπο καταγωγής των Αμαζόνων. 
Σύμφωνα με την πιο διαδεδομένη εκδοχή, το όνομα «Αμαζόνες» προέρχεται από το στερητικό άλφα και τη λέξη "μαζός" που σημαίνει μαστός, επειδή σύμφωνα με μια θεωρία ακρωτηρίαζαν ή συνέθλιβαν το δεξί στήθος τους για να διευκολύνουν το χειρισμό του τόξου. Αυτό βέβαια δεν μπορεί να είναι αλήθεια γιατί οι μαστοί δεν εμποδίζουν με κανέναν τρόπο την αποτελεσματική χρήση του τόξου. Άλλωστε οι Αμαζόνες ήταν ένα από τα αγαπημένα θέματα των Ελλήνων καλλιτεχνών και τις έχουν απεικονίσει αμέτρητες φορές, αλλά ποτέ δεν τις έχουν εμφανίσει με έναν μαστό. Αν δεχτούμε ως πιθανά σωστή αυτή την ερμηνεία τότε η αφαίρεση του μαστού ήταν απλά μια ποιητική εφεύρεση για να υποδηλωθεί ότι οι Αμαζόνες, που μάχονταν και ζούσαν σαν άνδρες, δεν ήταν απόλυτα γυναίκες, αλλά κατά κάποιον τρόπο ήταν «μισοί άνδρες». Παρά το γεγονός ότι αυτή η εξήγηση είναι η λιγότερο πιθανή είναι ταυτόχρονα και εκείνη που επαναλαμβάνεται πιο συχνά λόγω της μυθολογίας που δημιουργεί γύρω από τις Αμαζόνες ως σκληρές πολεμίστριες.
Μία άλλη ερμηνεία είναι εκείνη του a – maza, δηλαδή «χωρίς σιτηρά» γιατί οι νομαδικοί λαοί από τους οποίους προέρχονταν οι Αμαζόνες δεν έτρωγαν σιτηρά, αλλά τρέφονταν κυρίως με κρέας και γάλα αλόγου.
Μία τρίτη ερμηνεία είναι εκείνη του ama – zonai, που σημαίνει «εκείνες που φοράνε ζώνες». Φυσικά δεν πρόκειται για απλές ζώνες αλλά για «ζωστήρες», ένα συγκεκριμένο κομμάτι πολεμικής εξάρτυσης που φορούσαν και οι Έλληνες. Με αυτό το όνομα υποδηλώνονταν το γεγονός ότι οι γυναίκες αυτές φορούσαν πλήρη πολεμική εξάρτυση και υπογραμμίζεται η πολεμική τους διάσταση. Άλλωστε ένας από τους άθλους του Ηρακλή ήταν να αποκτήσει την ζώνη της αμαζόνας βασίλισσας Ιππολύτης. Αν επρόκειτο απλά για μία γυναικεία ζώνη θα ήταν δύσκολο να θεωρηθεί «άθλος» η απόκτησή της.
Υπάρχουν κι άλλες ερμηνείες από τα αρχαία περσικά, τα εβραϊκά, τα μογγολικά, τα γοτθικά, τα σανσκριτικά, τα αρμενικά, τα φοινικικά, και τα σλαβικά. Ανάμεσα τους υπάρχουν οι εξής: Απρόσιτη, χωρίς άνδρα, έντιμη, που ζουν μαζί, μόνο γυναίκες, πολεμίστρια, νέα, ισχυρή, πεσούσα γυναίκα, εξαίρετη γυναίκα, παρθένα, παιδί της θεάς Σελήνης, μητέρα αρχόντισσα, ανδροπρεπής γυναίκα. Καμία ερμηνεία όμως δεν έχει αποδειχθεί μέχρι σήμερα.
Καταγωγή.
Σύμφωνα με την σύγχρονη έρευνα, οι νομαδικές φυλές από τις οποίες εμπνεύστηκαν οι αρχαίοι Έλληνες για να δημιουργήσουν τον μύθο των Αμαζόνων ζούσαν στην ευρύτερη περιοχή που εκείνοι ονόμαζαν Σκυθία. Η Σκυθία των αρχαίων Ελλήνων ήταν μια σχετικά απροσδιόριστη και αχανής περιοχή που εκτείνονταν από την Θράκη, την Ιλλυρία και την Μαύρη Θάλασσα, συμπεριλάμβανε τις στέπες της Ευρασίας και κατέληγε μέχρι την Κίνα. Όλοι ο νομαδικοί λαοί που ζούσαν εκεί ονομάζονταν συλλογικά από τους Έλληνες, Σκύθες. Οι Πέρσες τους αποκαλούσαν Σάκα και οι Κινέζοι Ζιόνγκνου ή Γιουέζι ή Ζιανμπέι. Δεν είναι τυχαίο που οι Αμαζόνες δεν εμφανίζονται μόνο σε ελληνικούς μύθους αλλά και στους μύθους των λαών που ζούσαν σε αυτές τις περιοχές. Σύμφωνα με τον Ισοκράτη η Αθήνα είχε τρεις μεγάλους εχθρούς: τους Θράκες, τους Πέρσες και τους «Σκύθες που ηγούνται από τις Αμαζόνες». Ο Διόδωρος ο Σικελός συνδέει επίσης τις Αμαζόνες με τους Σάκα-Σκύθες και αναφέρει την ιστορία της Ζαρίνα που ηγήθηκε του πολέμου των Σκυθών ενάντια στους εχθρούς τους η οποία, όπως λέει ο ίδιος, δεν ήταν σε καμία περίπτωση εξαίρεση.
Σύμφωνα με τους αρχαίους Έλληνες οι μυθολογικές Αμαζόνες είχαν πολλές καταγωγές. Ο Όμηρος στην Ιλιάδα τις τοποθετεί στη Φρυγία και τη Λυκία ενώ ο Ευριπίδης στον Πόντο. Ο Αισχύλος στο έργο του "Προμηθέας Δεσμώτης" προέβλεψε ότι οι Αμαζόνες τελικά θα εγκαθίσταντο στην πόλη του Ευξείνου Πόντου, Θεμίσκυρα , που βρισκόταν κοντά στον ποταμό Θερμόδοντα. Σύμφωνα με τον Διόδωρο τον Σικελό η αμαζόνα Πυθόδορις, μία γυναίκα «εξαιρετικής ευφυΐας, δύναμης και πολεμικής ικανότητας», εκπαίδευσε μία ομάδα γυναικών και υποδούλωσε μία μεγάλη περιοχή στην Εύξεινο Πόντο όπου και ίδρυσε τα Θεμίσκυρα. Υπό την ηγεσία αυτής της «μεγαλόψυχης ηγεμόνισσας που ήταν πολύ αγαπητή στους υπηκόους της, τα νεαρά κορίτσια εκπαιδεύονταν στο κυνήγι και έκαναν πολεμικές ασκήσεις κάθε μέρα». 
Οι Αμαζόνες, σύμφωνα με τους Έλληνες, έκαναν πολλές επιδρομές στις γειτονικές χώρες αλλά και μακρύτερα, κτίζοντας ταυτόχρονα και καινούριες πόλεις. Η Έφεσος για παράδειγμα, που φιλοξενούσε τον ναό της Άρτεμις, της προστάτιδας των Αμαζόνων, θεωρείται ότι ήταν αμαζονική πόλη. Το ίδιο και η Κολχίδα. Στα μετέπειτα χρόνια οι Έλληνες πήγαν να ψάξουν το βασίλειό τους, αλλά δεν το βρήκαν στη συγκεκριμένη περιοχή, γεγονός που επιβεβαιώνει ότι οι Αμαζόνες ήταν κατά βάση νομαδικός λαός και μετακινούνταν συνεχώς. Ο Ηρόδοτος αναφέρει ότι κατέφυγαν σε βορειότερες περιοχές (στο βόρειο Καύκασο) μετά την ήττα τους από τον Ηρακλή, ο οποίος σε έναν άθλο του έπρεπε να κλέψει τη ζώνη της βασίλισσας των Αμαζόνων, Ιππολύτης. Ο Στράβωνας αναφέρει ως τόπος καταγωγής τους τον Πόντο, την Κολχίδα και τον Καύκασο. Γενικά πάντως, βασίλεια των Αμαζόνων θεωρούνταν ότι υπήρχαν σε πολλές περιοχές του κόσμου, ακόμα και νοτιότερα, π.χ. στη Λιβύη.
Αν και η ακριβής τοποθεσία της υποτιθέμενης πατρίδας των Αμαζόνων ήταν ασαφής ακόμα και για τους αρχαίους Έλληνες το σημαντικό είναι ότι πάντα θεωρούνταν "εκτός του πολιτισμένου κόσμου" στον οποίο κατοικούσαν οι Έλληνες.
Γλώσσα.
Τα περισσότερα ονόματα Αμαζόνων που γνωρίζουμε σήμερα είναι ελληνικά, αλλά αυτό οφείλεται στο ότι αυτές οι γυναίκες έγιναν γνωστές από ελληνικούς μύθους και τα ονόματά τους ή έχουν εξελληνιστεί ή έχουν εφευρεθεί από τους Έλληνες. Πολλές Αμαζόνες όμως έχουν ονόματα που δεν μπορούν να ερμηνευθούν ως ελληνικά αλλά προέρχονται από τις ιρανικές γλώσσες ή τις γλώσσες του Καυκάσου, δηλαδή τις γλώσσες που μιλούσαν οι Σκύθες. Είναι λογικό να υποθέσουμε ότι οι Αμαζόνες μιλούσαν «σκυθικά», δηλαδή όλο αυτό το συνονθύλευμα γλωσσών της Ευρασίας. Σήμερα Ρωμαίικα μιλούν μόνο μερικές χιλιάδες άνθρωποι που ζουν στα βουνά της Μαύρης Θάλασσας οι περισσότεροι από τους οποίους είναι ηλικιωμένες γυναίκες. Παρόλα αυτά, διάφορες άλλες θεωρίες, μία εκ των οποίων χρησιμοποίησε και στο βιβλίο του ο Στίβεν Πρέσσφιλντ "Οι τελευταίες Αμαζόνες", θεωρούν ότι οι αμαζόνες μιλούσαν πελασγικά.
Κοινωνία.
Οι Αμαζόνες ως μυθολογικός λαός αποκλειστικά γυναικών πολεμιστών θεωρούνταν ότι ζούσαν σε κοινωνίες που υπογράμμιζαν τον αντισυμβατικό τρόπο ζωής τους και συχνά οι θεωρίες σχετικά με τις κοινωνίες τους και τις σχέσεις τους με τους άντρες έφταναν σε σημείο υπερβολής. Ορισμένοι θεωρούσαν ότι στην πατρίδα των Αμαζόνων άνδρες δεν επιτρέπονταν καθόλου. Ο Αισχύλος τις αποκαλεί «παρθένες ατρόμητες στη μάχη», γεγονός που οδήγησε ορισμένους να θεωρήσουν ότι δεν είχαν καθόλου σεξουαλικές σχέσεις με άντρες, αλλά στην αρχαιότητα «παρθένος» δεν θεωρούνταν μία άπειρη σεξουαλικά γυναίκα, αλλά κάθε σεξουαλικά ενεργή γυναίκα που δεν είχε παντρευτεί. Ως πηγή της παρανόησης ότι οι Αμαζόνες δεν είχαν σεξουαλικές σχέσεις με άνδρες ήταν ίσως το γεγονός ότι σε πολλές νομαδικές φυλές της Ευρασίας οι γυναίκες δεν επιτρεπόταν να παντρευτούν παρά μόνο εφόσον αποδείκνυαν την αξία τους στο πεδίο της μάχης. Κάποιες μάλιστα επέλεγαν να μην παντρευτούν ποτέ. Συνηθισμένο επίσης ήταν για έναν άντρα που ήθελε να παντρευτεί μία γυναίκα να πρέπει να την νικήσει πρώτα στην πάλη, κάτι που δεν ήταν καθόλου εύκολο δεδομένης της στρατιωτικής εκπαίδευσης των γυναικών. Για παράδειγμα, οι Μογγόλοι μιλούν για τις θρυλικές παλαίστριές τους, όπως ήταν η Χουτουλούν, που δεν ηττήθηκε από κανένα.
Από αυτή την «παρθενική» ζωή των Αμαζόνων προέκυψε και η παρανόηση ότι ήταν ομοφυλόφιλες, ειδικά αφού η ζωή τους χαρακτηρίζονταν από έντονη συντροφικότητα. Αυτή όμως η θεώρηση ήταν μια αβάσιμη εξήγηση του 20ου αιώνα. Κανένας αρχαίος συγγραφέας δεν υπονόησε κάτι τέτοιο, ούτε καν οι Ρωμαίοι που δεν δίστασαν ποτέ να αναφερθούν εκτενώς στις σεξουαλικές προτιμήσεις αντρών και γυναικών. Αντίθετα, οι ιστορίες με Αμαζόνες χαρακτηρίζονται από έντονη σεξουαλικότητα και οι θρυλικές πολεμίστριες θεωρούνταν φλογερές και πρόθυμες ερωμένες που δεν δίστασαν ποτέ να συνάψουν ερωτικές σχέσεις με όποιον άντρα επιθυμούσαν. Μόνο τρεις Αμαζόνες, η Αλκίππη, η Σινώπη και η Ωρείθυια, είχαν ορκιστεί αιώνια αγνότητα και γι΄αυτόν τον λόγο θεωρούνταν εξαιρέσεις.
Προκειμένου να εξηγήσουν το πώς αναπαράγονταν ένα αμιγώς γυναικείο έθνος όπως νόμιζαν ότι ήταν οι Αμαζόνες, οι αρχαίοι Έλληνες επινοούσαν διάφορες εξηγήσεις. Κάποιοι έλεγαν ότι δύο μήνες την άνοιξη πήγαιναν και έμεναν με έναν γειτονικό αρσενικό λαό, τους Γαργαρείς, που κατοικούσαν στον Καύκασο. Από τα παιδιά που γεννιούνταν, κρατούσαν μόνο τα θηλυκά. Τα αρσενικά ή τα σκότωναν, σύμφωνα με την εκδοχή κάποιων, ή τα έστελναν στους πατέρες τους. Για την προστασία του κράτους τους ήταν όλες τους εξασκημένες στη χρήση τόξου και ξίφους, και θεωρούνταν μάλιστα ισάξιες με πολεμιστές άνδρες, για το θάρρος τους και την ικανότητά τους. Σε άλλα κράτη μπορεί να επέτρεπαν την παρουσία ανδρών, αλλά δεν τους επέτρεπαν να έχουν σημαντικές θέσεις.
Στην πραγματικότητα οι νομαδικές φυλές της Σκυθίας ήταν οργανωμένες αρκετά διαφορετικά. Οι Σκύθες ζούσαν κυριολεκτικά από τα άλογα τα οποία χρησιμοποιούσαν ως υποζύγια και πολεμικά άτια αλλά και ως κύρια πηγή τροφής καθώς παρείχαν κρέας και γάλα. Η χρήση του αλόγου στον πόλεμο λειτούργησε ως «εξισορροπητής» των ικανοτήτων των αντρών και των γυναικών που μπορούσαν να συμμετέχουν στον πόλεμο χωρίς να χρειάζεται να πολεμούν σώμα με σώμα με τον εχθρό. Αντίθετα πολεμούσαν εξ αποστάσεως με τόξα και με γρήγορες επιθέσεις με τα άλογα. Με αυτόν τον τρόπο οι γυναίκες μπορούσαν να είναι εξίσου γρήγορες και θανατηφόρες με τους άντρες. Σύμφωνα με τους αρχαιολόγους μία στις τρεις ή τέσσερις γυναίκες ήταν ενεργή πολεμίστρια που πέθαινε στο πεδίο της μάχης και θαβόταν με τα όπλα της. Πάντως, ανεξάρτητα από το αν οι σκληρές συνθήκες ζωής αυτών των φυλών εξανάγκαζαν τις γυναίκες να ζουν «σαν άντρες», πουθενά δεν προκύπτει ότι ζούσαν χώρια από αυτούς ή ότι τους μισούσαν ή ότι τους μάχονταν. Αντίθετα αυτές οι κοινωνίες χαρακτηρίζονταν από μεγάλο βαθμό ισότητας και αμοιβαίας συνεργασίας ανάμεσα στα φύλα και οι γυναίκες δεν χρειάζονταν να εγκαταλείψουν την μητρότητα, το σεξ, την συντροφικότητα με τους άντρες ή την θηλυκότητά τους. Άλλωστε οι μυθολογικές Αμαζόνες πάντοτε απεικονίζονταν ως όμορφες και ερωτικές γυναίκες που δεν πολεμούσαν μόνο τους Έλληνες, αλλά συχνά δημιουργούσαν και ερωτικές σχέσεις με αυτούς. 
Η λεπτομέρεια ότι σκότωναν τα αρσενικά παιδιά τους ή εναλλακτικά ότι τα έστελναν να μεγαλώσουν με τον πατέρα τους ίσως να προέκυψε από την συνήθεια των Σκυθών να στέλνουν από μικρά τα αγόρια να μεγαλώσουν σε άλλες οικογένειες ως μία μορφή «αρραβώνα». Για τις νομαδικές αυτές φυλές που αντιμετώπιζαν έντονα τον κίνδυνο της ενδογαμίας, αυτή η τακτική εξασφάλιζε την τεκνοποιία με μέλη διαφορετικών φυλών. Είναι χαρακτηριστικό ότι οι Μογγόλοι (που κατάγονται από τις νομαδικές φυλές που συλλογικά ονομάστηκαν Σκύθες) εφαρμόζουν μέχρι και σήμερα αυτήν την πρακτική της μεταστέγασης των αγοριών λόγω «αρραβώνα». Ακόμα και ο Τζένγκις Χαν «αρραβωνιάστηκε» με αυτόν τον τρόπο. Οι φυλές των Σκυθών βρίσκονταν συνεχώς σε κίνηση και σε πόλεμο με αποτέλεσμα η ζωή τους να είναι εξαιρετικά δύσκολη. Αυτό είχε σαν συνέπεια να χρειάζεται να εκμεταλλευθούν για την επιβίωσή τους κάθε μέλος της φυλής. Τόσο τα κορίτσια όσο και τα αγόρια εκπαιδεύονταν ως πολεμιστές από μικρά και ντύνονταν με τα ίδια ρούχα ενώ γίνονταν εξαίρετοι ιππείς και τοξότες. Οι γυναίκες και οι άντρες ήταν υποχρεωμένοι να κυνηγούν και να μάχονται με αντίπαλες φυλές προκειμένου να εξασφαλίσουν πολύτιμη γη για τα κοπάδια τους. Συχνά μία γυναίκα μόνη έπρεπε να υπερασπιστεί το κοπάδι της και την περιουσία της οικογένειάς της καθώς οι άντρες κάποιες φορές βρίσκονταν μακριά ενώ δεν ήταν ασυνήθιστο ένα κορίτσι να προκαλεί ένα αγόρι σε αγώνα ιππασίας η τοξοβολίας. Οι Σκύθες δεν είχαν την πολυτέλεια να διακρίνουν τα μέλη των κοινοτήτων τους με βάση το φύλο αν ήθελαν να επιβιώσουν. Αυτό είχε σαν αποτέλεσμα οι γυναίκες συχνά να καταλαμβάνουν αξιώματα όπως στρατηγοί ή αρχηγοί φυλών. Ακόμα και σήμερα στο Καζακστάν συχνά ηγέτες των φυλών ορίζονται γυναίκες που ονομάζονται «μητέρες της φυλής». Οι αρχαίοι Έλληνες όμως φαντάστηκαν μία κοινωνία όπου οι άντρες αποκλείονται εντελώς από τα αξιώματα. Η φαντασία και ο φόβος των Ελλήνων για αυτές τις επικίνδυνες γυναίκες τους οδήγησε να φανταστούν ακόμα και ότι σκότωναν τους άντρες και τα αρσενικά παιδιά. Πουθενά όμως δεν υπάρχουν ιστορικά ή αρχαιολογικά στοιχεία για κάποια φυλή ή φυλές που εφάρμοζαν κάτι τέτοιο.
Τέχνη.
Το θέμα των Αμαζόνων έχει ιδιαίτερη θέση στην αρχαία ελληνική εικονογράφηση, αλλά και στην ελληνική λογοτεχνία από τους αρχαιότατους χρόνους (π.χ. "Ιλιάδα"), μέχρι σήμερα. Οι Αμαζόνες κατά καιρούς έχουν θεωρηθεί από αρνητικά πρότυπα για τις Ελληνίδες γυναίκες, τερατώδεις φιγούρες ξένων πολιτισμών, απειλή για την πατριαρχική ελληνική κοινωνία και τον αντρισμό των Ελλήνων αντρών, αρνητικό παράδειγμα γυναικείας επανάστασης ενάντια στην αντρική καταπίεση, σύμβολα αχαλίνωτης και ζωώδους σεξουαλικής φύσης, κατώτεροι βάρβαροι, έως και αντεστραμμένη απεικόνιση του ελληνικού πολιτισμού. Όμως η γοητεία και η έλξη που άσκησαν στους Έλληνες δεν επέτρεψαν ποτέ να παρουσιαστούν με τον ίδιο τερατώδη τρόπο που παρουσιάστηκαν άλλες θηλυκές μυθολογικές φιγούρες όπως οι Ερινύες, η Μέδουσα, η Σκύλλα και η Χάρυβδη. Αντίθετα οι Αμαζόνες ήταν πάντα όμορφες, αθλητικές και σεξουαλικά ελκυστικές γυναίκες που προκαλούσαν τον θαυμασμό, την λαγνεία αλλά και τον σεβασμό των Ελλήνων ακόμα και όταν μάχονταν εναντίον τους, ακόμα και όταν απειλούσαν την ίδια την Ακρόπολη των Αθηνών. Ο Αχιλλέας για παράδειγμα σκοτώνει στην Τροία την βασίλισσα των Αμαζόνων Πενθεσίλεια μόνο και μόνο για την ερωτευτεί μόλις την αντικρύσει από κοντά και σκοτώνει επιτόπου τον Θερσίτη που τολμά να την ειρωνευτεί. Στις περισσότερες ελληνικές ιστορίες, όπως είναι αναμενόμενο, οι Έλληνες ήρωες στο τέλος νικούν τις Αμαζόνες, αλλά όχι πριν να προηγηθεί ένας αγώνας επί ίσοις όροις, γεγονός που κάνει τη νίκη των Ελλήνων ακόμα πιο σημαντική. Στα διάφορα αγγεία οι σκηνές μάχης που απεικονίζονται είναι συχνά αμφίρροπες. Οι Αμαζόνες εμφανίζονται να νικούν ή να είναι έτοιμες να αντεπιτεθούν και στο χώμα συνήθως βρίσκονται περισσότεροι νεκροί ή τραυματισμένοι Έλληνες από ότι Αμαζόνες. Αντίθετα από τους Πέρσες που συχνά απεικονίζονται να τρέχουν μακριά τρομαγμένοι, οι Αμαζόνες πάντα εμφανίζονται να τρέχουν αποφασιστικά προς το μέρος του εχθρού. Κάθε βασίλισσα των Αμαζόνων έχει την δική της μυθική βιογραφία που αποκαλύπτει το πόσο σημαντική προσωπικότητα θεωρούνταν ενώ γενικά οι Αμαζόνες συνήθως πεθαίνουν νέες στο πεδίο της μάχης, ένας θάνατος που θεωρούνταν ταιριαστός σε έναν ήρωα, και έτσι μετατρέπονται στο αντίστοιχο και ισότιμο του Έλληνα ήρωα. 
Χαρακτηριστικό είναι επίσης ότι οι Αμαζόνες στην τέχνη δεν εμφανίζονται μόνο ως άγριες και ατρόμητες πολεμίστριες αλλά συχνά απεικονίζονται σε πιο τρυφερές και ανθρώπινες στιγμές όπως να κάνουν μπάνιο, να περιποιούνται τα άλογά τους ή να θρηνούν για τις νεκρές συντρόφισσές τους. Οι Έλληνες δεν αντιμετώπισαν τις Αμαζόνες ως άλλο ένα είδος απειλητικού και  βάρβαρου «ξένου», αλλά σαν μία αναπόληση μίας ιδεατής κατάστασης στην οποία θα έρχονταν αντιμέτωποι με γυναίκες ισάξιες και, ως συνέπεια αυτής τους της ενεργητικής τους φύσης, έντονα σεξουαλικά επιθυμητές.
Το γεγονός ότι οι Αμαζόνες ήταν σεξουαλικά φορτισμένες φιγούρες διαφαίνεται τόσο από τις πολυάριθμες ιστορίες στις οποίες υπάρχει περισσότερος έρωτας παρά πόλεμος αλλά και στο ότι στην τέχνη απεικονίζονται σε χαριτωμένες στάσεις με τα ρούχα τους να κολλάνε αισθησιακά στο σώμα τους. Όταν ο Ηρακλής πήγε να πάρει την ζώνη της Ιππολύτης ως μέρος των άθλων του, η συνάντηση με την γοητευτική βασίλισσα των Αμαζόνων δεν ήταν πολεμική αλλά ερωτική. Οι αυθόρμητη αντίδραση των δύο ηρώων ήταν να ερωτευθούν ο ένας τον άλλον, όχι να επιτεθούν. Επίσης, πολλά πορνογραφικά έργα της ρωμαϊκής περιόδου απεικονίζουν Αμαζόνες. 
Όμως οι Αμαζόνες προφανώς ήταν σύμβολα σεξουαλικότητας και για τις γυναίκες γιατί κοσμούν και γυναικεία αντικείμενα, όπως κοσμηματοθήκες και μπουκάλια για άρωμα. Σε ένα αγγείο για μύρο μάλιστα απεικονίζεται ένας νέος σε στάση φλερτ απέναντι σε μία Αμαζόνα και υπάρχει η επιγραφή «ο παις καλός», δηλαδή ο νεαρός είναι όμορφος. Έχουν βρεθεί ακόμα και κούκλες που έχουν τη μορφή Αμαζόνας. Οι Αμαζόνες ήταν και για τις Ελληνίδες πρότυπα αξιοθαύμαστων γυναικών από τα παιδικά τους χρόνια.
Μύθοι και ιστορία.
Οι αρχαίοι Έλληνες και Ρωμαίοι ήταν βέβαιοι ότι οι Αμαζόνες ήταν πραγματικές (αν και πολλές από τις ιστορίες που έλεγαν για αυτές δεν ήταν). Από τη δεκαετία του ΄90 και έπειτα οι αρχαιολόγοι άρχισαν να ανακαλύπτουν μία σειρά από τάφους στις περιοχές της Μογγολίας, του Καζακστάν και της νότιας Ρωσίας που περιείχαν αποδείξεις ότι οι θρυλικές Αμαζόνες υπήρχαν πραγματικά. Αυτό συμφωνεί και με το γεγονός ότι οι Αμαζόνες αρχικά για τους αρχαίους Έλληνες ήταν ένας λαός που αποτελούνταν από γυναίκες και άντρες και σε πολλές απεικονίσεις «αμαζονομαχιών» εμφανίζονται και άντρες να πολεμούν μαζί με τις γυναίκες. Σταδιακά όμως, η ιδέα αδάμαστων και τρομερών γυναικών πολεμιστριών ήταν τόσο γοητευτική για τους Έλληνες που άρχισαν να θεωρούν τις Αμαζόνες αποκλειστικά φυλή γυναικών και σταδιακά δημιούργησαν μια ολόκληρη μυθολογία γύρω από το όνομά τους.
Στη μυθολογία.
Ίσως η πιο γνωστή Ελληνίδα Αμαζόνα ήταν η Αταλάντη που ήταν δεινή κυνηγός, δρομέας και παλαιστής (όπως η Χουτουλούν των Μογγόλων) και  ενέπνευσε πολλούς μύθους αλλά και πολλά έργα τέχνης. Επίσης, ο Ηρακλής, ως μέρος των «άθλων» του, ανέλαβε να κλέψει τη ζώνη της βασίλισσας των Αμαζόνων, Ιππολύτης. Κατά τη διάρκεια αυτής της εκστρατείας, ο Θησέας, που συνόδευε τον Ηρακλή, έκλεψε μία Αμαζόνα, την Αντιόπη. Αυτό το τελευταίο γεγονός προκάλεσε την επίθεση των Αμαζόνων στην Αθήνα. Η λεγόμενη «Αμαζονομαχία» που ακολούθησε αποτελεί έναν από τους βασικούς ιδρυτικούς μύθους της Αθήνας και της κλασσικής ελληνικής αρχαιότητας. Τόσο σημαντική την θεωρούσαν οι Αθηναίοι που την απεικόνισαν και στην μία πλευρά της Ακρόπολης.  
Οι Αμαζόνες πήραν επίσης μέρος στον τρωικό πόλεμο. Για να βοηθήσουν τον Πρίαμο, έστειλαν μια ομάδα τους υπό τις εντολές της βασίλισσάς τους, Πενθεσίλειας, αλλά ηττήθηκαν από τον Αχιλλέα.
Αυτές είναι οι πιο γνωστές μυθολογικές ιστορίες σχετικά με τις Αμαζόνες αν και υπάρχουν πολλές περισσότερες και είναι αδύνατον να αναφερθούν όλες.
Στην ιστορία.
Η υπόθεση ότι οι Αμαζόνες ήταν υπαρκτά πρόσωπα και ήταν γυναίκες σκυθικών φυλών στηρίζεται και από αρχαιολογικά ευρήματα. Σε πολλές περιοχές που στην αρχαιότητα θεωρούνταν σκυθικό έδαφος, όπως η Ουκρανία, η Ρωσία, η Γεωργία, το Καζακστάν, το Αφγανιστάν, ο Πόντος, η Μογγολία, ο Δνείπερος ποταμός και η βόρεια Θράκη, έχουν βρεθεί πολυάριθμοι τάφοι πολεμιστών από τους οποίους το 30% - 40% είναι γυναικείοι. Ακόμα και στην έρημο Τάκλα Μακάν, στην βόρεια Κίνα, έχουν βρεθεί τάφοι γυναικών πολεμιστριών που ταιριάζουν στο προφίλ των Αμαζόνων.
Τάφοι γυναικών πολεμιστριών έχουν βρεθεί επίσης και στη Βεργίνα και τα όπλα που βρέθηκαν σε αυτούς δεν είναι μακεδονικά αλλά σκυθικά και ιλλυρικά. Οι ιστορικοί εικάζουν ότι, επειδή οι τάφοι αυτοί είναι πολυτελείς, περιέχουν τα οστά συγγενών του Μεγάλου Αλεξάνδρου και του πατέρα του, του Φίλιππου Β΄. Ο Φίλιππος είναι γνωστός για την προτίμησή του στις δυναμικές και πολεμικά εκπαιδευμένες γυναίκες καθώς δύο από τις συζύγους του, η Μήδα και η Αυδάτη ήταν πριγκίπισσες πολεμίστριες, η πρώτη από τη Θράκη και η δεύτερη από την Ιλλυρία. Η μισαδελφή του μεγάλου Αλεξάνδρου επίσης, η Κυνάνη, που ήταν κόρη του Φιλίππου και της Αυδάτης, γαλουχήθηκε από τη μητέρα της με τα σκυθικά πρότυπα και έμεινε γνωστή για τις πολεμικές της ικανότητες ενώ έγινε και εκείνη σημαντική στρατηγός όπως και ο Αλέξανδρος και πολέμησε στο πλευρό του πατέρα της στην Ιλλυρία. Η ανιψιά επίσης του Αλεξάνδρου, η κόρη της Κύνας, που αρχικά πήρε το σκυθικό όνομα Ανταία αλλά αργότερα το άλλαξε σε Ευρυδίκη για να μη θεωρείται ξένη από τους Μακεδόνες, γαλουχήθηκε και αυτή με πολεμικό τρόπο από την μητέρα της και έγινε και εκείνη στρατηγός. Εικάζεται ότι κάποιες από αυτές τις γυναίκες, που είχαν καταγωγή από τα εδάφη των Αμαζόνων και ήταν γαλουχημένες με αμαζονικά πρότυπα, είναι θαμμένες σε αυτούς τους τάφους στη Βεργίνα. Η Αμαζόνα βασίλισσα Θάληστρις συνάντησε τον Μέγα Αλέξανδρο κατά τη διάρκεια της εκστρατείας του στην Ασία με σκοπό να αποκτήσει το παιδί του. Το 327 π.Χ. επίσης ο Μέγας Αλέξανδρος συνάντησε, αυτή τη φορά στο πεδίο της μάχης, την Αμαζόνα Κλεόφη.
Το 2004 μάλιστα, προς μεγάλη έκπληξη των αρχαιολόγων, ανακαλύφθηκε στην Μεγάλη Βρετανία ένας ομαδικός τάφος 120 υψηλόβαθμων πολεμιστών, ανάμεσα στους οποίους ήταν και δύο γυναίκες, που είχαν αποτεφρωθεί τιμητικά μαζί με τα όπλα τους και τα άλογά τους. Εκείνο που προκάλεσε την έκπληξη δεν ήταν τόσο το γεγονός ότι οι πολεμιστές ήταν γυναίκες όσο ότι τα αντικείμενά τους και τα όπλα τους προέρχονταν από την σαρματιανή περιοχή του Δούναβη, την αρχαία Θράκη και Ιλλυρία, την πατρίδα των Αμαζόνων. Ο αυτοκράτορας Μάρκος Αυρήλιος είχε χρησιμοποιήσει πολλές φορές στρατιώτες από τη φυλή των Σαρματών αλλά θεωρούνταν ότι ήταν αποκλειστικά άντρες. Με την ανακάλυψη αυτού του τάφου αποδείχθηκε ότι συμμετείχαν και γυναίκες, οι οποίες μάλιστα ήταν και υψηλόβαθμες στην στρατιωτική ιεραρχία και προέρχονταν από την πατρίδα των Αμαζόνων.
Το γεγονός ότι οι Ρωμαίοι θεωρούσαν ότι οι γυναίκες αυτές ήταν Αμαζόνες και όχι απλά γυναίκες πολεμίστριες διαφαίνεται και από το γεγονός ότι όταν συνάντησαν γυναίκες στο στρατό των γερμανικών φυλών δεν έσπευσαν να τις αποκαλέσουν Αμαζόνες καθώς δεν προέρχονταν από εδάφη Αμαζόνων όμως, προσπαθώντας να εξηγήσουν την πολεμική τους δεινότητα, κατέληξαν στο ότι οι Γότθοι προφανώς θα πρέπει να κατάγονταν από τις Αμαζόνες. Αυτό αποδεικνύει ότι οι Ρωμαίοι γνώριζαν πολύ καλά την διαφορά ανάμεσα στις μυθολογικές Αμαζόνες και στους Αμαζόνες ως ιστορικό λαό. Για εκείνους, όπως και για τους αρχαίους Έλληνες, οι Αμαζόνες ήταν υπαρκτά πρόσωπα.
Όμως γυναίκες πολεμίστριες από τα εδάφη των Αμαζόνων, που οι ιστορικοί της εποχής αποκαλούν ξεκάθαρα «αμαζόνες», συνάντησαν στη ζωή τους και πολλά άλλα ιστορικά πρόσωπα. Ο Ηροδότος, ο Στράβωνας και ο Ιουστινιανός περιγράφουν τη μοιραία συνάντηση του Πέρση βασιλιά Κύρου με την σκύθισσα βασίλισσα Τόμυρις τον 6ο αι. π.Χ. που κατέληξε με τον αποκεφαλισμό του Κύρου. Η βασίλισσα Αρτεμισία Α΄ επίσης, η μοναδική γυναίκα ναύαρχος του Ξέρξη, που συμμετείχε και στη ναυμαχία της Σαλαμίνας, θεωρούνταν Αμαζόνα από τους Έλληνες όπως επίσης και η Αρτεμισία Β΄ που κατέκτησε τη Ρόδο και έχτισε Μαυσωλείο που κοσμούν σκηνές με Αμαζόνες. Η Ιλλυρή βασίλισσα Τεύτα, τα πειρατικά πλοία της οποίας έσπερναν τον τρόμο στους Ρωμαίους τον 3ο αι. π.Χ. θεωρούνταν επίσης Αμαζόνα όπως και η τελευταία σύζυγος του Μιθριδάτη, η Υψικράτεια, που τον βοήθησε στη μάχη του ενάντια στους Ρωμαίους.
Στις διηγήσεις άλλων λαών.
Οι Αμαζόνες δεν εμφανίζονται όμως μόνο στις διηγήσεις των Ελλήνων, αλλά και στις παραδόσεις πολλών άλλων λαών. Στις διηγήσεις των λαών της Ευρασίας υπάρχουν πολλές ιστορίες με γυναίκες πολεμίστριες που ορισμένες φορές μοιάζουν σε ύποπτο βαθμό με διάφορους ελληνικούς αμαζονικούς μύθους, αλλά εκεί που ο ελληνικός μύθος τελειώνει με την νίκη του Έλληνα ήρωα, η ίδια ιστορία, ειπωμένη από την πλευρά των ασιατικών λαών, τελειώνει συχνά εντελώς διαφορετικά. Οι γυναίκες αυτές δεν πολεμούν χωρίς άντρες αλλά είτε μόνες είτε στο πλευρό των αντρών και, αν και αντιμετωπίζουν τεράστιες δυσκολίες, στο τέλος νικούν. Για παράδειγμα, σε μια αναστροφή του μύθου του Αχιλλέα και της Πενθεσίλειας, η Αμεζάν (το όνομα της οποίας μοιάζει υπερβολικά πολύ με το όνομα αμαζόνα) σκοτώνει κατά λάθος τον εραστή της και θρηνεί. Η Πάρτου Πάτιμα των Λακς, μία σκυθική φυλή της Αλβανίας, που υπερασπίζει τη φυλή της από μία άλλη γυναίκα, την Τιμούρ, (που σημαίνει «σίδερο»), η Σεμίραμις των Αρμενίων, πριγκίπισσα Μπάνου Τσίτσακ, η Σιρίν των Αζερμπαϊτζανών, η Νουσάμπα που συνάντησε τον Μεγάλο Αλέξανδρο (Ισκαντάρ) όπως και η βασίλισσα Θάληστρη, η ιστορία της οποίας λέγεται από τους λαούς της Ασίας από την δική της πλευρά, η Τιργαταώ της Μαιωτίας και η Αμάγη των Ροξολάνων αλλά και οι ιστορίες των ανώνυμων γυναικείων φυλών της Ασίας που διηγούνται οι λαοί του Καυκάσου και τις αποκαλούν Έμετς ή Εμαζούν, είναι παραδείγματα αμαζονικών ιστοριών από την πλευρά των λαών που Έλληνες αποκαλούσαν «Σκύθες». Αυτές οι ιστορίες μοιάζουν υπερβολικά πολύ με τις αμαζονικές ιστορίες του Ηρόδοτου, γεγονός που μας κάνει να αναρωτηθούμε αν ο τελευταίος τις άκουσε πρώτη φορά στα ταξίδια τους και τις μετέφερε έπειτα παραλλαγμένες στην ελληνική κοινωνία. Επίσης η μεσαιωνική βασίλισσα της Γεωργίας Ταμάρ που αντιστάθηκε στον Ταμερλάνο, αποκαλείται από τους Γεωργιανούς «Αμαζόνα». Οι Γεωργιανοί μιλούν για την βασίλισσα Σπαρέθρα που, αντίθετα με την Τόμυρις, έγινε σύμμαχός του Κύρου. 
Στην βόρειο Αφρική μιλάνε για τη βασίλισσα Σέρποτ που καταγόταν από την «γη των γυναικών» που βρισκόταν στην περιοχή Χορ, που ήταν η αιγυπτιακή λέξη για την Ασσυρία ή Συρία. Επίσης μία σειρά από γυναίκες πολεμίστριες από τη Νουβία και την Αραβία όπως η Φερετίμη από την Κυρήνη που νίκησε τους Πέρσες, η Σανακντακέτο της Μερόης που ήταν μεγάλη στρατηγός, η μονόφθαλμη Αμανιρένας και η Αμανικασέτο που απώθησαν τους Ρωμαίους, οι βασίλισσες Ζαμπίμπι και Σαμσί που επαναστάτησαν ενάντια στον βασιλιά Τίγκλαθ, αλλά και η μεικτής καταγωγής αραμαϊκο-αιγυπτιακο-αραβική βασίλισσα Μπατ Ζαμπάι, γνωστή και ως Ζηνοβία, και πολλές άλλες λιγότερο γνωστές γυναίκες πολεμίστριες αναφέρονται στην ιστορία και την παράδοση αυτών των λαών ως αντίστοιχα των Αμαζόνων των Ελλήνων που προέρχονταν από διάφορες «περιοχές γυναικών» ή ζούσαν σε αποκλειστικά γυναικείες κοινωνίες. 
Οι Κινέζοι επίσης, που ήρθαν συχνά σε επαφή με τις πολεμικές νομαδικές φυλές της Ευρασίας και τις πολεμοχαρείς γυναίκες τους, έχουν φυσικά και εκείνοι μία σειρά από ιστορίες σχετικά με αμαζονικές γυναίκες που πολεμούσαν σαν άντρες και ζούσαν σε αποκλειστικά γυναικείες κοινωνίες ή σε κοινωνίες όπου κυριαρχούσαν οι γυναίκες. Κάποιες από αυτές ήταν η Παρθένος του Γιου που εκτός από πολεμίστρια ήταν και εφευρέτρια διάφορων μεταλλουργικών τεχνικών για την παραγωγή πιο αποτελεσματικών όπλων και η Φου Χάο που θεωρείται εθνική ηρωίδα από τους Κινέζους. Επιπρόσθετα οι Κινέζοι αναγνώριζαν δύο γεωγραφικές περιοχές ως «περιοχές γυναικών» όπου οι γυναίκες κατείχαν την εξουσία. Η μία ήταν στην βόρεια Ινδία και το Θιβέτ που ονόμαζαν Στρι Ράγια και η άλλη βρίσκονταν περίπου στα ανατολικά σύνορα της Βυζαντινής Αυτοκρατορίας που ονόμαζαν Φου Λιν. Ειδικά αυτό το τελευταίο ίσως να αντικατοπτρίζει την επιρροή που είχαν δεχτεί από τους ελληνικούς μύθους για τις Αμαζόνες. Σε αυτές τις περιοχές οι Κινέζοι πίστευαν είτε ότι δεν υπάρχουν άντρες είτε ότι δεν ξεχωρίζουν από τις γυναίκες και ότι οι τελευταίες αποκτούν παιδιά με μαγικό τρόπο από τον άνεμο ή το νερό. Όταν υπάρχουν άντρες εφαρμόζουν το λεγόμενο «ζούο χουν», την πολυανδρία, κάτι που μοιάζει πολύ με τα σκυθικά έθιμα, δεν έχουν την λέξη «πατέρας» αλλά τα παιδιά παίρνουν το όνομα της μητέρας τους και μεγαλώνουν μαζί της. 
Στα μετέπειτα χρόνια και στην σημερινή εποχή.
Παρόλο που οι αρχαίοι λαοί θεωρούσαν τις Αμαζόνες υπαρκτά πρόσωπα, σταδιακά αυτό ξεχάστηκε, και άρχισαν να θεωρούνται εξολοκλήρου μυθολογικά πρόσωπα. Αν και γυναίκες πολεμίστριες εξακολούθησαν να υπάρχουν, δεν αποκαλούνταν πια Αμαζόνες. Μόνο προς τα τέλη του 20ου αιώνα οι αρχαιολογικές ανασκαφές έφεραν στην επιφάνεια αρκετά στοιχεία ώστε να αρχίσει να αποκαθίσταται η ιστορική αλήθεια του λαού. Σήμερα, «αμαζόνες» αποκαλούνται στην Ελλάδα μεταφορικά οι γυναίκες που χαρακτηρίζονται από δυναμισμό και ελεύθερο πνεύμα.

</doc>
<doc id="45872" url="https://el.wikipedia.org/wiki?curid=45872" title="Πανδώρα">
Πανδώρα

Η Πανδώρα ("παν" + "δώρα") είναι αρχετυπική μορφή της ελληνικής μυθολογίας, όπου αναφέρεται ως η πρώτη θνητή γυναίκα, αιτία όλων των δεινών κατά τον Ησίοδο και αντίστοιχη της βιβλικής Εύας. Ο μύθος της Πανδώρας, όχι τόσο ως αρχετυπικής μορφής, μητέρας όλων των γυναικών, αλλά ως αιτίας όλων των παθών, λόγω της περιέργειάς της, έχει κάνει το γύρο του κόσμου. Συγκεκριμένα, από ανοησία, περιέργεια ή σκόπιμα, η Πανδώρα σύμφωνα με το μύθο αποδέσμευσε και σκόρπισε στην ανθρωπότητα όλα τα δεινά και τις ασθένειες που ήταν κρυμμένες σε ένα πιθάρι — το οποίο κατά λάθος καθιερώθηκε να αναφέρεται ως «κουτί».
Το όνομα Πανδώρα.
Οι επωνυμίες Πανδώρα και Ανησιδώρα (αυτή που φέρνει δώρα) αναφέρονται και στη Δήμητρα, τη θεά της Γης, που λατρευόταν ως «πανδώρα», αφού από αυτή τρεφόταν η ανθρωπότητα, όμως πρόκειται για θετικές επωνυμίες της θεάς και δεν έχουν καμία σχέση με το κύριο όνομα Πανδώρα, δηλαδή το μυθολογικό πρόσωπο. Σύμφωνα με τον Ησίοδο το όνομά της σήμαινε εκείνη που είναι προικισμένη με όλα τα δώρα από τους θεούς, εκείνην που έχει όλα τα χαρίσματα. Μεταγενέστερα θεωρήθηκε ότι ήταν και εκείνη από την οποία εκπορεύονταν όλα τα δώρα προς τους ανθρώπους, καλά και κακά.
Η Πανδώρα της "Θεογονίας".
Σύμφωνα με τη "Θεογονία" και τα "Έργα και Ημέραι" του Ησιόδου που συντάχθηκαν γύρω στο 750 π.Χ. η Πανδώρα πλάστηκε από χώμα από τον Ήφαιστο κατά παραγγελία του Δία. Η Αθηνά (ή ο Ερμής) της έδωσε ζωή και οι θεοί του Ολύμπου της προσέφεραν γενικά όλα τα χαρίσματα και τις ικανότητες, και μαζί μια επικίνδυνη γοητεία. Για τον Ησίοδο πάντως η Πανδώρα ήταν το χειρότερο δώρο που μπορούσαν να κάνουν οι θεοί στον άνθρωπο.
Στη "Θεογονία" αναφέρει ότι «ο ευγενής γιος του Ιαπετού (ο Προμηθέας) έκλεψε την ιερή φωτιά και εξοργισμένος ο Δίας έστειλε στους ανθρώπους ένα μεγάλο κακό — το τίμημα για το ευεργέτημα της φωτιάς. Ζήτησε από τον Χωλό θεό (τον Ήφαιστο) να πλάσει από τη γη μια παρθένα και η Αθηνά την έντυσε και τη στόλισε με κοσμήματα και της έβαλε ένα θαυμαστό πέπλο και στεφάνι στο κεφάλι καθώς και ένα στέμμα χρυσό». Όπως περιγράφει ο Ησίοδος ήταν χάρμα οφθαλμών και έλαμπε με μεγάλη ομορφιά που την θαύμασαν ακόμα και οι θεοί και που δεν μπορούσε να της αντισταθεί κανένας θνητός, αφού μέχρι τότε δεν υπήρχαν γυναίκες παρά μόνον άνδρες. «Από αυτήν», γράφει ο Ησίοδος, «κατάγονται όλες οι γυναίκες και το θηλυκό γένος. Από αυτήν προήλθε το καταστροφικό γένος των γυναικών (τῆς γὰρ ὀλώιόν ἐστι γένος γυναικῶν) που ζει μεταξύ των θνητών ανδρών για να τους βασανίζει, σύντροφος μόνο στα πλούτη και ποτέ στη μισητή φτώχεια. Ο Δίας έπλασε τις γυναίκες για να βλάψει τον θνητό άνδρα.»
ὣς δ᾽ αὔτως ἄνδρεσσι κακὸν θνητοῖσι γυναῖκας
Ζεὺς ὑψιβρεμέτης θῆκεν
«Και σαν να μην έφτανε αυτό», συνεχίζει ο Ησίοδος, «αν ο άνδρας δεν παντρευόταν για να αποφύγει τις πικρίες του γάμου, γερνούσε και πλησίαζε το θάνατο χωρίς κανένα να τον φροντίσει. Οπότε όταν ο άντρας επιλέγει να παντρευτεί και παίρνει καλή γυναίκα που συμφωνεί μαζί του, τότε το κακό συνεχώς αντιπαλεύει το καλό. Γιατί μπορεί να τύχει να κάνει κακά παιδιά, και τότε ζει για πάντα με θλίψη στην καρδιά και αυτό το κακό δεν μπορει να θεραπευτεί ποτέ. Ετσι δεν μπορείς να εξαπατήσεις το Δια ή να παραβείς το θέλημά του.» Ο άνθρωπος δηλαδή δεν έχει σωτηρία, ούτε με τον γάμο ούτε χωρίς αυτόν, κατά τον Ησίοδο.
Η Πανδώρα στο "Έργα και Ημέραι".
Στο "Έργα και Ημέραι" ο Ησίοδος αναφέρεται ξανά στην Πανδώρα, λέγοντας αρχικά τα ίδια, ότι δηλαδή την έπλασε ο Δίας για να τιμωρήσει τον Προμηθέα, στη συνέχεια όμως αναφέρεται διεξοδικά στο πώς ακριβώς τιμώρησε ο Δίας το ανθρώπινο είδος μέσω της Πανδώρας.
«Οταν ο Δίας κατάλαβε τι είχε κάνει ο Προμηθέας, του είπε "«χαίρεσαι που με γέλασες, αλλά θα βρει μεγάλο κακό εσένα και όλους τους ανθρώπους και αυτό θα είναι το τίμημα για τη φωτιά που τους έδωσες. Θα είναι αυτό (το κακό) κάτι που οι άνθρωποι θα χαρούν με την καρδιά τους ενώ θα αγκαλιάζουν την καταστροφή τους»"
Και έβαλε τον Ήφαιστο να πλάσει από άργιλο ένα πλάσμα που να μοιάζει σε αθάνατη θεά, αλλά να έχει τη φωνή και τη δύναμη ανθρώπου. Η Αθηνά της έμαθε να υφαίνει και η Αφροδίτη την έκανε ποθητή, ενώ ο Δίας, όπως αναφέρει ο Ησίοδος, έβαλε τον Ερμή να της δώσει ξεδιάντροπο μυαλό και πανούργα φύση και να της διδάξει τα ψέματα. Της δόθηκαν σαν δώρα επίσης τα χαρίσματα της Πειθούς και των Χαρίτων και ο Ερμής της έδωσε και ομιλία. Στο τέλος, λέει ο Ησίοδος, την ονόμασαν Πανδώρα επειδή κάθε θεός της έδωσε κι ένα δώρο, αλλά ήταν βαρύ χτύπημα για τους ανθρώπους που δουλεύουν για το ψωμί τους (δηλαδή τους θνητούς).
Ύστερα ο Δίας είπε στον Ερμή να παραδώσει την Πανδώρα ως δώρο στον Επιμηθέα, τον αδελφό του Προμηθέα. Αυτός δεν αναλογίστηκε τη συμβουλή του αδελφού του «να μη δεχτεί ποτέ δώρο από τον Ολύμπιο Δία και να το στείλει πίσω επειδή μπορεί να αποδεικνυόταν βλαβερό για τους ανθρώπους». Δέχτηκε την Πανδώρα και κατάλαβε το λάθος του όταν πια έγινε το κακό. Γιατί μέχρι τότε οι φυλές των ανθρώπων που ζούσαν στη γη ήταν μακριά από τα κακά και τους πόνους και τις νόσους που «μέσα σε αυτές οι άνθρωποι γερνούν γρήγορα. Η γυναίκα όμως έβγαλε το μεγάλο πώμα από το πιθάρι και σκόρπισε όλα αυτά τα κακά φέρνοντας τη θλίψη στους ανθρώπους.» Μόνο η Ελπίδα έμεινε μέσα στο άθραυστο μεγάλο πιθάρι και δεν πέταξε έξω «γιατί την κράτησε εκεί το πώμα με τη θέληση του Δία και γέμισε η πλάση αρρώστιες και δυστυχία που έπλητταν στο εξής μέρα νύχτα τους θνητούς σιωπηρά - γιατί ο Δίας τους είχε πάρει σοφά τη λαλιά». Καθώς όλες οι δυστυχίες πλησίαζαν βουβά, ύπουλα δηλαδή, κανείς δεν μπορούσε να φυλαχτεί «και να γλιτώσει από το θέλημα του Δία».
Η εκδοχή του Αισώπου.
Σύμφωνα με έναν μύθο του Αίσωπου, που χρονολογείται τον 6ο αιώνα, δηλαδή περίπου 200 χρόνια μετά την εποχή του Ησίοδου, ο Δίας είχε συγκεντρώσει όλα τα αγαθά σε ένα πιθάρι και το είχε κλείσει, αλλά το εμπιστεύθηκε σε ανθρώπινα χέρια. Ο άνθρωπος όμως δεν είχε αυτοέλεγχο και θέλοντας να δει τι περιείχε το πιθάρι, το άνοιξε. Έτσι όλα τα καλά που περιείχε πέταξαν αμέσως ξανά προς τον ουρανό και τους θεούς και στο πιθάρι απόμεινε μονάχα η ελπίδα. Σε αυτή την περίπτωση όμως το πιθάρι το ανοίγει άνδρας.
Η άποψη του Αισχύλου.
Ο δραματουργός Αισχύλος, που έζησε περίπου 50 χρόνια μετά τον Αίσωπο και 250 χρόνια μετά τον Ησίοδο, είδε το ίδιο θέμα από άλλη σκοπιά στο έργο "Προμηθέας Δεσμώτης". Στον Αισχύλο η ελπίδα αντί να είναι κλεισμένη στο πιθάρι της Πανδώρας, αποτελεί στην πραγματικότητα το δώρο του Προμηθέα προς τους ανθρώπους. Στον στίχο 250, όταν ο χορός ρωτά τον Προμηθέα ποιο ήταν το αμάρτημα για το οποίο τιμωρείται, εκείνος απαντά 
Από το κείμενο δεν αποσαφηνιζεται αν ο Αισχύλος εννοεί πως ο Προμηθέας ήταν εκείνος που σφάλισε το πιθάρι της Πανδώρας και φύλαξε την ελπίδα για στερνό καταφύγιο του ανθρώπου ή αν εννοεί πως εκείνος ήταν η αιτία να δοθεί στους ανθρώπους το δώρο της ελπίδας. Τρίτη εκδοχή είναι να ειρωνεύεται και να εννοεί ότι εξαιτίας του οι άνθρωποι έχουν πια μόνο τυφλές ελπίδες και τίποτε άλλο. Τέλος, μπορεί να εννοεί ότι, δίνοντας στον άνθρωπο τη φωτιά, του έδωσε ουσιαστικά ελπίδες για καλύτερη ζωή.
Το θέμα της ελπίδας έχει εξεταστεί και από σύγχρονους ερευνητές που δεν θεωρούν σαφές ότι η ελπίδα ήταν όπλο ή μειονέκτημα, υπονοώντας ότι η ελπίδα αναστέλλει την κινητοποίηση και οδηγεί πιθανόν στην υποχώρηση και την ήττα. `Αλλος προβληματισμός αφορά στις προθέσεις των κεντρικών μοχλών του μύθου. Αν ο Δίας ήθελε πραγματικά το κακό των ανθρώπων, γιατί φρόντισε στο πιθάρι με τα δεινά να υπάρχει και η Ελπίδα; Αυτό δειχνει ευσπλαχνία, ενώ ο Ησίοδος τον παρουσιάζει έξαλλο με τον Προμηθέα και την ανθρωπότητα.
Ποια ήταν η πραγματική τιμωρία.
Αν και ο μύθος έχει φτάσει με πολλές παραλλαγές στις μέρες μας, δεν είναι σαφές αν εξαρχής ο Δίας ήθελε να τιμωρήσει τους ανθρώπους με όσα αποδεσμεύτηκαν από το πιθάρι ή αν η τιμωρία ήταν αυτή καθαυτή η γυναίκα. Πολλοί παραβάλλουν μάλιστα το «κουτί της Πανδώρας» με το μήλο του Παραδείσου της Εύας, όμως στην ελληνική μυθολογία και φιλοσοφία προσάπτονται στον Δία (τον Θεό των Ελλήνων τότε) φθόνος, οργή και κακία. Επιπλέον ο Επιμηθέας δεν τιμωρείται οικτρά, αλλά αποκτά με την Πανδώρα μια κόρη, την Πύρρα, η οποία παντρεύεται τον εξάδελφό της Δευκαλίωνα, γιο του Προμηθέα, και γλιτώνουν από τον κατακλυσμό. Κατά μία άλλη εκδοχή η Πανδώρα ήταν κόρη του Δευκαλίωνα και γέννησε από τον Δία τον Γραικό.
Οι περισσότερες εκδοχές του μύθου παρουσιάζουν στην περιπτωση της Πανδώρας ότι το πιθάρι περιείχε τα δώρα του γάμου της και ότι της είχε δοθεί η εντολη να μη το ανοίξει. `Ετσι το θέμα του ανοίγματος του πιθαριού παραπέμπει στην ελεύθερη βούληση του ανθρώπου. Η πιο λαϊκή εκδοχή ήθελε το πιθάρι «κακοπροαίρετο δώρο» ζηλόφθονων θεών που προσδοκούσαν να ανοίξει η Πανδώρα το το πώμα του ώστε να ξεχυθούν όλα τα δεινά στην ανθρωπότητα. Σε αυτή την περίπτωση η ενέργεια του Δία -σύμφωνα με τον Ησίοδο- να κρατήσει την ελπίδα μέσα στο πιθάρι, δεν είναι ευκολο να ερμηνευθεί: το έκανε σε μια ύστατη κινηση καλής πρόθεσης προς τους ανθρώπους ώστε να τους περισώσει έστω την ελπίδα ή το έκανε απεναντίας σε μια ύστατη κίνηση αντεκδίκησης, ώστε μέσα σε όλες τις δυστυχίες τους να μην έχουν ούτε καν την παρηγοριά της ελπίδας; Η απάντηση εξαρτάται από το αν θεωρεί κάποιος το «κουτί της Πανδώρας» φυλακή ή τόπο διαφύλαξης.
Το πιθάρι που έγινε «κουτί».
Ακόμα και στην Ελλάδα έχει καθιερωθεί η αναφορά στο «κουτί» και όχι στο πιθάρι της Πανδώρας. Η αιτία είναι η επανεισαγωγή της αρχαίας γραμματείας από το εξωτερικό και η καθιέρωση της λέξης «κουτί» σε όλες τις άλλες γλώσσες προτού οι Έλληνες προλάβουν να ασχοληθούν οι ίδιοι με το πρωτότυπο αρχαίο κείμενό τους. Συγκεκριμένα, ο Έρασμος μετέφρασε το έργο στα λατινικά και απέδωσε τον πίθο του Ησίοδου ως "pyxis", που σημαίνει κυτίο ή κουτί. Η λέξη πυξίς υπήρχε και στα αρχαία ελληνικά και έμοιαζε ως σκεύος περισσότερο με τη σημερινή κατσαρόλα -έβαζαν μέσα σε αυτό τα κοσμήματά τους (μπιζουτιέρα). Ο Ησίοδος όμως αναφέρει τη λέξη «πίθος», το πιθάρι. Από τη μετάφραση όμως του ΄Ερασμου ανατυπώθηκαν βιβλία με έργα του Ησιόδου στα αγγλικά, γερμανικά και γαλλικά, που όλα τους απέδιδαν τη λατινική λέξη pyxis στη γλώσσα τους ως box, boîte κ.λπ. 
Από αυτό τον μύθο είναι γνωστή μέχρι σήμερα η φράση «Κουτί της Πανδώρας»: λέγεται ότι κάποιος «άνοιξε το Κουτί της Πανδώρας» όταν κάνει μια φαινομενικά ασήμαντη πράξη που μπορεί να έχει ανυπολόγιστες συνέπειες.

</doc>
<doc id="45873" url="https://el.wikipedia.org/wiki?curid=45873" title="Νέα Σκωτία">
Νέα Σκωτία

Η Νέα Σκωτία (αγγλικά: "Nova Scotia", γαλλικά: "Nouvelle Écosse", Σκωτ. "Alba Nuadh") είναι επαρχία του Καναδά στις ακτές του Ατλαντικού.
Η Νέα Σκωτία έχει έκταση 55.283 τ.χλμ. που ισοδυναμεί στο 0,6% περίπου της έκτασης όλου του Καναδά και κατοικείται από 979.449 κατοίκους (εκτιμήσεις 2021) και αντιπροσωπεύει το 2,6% του πληθυσμού της χώρας. 
Η Νέα Σκωτία είναι η ένατη και προτελευταία σε έκταση επαρχία του Καναδά. Πρωτεύουσα της Νέας Σκωτίας είναι το Χάλιφαξ (316.701 κάτοικοι) (απογραφή 2016), σημαντικό λιμάνι και για πολλά χρόνια το σημείο εισόδου ευρωπαίων εποίκων και μεταναστών στον Καναδά.
Γεωγραφία.
Η Νέα Σκωτία είναι μία χερσόνησος, μήκους 400 χλμ. και πλάτους 150 χλμ περίπου, στην νότια πλευρά του Κόλπου του Αγίου Λαυρεντίου. Η χερσόνησος έχει ΒΑ–ΝΔ διεύθυνση και συνδέεται με τον ηπειρωτικό Καναδά μέσω του στενού ισθμού Τσινιέκτο (Chignecto Isthmus) που βγάζει στο Νιου Μπράνσγουικ. Η μορφολογία της χερσονήσου χαρακτηρίζεται από χαμηλούς λόφους, λιβάδια και εύφορες κοιλάδες. Τα ανατολικά παράλια είναι απότομα και βραχώδη, ενώ αντιθέτως τα δυτικά παράλια είναι γεμάτα από αμμουδιές. Μεταξύ της Νέας Σκωτίας και του Νιου Μπράνσγουικ, και νοτίως του ισθμού που συνδέει τις δύο επαρχίες, παρεμβάλλεται ο Κόλπος Φάντυ (αγγλ. Bay of Fundy, γαλλ. Baie du Fundy), γνωστός για το εντυπωσιακό φαινόμενο της παλίρροιας.
Στα βόρεια της χερσονήσου της Νέας Σκωτίας βρίσκεται η νήσος Κέιπ Μπρετόν (αγγλ. Cape Breton Island, γαλλ. Îsle du Cap-Breton), το οποίο διοικητικά υπάγεται στην Νέα Σκωτία. Στην Νέα Σκωτία υπάγεται και η Νήσος της Άμμου (αγγλ. Sable Island, γαλλ. Îsle de Sable), που βρίσκεται περίπου 175 χλμ. (95 ναυτ. μίλια) νοτίως της χερσονήσου. Η Νήσος της Άμμου είναι γνωστή για τα πολλά ναυάγια που έχουν συμβεί εκεί.
Το Χάλιφαξ (316.701 κατ.) είναι χτισμένο στον μυχό ενός φυσικού λιμανιού στα ανατολικά παράλια της επαρχίας. Άλλα σημαντικά αστικά κέντρα της επαρχίας είναι το Ντάρτμουθ (Dartmouth, 95.000 κατ., τώρα μέρος του Περιφερειακού Δήμου του Χάλιφαξ), το Σύδνεϋ (Sydney, 24.100 κατ.), το Γκλέις Μπέυ (Glace Bay, 17.000 κατ.), το Λούνενμπουργκ (Lunenburg, 2.600 κατ., «Μνημείο Παγκόσμιας Κληρονομιάς» για την ιδιαίτερη αρχιτεκτονική του), το Τρούρο (Truro, 11.500 κατ.), το Άμχερστ (Amherst, 9.500 κατ.), η Νέα Γλασκώβη (New Glasgow, 9.500 κατ.), το Γιάρμουθ (Yarmouth, 8.800 κατ.), το Σπρίνγκχιλ (Springhill, 4.100 κατ.), και το Πορτ Χώξμπερυ (Port Hawkesbury, 3.800 κατ.).
Ιστορικά αξιοθέατα αποτελούν το Χάλιφαξ με το ιστορικό του κάστρο, το σπίτι του εφευρέτη του τηλεφώνου Αλεξάνδρου Μπελ («Alexander Graham Bell Museum») στο Μπάντεκ (Baddeck), το Λούισμπουργκ (Louisbourg, 1.500 κατ.), το Πορ Ρουαγιάλ και η Αννάπολη (Annapolis Royal, 550 κατ.), από τους πρώτους ευρωπαϊκούς οικισμούς στην Βόρειο Αμερική.
Ιστορία.
Η Νέα Σκωτία κατοικήθηκε από αυτόχθονες της Βορείου Αμερικής γύρω στο 9000 π.Χ. Όταν οι Ευρωπαίοι άρχισαν την εξερεύνηση της Βορείου Αμερικής κατά το δεύτερο μισό του 16ου αι., στην περιοχή συνάντησαν αυτόχθονες της φυλής Μίκμακ.
Το 1497, ο ιταλός θαλασσοπόρος Τζιοβάννι Καμπότο (αγγλ. John Cabot, γαλ. Jean Cabot) κατέπλευσε στο νησί του Κέιπ Μπρετόν, κατά την διάρκεια εξερευνητικής αποστολής που εκτελούσε για λογαριασμό του βρετανικού Στέμματος. Ωστόσο, οι πρώτοι ευρωπαίοι έποικοι εγκαταστάθηκαν στην περιοχή της σημερινής Νέας Σκωτίας μετά από έναν αιώνα και ήταν Γάλλοι. Το 1604, γάλλοι έποικοι, με αρχηγό τον Πιέρ Ντουγκά, ηγεμόνα του Μον, ίδρυσαν το Πορ Ρουαγιάλ (γαλ. Port-Royal, δηλ. «Βασιλικό Λιμάνι») και την αποικία της Ακαδίας στον Κόλπο της Αννάπολης, στα ΝΔ παράλια της επαρχίας.
Το 1620, η Βρετανία κήρυξε την περιοχή της Ακαδίας και κατ' επέκταση όλα τα ΒΑ παράλια της Βορείου Αμερικής δική της αποικία με την ονομασία "Νέα Αγγλία". Σκώτοι έποικοι άρχισαν να καταφθάνουν στην περιοχή της Ακαδίας τον αμέσως επόμενο χρόνο.
Το 1627, ξέσπασε πόλεμος μεταξύ της Βρετανίας και της Γαλλίας. Ο πόλεμος επεκτάθηκε και στις αποικίες, και Σκώτοι και Άγγλοι κατέλαβαν και κατέστρεψαν το Πορ Ρουαγιάλ. Το 1629, η περιοχή ονομάστηκε Νέα Σκωτία και προσαρτήθηκε στα εδάφη του Βασιλείου της Σκωτίας. Όμως δύο χρόνια αργότερα, η Βρετανία και η Γαλλία συνθηκολόγησαν («Συνθήκη της Σούζα») και η περιοχή πέρασε και πάλι στην δικαιοδοσία των Γάλλων.
Οι Άγγλοι ανακατέλαβαν την περιοχή κατά την περίοδο του «Πολέμου της Μεγάλης Συμμαχίας» (1688–1697), αλλά και πάλι την επέστρεψαν στους Γάλλους όταν έληξε ο πόλεμος («Συνθήκη του Ρύσγουικ», 1697). Στις αρχές του 18ου αι., την εποχή του «Πολέμου για την Ισπανική Διαδοχή» (1702–1713), οι Άγγλοι κατέλαβαν οριστικά την περιοχή. Σύμφωνα με την «Συνθήκη της Ουτρέχτης» (1713), οι Γάλλοι περιορίστηκαν στις αποικίες τους στην Νήσο του Αγίου Ιωάννη (σημερινή Νήσος του Πρίγκηπα Εδουάρδου) και στην Βασιλική Νήσο (σημερινή νήσος Κέιπ Μπρετόν), όπου και έχτισαν το οχυρό λιμάνι Λούισμπουργκ, προκειμένου να ελέγχουν την είσοδο στον Κόλπο του Αγίου Λαυρεντίου.
Το 1749, οι Βρετανοί ίδρυσαν την πόλη του Χάλιφαξ, και το 1755 κατέλαβαν και κατέστρεψαν το Λούισμπουργκ. Έτσι ολόκληρη η περιοχή της σημερινής Νέας Σκωτίας έπεσε οριστικά στα χέρια των Βρετανών. Ωστόσο, οι περισσότεροι έποικοι εξακολουθούσαν να είναι (Ακαδιανοί) γαλλικής καταγωγής και καθολικοί στο θρήσκευμα. Οι Βρετανοί ανησυχούσαν μήπως οι Ακαδιανοί ξεσηκωθούν κάποια στιγμή εναντίον του βρετανικού Στέμματος, στο οποίο δεν δέχονταν να δηλώσουν υποταγή. Για τον λόγο αυτό, το 1755, οι Βρετανοί αποφάσισαν να εκδιώξουν διά της βίας όλους τους Ακαδιανούς, ο πληθυσμός των οποίων ξεπερνούσε τα 12.000 άτομα. Η βίαιη εκδίωξη των Ακαδιανών πέρασε στην ιστορία ως η «Μεγάλη Αναταραχή» (γαλ. Le Grand Dérangement) και αποτέλεσε κομβικό σημείο στην δημιουργία εθνικής συνείδησης μεταξύ των Ακαδιανών.
Το 1754, η αποικία της Νέας Σκωτίας απέκτησε δικό της ανώτερο δικαστήριο και το 1758 απέκτησε το δικός της τοπικό κοινοβούλιο. Το 1763, η νήσος Κέιπ Μπρετόν συνενώθηκε με την Νέα Σκωτία, αλλά το 1769, η Νήσος του Αγίου Ιωάννη (Νήσος του Πρίγκηπα Εδουάρδου) ανακηρύχθηκε αυτόνομη αποικία. Το 1784, τα ηπειρωτικά εδάφη δυτικά από την χερσόνησο της Νέας Σκωτίας αυτονομήθηκαν σε μία νέα αποικία με την ονομασία Νιου Μπράνσγουικ. Την ίδια χρονιά, η νήσος Κέιπ Μπρετόν αυτονομήθηκε, αλλά συνενώθηκε οριστικά με την Νέα Σκωτία το 1820.
Μετά την απέλαση των Ακαδιανών, στην περιοχή άρχισαν να καταφθάνουν πολλοί νέοι έποικοι από τα Βρετανικά Νησιά. Ο αριθμός των εποίκων αυξήθηκε πολύ στα χρόνια της Αμερικανικής Επανάστασης, όταν περίπου 30.000 «βασιλικοί» (έποικοι πιστοί στο βρετανικό Στέμμα) μετακινήθηκαν από τις επαναστατημένες Πολιτείες προς την Νέα Σκωτία και το Νιου Μπράνσγουικ. Η μετανάστευση Βρετανών, και κυρίως Σκώτων, προς την αποικία της Νέας Σκωτίας, συνεχίστηκε με έντονο ρυθμό καθ' όλο τον 18ο και 19ο αι.
Το 1848, η Νέα Σκωτία απέκτησε «υπεύθυνη κυβέρνηση», δηλαδή κυβέρνηση η οποία είχε την απόλυτη ευθύνη για την οικονομική βιωσιμότητα της αποικίας. Το 1867, η Νέα Σκωτία, με πρωθυπουργό τον Τσαρλς Τάππερ (Charles Tupper), και άλλες τρεις βρετανικές αποικίες της Βορείου Αμερικής (Κεμπέκ, Οντάριο και Νιου Μπράνσγουικ), συνυπέγραψαν την ιδρυτική πράξη της δημιουργίας της Καναδικής Συνομοσπονδίας.
Η Νέα Σκωτία στα νεότερα χρόνια.
Από το β΄ μισό του 19ου αι. και μέχρι τα μέσα του 20ού αι., η Νέα Σκωτία αποτέλεσε το κύριο σημείο εισόδου μεταναστών στον Καναδά. Από το λιμάνι του Χάλιφαξ πέρασαν χιλιάδες νέοι μετανάστες, μεταξύ των οποίων και πολλοί Έλληνες, για να εγκατασταθούν κατόπιν στις μεγαλουπόλεις του Μόντρεαλ και του Τορόντο. Κατά την διάρκεια του Β΄ Παγκοσμίου Πολέμου, από το λιμάνι του Χάλιφαξ ξεκινούσαν οι νηοπομπές με εφόδια για τους Συμμάχους που πολεμούσαν στην Ευρώπη.
Πέρα από την ναυτιλία και το εμπόριο, η οικονομία της Νέας Σκωτίας εξακολούθησε να στηρίζεται κυρίως στον πρωτογενή τομέα (γεωργία, αλιεία, υλοτομία, μεταλλεία και ανθρακωρυχεία), με αποτέλεσμα να γνωρίσει την οικονομική ύφεση προς το τέλος του 20ού αι. Η ανακάλυψη και εκμετάλλευση υποθαλάσσιων κοιτασμάτων πετρελαίου έχει κάπως αναστρέψει την κατάσταση τα τελευταία χρόνια.
Η Νέα Σκωτία αποτελεί σήμερα αγαπημένο προορισμό πολλών Καναδών τουριστών κατά την περίοδο του καλοκαιριού. Η επαρχία έχει και έντονη πολιτιστική ζωή (μουσική, κινηματογράφος, κ.λπ.), που στηρίζεται κυρίως στην κέλτικη παράδοση των Σκώτων. Στην περιοχή του Κέιπ Μπρετόν, κατοικούν περίπου 1000 άτομα που μιλούν ακόμα την παλιά κέλτικη γλώσσα της Σκωτίας.
Δημογραφική σύνθεση.
Σύμφωνα με τα στοιχεία απογραφής που πραγματοποιήθηκε το 2001, οι κάτοικοι της Νέας Σκωτίας είναι στην πλειονότητα βρετανικής καταγωγής (Σκώτοι και Άγγλοι) ή ιρλανδικής καταγωγής. Περίπου 15% των κατοίκων είναι γαλλικής καταγωγής, κυρίως απόγονοι των Ακαδιανών.
Σύμφωνα με τα στοιχεία της ίδιας απογραφής, στην Νέα Σκωτία κατοικούν 28.500 αυτόχθονες Ινδιάνοι και 4.600 μιγάδες (Métis) με καταγωγή ευρωπαϊκή και ινδιάνικη. Στη Νέα Σκωτία κατοικούν και 3.355 άτομα ελληνικής καταγωγής, σύμφωνα με την απογραφή του 2016. Οι περισσότεροι έλληνες μετανάστες κατοικούν στην πόλη του Χάλιφαξ.
Πολιτική.
Αντικυβερνήτης είναι ο Άρθουρ Τζόζεφ ΛεΜπλαν από τις 28 Ιουνίου 2017 και πρωθυπουργός ο Στίβεν ΜακΝιλ από τις 22 Οκτωβρίου 2013.

</doc>
<doc id="45874" url="https://el.wikipedia.org/wiki?curid=45874" title="Νέα Σκοτία">
Νέα Σκοτία



</doc>
<doc id="45876" url="https://el.wikipedia.org/wiki?curid=45876" title="Μιχαήλ Λέρμοντοφ">
Μιχαήλ Λέρμοντοφ

Ο Μιχαήλ Γιούριεβιτς Λέρμοντοφ ("Михаил Юрьевич Лермонтов", Μόσχα, 15 Οκτωβρίου 1814 – Πιατιγκόρσκ, 27 Ιουλίου 1841) ήταν σημαντικός Ρώσος ποιητής, γνωστός και ως «ποιητής του Καυκάσου». Αποτέλεσε την πιο σημαντική παρουσία στη ρωσική ποίηση από τον θάνατο του Αλεξάντρ Πούσκιν μέχρι και τον δικό του, τέσσερα χρόνια αργότερα, στην ηλικία των 26 χρονών. Όπως και ο Πούσκιν, έτσι και ο ίδιος έχασε τη ζωή του σε μια μονομαχία. Σ' ένα από τα πιο γνωστά ποιήματά του, που γράφτηκε την Πρωτοχρονιά του 1840, περιέγραψε την ποίησή του σαν «ατσαλένιο στίχο ποτισμένο με πικρία και μίσος».
Γιος απόστρατου αξιωματικού, έχασε τους γονείς του σε νεαρή ηλικία και μεγάλωσε με τη γιαγιά του, Αρσένιεβα. Υπήρξε μαθητής σε σχολείο ευγενών και εισήχθη στο Πανεπιστήμιο της Μόσχας, το οποίο εγκατέλειψε για να γραφτεί στη Σχολή Αξιωματικών της Αγίας Πετρούπολης. Το 1834 πήρε το βαθμό του ανθυπιλάρχου και υπηρέτησε στο σύνταγμα των Ουσάρων της φρουράς του Τσάρου. Φιλελεύθερος και πολέμιος της απολυταρχίας, προκάλεσε την αντίδραση των αυλικών κύκλων με το ποίημά του «Ο θάνατος του ποιητή» για τον θάνατο του Πούσκιν σε μονομαχία, και μετατέθηκε στον Καύκασο. Το 1838 επανήλθε στην Πετρούπολη και απέκτησε σημαίνουσα θέση στους συγγραφικούς κύκλους της πρωτεύουσας. Αλλά το 1840 πέρασε από στρατοδικείο γιατί μονομάχησε με τον γιο του Γάλλου πρεσβευτή και στάλθηκε πάλι στον Καύκασο, σε μονάδα μάχης της πρώτης γραμμής. Διακρίθηκε στη μάχη του ποταμού Βαλέρικ και πήρε εύφημο μνεία για το θάρρος και την ετοιμότητά του. Τον Ιούλιο του 1841, στην κωμόπολη Πιατιγκόρσκ όπου είχε πάει για θεραπεία, βρήκε κι αυτός τον θάνατο σε μονομαχία.
Μερικά από τα έργα του είναι "Μασκαράντ", "Μποροντίνο", "Μτσίρο", "Σάσκα", "Βαλέρικ". Περιφημότερο έργο του είναι το "Ένας ήρωας του καιρού μας" (ελλην.μετάφρ.Ανδρέας Σαραντόπουλος, "Σ.Ι.Ζαχαρόπουλος"), που άσκησε μεγάλη επίδραση στην πορεία της ρωσικής πεζογραφίας. 
Σπουδαία αποφθέγματα.
Ένας ήρωας του καιρού μας:
1) "Προσπάθησα να αγαπήσω ολόκληρο τον κόσμο, όμως κανείς δεν με κατάλαβε. Και έμαθα να μισώ"
2) "Στις καρδιές των απλών ανθρώπων, η αίσθηση της ομορφιάς και του μεγαλείου της φύσης είναι πολύ πιο έντονη και εκατό φορές πιο ζωντανή απ' ότι σ' εμάς τους παραμυθάδες που εκστασιαζόμαστε με τις λέξεις στο χαρτί"
3) "... ό,τι αρχίζει με παράξενο τρόπο, έτσι πρέπει και να τελειώνει"
4) "Το ίδιο εύκολα συνηθίζω στη θλίψη όσο και στη χαρά, και η ζωή μου, μέρα με τη μέρα γίνεται πιο άδεια. Ένα μου απόμεινε: το ταξίδι.Μόλις είναι βολευτό, φέυγω! Όχι μόνο στην Ευρώπη, ο Θεός να φυλάει! Θα πάω στην Αμερική, στην Αραβία, στην Ινδία... Ίσως και να πεθάνω στο δρόμο."
5) "Έτσι είναι τα νιάτα! Παίρνουν φωτιά εκεί που δεν πρέπει"
6) "Αυτή με δύναμη τύλιξε τα τρεμάμενα χέρια της γύρω απ' το λαιμό του, σαν να' θελε μ' αυτό το φιλί να του μεταδώσει την ψυχή της"
7) "Εγώ πάντως το' λεγα ότι δεν βρίσκει προκοπή όποιος τους παλιούς φίλους ξεχνάει"
8) "Σχεδόν πάντα συγχωρούμε αυτό που καταλαβαίνουμε"
9) "... και από το κακό στο καλό, πάλι μακριά δεν είναι..."
10) "Δεν γνωρίζεις τους ανθρώπους και τις αδύναμες πλευρές τους, γιατί σε όλη του τη ζωή ασχολείται μόνο με τον εαυτό του"
11) "Αγαπητέ μου, μισώ τους ανθρώπους για να μην τους περιφρονήσω, γιατί αλλιώς η ζωή θα ήταν μια φοβερά αηδιαστική φάρσα"
12) "Στα μάτια της καθρεπτιζόταν η δυσπιστία και μαζί η επιθυμία να πειστεί..."
13) "... χωρίς ηλίθιους, ο κόσμος θα ήταν πολύ ανιαρός τόπος."
14) - Όσο για μένα, για ένα πράγμα είμαι σίγουρος... αργά ή γρήγορα, ένα ωραίο πρωί θα πεθάνω
- ... εγώ έχω μια άλλη βεβαιότητα: ότι κάποιο καταραμένο βράδυ, είχα τη δυστυχία να γεννηθώ"
15) "Αυτή είναι η ηλίθια κατασκευή μου: τίποτα δεν ξεχνώ, τίποτα"

</doc>
<doc id="45877" url="https://el.wikipedia.org/wiki?curid=45877" title="Η Σταύρωση του Ιησού Χριστού">
Η Σταύρωση του Ιησού Χριστού



</doc>
<doc id="45879" url="https://el.wikipedia.org/wiki?curid=45879" title="Ναυμαχία της Έλλης">
Ναυμαχία της Έλλης

Η ναυμαχία της Έλλης στις 3/16 Δεκεμβρίου 1912, ήταν η πρώτη από τις δύο κορυφαίες μάχες μεταξύ του Ελληνικού Πολεμικού Ναυτικού και του Οθωμανικού Στόλου κατά τον Α΄ Βαλκανικό Πόλεμο και πραγματοποιήθηκε στην έξοδο των στενών των Δαρδανελλίων (ή Ελλησπόντου). Η ναυμαχία έληξε με τη νίκη του ελληνικού στόλου και τον εγκλεισμό του οθωμανικού εντός των στενών.
Πριν τη ναυμαχία.
Τους πρώτους μήνες του πόλεμου ο Οθωμανικός στόλος υπό την διοίκηση του ναύαρχου Ραμίζ Μπέη παρέμεινε προστατευμένος στα στενά των Δαρδανελίων (στο ναύσταθμο Ναγαρά), χωρίς να επιχειρήσει έξοδο στο Αιγαίο. Από την άλλη πλευρά ο ελληνικός στόλος υπό την διοίκηση του ναυάρχου Παύλου Κουντουριώτη κράτησε επιθετική στάση απελευθερώνοντας ένα ένα τα νησιά του Αιγαίου και αναμένοντας την έξοδο των τουρκικών πλοίων από τα Στενά. Αρχικά απελευθέρωσε τη Λήμνο και εγκατέστησε στον όρμο του Μούδρου το προκεχωρημένο αγκυροβόλιο του Στόλου. Ακολούθησε η απελευθέρωση του Αγίου Όρους, των νησιών του βορείου και ανατολικού Αιγαίου (Θάσος, Σαμοθράκη, Ίμβρος, Τένεδος, Άγιος Ευστράτιος, Μυτιλήνη, Χίος). Μετά την απελευθέρωση της Τενέδου στις 24 Οκτωβρίου/6 Νοεμβρίου ο ναύαρχος Κουντουριώτης έστειλε τηλεγράφημα στον Οθωμανό αρχηγό του στόλου με το μήνυμα «Καταλάβαμε Τένεδον. Αναμένουμε έξοδο του στόλου σας. Αν επιθυμείτε, γαιάνθρακα προτίθεμαι να σας εφοδιάσω».
Ελληνικός Στόλος.
Καταδρομικό:
Στη ναυμαχία της Έλλης συμμετείχαν ένα σύγχρονο θωρακισμένο καταδρομικό και 3 παλαιά παράκτια θωρηκτά.
Γεώργιος Αβέρωφ
Θωρηκτά:
Σπέτσαι, Ύδρα, Ψαρά
Καταστροφείς πλοίων:
Τα αντιτορπιλικά-ανιχνευτικά παρατάχθηκαν σε απόσταση 1.000 περίπου μέτρων αριστερά από τα θωρικτά.
Αετός, Ιέραξ, Λέων, Πάνθηρ
6 ακόμα αντιτορπιλικά παραταχθηκαν ακόμη πιο αριστερά.
Οθωμανικός Στόλος.
Θωρηκτά:
Στη ναυμαχία της Έλλης σημετείχαν και τα 4 Οθωμανικά θωρηκτά.
Ασάρ-Τεφήκ
Μεσουδιέ
Τουργκούτ Ρέις, Χαϊρεντίν Μπαρμπαρόσα
Καταδρομικό:
Το καταδρομικό Μεντητιέ κινήθηκε νοτιότερα από τα θωρηκτά.
Μεντζητιέ
5 αντιτορπιλικά και 1 νοσοκομειακό πλοίο ακολουθούσαν το Μεντζητιέ.
Η ναυμαχία.
Την παραμονή, το βράδυ της Τετάρτης 17 Δεκεμβρίου 1912, σύμφωνα με τη διήγηση του παρόντος Τούρκου Πλωτάρχη Χασάν Σαμί Μπέη, οι Οθωμανοί αξιωματικοί έγραψαν τις διαθήκες τους και αποσύρθηκαν νωρίς για ύπνο ώστε να είναι ακμαίοι το πρωί. Τα ξημερώματα, ο Μουεζίνης κάλεσε τα πληρώματα γονατιστά να προσευχηθούν. Αμέσως μετά, ο Οθωμανικός στόλος απέπλευσε. Το πρωί της Τρίτης 16 Δεκεμβρίου στις 8 η ώρα με καλό καιρό και ήσυχη θάλασσα, άρχισε η έξοδος του Οθωμανικού στόλου από τα Στενά. Οι καπνοί του εξερχόμενου από τα Δαρδανέλια Τουρκικού στόλου φαίνονταν καθαρά. Τα ελληνικά ελαφρά σκάφη που περιπολούσαν στην περιοχή έστειλαν μήνυμα στην ναυαρχίδα ειδοποιώντας την για την έξοδο. Η αναφορά «ΕΧ ΕΧ ΕΧ» (εχθρός εν όψει) διέτρεξε όλα τα ελληνικά πλοία. Στον τουρκικό στόλο προηγούνταν το καταδρομικό "Μετζιτιέ" και τρία αντιτορπιλλικά και ακολουθούσαν τα θωρηκτά "Χαϊρεντίν Μπαρμπαρόσα" (ναυαρχίδα), "Τουργούτ Ρεΐς", "Μεσουντιέ" και "Ασάρι-ι-Τεφίκ". Στο τέλος βρίσκονταν 5 αντιτορπιλλικά και πλωτό νοσοκομείο σε γραμμή παραγωγής.
Ο ελληνικός στόλος με επικεφαλής την ναυαρχίδα θωρακισμένο καταδρομικό "Αβέρωφ", ακολουθούμενη από τα παράκτια θωρηκτά "Ύδρα", "Σπέτσες", αρχηγίδα του Μοιράρχου Πλοιάρχου Πέτρου Γκίνη και "Ψαρά", και από πίσω τα αντιτορπιλλικά "Αετός", "Ιέραξ", "Λέων" και "Πάνθηρ" (τα αποκαλούμενα "Θηρία") έσπευσε να συναντήσει τον αντίπαλο στόλο.
Τα τέσσερα τουρκικά θωρηκτά με την έξοδό τους έστριψαν δεξιά παραπλέοντας το ακρωτήριο της Έλλης (επειδή δεν ήθελαν να απομακρυνθούν από τα φρούρια της ακτής), ενώ τα ελληνικά στράφηκαν προς συνάντησή τους. Οι δύο στόλοι ήρθαν αντιμέτωποι στις 09:00 σε διάταξη μάχης και απόσταση 17 χλμ. Σε αυτό το σημείο ο ναύαρχος Κουντουριώτης σήμανε πολεμική έγερση και εξέπεμψε το παρακάτω ιστορικό σήμα προς τον στόλο:
Ο ελληνικός στόλος δεν έβαλε πρώτος για να κάνει οικονομία πυρομαχικών. Ώρα 09:05 υψώνεται στον Αβέρωφ το προειδοποιητικό σήμα «αρχίσατε πυρ συγχρόνως μετά του Ναυάρχου». Στις 09:22 ο Οθωμανικός στόλος άνοιξε πρώτος πυρ από απόσταση 12.500 μ., ενώ ο ελληνικός περίμενε 3 λεπτά ανοίγοντας πυρ στις 09:25 από απόσταση 12.000 μ. Τα τουρκικά θωρηκτά έβαλλαν κυρίως εναντίον του Αβέρωφ με ταχύ πυρ αλλά χωρίς επιτυχία, ενώ και το Αβέρωφ δεν έκανε ακριβείς βολές. 
Στις 09:35 με την απόσταση των δύο στόλων στα 9.500 μ. ο Κουντουριώτης αποδέσμευσε τον στόλο από τις κινήσεις της ναυαρχίδας του υψώνοντας την σημαία «Ζ» (κινούμαι ανεξάρτητα), και εκμεταλλευόμενος την μεγαλύτερη ταχύτητα του "Αβέρωφ" όρμησε ακάθεκτος με ταχύτητα 21 κόμβων, διαγράφοντας τόξο μπροστά από την γραμμή του τουρκικού στόλου με σκοπό να υπερφαλαγγίσει τα τουρκικά θωρηκτά και να τα βάλει μεταξύ των πυρών του "Αβέρωφ" και των υπολοίπων ελληνικών θωρηκτών. Αυτός ο ελιγμός λέγεται «"Ταύ"» και πραγματοποιήθηκε με επιτυχία από τα Ιαπωνικά θωρηκτά εναντίον των Ρώσων στην ναυμαχία της Τσουσίμα. Καθώς η ταχύτητα της θωρηκτής μοίρας τύπου "Ύδρα" ήταν μικρή (14 κόμβοι), ο "Αβέρωφ" υπερφαλάγγισε τον εχθρό μόνο του και ανάμεσα σε πυκνά πυρά του Τουρκικού στόλου και των απέναντι φρουρίων έφτασε σε απόσταση 2.850 μ. από τον αντίπαλο. Οι Οθωμανοί όταν κατάλαβαν ότι ο ελιγμός θα εκτελούνταν με απόλυτη επιτυχία, έκαναν διαδοχική στροφή 160ο και μπήκαν με φοβερή αταξία ξανά στα Στενά, κάτω από την κάλυψη των επάκτιων πυροβόλων των φρουρίων Σεντούλμπαχιρ και Κουμκαλέ. 
Πρώτο έκανε μεταβολή το "Χαϊρεντίν Μπαρμπαρόσα" στις 09:50 ακολουθούμενο από τα υπόλοιπα αλλά έτσι τα τουρκικά πλοία βρέθηκαν πολύ κοντά το ένα στο άλλο, με αποτέλεσμα να μην μπορούν να χρησιμοποιήσουν τα πυροβόλα τους και να μειωθεί η ταχύτητά τους στους 10 κόμβους. Ο σχηματισμός βαλλόταν συνεχώς από το Αβέρωφ και τα άλλα θωρηκτά, που στο μεταξύ πλησίασαν τον Οθωμανικό στόλο σε απόσταση 4100 μ. Στις 09:55 το "Μπαρμπαρόσα" δέχτηκε πλήγμα στο κατάστρωμα της πρύμνης και λίγο αργότερα ένα άλλο βλήμα διαπέρασε τον πυργίσκο της πρύμνης και προκάλεσε ζημιές και στους λέβητες. Τα "Τουργκούτ Ρεΐς" και "Μετζιτιέ" είχαν μικρότερες ζημιές. Όμως η ταχύτητα πυρός του "Αβέρωφ" είχε ελαττωθεί και δεχόταν τα πυρά των θωρηκτών και των φρουρίων που είχε πλησιάσει κατά την εκτέλεση του ελιγμού, κι έτσι εγκατέλειψε την καταδίωξη. Η ναυμαχία έληξε στις 10:17 με τον Οθωμανικό στόλο να εξακολουθεί να είναι αποκλεισμένος μέσα στα Στενά στα αγκυροβόλια του Τσανάκκαλε και του Σεντούλμπαχιρ.
Σε όλη τη διάρκεια της εμπλοκής το θωρακισμένο καταδρομικό "Αβέρωφ" έριξε 127 βλήματα ενώ θα μπορούσε να εκτοξεύσει τετραπλάσια, γιατί κατά τη διάρκεια της ανεξάρτητης δράσης του τα πυροβόλα του έπαθαν προσωρινή εμπλοκή. Επίσης δέχτηκε τέσσερα βλήματα μεγάλου διαμετρήματος και δεκαπέντε μικρού, αλλά οι ζημιές που υπέστη ήταν ελάχιστες.
Η πρώτη τουρκική μοίρα που βγαίνοντας από τα Στενά έστριψε προς την Τένεδο, χωρίς να ακολουθήσει τα θωρηκτά, συνάντησε ομάδα ελληνικών πλοίων και επέστρεψε στον Ελλήσποντο μετά από μια μικρή ανταλλαγή πυρών.
Απώλειες.
Οι απώλειες των Οθωμανών ήταν 7 νεκροί και αρκετοί τραυματίες από το "Barbarossa" το οποίο υπέστη σημαντικές ζημιές στους λέβητες και το πυροβόλο των 280 χιλ. αχρηστεύτηκε εντελώς. Επιπλέον το "Torgut Reis" μέτρησε 51 νεκρούς και 40 τραυματίες που μεταφέρθηκαν στο νοσοκομειακό πλοίο "Ρεσίτ Πασάς". Οι απώλειες του ελληνικού στόλου ήταν 2 άντρες του πληρώματος νεκροί και 5 τραυματίες, ενώ τραυματίστηκε και ένας ακόμη άντρας από το "Σπέτσαι".
Η επόμενη μέρα.
Την επόμενη ημέρα ο Κουντουριώτης έστειλε την αναφορά του στο Υπουργείο των Ναυτικών. Ο παράτολμος ελιγμός του θεωρήθηκε ασυλλόγιστος ηρωισμός, και ακόμη και ο βασιλιάς Γεώργιος Α΄ του τηλεγράφησε συστήνοντάς του σύνεση και ψυχραιμία. Ο "Αβέρωφ" ήταν η ισχυρότερη μονάδα του στόλου και πιθανή απώλειά του θα ανέτρεπε τον συσχετισμό δυνάμεων μεταξύ των δύο στόλων. Τον ελιγμό του Κουντουριώτη δικαιολόγησε ο αντίπαλός του Ραμίζ Μπέης στο ναυτοδικείο όταν παραπέμφθηκε για την υποχώρηση από την ναυμαχία, όπου απολογούμενος είπε ότι, αν δεν έστρεφε για να απομακρυνθεί, θα βρισκόταν μεταξύ δύο πυρών από τον Ελληνικό στόλο που θα τον εκμηδένιζαν. Ο Τούρκος ναύαρχος αθωώθηκε, καθόσον ο προϊστάμενός του υπουργός τον είχε διατάξει εγγράφως να μην εκθέσει το στόλο σε θανατηφόρα πυρά.

</doc>
<doc id="45881" url="https://el.wikipedia.org/wiki?curid=45881" title="Γιάννης Ζαφείρης">
Γιάννης Ζαφείρης

Ο Γιάννης Ζαφείρης (1971) είναι Έλληνας ηθοποιός, σκηνοθέτης και συγγραφέας. 
Βιογραφία.
Γεννήθηκε στη Χίο το 1971. Διετέλεσε καλλιτεχνικός διευθυντής του Δημοτικού Περιφερειακού Θεάτρου Βορείου Αιγαίου, με έδρα τη Χίο (από το 2010 έως το 2016). Είναι μέλος του Σωματείου Ελλήνων Ηθοποιών (Σ.Ε.Η), της Εταιρείας Ελλήνων Σκηνοθετών (Ε.Ε.Σ), της Εταιρείας Ελλήνων Θεατρικών Συγγραφέων (Ε.Ε.Θ.Σ). και του Διεθνούς Ινστιτούτου Θεάτρου (Δ.Ι.Θ).
Ιδρυτικό στέλεχος του ΔΗΠΕΘΕ Βορείου Αιγαίου και συνεργάτης του φορέα από την πρώτη ημέρα λειτουργίας του το 1996, ως ηθοποιός και σκηνοθέτης. Συμμετείχε σε πλήθος θεατρικών παραγωγών τόσο στο ελεύθερο θέατρο, όσο και σε Δημοτικά Περιφερειακά θέατρα, κυρίως σε κλασικό ρεπερτόριο. Σκηνοθέτησε κινηματογραφικές ταινίες μικρού μήκους (καθώς και μουσικά clip &amp; διαφημιστικά spot). Συμμετείχε σε αρκετές τηλεοπτικές σειρές και συνεργάστηκε με την κρατική τηλεόραση για εκπομπές της "Εκπαιδευτικής Τηλεόρασης".
Έχει γράψει, μεταφράσει και διασκευάσει θεατρικά έργα για την επαγγελματική σκηνή, αρκετά εκ των οποίων έχουν εκδοθεί (έργα, διηγήματα, μεταφορές παραμυθιών κλπ).
Το 2003 κυκλοφόρησε την ποιητική του συλλογή «Στεριανά Ναυάγια», το 2006 ακολούθησε το μυθιστόρημα «Στου Αϊ Γιάννη τις Φωτιές» και λίγο αργότερα τα θεατρικά έργα «Η Νερομπογιά», το "Συμπόσιον του Έρωτος" κ.α.
Ως επισκέπτης καθηγητής, διδάσκει στο Πανεπιστήμιο Ιωαννίνων Θεατρική σκηνοθεσία και επεξεργασία στατικής εικόνας, καθώς και σε σχολεία και θεατρικά εργαστήρια υποκριτική, αυτοσχεδιασμό &amp; σκηνοθεσία.

</doc>
<doc id="45883" url="https://el.wikipedia.org/wiki?curid=45883" title="Αρχιεπίσκοπος Κύπρου Χρυσόστομος Α΄">
Αρχιεπίσκοπος Κύπρου Χρυσόστομος Α΄

Ο Αρχιεπίσκοπος Κύπρου Χρυσόστομος Α΄ (κατά κόσμον "Χριστόφορος Αριστοδήμου", 27 Σεπτεμβρίου 1927 - 22 Δεκεμβρίου 2007) γεννήθηκε στο χωριό Στατός της Επαρχίας Πάφου. Έγινε δόκιμος μοναχός στη Μονή Κύκκου το 1940 και φοίτησε στο σχολείο του μοναστηριού. Το 1946 εισήχθη στο Παγκύπριο Γυμνάσιο και το 1952 μετακόμισε στην Αθήνα, όπου σπούδασε Θεολογία, στη Θεολογική Σχολή του Πανεπιστημίου Αθηνών. 
Μετά την αποφοίτησή του, το 1961, επέστρεψε στην Κύπρο και έγινε ιεροκήρυκας της Μονής Κύκκου. Το 1961 χειροτονήθηκε πρεσβύτερος και κατόπιν έγινε αρχιμανδρίτης. Το 1966 μετέβη στη Μεγάλη Βρετανία. Εκεί έκανε μεταπτυχιακές σπουδές και έμαθε αγγλικά. Το 1968 επέστρεψε στην Κύπρο και χειροτονήθηκε Χωρεπίσκοπος Κωνσταντίας. Το 1973 ο Αρχιεπίσκοπος Μακάριος προκήρυξε επισκοπικές εκλογές στην Πάφο και ο Χρυσόστομος εξελέγη δια βοής Μητροπολίτης υπό τον τίτλο του Μητροπολίτου Πάφου.
Μετά το θάνατο του Αρχιεπισκόπου Μακαρίου, στις 3 Αυγούστου 1977, ο Χρυσόστομος ανέλαβε τοποτηρητής του αρχιεπισκοπικού θρόνου και στις 12 Νοεμβρίου του ίδιου έτους εξελέγη ομόφωνα Αρχιεπίσκοπος Κύπρου.
Το 2002 διαγνώστηκε ότι πάσχει από τη νόσο Αλτσχάιμερ. Το 2005 χειρουργήθηκε στο αριστερό ισχίο, μετά από πτώση του από τα σκαλιά του Αρχιεπισκοπικού Μεγάρου. Μετά από πολύμηνη κατάκλιση, κατά την οποία δεν μπορούσε να ασκήσει τα καθήκοντά του, λόγω και της ασθένειάς του, Ιεράρχες της Κύπρου ζήτησαν, τον Οκτώβριο του 2005, τη μεσολάβηση του Οικουμενικού Πατριαρχείου. Αυτό συγκάλεσε Διευρυμένη Σύνοδο στο Σαμπεζί της Ελβετίας τον Μάιο του 2006, η οποία κήρυξε τον αρχιεπισκοπικό θρόνο σε χηρεία και ξεκίνησε τις διαδικασίες για την εκλογή νέου Αρχιεπισκόπου.
Ο Αρχιεπίσκοπος Κύπρου Χρυσόστομος Α΄ απεβίωσε στις 22 Δεκεμβρίου του 2007.

</doc>
<doc id="45884" url="https://el.wikipedia.org/wiki?curid=45884" title="Αρχιεπίσκοπος Κύπρου Μακάριος Β΄">
Αρχιεπίσκοπος Κύπρου Μακάριος Β΄

Ο Αρχιεπίσκοπος Κύπρου Μακάριος Β΄ (κατά κόσμον Μιχαήλ Χαραλάμπους Παπαϊωάννου, 1870 - 28 Ιουνίου 1950) γεννήθηκε στο χωριό Πρόδρομος στη Μαραθάσα της Κύπρου το 1870. Σπούδασε στη Μεγάλη του Γένους Σχολή στη Κωνσταντινούπολη και κατόπιν στη Θεολογική Σχολή της Χάλκης.
Το 1917 εξελέγη Μητροπολίτης Κυρηνείας και στις 21 Δεκεμβρίου 1947 Αρχιεπίσκοπος Κύπρου, χωρίς συνυποψήφιο. Ήταν γνωστός για τις σκληρές του θέσεις απέναντι στους Άγγλους και την επιμονή του στην άμεση ένωση της Κύπρου με την Ελλάδα. Πέθανε στις 28 Ιουνίου 1950 στη Λευκωσία.

</doc>
<doc id="45885" url="https://el.wikipedia.org/wiki?curid=45885" title="Αρχιεπίσκοπος Κύπρου Κύριλλος Γ΄">
Αρχιεπίσκοπος Κύπρου Κύριλλος Γ΄

Ο Κύριλλος Γ΄ (1859 – 16 Νοεμβρίου 1933) ήταν επίσκοπος Κερύνειας και αργότερα Αρχιεπίσκοπος της Ορθόδοξης Εκκλησίας Κύπρου.
Βιογραφία.
Γεννήθηκε το 1859 στο χωρίο Πραστειό Μεσαορίας και έγινε μοναχός στην ηλικία των 13 ετών στην Ιερά Μονή Αγίου Παντελεήμονος στο χωρίο Μυρτού κοντά στην Κερύνεια. Σπούδασε φιλοσοφία και θεολογία στο Πανεπιστήμιο Αθηνών. Το 1895 εξελέγη Επίσκοπος Κερύνειας μετά το θάνατο του Κύριλλου Β΄, και στη συνέχεια εξελέγη Αρχιεπίσκοπος Κύπρου στις 11 Νοεμβρίου 1916. Αντίπαλοι του στην εκλογή αυτή ήταν ο Επίσκοπος Κιτίου Μελέτιος, ο Επίσκοπος Κύκκου Κλέοπας και ο Αρχιμανδρίτης Μακάριος Μυριανθέας, ο οποίος αργότερα έγινε ο Αρχιεπίσκοπος Κύπρου Μακάριος Β΄.
Ήταν πιο μετριοπαθής από τον προκάτοχο του Κύριλλο Β΄ και κατηγορήθηκε για υπερβολική συμπόνοια στους Βρετανούς αποικιοκράτες της Κύπρου. Επίσης, εξελέγη ως ένας από τους έξι χριστιανούς του Νομοθετικού Συμβουλίου.
Απεβίωσε στις 16 Νοεμβρίου 1933 από πλευρίτιδα. Ο τάφος του βανδαλίστηκε το Μάρτιο του 2010.

</doc>
<doc id="45886" url="https://el.wikipedia.org/wiki?curid=45886" title="Αρχιεπίσκοπος Κύπρου Σωφρόνιος">
Αρχιεπίσκοπος Κύπρου Σωφρόνιος



</doc>
<doc id="45888" url="https://el.wikipedia.org/wiki?curid=45888" title="Αρχιεπίσκοπος Κύπρου Λεόντιος">
Αρχιεπίσκοπος Κύπρου Λεόντιος

Ο Αρχιεπίσκοπος Κύπρου Λεόντιος (κατά κόσμον Αντώνιος Λεοντίου; 3 Μαρτίου 1896 - 26 Ιουλίου 1947) ήταν Αρχιεπίσκοπος Κύπρου.
Βιογραφία.
Γεννήθηκε στη Λεμεσό στις 3 Μαρτίου 1896. Σε ηλικία δεκαεπτά ετών έγινε μοναχός στη Μονή Αγίου Γεωργίου. Σπούδασε Θεολογία στο Πανεπιστήμιο Αθηνών και κατόπιν ακολούθησε μεταπτυχιακές σπουδές στο Πανεπιστήμιο Κολούμπια και στη Θεολογική Ακαδημία της Νέας Υόρκης.
Το 1933 που πέθανε ο Κύριλλος Γ΄, ο Λεόντιος ήταν Μητροπολίτης Πάφου. Ήταν μάλιστα ο μοναδικός επίσκοπος στην Κύπρο, καθώς η Αγγλική Διοίκηση του νησιού είχε απελάσει τους υπόλοιπους ως υποκινητές επεισοδίων. Έγινε έτσι τοποτηρητής του χηρεύοντος θρόνου, αλλά η πολιτική κατάσταση ανέβαλε επί μακρόν την εκλογή νέου Αρχιεπισκόπου και την εξομάλυνση της κατάστασης. Το ξέσπασμα του Β΄ Παγκοσμίου Πολέμου περιέπλεξε τα πράγματα. Μετά τον πόλεμο, οι Άγγλοι επέτρεψαν την επιστροφή του ενός απελαθέντος ιεράρχη, του Κυρηνείας Μακαρίου (ο Κιτίου Νικόδημος είχε ήδη πεθάνει εξόριστος). Το Οικουμενικό Πατριαρχείο βοήθησε την κατάσταση στέλνοντας στην Κύπρο τον Μητροπολίτη Δέρκων Ιωακείμ, καθώς ο Καταστατικός Χάρτης της Εκκλησίας της Κύπρου προνοούσε τρεις Ιεράρχες για να είναι έγκυρη η Σύνοδος που θα εκλέξει νέο Αρχιεπίσκοπο. Εν μέσω διχασμού περί την Ένωση του νησιού με την Ελλάδα, η δεξιά υποστήριξε την εκλογή του Αρχιεπισκόπου Σιναίου Πορφυρίου και η αριστερά τον Πάφου Λεόντιο (Ενωσιακοί και μετριοπαθείς αντιστοίχως). 
Στις 20 Ιουνίου 1947 ο Λεόντιος εξελέγη Αρχιεπίσκοπος και ενθρονίστηκε κατόπιν πιέσεων, καθώς δήλωνε ότι δεν θα δεχόταν την εκλογή του. Πέθανε μετά από 37 ημέρες, στις 26 Ιουλίου, σε ηλικία μόλις 51 ετών. Ο πρόωρος θάνατός του πυροδότησε τότε έντονες φήμες για δηλητηρίασή του, πράγμα που ποτέ δεν επιβεβαιώθηκε.

</doc>
<doc id="45889" url="https://el.wikipedia.org/wiki?curid=45889" title="Αρχιεπίσκοπος Κύπρου Κύριλλος Β΄">
Αρχιεπίσκοπος Κύπρου Κύριλλος Β΄

Ο Αρχιεπίσκοπος Κύπρου Κύριλλος Β΄ , κατά κόσμον Κωνσταντίνος Παπαδόπουλος, γεννήθηκε στο χωριό Πρόδρομος στις 26 Οκτωβρίου 1845. Σε ηλικία 15 ετών πήγε υπότροφος κοντά στον τότε Αρχιεπίσκοπο Μακάριο Α΄. Σπούδασε στη Θεολογική Σχολή Τιμίου Σταυρού Ιεροσολύμων. Το 1889 εξελέγη Μητροπολίτης Κυρηνείας και τέσσερα χρόνια μετά Μητροπολίτης Κιτίου. 
Με το θάνατο του Αρχιεπισκόπου Σωφρονίου Γ΄ το 1900 και τον προηγούμενο θάνατο του Μητροπολίτη Πάφου Επιφανείου το 1899, η Εκκλησία της Κύπρου είχε μείνει με δυο μόνο Ιεράρχες, τον Κιτίου Κύριλλο και τον συνονόματό του Κυρηνείας Κύριλλο. Ο Κιτίου ήταν υπέρ της άμεσης Ένωσης της Κύπρου με την Ελλάδα, ενώ ο Κυρηνείας ήταν πιο μετριοπαθής. Οι δύο Ιεράρχες αντιπαρατέθηκαν έντονα και δίχασαν το λαό, σε σημείο ώστε να παρέμβει το Οικουμενικό Πατριαρχείο, το Πατριαρχείο Αλεξανδρείας, το Πατριαρχείο Ιεροσολύμων, ακόμα και η Κυβέρνηση της Μεγάλης Βρετανίας για εξομάλυνση της κατάστασης.
Το 1908 ο Οικουμενικός Πατριάρχης Ιωακείμ αποφάσισε να δώσει λύση στο πρόβλημα με την εκλογή του Κυρίλλου Κυρηνείας ως Αρχιεπισκόπου. Απέστειλε μάλιστα στην Κύπρο ως Έξαρχο τον μετέπειτα Πατριάρχη Βασίλειο Γ΄. Οι οπαδοί του Κυρίλλου Κιτίου αντέδρασαν πολύ έντονα και πραγματοποίησαν ογκωδέστατο συλλαλητήριο στη Λευκωσία. Το πλήθος προχώρησε προς την Αρχιεπισκοπή για να εμποδίσει την ενθρόνιση του νέου Αρχιεπισκόπου. Τότε ο Άγγλος κυβερνήτης έδωσε διαταγή στα αγγλικά στρατεύματα να εκκενώσουν την Αρχιεπισκοπή. Τελικά το πρόβλημα λύθηκε το 1909 με παρέμβαση του Πατριαρχείου Αλεξανδρείας. Ο Κύριλλος Κυρηνείας δεν διεκδίκησε εκλογή στον Αρχιεπισκοπικό Θρόνο και έτσι ομόφωνα αναδείχθηκε Αρχιεπίσκοπος ο Κύριλλος Κιτίου.
Όμως, ακόμη και και μετά την εκλογή του Κυρίλλου Β΄, οι αντιπαραθέσεις και οι ακρότητες συνεχίζονται και σταματούν μόνο μόνο μετά από νέα παρέμβαση του Πατριαρχείου Αλεξανδρείας το 1910, οπότε οι δυο Ιεράρχες συναντήθηκαν στο Μετόχι Κύκκου, όπου μετά από αμοιβαίες υποχωρήσεις έδωσαν τέλος στη μεταξύ τους αντιπαλότητα.
Ο Αρχιεπίσκοπος Κύπρου Κύριλλος Β΄ πέθανε 7 χρόνια μετά την εκλογή του, στις 6 Ιουλίου 1916.

</doc>
<doc id="45893" url="https://el.wikipedia.org/wiki?curid=45893" title="Κρεμλίνο">
Κρεμλίνο

Το Κρεμλίνο (Ρωσικά: кремль, προφορά σύμφωνα με το Διεθνές Φωνητικό Αλφάβητο: [krʲemlʲ]) είναι η Ρωσική λέξη για το «φρούριο», ή το «κάστρο» και αναφέρεται σε οποιοδήποτε μείζον οχυρωμένο κεντρικό σύμπλεγμα στις ιστορικές ρωσικές πόλεις. Αυτή η λέξη συχνά χρησιμοποιείται για να αναφερθεί στο καλύτερα γνωστό, το Κρεμλίνο της Μόσχας, ή την κυβέρνηση που εδρεύει εκεί. Το όνομα «Κρεμλίνο» έχει συχνά εσφαλμένως συνδεθεί και με τον Καθεδρικό Ναό του Αγίου Βασιλείου λόγω του ιδιαιτέρου σχήματός του, αν και δεν αποτελεί τμήμα του Κρεμλίνου της Μόσχας.
Ετυμολογία.
Η ετυμολογία της λέξης δεν έχει εξακριβωθεί οριστικά. Υπάρχουν διάφορες εκδοχές όπως για παράδειγμα η σύνδεση της λέξης με την ελληνική λέξη "κρημνός". Άλλη ετυμολόγηση υποστηρίζει ότι η λέξη Κρεμλίνο προέρχεται από την Τουρκική λέξη για το φρούριο που είναι "Kermen".

</doc>
<doc id="45894" url="https://el.wikipedia.org/wiki?curid=45894" title="Πρόδρομος Λεμεσού">
Πρόδρομος Λεμεσού

Ο Πρόδρομος είναι κοινότητα της επαρχίας Λεμεσού στην Κύπρο.
Τοποθεσία.
Ο Πρόδρομος βρίσκεται 60 χιλιόμετρα βορειοδυτικά της Λεμεσού, στη γεωγραφική περιφέρεια της Μαραθάσας. Είναι κτισμένος σε μέσο υψόμετρο 1400 μέτρων. Στα νοτιανατολικά συνορεύει με το Φοινί, στα νοτιοδυτικά με τον Παλαιόμυλο, στα δυτικά με τη Λεμύθου, στα βόρεια με τον Πεδουλά και με την Κακοπετριά και στα ανατολικά με τις Πλάτρες.
Φυσικό περιβάλλον.
Στην περιοχή καλλιεργούνται διάφορα είδη φυλλοβόλων οπωροφόρων δέντρων όπως μηλιές, κερασιές, δαμασκηνιές, αχλαδιές και ροδακινιές. Ωστόσο, η μεγαλύτερη έκταση του χωριού είναι ακαλλιέργητη. Στα διοικητικά του όρια εμπίπτει μέρος του κρατικού δάσους Τροόδους.
Καιρικές συνθήκες.
Ο καιρός στο χωριό χαρακτηρίζεται από ψυχρό και βροχερό χειμώνα και δροσερό και ξηρό καλοκαίρι. Τους χειμερινούς μήνες, εκτός από την πολύ ψηλή βροχόπτωση, δέχεται αρκετή χιονόπτωση. Μερικές φορές η θερμοκρασία κατεβαίνει υπό του μηδενός. Ο Πρόδρομος, λόγω του κλίματος του και της ύπαρξης του ξενοδοχείου Βερεγγάρια και άλλων τριών μικρών ξενοδοχείων, γνώρισε μεγάλη τουριστική ανάπτυξη.
Ιστορία.
Ο Πρόδρομος υπήρχε κατά τα μεσαιωνικά χρόνια με την ίδια ονομασία. Σε παλαιούς χάρτες βρίσκεται σημειωμένος ως Prodromo. Την εποχή της φραγκοκρατίας η περιοχή της Μαραθάσας ήταν χωρισμένη σε δύο μεγάλα τμήματα. Το ένα ήταν βασιλική ιδιοκτησία και το άλλο ιδιοκτησία του κόμητα της Έδεσσας. Ο Πρόδρομος αποτελούσε φέουδο της βασιλικής ιδιοκτησίας.
Ονομασία.
Το χωριό πήρε το όνομα του από τον άγιο Ιωάννη τον Πρόδρομο.
Βερεγγάρια και Τουρισμός.
Στον Πρόδρομο βρίσκεται το ξακουστό ξενοδοχείο Βερεγγάρια. Αποτελούσε ένα από τα σπουδαιότερα ορεινά καταλύματα του 20ου αιώνα. Σε αυτό διέμεναν εξέχουσες προσωπικότητας και για το λόγο αυτό χαρακτηρίστηκε ως το «ξενοδοχείο των βασιλιάδων».  Ξεχώρισαν οι επισκέψεις, γύρω στο 1931, του βασιλιάς της Αιγύπτου Φαρούκ και του πρόεδρος του Ισραήλ Εζέρ Βαϊσμάν. Στο βιβλίο επισκεπτών του ξενοδοχείου υπάρχουν καταγεγραμμένες οι εντυπώσεις των επισκεπτών. Η ονομασία του πιθανότατα προήλθε από την βασίλισσα της Ναβάρρας, Βερεγγάρια, σύζυγο του Ριχάρδου του Λεοντόκαρδου. Το ξενοδοχείο έκλεισε το 1984. Το κτίριο παραμένει ερημωμένο από τότε. Στον Πρόδρομο επίσης λειτουργούσαν ακόμα 3 ξενοδοχείο περίπου την ίδια περίοδο με το Βερεγγάρια. Τα ξενοδοχεία ήταν το "Overhill", "Alps" και "Ωραίος Πρόδρομος" τα οποία ήταν σαφώς μικρότερα από το Βερεγγάρια.
Πληθυσμός.
Σύμφωνα με τις απογραφές πληθυσμού που πραγματοποιήθηκαν στην Κύπρο, ο πληθυσμός του Προδρόμου γνώρισε συνεχή πληθυσμιακή αύξηση από το 1881 μέχρι το 1946. Το 1960 καταγράφηκε η πρώτη μείωση του αριθμού των κατοίκων. Μετά την τουρκική εισβολή του 1974 αρκετοί Ελληνοκύπριοι εκτοπισμένοι εγκαταστάθηκαν προσωρινά στον Πρόδρομο και αύξησαν για μικρό χρονικό διάστημα τον πληθυσμό του, χωρίς όμως να παραμείνουν στο χωριό. Από τότε ο πληθυσμός του χωριού μειώνεται συνεχώς. 
Ο πίνακας που ακολουθεί παρουσιάζει τον πληθυσμό του Πρόδρομου όπως καταγράφηκε στις απογραφές πληθυσμού που έγιναν στην Κύπρο.
Θρησκευτική ζωή.
Η κύρια εκκλησία του χωριού είναι η εκκλησία του Αγίου Ιωάννη του Πρόδρομου. Στο χωριό υπάρχουν ακόμα το ξωκκλήσι του Αγίου Ονουφρίου και το ξωκκλήσι της Αγίας Τριάδας. Επιπλέον, στο χωριό υπάρχει το γυναικείο μοναστήρι Παναγιάς Τρικουκκιάς. 
Από τον Πρόδρομο κατάγονταν αρκετοί ιερωμένοι, μεταξύ των οποίων οι αρχιεπίσκοποι Κύπρου Μακάριος Α΄, Μακάριος Β΄, Κύριλλος ο Β΄ και Σωφρόνιος ο Γ΄.
Διάφορα.
Στον Πρόδρομο βρίσκεται το Δασικό Κολλέγιο Κύπρου, στο οποίο σπουδάζουν δασοπονία Κύπριοι και αλλοδαποί φοιτητές.

</doc>
<doc id="45895" url="https://el.wikipedia.org/wiki?curid=45895" title="Καθεδρικός Ναός Αγίου Βασιλείου (Μόσχα)">
Καθεδρικός Ναός Αγίου Βασιλείου (Μόσχα)

Ο Καθεδρικός Ναός της Αγίας Σκέπης της Υπεραγίας Θεοτόκου επί της τάφρου (ρωσικά: Собор Василия Блаженного, επίσημη ονομασία: Собор Покрова пресвятой Богородицы, что на Рву) πιο γνωστός ως Καθεδρικός Ναός του Αγίου Βασιλείου του Ευλογημένου ή Καθεδρικός του Αγίου Βασιλείου, είναι μια εκκλησία με πολλούς κρεμμυδοειδείς τρούλους, η οποία βρίσκεται στην Κόκκινη Πλατεία της Μόσχας και είναι το σύμβολό της.
Την ανέγερση του Καθεδρικού Ναού ζήτησε ο Τσάρος Ιβάν ο Τρομερός και κτίστηκε μεταξύ των ετών 1555 και 1561 σε ανάμνηση της κατάκτησης του Χανάτου του Καζάν που έγινε στις αρχές Οκτωβρίου του 1552, ακριβώς την ημέρα κατά την οποία η ορθόδοξη εκκλησία γιορτάζει την Αγία Σκέπη της Υπεραγίας Θεοτόκου. Το 1588 ο Τσάρος Φιοντόρ ο Κωδωνοκρούστης προσέθεσε ένα παρεκκλήσιο στην ανατολική πλευρά του ναού, πάνω από τον τάφο του Αγίου Βασιλείου του διά Χριστόν σαλού ("Василий Блаженный"), από τον οποίο πήρε ολόκληρος ο Καθεδρικός Ναός το όνομά του.
Ο Ναός βρίσκεται στο νοτιοανατολικό άκρο της Κόκκινης Πλατείας, ακριβώς απέναντι από το Κρεμλίνο. Δεν είναι ιδιαίτερα μεγάλος και αποτελείται από εννέα παρεκκλήσια, κτισμένα γύρω από ένα κεντρικό κτίριο. Η αρχική ιδέα ήταν το κάθε παρεκκλήσιο να αφιερωθεί σε άγιο, στην ημέρα μνήμης του οποίου ο Τσάρος πέτυχε στρατιωτική νίκη. Οι χαρακτηριστικοί κρεμμυδόσχημοι τρούλοι του ακολουθούν την παραδοσιακή ρωσική ναοδομία και σε συνδυασμό με την πολυχρωμία τους διαμορφώνεται το τελικό εντυπωσιακό σύνολο. Ο θρύλος λέει ότι ο Ιβάν ο Τρομερός τύφλωσε τον αρχιτέκτονα Ποστνίκ Γιάκοβλεφ, μόλις τελείωσε ο Ναός, για να τον εμποδίσει να ξανακτίσει κάτι τόσο εντυπωσιακό.
Σε έναν κήπο μπροστά στο Ναό βρίσκεται ένα μπρούτζινο άγαλμα προς τιμήν των Ντμίτρι Ποζάρσκι και Κουζμά Μίνιν, εθελοντών στην αντίσταση ενάντια στους εισβολείς Πολωνούς στα τέλη του 16ου και αρχές του 17ου αιώνα. Αρχικά το άγαλμα είχε στηθεί στο κέντρο της Κόκκινης Πλατείας, αλλά η σοβιετική Κυβέρνηση θεώρησε ότι εμπόδιζε τις μεγαλειώδεις στρατιωτικές παρελάσεις και το μετακίνησε μπροστά στο Ναό το 1936. 
Ο Καθεδρικός Ναός του Αγίου Βασιλείου δεν πρέπει να συγχέεται με το Κρεμλίνο. Βρίσκεται ακριβώς δίπλα του, αλλά δεν αποτελεί κατά κανένα τρόπο συνέχειά του ή τμήμα του.

</doc>
<doc id="45896" url="https://el.wikipedia.org/wiki?curid=45896" title="Μεταλλουργία">
Μεταλλουργία

Μεταλλουργία είναι ένας κλάδος της επιστήμης των υλικών σχετικός με την παρασκευή μετάλλων και κραμάτων από μεταλλεύματα ή άλλες πρώτες ύλες, καθώς και την κατεργασία των μετάλλων και των κραμάτων για την τροποποίηση των ιδιοτήτων αυτών των υλικών. Αναλόγως, ο κλάδος της μεταλλουργίας διακρίνεται σε εξαγωγική μεταλλουργία και μεταλλογνωσία ή φυσική μεταλλουργία.
Ιστορία.
Η ιστορία της μεταλλουργίας είναι άμεσα συνδεδεμένη με την εξέλιξη του ανθρώπου και την μετάβασή του από την προϊστορία στην ιστορία.
Τα πρώτα μεταλλικά αντικείμενα κατασκευάστηκαν από αυτοφυή μέταλλα, όπως χρυσό (Αίγυπτος, Μεσοποταμία), χαλκό (Περσία, Μεσοποταμία, Αίγυπτος) και λευκόχρυσο (Αίγυπτος, Ίνκας), ή από σίδηρο που οι άνθρωποι έβρισκαν μόνον σε μετεωρίτες (Εσκιμώοι της Γροιλανδίας). Έτσι, περίπου 5.000 χρόνια π.Χ, ο άνθρωπος πέρασε από την Εποχή του Λίθου στην Εποχή του Χαλκού. Η μετάβαση αυτή δεν έγινε παντού την ίδια εποχή. Στην συνέχεια ο άνθρωπος έμαθε να κατεργάζεται μίγματα από ορυκτά διαφόρων μετάλλων με αποτέλεσμα να ανακαλύψει τα κράματα του χαλκού (κρατέρωμα ή μπρούντζος: κράμα χαλκού–κασσίτερου). Οι κάτοικοι της Μεσογείου και της Κεντρικής Ευρώπης ανακάλυψαν πώς να ανάγουν σιδηρομετάλλευμα σε μικρές φρεατώδεις καμίνους για να παράγουν σπογγώδη σίδηρο σε στερεή κατάσταση, από τον οποίο παρήγαγαν στην συνέχεια χάλυβα. Οι Ινδοί, οι Κινέζοι και οι Ιάπωνες γνώριζαν επίσης από τα αρχαία χρόνια πώς να παράγουν αντικείμενα από σίδηρο. Οι Ρωμαίοι γνώριζαν πώς να παράγουν ορείχαλκο (κράμα χαλκού–ψευδαργύρου), αλλά πρώτοι οι Ινδοί παρήγαγαν ψευδάργυρο σε καθαρή μορφή τον 14ο αι. μ.Χ.
Η γνώση της μεταλλουργίας επέτρεψε σε ορισμένους λαούς να επεκτείνουν την ισχύ τους και να επιβληθούν σε άλλους λαούς. Για παράδειγμα, τον 9ο αι. π.Χ. οι Δωριείς, που γνώριζαν πώς να φτιάχνουν όπλα και άλλα αντικείμενα από σίδηρο, κατάφεραν να επιβληθούν στους Αχαιούς και τις άλλες ελληνικές φυλές, οι οποίες είχαν όπλα λιγότερο ανθεκτικά φτιαγμένα από χαλκό, και έτσι η ελληνική χερσόνησος πέρασε στην Εποχή του Σιδήρου.
Η γνώση της μεταλλουργίας έδωσε επίσης την δυνατότητα στον άνθρωπο να δημιουργήσει το χρήμα, δηλαδή μεταλλικά αντικείμενα τα οποία αντιπροσώπευαν μια συγκεκριμένη αξία. Οι Αθηναίοι, με τον άργυρο που παρήγαγαν από τα μεταλλεία του Λαυρίου, μπόρεσαν να χρηματοδοτήσουν την ναυπήγηση τριηρών και να δημιουργήσουν την Αθηναϊκή Κοινοπολιτεία τον 5ο αι. π.Χ. Παρομοίως, οι Μακεδόνες στηρίχθηκαν στον χρυσό του Παγγαίου για να χρηματοδοτήσουν την ανάπτυξη της αυτοκρατορίας του Μέγα
Αλεξάνδρου, ενώ οι Ρωμαίοι στηρίχθηκαν εν μέρει στον άργυρο των μεταλλείων της Ισπανίας για να κοσμήσουν την Ρώμη.
Η εκτεταμένη γνώση της μεταλλουργίας επέτρεψε στους Ευρωπαίους να καταλάβουν και να αποικήσουν τις χώρες που ανακάλυψαν τον 15ο και 16ο αι. μ.Χ. Η ανακάλυψη του μεταλλουργικού οπτάνθρακα (κωκ) και της ατμομηχανής έδωσε νέα ώθηση στην μεταλλουργία του σιδήρου κατά τον 18ο αι. Προς τα τέλη του 18ου αι., εμφανίστηκαν στην Αγγλία και οι πρώτες ατμοκίνητες μονάδες έλασης χάλυβα.
Οι παλαιές μέθοδοι άμεσης αναγωγής σιδηρομεταλλευμάτων αντικαταστάθηκαν κατά τον 19ο αι. από την πολύ πιο παραγωγική υψικάμινο, τους μεταλλάκτες (μεγάλους κάδους όπου ο τηγμένος χυτοσίδηρος μεταβάλλεται σε χάλυβα με την εμφύσηση αέρα ή οξυγόνου) και τις καμίνους ανοικτής εστίας (κάμινος Siemens-Martin).
Στα τέλη του 19ου αι. έκαναν την εμφάνισή τους και υδρομεταλλουργικές μέθοδοι παραγωγής μη σιδηρούχων μετάλλων. Η εκχύλιση (διαλυτοποίηση) σε κυανιούχα υδατικά διαλύματα επέτρεψε την εκμετάλλευση πτωχών μεταλλευμάτων χρυσού. Η εκχύλιση βωξίτη σε διαλύματα καυστικού νατρίου επέτρεψε την φθηνή παραγωγή αλουμίνας (Αl2O3), και με την ηλεκτρόλυση τήγματος αλουμίνας και κρυόλιθου (Na3AlF6) έγινε δυνατή η παραγωγή φθηνού μεταλλικού αλουμινίου, το οποίο μέχρι τότε θεωρούνταν πολύτιμο μέταλλο. Η μέθοδος της οξειδωτικής φρύξης σφαλερίτη (ZnS) και η εκχύλιση του φρύγματος (ZnO) σε θειικό οξύ επέτρεψε την φθηνή παραγωγή ψευδαργύρου.
Επίσης, προς τα τέλη του 19ο αι., νέες μέθοδοι κατεργασίας των μετάλλων, όπως η διέλαση σωλήνων από χάλυβα χωρίς ραφή (αδελφοί Rienhard και Max Mannessman, Γερμανία, 1886), έφεραν επανάσταση στην μεταλλοτεχνία. Η μεταλλογνωσία καθιερώθηκε ως ιδιαίτερος επιστημονικός κλάδος (ο όρος «φυσική μεταλλουργία» εμφανίστηκε το 1914). Κράματα ήδη υπάρχοντα εκείνον τον καιρό, όπως ο χάλυβας (κράμα σιδήρου–άνθρακα), μελετήθηκαν και ταξινομήθηκαν συστηματικά με την βοήθεια του μικροσκοπίου και την περιθλασιμετρία ακτίνων Χ (1912). Νέα κράματα, όπως το ντουραλουμίνιο (1906), ο ανοξείδωτος χάλυβας (1909–1912), κ.ά., δημιουργήθηκαν για να καλύψουν νέες καταναλωτικές ή τεχνολογικές ανάγκες.
Μετά τον Β΄ Παγκόσμιο Πόλεμο, η ζήτηση μεταλλουργικών προϊόντων παρουσίασε έντονη αύξηση. Ταυτοχρόνως αυξήθηκαν οι απαιτήσεις του καταναλωτικού κοινού για προϊόντα ποιότητας παρασκευασμένα με μεθόδους που να καταναλώνουν μικρή ποσότητα ενέργειας και να είναι «φιλικές προς το περιβάλλον». Για παράδειγμα, στις χαλυβουργίες, οι κάμινοι Siemens-Martin αντικαταστάθηκαν από τους μεταλλάκτες εμφύσησης καθαρού οξυγόνου (μεταλλάκτες LD, BOP, AOD), ενώ στις μονάδες κατεργασίας θειούχων μεταλλευμάτων ψευδαργύρου, οι περιστροφικοί κάμινοι φρύξης αντικαταστάθηκαν από κάμινους ρευστοστερεής κλίνης. Οι κάμινοι ακαριαίας τήξης αντικατέστησαν τους μεταλλάκτες Pierce-Smith στην παραγωγή αργού νικελίου και αργού χαλκού.
Και ο τομέας της μεταλλογνωσίας παρουσίασε σημαντικές προόδους κατά τον 20ο αι., κυρίως εξαιτίας της προόδου στον τομέα της ηλεκτρονικής μικροσκοπίας. Νέες θεωρίες, όπως αυτή των κρυσταλλικών ατελειών ή ελαττωμάτων, επέτρεψαν στους μεταλλογνώστες να εξηγήσουν πολλές ιδιότητες των μετάλλων και των κραμάτων, αλλά και να σχεδιάσουν νέα κράματα βελτιωμένων ιδιοτήτων.
Βασικές αρχές.
Η μεταλλουργία ως τεχνολογική επιστήμη στηρίζεται σε τρεις βασικούς επιστημονικούς τομείς:
Η ανόργανη χημεία περιγράφει τις βασικές αρχές της χημικής συμπεριφοράς των μετάλλων και των ενώσεών τους. Δεν είναι άλλωστε τυχαίο το ότι τεχνικές μέθοδοι βρίσκουν εφαρμογή τόσο στην κλασική χημεία όσο και στην μεταλλουργία. Π.χ. η εξαγωγή μετάλλων με οργανικούς διαλύτες χρησιμοποιείται στην αναλυτική χημεία, αλλά και στην υδρομεταλλουργία του χαλκού.
Η φυσικοχημεία επιτρέπει τον υπολογισμό της θεωρητικής απόδοσης μιας αντίδρασης σε συνθήκες ισορροπίας (χημική θερμοδυναμική), αλλά την εκτίμηση της πραγματικής απόδοσης μιας αντίδρασης σε συνάρτηση με τον χρόνο (κινητική). Για παράδειγμα, η θεωρητική απόδοση της αντίδρασης:
C(s) + CO2(g) → 2CO (g)
εξαρτάται από την θερμοκρασία· όσο αυξάνει η θερμοκρασία, τόσο η αντίδραση προχωρεί προς τα δεξιά. Η συγκεκριμένη αντίδραση έχει τεράστια σημασία για την πυρομεταλλουργία, καθώς οι περισσότερες πυρομεταλλουργικές διεργασίες απαιτούν θερμοκρασίες άνω των 1000 °C, όπου ο άνθρακας οξειδώνεται σχεδόν 100% προς την δημιουργία μονοξειδίου του άνθρακα (αντίδραση Boudouard).
Η θερμοδυναμική επιτρέπει επίσης την δημιουργία διαγραμμάτων φάσεων για κράματα μετάλλων, αλλά και για τήγματα μη μεταλλικών ενώσεων όπως διάφορα οξείδια, σουλφίδια κ.λπ. Με τα διαγράμματα φάσεων, ο μεταλλουργός μπορεί να ξέρει ποιες φάσεις (υγρές ή στερεές) προκύπτουν όταν δύο ή περισσότερα μέταλλα βρεθούν μαζί σε μια συγκεκριμένη θερμοκρασία και σε μια συγκεκριμένη αναλογία. Τα διαγράμματα φάσεων και το μικροσκόπιο αποτελούν τα κύρια εργαλεία για τον σχεδιασμό κραμάτων, πυρίμαχων και κεραμικών.
Σε πολλές υδρομεταλλουργικές διεργασίες, η κινητική είναι εξαιρετικής σημασίας. Π.χ., η ανάκτηση ψευδαργύρου από όξινα διαλύματα θειικού ψευδαργύρου είναι δυνατή, επειδή η κινητική της αναγωγής υδρογονοϊόντων προς αέριο υδρογόνο επί καθόδου αλουμινίου είναι εξαιρετικά αργή. Με άλλα λόγια, η κινητική επιτρέπει την αντίδραση:
Zn2+(aq) + 2e– → Zn0(s)
και εμποδίζει την αντίδραση
2Η+(aq) + 2e– → Η20(g),
ενώ η χημική θερμοδυναμική λέει πως προηγείται η δεύτερη αντίδραση.
Ο μεταλλουργός πρέπει επίσης να έχει καλή γνώση ορυκτολογίας, κρυσταλλογραφίας, τεχνικής μηχανικής (στατική, αντοχή των υλικών), συστημάτων αυτομάτου ελέγχου, κ.λπ.
Κλάδοι της μεταλλουργίας.
Ως πιο εξειδικευμένοι κλάδοι της μεταλλουργίας θεωρούνται τα ακόλουθα επιστημονικά πεδία:
Ιδιαίτερος κλάδος της μεταλλουργίας είναι και η αρχαιομεταλλουργία, δηλ. η μελέτη της ιστορίας της παραγωγής μεταλλικών αντικειμένων στην προβιομηχανική εποχή (πριν τον 18ο αι. μ.Χ.).
Η σημασία της μεταλλουργίας.
Η ανακάλυψη και η εκτεταμένη χρήση των μετάλλων έδωσε στον άνθρωπο την δυνατότητα να ξεφύγει από την προϊστορική κατάσταση και να δημιουργήσει τον σύγχρονο πολιτισμό. Χωρίς την μεταλλουργία, η ανθρώπινη κοινωνία δεν θα ήταν αυτή που είναι σήμερα. Η γραφή, οι καλές τέχνες, η τυπογραφία, ο ηλεκτρισμός, οι ημιαγωγοί και η σύγχρονη υψηλή τεχνολογία στον τομέα των τηλεπικοινωνιών συνδέονται κατά τον έναν ή τον άλλο τρόπο με ανακαλύψεις και εξελίξεις στον τομέα της μεταλλουργίας.
Όπως όλες οι τεχνολογικές ανακαλύψεις, έτσι και η μεταλλουργία συνδέεται και με ορισμένες εξελίξεις που υπήρξαν ενίοτε οδυνηρές για το ανθρώπινο γένος. Η πρώτη χρήση των μετάλλων ήταν για την κατασκευή όπλων, τα οποία χρησιμοποιήθηκαν για την υποταγή ή και την ολοκληρωτική καταστροφή λαών. Η αναζήτηση πολύτιμων μετάλλων ήταν μία από τις κύριες αιτίες του ευρωπαϊκού επεκτατισμού μετά τον 15ο αι. μ.Χ. και της αποικιοκρατίας. Ακόμα και σήμερα, πολλές σημαντικές εξελίξεις στην επιστήμη της μεταλλουργίας προέρχονται από την πολεμική βιομηχανία. Κράματα απεμπλουτισμένου ουρανίου (χαμηλής ραδιενέργειας) χρησιμοποιούνται για την κατασκευή οβίδων μεγάλης διατρητικής ικανότητας.
Στην Ελλάδα, η μεταλλουργία μολύβδου και αργύρου του Λαυρίου, η οποία λειτούργησε από το β΄ μισό του 19ου αι. έως το 1989, υπήρξε το πρώτο βιομηχανικό κέντρο της χώρας. Η μεταλλουργία του Λαυρίου συνδέθηκε με πολλές σημαντικές κοινωνικές εξελίξεις στην χώρα. Η Χαλυβουργική ήταν η πρώτη καθετοποιημένη βιομηχανία χυτοσιδήρου–χάλυβα της χώρας με υψικαμίνους (που δεν λειτουργούν πλέον) και πλήρες χαλυβουργείο στην Ελευσίνα. Σήμερα η Ελλάδα παράγει περί τα 1,4 εκατομμύρια τόνους χάλυβα τον χρόνο (στοιχεία 2019) σε τρία εργοστάσια με ηλεκτρικές καμίνους που χρησιμοποιούν παλαιοσίδηρο (σκραπ) ως πρώτη ύλη (Αλμυρός Μαγνησίας, Βόλος, Θεσσαλονίκη). Η Ελλάδα παράγει περίπου 20.000 τόνους το χρόνο νικέλιο υπό την μορφή σιδηρονικελίου (ΛΑΡΚΟ, Λάρυμνα Φθιώτιδας). Κατά την περίοδο 1983–1991, η Ελλάδα παρήγαγε και 45.000 τόνους ανά έτος σιδηροχρώμιο στις εγκαταστάσεις της εταιρείας «Ελληνικά Σιδηροκράματα ΑΕ» (ΕΛΣΙ) στον Αλμυρό Μαγνησίας). Η Ελλάδα επίσης παράγει περίπου 160.000 τόνους τον χρόνο αλουμίνιο στο εργοστάσιο της «Αλουμίνιον της Ελλάδος» (Άγιος Νικόλαος Βοιωτίας). Τέλος, στην Ελλάδα, υπάρχουν πολλές βιομηχανίες δευτερογενούς κατεργασίας μετάλλων (π.χ. έλαση και διέλαση αλουμινίου, κ.λπ.). Σημαντικό μεταλλουργικό κέντρο λειτούργησε για πολλές δεκαετίες στο Πυριτιδοποιείο–Καλυκοποιείο (ΠΥΡΚΑΛ) του ομίλου Μποδοσάκη.
Σημερινή κατάσταση και μελλοντικές προοπτικές.
Η έντονη ζήτηση μετά τον Β΄ Παγκόσμιο Πόλεμο προκάλεσε την έντονη αύξηση της παραγωγής μετάλλων. Το 2019, η παγκόσμια παραγωγή μετάλλων είχε ως εξής:
Δεδομένου ότι η ζήτηση σε μέταλλα δεν μπορεί να καλυφθεί από την παραγωγή των μεταλλείων, ένα μεγάλο ποσοστό από αυτά παράγονται από την ανακύκλωση παλαιομετάλλων (σκραπ). Για παράδειγμα, το 55% του μολύβδου παράγεται από ανακύκλωση (κυρίως παλιές μπαταρίες αυτοκινήτων). Παρομοίως, από ανακύκλωση παράγονται το 40% του χαλκού, το 32% του χάλυβα, το 30% του αλουμινίου, το 25% του νικελίου και μόλις το 1% του ψευδαργύρου.
Η παραγωγή των μετάλλων με πυρομεταλλουργικές και άλλες μεθόδους απαιτεί την κατανάλωση μεγάλων ποσοτήτων ενέργειας. Επιπλέον οι μεταλλουργικές βιομηχανίες εκλύουν μεγάλες ποσότητες διοξειδίου του άνθρακα και άλλων αερίων (NO"x", SO2, κ.ά.), τα οποία προκαλούν το φαινόμενο του θερμοκηπίου, την όξινη βροχή και άλλα περιβαλλοντικά προβλήματα. Αν και οι σύγχρονες μεταλλουργικές μονάδες καταναλώνουν πολύ λιγότερη ενέργεια και εκλύουν λιγότερα τοξικά αέρια σε σύγκριση με παλαιότερες παρόμοιες μονάδες, εντούτοις η κατά πολύ αυξημένη παραγωγή μετάλλων σημαίνει ότι η μόλυνση του περιβάλλοντος δεν έχει μειωθεί.
Οι υδρομεταλλουργικές μέθοδοι επιτρέπουν την επεξεργασία πολύ φτωχών μεταλλευμάτων ή απορριμμάτων μεταλλευτικών εκμεταλλεύσεων (π.χ. στείρα πυρομεταλλουργικών κατεργασιών) και μπορούν να δώσουν λύσεις σε ειδικά προβλήματα. Τεχνικές εκχύλισης, όπως η εκχύλιση σωρών απορριμμάτων εκμετάλλευσης, η εκχύλιση σε σωρούς μεταλλεύματος, κ.λπ., χρησιμεύουν για την ανάκτηση μετάλλων που βρίσκονται σε χαμηλή περιεκτικότητα. Ωστόσο, και οι υδρομεταλλουργικές μέθοδοι ενέχουν περιβαλλοντικούς κινδύνους, όπως πιθανή διαρροή τοξικών αποβλήτων, υπερβολική κατανάλωση νερού σε περιοχές που υποφέρουν από λειψυδρία, κ.ά.
Προς το τέλος του 20ού αι., η μεταλλουργία, ως τεχνολογική επιστήμη και ως βιομηχανία, θεωρήθηκε ώριμος έως ξεπερασμένος τομέας. Το αποτέλεσμα ήταν πολλές πανεπιστημιακές σχολές μεταλλουργίας να κλείσουν ή να αλλάξουν το πρόγραμμά τους και να μετονομαστούν σε σχολές Επιστήμης των Υλικών. Μία νέα άνοδος της τιμής των μετάλλων, και των πρώτων υλών γενικότερα, ίσως ανατρέψει αυτή την τάση.

</doc>
<doc id="45899" url="https://el.wikipedia.org/wiki?curid=45899" title="Μεταλλουργια">
Μεταλλουργια



</doc>
<doc id="45900" url="https://el.wikipedia.org/wiki?curid=45900" title="Χρίστο Σμύρνενσκι">
Χρίστο Σμύρνενσκι

Ο Χρίστο Ντιμιτρόφ Ιζμιρλίεφ ("Христо Димитров Измирлиев", 29 Σεπτεμβρίου 1898 - 18 Ιουνίου 1923), γνωστός ως Χρίστο Σμύρνενσκι ("Христо Смирненски"), ήταν Βούλγαρος ποιητής, από τους κύριους εκφραστές της βουλγαρικής λογοτεχνίας των αρχών του 20ου αιώνα. Το ψευδώνυμο Σμύρνενσκι (Σμυρναίος, ο εκ Σμύρνης) προέρχεται από την απόδοση του επιθέτου του, Ιζμιρλίεφ (Ιζμίρ = Σμύρνη), στη βουλγαρική.
Παρά τον πρόωρο του θάνατο, άφησε πίσω του πλούσιο και αξιόλογο έργο. Μια από τις πρόσφατες εκδόσεις στη βουλγαρική με συλλογές από ποιήματά του αποτελείται από οκτώ τόμους.
Το έργο του είναι επηρεασμένο από τις ιδέες του Μακεδονικού Αγώνα καθώς και τις σοσιαλιστικές του πεποιθήσεις.
Τα πρώιμα χρόνια.
Γεννήθηκε στο Κιλκίς, από τον Ντιμήτρ Ιζμιρλίεφ ("Димитър Измирлиев") και την Ελισσαβέτα Ποπαναστάσοβα ("Елисавета Попанастасова") στις 29 Σεπτεμβρίου 1898. Την εποχή εκείνη η πόλη βρισκόταν υπό Οθωμανική κατοχή, όπως και το μεγαλύτερο μέρος της Μακεδονίας.
Πέθανε στις 18 Ιουνίου 1923.

</doc>
<doc id="45901" url="https://el.wikipedia.org/wiki?curid=45901" title="Αγία Βαρβάρα (μεγαλομάρτυς)">
Αγία Βαρβάρα (μεγαλομάρτυς)

Η Αγία Βαρβάρα ήταν Μικρασιάτισσα αγία και μεγαλομάρτυς, που έζησε κατά τον 3ο αιώνα μ.Χ. στη Νικομήδεια της Μικράς Ασίας.
Βίος.
Στο βίο της αναφέρεται ότι η Αγία Βαρβάρα ήταν ένα όμορφο κορίτσι που έζησε στην πόλη της Νικομήδειας στη Μικρά Ασία, επί Ρωμαίου Αυτοκράτορα Μαξιμιανού. Ο Διόσκορος ή Διόσορος, ο φανατικός εθνικός (ειδωλολάτρης) πατέρας της, την είχε κλεισμένη σε ένα πύργο προκειμένου να τη διαφυλάξει από μνηστήρες. Ωστόσο μυστικά προσηλυτίστηκε στο Χριστιανισμό. Ο πατέρας της διέταξε να χτιστεί για αυτή ένα λουτρό, ούτως ώστε να μην χρειάζεται να χρησιμοποιεί τα δημόσια λουτρά. Ενώ το σχέδιο για το λουτρό προέβλεπε αρχικά δύο παράθυρα, η Βαρβάρα εγκατέστησε άλλο ένα για να τιμήσει την Αγία Τριάδα εκμυστηρευόμενη τον λόγο στον πατέρα της. Τότε ο πατέρας της, βλέποντας αυτή την αλλαγή, εξεμάνη και διέταξε να την παραδώσουν στον Ρωμαίο Έπαρχο κατά τους διωγμούς των Χριστιανών. Ο Έπαρχος θαυμάζοντας την ομορφιά της προσπάθησε στην αρχή να την μεταπείσει, βλέποντας όμως ότι εκείνη ήταν ανένδοτη την υπέβαλε σε μαρτύρια, περισσότερο για να την σώσει από την οργή του πατέρα της που ήθελε να φονευθεί. Τελικά ο Έπαρχος διέταξε τον αποκεφαλισμό της, και όρισε την ποινή να εκτελέσει ο ίδιος ο πατέρας της που ήταν και επιθυμία του. Σύμφωνα με τον βιογράφο αυτής Συμεών, ο ίδιος ο πατέρας της την αποκεφάλισε ως «"πατρικαίς χερσί τω πατρικώ ξίφει την τελείωσιν δέχεται"». Την στιγμή όμως που είχε αποτελειώσει το έγκλημά του, έπεσε νεκρός χτυπημένος από κεραυνό κατά θεία δίκη. Η Ιουλιανή της Νικομηδείας μαρτύρησε μαζί με τη Βαρβάρα και τιμάται επίσης ως αγία.
Ο τόπος αλλά και ο χρόνος του μαρτυρίου της αγίας Βαρβάρας δεν είναι γνωστός. Έτσι κατ΄ άλλους φέρεται πως μαρτύρησε στη Νικομήδεια της Βιθυνίας το 210, κατ' άλλους στην Ηλιούπολη (σημερινή Baalbek) του Λιβάνου το 360 και κατ' άλλους (εκδοχή καθολικών) σε κάποια πόλη της Τοσκάνης.
Η μνήμη της.
Η σύνδεση της Αγίας με κεραυνό συσχέτισε την επίκλησή της έναντι κεραυνού και φωτιάς. Έτσι η Αγία Βαρβάρα θεωρείται προστάτιδα αγία του Πυροβολικού καθώς επίσης των μεταλλωρύχων, των ανθρακωρύχων και των εργαζόμενων σε λατομεία, υπόγεια έργα, σήραγγες και ορυχεία. Επίσης είναι προστάτιδα των σταφιδεργατών στο Ηράκλειο Κρήτης. Παλαιότερα «Αγία Βαρβάρα» ονόμαζαν οι ναυτικοί τις πυριτιδαποθήκες και τους χώρους πυρομαχικών των πολεμικών πλοίων.
Στις αγιογραφίες εικονίζεται να κρατά άγιο ποτήριο, κλαδί φοίνικα ή σταυρό μαρτυρίου. Σε άλλες αγιογραφίες βρίσκεται ιστάμενη προ πύργου με τρία παράθυρα.
Η μνήμη της εορτάζεται στις 4 Δεκεμβρίου και είναι πολιούχος της πόλης της Δράμας και του Ρεθύμνου.
Πολιούχος Δράμας.
Σύμφωνα με την παράδοση, όταν το 1383 η Δράμα κατακτήθηκε από τους Οθωμανούς, το εκκλησάκι της Αγίας Βαρβάρας τέθηκε προς κατεδάφιση από τους κατακτητές για να χτιστεί στη θέση του ένα τζαμί. Τα σχέδιά τους όμως άλλαξαν ανήμερα της Αγίας Βαρβάρας καθώς η περιοχή πλημμύρισε με νερό και δημιουργήθηκε λίμνη που σκέπασε την εκκλησία. Έτσι, η αγία Βαρβάρα καθιερώθηκε ως πολιούχος της Δράμας, και ακριβώς απέναντι από τη λίμνη χτίστηκε αργότερα νέα εκκλησία που αφιερώθηκε στην Αγία.
Μέχρι σήμερα διατηρείται το έθιμο την παραμονή της γιορτής της, στις 3 Δεκεμβρίου, εκατοντάδες παιδιά να αφήνουν τα αυτοσχέδια φωταγωγημένα καραβάκια τους στα νερά της λίμνης, ακριβώς μπροστά από την ομώνυμη εκκλησία. Με αυτόν τον τρόπο ο κόσμος στέλνει στο βυθισμένο εκκλησάκι το κερί του για την Αγία επάνω σε ένα σανίδι από ξύλο.
Ιερά λείψανα.
Κατά τον 9ο αιώνα έγινε ανακομιδή των λειψάνων της και η μεταφορά τους από την Βιθυνία στην Κωνσταντινούπολη. Κατά δε το 991 ο Αυτοκράτορας Βασίλειος Β΄ δώρησε μέρος αυτών στους Βενετούς οι οποίοι και τα απόθεσαν στον Ναό του Αγίου Μάρκου.
Κατά το 12ο αιώνα, μέρος υπολοίπων λειψάνων της Αγίας μεταφέρθηκαν από την Κωνσταντινούπολη στο Μοναστήρι του Αγίου Μιχαήλ με τους Χρυσούς Τρούλους στο Κίεβο, όπου παρέμειναν ως το 1930, όταν μεταφέρθηκαν εκ νέου στον Καθεδρικό Ναό του Αγ. Βλαδίμηρου στην ίδια πόλη. 
Ο εορτασμός της στην Ορθόδοξη εκκλησία λαμβάνει πανηγυρικό χαρακτήρα.

</doc>
<doc id="45905" url="https://el.wikipedia.org/wiki?curid=45905" title="Αρχαία Νεμέα Κορινθίας">
Αρχαία Νεμέα Κορινθίας

Η Αρχαία Νεμέα είναι χωριό του Νομού Κορινθίας με 592 κατοίκους (απογραφή 2011). Αποτελεί ομώνυμο δημοτικό διαμέρισμα του Δήμου Νεμέας.
Ονομαστή πόλη της αρχαιότητας, γνωστή και από το μυθικό λιοντάρι, που σκότωσε ο Ηρακλής. Τα ερείπια του ναού του Νέμειου Δία, από τον οποίο σώζονται μόνο εννέα κίονες και οι σπόνδυλοι μερικών άλλων, βρίσκονται σε πολύ μικρή απόσταση από το σημερινό χωριό της Αρχαίας Νεμέας. Ονομαστά είναι και τα κρασιά Νεμέας που παράγονται στην περιοχή.

</doc>
<doc id="45906" url="https://el.wikipedia.org/wiki?curid=45906" title="Λέρνη">
Λέρνη

&lt;mapframe latitude="37.55" longitude="22.7417" zoom="11" width="300" height="300" align="right"&gt;
 "type": "FeatureCollection",
 "features": [
 { "type": "Feature",
 "properties": {},
 ]
 }&lt;/mapframe&gt;
Η Λέρνη ή Λέρνα είναι αρχαία παραθαλάσσια τοποθεσία της Αργολίδας, περίπου 7 χλμ. νότια του Άργους και 12 χλμ νοτιοδυτικά του Ναυπλίου, κοντά στη θέση του σημερινού οικισμού Μύλοι, στις ανατολικές υπώρειες του όρους Ποντίνου. Ήταν φημισμένη στην αρχαιότητα για τα άφθονα νερά της. Κατά την Πρωτοελλαδική Εποχή, στη θέση αυτή άκμαζε σημαντικός προϊστορικός οικισμός.
Η Λέρνη αναφέρεται άλλοτε ως ποταμός, άλλοτε ως πηγή και άλλοτε ως λίμνη (και συνεκδοχικά ως πεδιάδα) και έδωσε την ονομασία της σε ολόκληρη την περιοχή. Από την πηγή Λέρνη πήγαζε ο ποταμός Ποντίνος, παράλληλα σχεδόν προς τον Αμυνωνή εκβάλλοντας στη παρακείμενη θάλασσα μετά από ρου μικρού μήκους. Από τα άφθονα νερά της, καθώς και άλλων παρακείμενων πηγών όπως του Αμφιαράου σχηματίζονταν κατά την αρχαιότητα πολλά τέλματα από τα οποία και γεννήθηκε ο μύθος της Λερναίας Ύδρας, αλληγορικά ως πρώτη προσπάθεια αποξήρανσης ελών στον ελλαδικό χώρο από τους μυθικούς κατοίκους, προσωποποιούμενοι στη μορφή του Ηρακλή. Επίσης στον ίδιο χώρο ήταν και η λίμνη Αλκυονία, την οποία θεωρούσαν απύθμενη (το ίδιο πιστεύουν μέχρι σήμερα οι κάτοικοι της περιοχής) και είσοδο του Κάτω Κόσμου. Από αυτήν, σύμφωνα με την μυθολογία, κατέβηκε ο Διόνυσος στον Άδη για να φέρει τη Σεμέλη..
Η αφθονία των πλούσιων υδάτων της περιοχής μαρτυρείται και από το γεγονός ότι σε απόσταση μικρότερη των 400 μ. από την ακτή, μέσα στη θάλασσα, υφίσταται η μεγάλη πηγή γλυκού νερού λεγόμενη "Δεινή" ή "Ανάβολος" στην οποία κατά τον Παυσανία οι Αργείοι έρριχναν ζωντανά άλογά τους, ως θυσία προς τον Ποσειδώνα, τα οποία στη συνέχεια ο θεός τα ελευθέρωνε και επέστρεφαν στην ακτή. Η όλη περιοχή της Λέρνης ήταν στενότατα συνδεδεμένη με την αρχαία λατρεία του υγρού στοιχείου. Εκεί γιορτάζονταν τα Λέρναια.
Στη δεκαετία του 1960, ερευνητές της εταιρίας "ΧΡΩΠΕΙ Α.Ε" είχαν εκπονήσει μελέτη εκμετάλλευσης των γλυκέων υδάτων αυτής της θαλάσσιας πηγής του Αργολικού, γιατί υπολόγιζαν ότι ο όγκος νερού που πήγαζε απ΄ αυτήν και χάνεται στη θάλασσα είναι τόσος ώστε να υδροδοτείται ολόκληρος ο νομός Αργολίδας. Παρότι ενημερώθηκε σχετικά ακόμη και ο τότε Βασιλιάς Παύλος, το Υπουργείο Γεωργίας δεν έδειξε ενδιαφέρον και η όλη απόπειρα εγκαταλείφθηκε.
Ο προϊστορικός οικισμός της Λέρνας.
Η Λέρνα είναι θέση ιδιαίτερα σημαντική από αρχαιολογική άποψη. Η πρώτη περίοδος δραστηριότητας στο χώρο χρονολογείται ήδη από τη Νεολιθική περίοδο (περίοδος Λέρνα V). Η κατοίκηση, όπως μαρτυρά η κεραμική εξακολουθεί και κατά την Πρωτοελλαδική και ειδικά κατά τη δεύτερη φάση (Wiencke, Lerna III, 2000) κατοίκησης της συγκεκριμένης περιόδου (Πρωτοελλαδική ΙΙ) ο οικισμός τειχίζεται. Μεταξύ των διαφόρων κτιρίων- οικίων, το πιο σημαντικό για την ώρα είναι η λεγόμενη "Οικία με διαδρόμους", τύπος που συναντάται και σε άλλες θέσεις τις περιόδου. Πέραν της πολύπλοκής κάτοψης, εντύπωση προκαλεί το σύνολο πήλινων σφραισμάτων, που βρέθηκε εντός δωματίου του κτιρίου και για το οποίο έχουν διατυπωθεί απόψεις σχετικά με τον χαρακτήρα που προσδίδει στο κτίριο. Πιθανολογείται ότι ίσως πρόκειται για κτίριο με διοικητική λειτουργία ή για χώρο όπου γινόνουσαν κοινωνικές εκδηλώσεις, βάσει και της κεραμικής, που βρέθηκε στη θέση ή πιθανόν να αποτελεί χώρο με πολλές λειτουργίες. Μετά από καταστροφή της θέσης, κατά την Πρωτοελλαδική περίοδο, η θέση εξακολουθεί να κατοικείται στην Μέση και Υστερη εποχή του Χαλκού, όπως και κατά τα ιστορικά χρόνια .

</doc>
<doc id="45908" url="https://el.wikipedia.org/wiki?curid=45908" title="Κάτω Πιτσά Κορινθίας">
Κάτω Πιτσά Κορινθίας

Το χωριό Κάτω Πιτσά είναι κτισμένο κατά μήκος της παραλίας του Κορινθιακού Κόλπου. Βρίσκεται 12 χιλιόμετρα Ανατολικά του Δερβενίου και 43 χιλιόμετρα Δυτικά της Κορίνθου.
Το Κάτω Πιτσά μάζί με τον οικισμό Άνω Πιτσά αποτελούν το Δημοτικό Διαμέρισμα Πιτσών που σήμερα ανήκει στο Δήμο Ξυλοκάστρου.
Η Κοινότητα Πιτσά προήλθε το 1912 από τον τ. Δήμο Ευρωστίνης. Την αποτελούσαν το ορεινό χωριό Πιτσά (Απάνω Πιτσά), κτισμένο στη Δυτική πλευρά του Πιτσαδέικου Αη Λιά ύψ. 1114 μ. ,και τον παραθαλάσσιο οικισμό (13 χιλιόμετρα ΒΑ) Πιτσαδέικα ή Κάτω Πιτσά.Το 1851 με την απογραφή που έγινε στο Άνω Πιτσά ευρέθησαν 102 κατοικίες και 417 κάτοικοι. Το 1886 οι κάτοικοι ήταν 216. Το 1915 η έδρα της Κοινότητας μεταφέρθηκε από το Άνω Πίτσα στο Κάτω Πιτσά. Το 1920 οι κάτοικοι ήταν 837 ψυχές. Το 1971 στο Κάτω Πιτσά έμεναν 783 άτομα και στο Άνω 4. Το 1981, οι πληθυσμοί ήταν 780 και 5 αντιστοίχως. Το 1991 συνολικά οι κάτοικοι ήσαν 880 και το 2001 μειώθηκαν στα 729 άτομα.

</doc>
<doc id="45911" url="https://el.wikipedia.org/wiki?curid=45911" title="Κάτια Δανδουλάκη">
Κάτια Δανδουλάκη

Η Κάτια Δανδουλάκη (Θεσσαλονίκη, 16 Μαΐου 1948) είναι Ελληνίδα ηθοποιός.
Βιογραφία.
Έχει την καταγωγή της από τη Σητεία από την πλευρά του πατέρα της και από τη Μικρά Ασία από την πλευρά της μητέρας της. Είναι απόφοιτος του . Τελείωσε τη Σχολή Θεάτρου του Κάρολου Κουν και το London School of Dramatic Art, ενώ φοίτησε και στο Πανεπιστήμιο της Βοστώνης. Κατά την παραμονή της στο Λονδίνο συνεργάστηκε με το BBC σε τηλεταινίες και ραδιοφωνικές παραγωγές. Από το 1996 ήταν παντρεμένη με τον Μάριο Πλωρίτη (ο οποίος απεβίωσε το 2006), ο οποίος έχει μεταφράσει και προσαρμόσει πολλά θεατρικά έργα στα οποία έχει πρωταγωνιστήσει η ίδια.
Σταδιοδρομία.
Έλαβε μέρος σε πολλές δημοφιλείς ταινίες, όπως Παπαφλέσσας το 1971 με τον Δημήτρη Παπαμιχαήλ. Η μεγάλη της επιτυχία όμως, ήρθε το 1977 στην τηλεοπτική σειρά Οι Πανθέοι, από το ομότιτλο μυθιστόρημα του Τάσου Αθανασιάδη, όπου ερμήνευσε το ρόλο της "Μάρμως Πανθέου", μιας νεαρής συζύγου. Προηγουμένως είχε πρωταγωνιστήσει στην τηλεοπτική σειρά Ο Χριστός ξανασταυρώνεται, βασισμένη στο ομότιτλο βιβλίο που είχε γράψει ο Νίκος Καζαντζάκης. Και οι δύο αυτές σειρές μεταδόθηκαν από την ελληνική δημόσια τηλεόραση (ΕΡΤ).
Ακόμα πήρε μέρος στον Χατζημανουήλ (1984 του Γιάννη Σμαραγδή) μαζί με τους Γιάννη Μόρτζο και Δάνη Κατρανίδη.
Τη δεκαετία του 1990 ο Νίκος Φώσκολος την επέλεξε ως βασική πρωταγωνίστρια στη νέα τηλεοπτική σειρά που ετοίμαζε, τη "Λάμψη". Ο ρόλος της "Βίρνας Δράκου" της χάρισε ακόμα μεγαλύτερη επιτυχία. Το 1998, μετά από σχεδόν οχτώ χρόνια συνεργασίας, εγκαταλείπει τη "Λάμψη" και αφοσιώνεται στο θέατρο.
Το 1999 πρωταγωνίστησε στην τηλεοπτική μεταφορά του βιβλίου του Γιάννη Ξανθούλη "Και ύστερα ήρθαν οι μέλισσες" μαζί με το Γιώργο Βογιατζή για την ΕΤ1 σε σκηνοθεσία του Κώστα Κουτσομύτη. Το 2003 πρωταγωνίστησε και πάλι με το Γιώργο Βογιατζή στην τηλεοπτική σειρά της Μιρέλλας Παπαοικονόμου, Λένη. Από το 2004 έως το 2007 πρωταγωνίστησε στην καθημερινή σειρά της Έλενας Ακρίτα και του Γιώργου Κυρίτση Βέρα στο δεξί για το Mega Channel, και από το 2009 έως το 2012 στη σειρά Η ζωή της άλλης. Από τον Οκτώβριο του 2019 έως το 2021 υποδύθηκε την (Αννέτα) "Ανετ Ρουσσώ-Σεβαστού" στη σειρά Άγριες Μέλισσες του Ant1.
Θέατρο.
Είναι θιασάρχισσα από το 1979. Έχει ανεβάσει πολλές φορές παραστάσεις, υπό τις σκηνοθετικές οδηγίες του Ζυλ Ντασσέν. Το 1995 ίδρυσε το δικό της θέατρο, το "Θέατρο Κάτια Δανδουλάκη" στο οποίο ανέβασε πολλές επιτυχημένες παραστάσεις, χαρακτηριστικότερες των οποίων υπήρξαν ο μονόλογος "Τζόρνταν" και το "Master Class" όπου υποδύθηκε τη Μαρία Κάλλας. Το 2007 ανέβασε στο θέατρό της, για 2η χρονιά, το θεατρικό έργο της Άγκαθα Κρίστι, "Μάρτυρας κατηγορίας".
Κατάλογος βασικών πληροφοριών θεατρικών παραστάσεων στις οποίες συμμετείχε η Δανδουλάκη, ως ηθοποιός.

</doc>
<doc id="45914" url="https://el.wikipedia.org/wiki?curid=45914" title="Κυπαρισσία">
Κυπαρισσία

Η Κυπαρισσία είναι κωμόπολη, η οποία υπάγεται διοικητικά στον Δήμο Τριφυλίας και βρίσκεται στα βορειοδυτικά του Νομού Μεσσηνίας, ενώ ως το 2010, αποτελούσε έδρα του ομώνυμου Δήμου.
Η "Κυπαρισσία" είναι σήμερα η έδρα του Δήμου Τριφυλίας, που υπάγεται στην Περιφερειακή Ενότητα Μεσσηνίας, η οποία συστάθηκε το 2011 με το Πρόγραμμα Καλλικράτης. Ο Δήμος Τριφυλίας έχει πληθυσμό 27.373 κατοίκους και έκταση 101 τ. χμ. Στην τελευταία απογραφή πληθυσμού που έγινε το 2011, η "Δημοτική Ενότητα Κυπαρισσίας" είχε 7.728 κατοίκους, ενώ η Κυπαρισσία είχε 5.131 κατοίκους και ήταν η τέταρτη σε πληθυσμό πόλη της "Περιφερειακής Ενότητας Μεσσηνίας", μετά την πρωτεύουσα Καλαμάτα (54.100), την Μεσσήνη (6.065) και τα Φιλιατρά (5.969). Η Κυπαρισσία είναι το γεωργικό και εμπορικό κέντρο της επαρχίας Τριφυλλίας.
Τοποθεσία.
Είναι χτισμένη σε αμφιθεατρική θέση, καθώς απλώνεται από τους πρόποδες του όρους Αιγάλεω, επίσης γνωστό με το όνομα «Ψυχρό», έως τα νερά του Ιονίου Πελάγους, δηλαδή σε υψόμετρο από 0-116 μέτρα. Είναι πρωτεύουσα και έδρα του Δήμου Τριφυλίας. Απέχει 255 χιλιόμετρα νοτιοδυτικά από την Αθήνα, 63 χιλιόμετρα νότια από τον Πύργο Ηλείας, 100 χιλιόμετρα νοτιοδυτικά από την Τρίπολη, 67 χιλιόμετρα βορειοδυτικά από την Καλαμάτα και 74 χιλιόμετρα βόρεια από την Μεθώνη.
Ονομασία.
Το όνομά της, η Κυπαρισσία το οφείλει κατ' άλλους μεν στα πολλά κυπαρίσσια, που σαν δάση την γυρώζωναν στη χαραυγή της ιστορίας της, κατ' άλλους δε στον Κυπάρισσο. Αυτός ήταν γιος του Μινύα.
Ο μύθος πάντα, θέλει τον Κυπάρισσο, καλό κυνηγό και φίλο του θεού της μουσικής και του φωτός, του Απόλλωνος. Κάποτε στο κυνήγι του, σκότωσε ένα ελάφι. Και από τότε, μελαγχόλησε. Πριν να πεθάνει, τον λυπήθηκαν οι θεοί και άκουσαν τις παρακλήσεις του. Τον έκαναν κυπαρίσσι. Και πολλά ήταν τα κυπαρίσσια την εποχή εκείνη στην Κυπαρισσία, στην πόλη δηλαδή που λατρευόταν ο θεός - φίλος του Κυπάρισσου, ο Απόλλων.
Στην Κυπαρισσία, λατρευόταν τότε πλην του Απόλλωνος και η θεά της σοφίας, η Αθηνά. Η λατρευόμενη μάλιστα στην Κυπαρισσία Αθηνά, είχε και την επωνυμία «Κυπάρισσος» ή «Κυπαρίσσια» Αθηνά, της οποίας μάλιστα ο ναός βρισκόταν στη θέση του σημερινού ναού της Αγίας Τριάδας (λέγεται ότι η Αγία Τράπεζα του Ιερού Ναού στηρίζεται πάνω στα απομεινάρια μιας κολόνας του αρχαίου). Και ο ναός του Απόλλωνος, πρέπει να ήταν εκεί που είναι σήμερα το παλαιοκτισμένο εκκλησάκι του καβαλάρη Αη-Γιώργη, κοντά στην είσοδο του σιδηροδρομικού σταθμού. Επίσης λατρευόταν και ο θεός Διόνυσος.
Αναζητώντας τις ρίζες, βρίσκουμε τις πρώτες αναφορές για την Κυπαρισσία στους στίχους του Ομήρου.
...Οἳ δὲ Πύλον τ' ἐνέμοντο καὶ Ἀρήνην ἐρατεινὴν &lt;br&gt;καὶ Θρύον Ἀλφειοῖο πόρον καὶ ἐΰκτιτον Αἰπὺ&lt;br&gt;καὶ Κυπαρισσήεντα καὶ Ἀμφιγένειαν ἔναιον&lt;br&gt;καὶ Πτελεὸν καὶ Ἕλος καὶ Δώριον, ἔνθά τε Μοῦσαι&lt;br&gt;
ἀντόμεναι Θάμυριν τὸν Θρήϊκα παῦσαν ἀοιδῆς&lt;br&gt;Οἰχαλίηθεν ἰόντα παρ' Εὐρύτου Οἰχαλιῆος•... (B 591-596)
Ακόμη ο μεγάλος ταξιδευτής και γεωγράφος της αρχαιότητας Παυσανίας πέρασε από τον Κυπαρισσίεντα και έκανε αναφορές, μεταξύ άλλων και στη Διονυσιάδα πηγή (σημερινό Αη Λαγούδη), στην παραλία της πόλης.
Ιστορία.
Η ιστορία της είναι πολύ μεγάλη και συμβαδίζει με αυτήν της Πελοποννήσου. Το ξεκίνημά της χάνεται στα βάθη της προϊστορίας. Κατά τα ομηρικά χρόνια η Κυπαρισσία ονομαζόταν «Κυπαρισσίεντας» και ανήκε στο βασίλειο της Πύλου, του βασιλιά Νέστορα. Αργότερα η περιοχή υποδουλώθηκε στην Αρχαία Σπάρτη μαζί με την υπόλοιπη Αρχαία Μεσσηνία. Πολλοί ενδιαφέρθηκαν για τη στρατηγική θέση της πόλης ανά τους αιώνες: Στη θέση της αρχαίας Ακρόπολης χτίστηκε κάστρο κατά τα Βυζαντινά χρόνια, στη συνέχεια οι Τούρκοι και Φράγκοι κατακτητές ανακατασκεύασαν το φρούριο κάνοντας τις απαραίτητες προσθήκες δίνοντας του τη σημερινή του μορφή. Κατά τη διάρκεια της Τουρκοκρατίας η Αρκαδιά, όπως ονομαζόταν το Μεσαίωνα η Κυπαρισσία, είχε προνομιούχο θέση ως εμπορικό κέντρο της περιοχής. Το σημερινό της όνομα οφείλεται στον Όθωνα. Στην Κυπαρισσία ανακαλύφθηκαν τάφοι της Κλασικής και Ρωμαϊκής εποχής, ενώ στην κορυφή του όρους Ψυχρό διασώζεται σήμερα το Φράγκικο Κάστρο της.
Μυκηναϊκή εποχή.
Ο «Κυπαρισσίεντας» ανήκε στο βασίλειο της Πύλου, του βασιλιά Νέστορα. Μάλιστα ο Κυπαρισσίεντας συμμετείχε στον Τρωικό Πόλεμο αποστέλλοντας 11 πλοία, υπό τη διοίκηση του Νέστορα, σύμφωνα με τον Όμηρο.
Κλασική εποχή.
Αργότερα η περιοχή του Κυπαρισσίεντα υποδουλώθηκε στους Σπαρτιάτες μαζί με την υπόλοιπη Μεσσηνία. Ο Κυπαρισσίεντας ήταν μια ακμάζουσα πολιτισμικά, οικονομικά και εμπορικά πόλη. Μάλιστα το 199 π.Χ. έκοψε και δικό του νόμισμα.
Ανασκαφές στην Κυπαρισσία.
Από το 2006 που άρχισε την λειτουργία της ΛΗ΄ ΕΠΚΑ, η οποία προήλθε από τη διάσπαση της Ζ΄ ΕΠΚΑ (στην οποία έως τότε υπαγόταν ο Νομός Μεσσηνίας), έχει διενεργηθεί σημαντικό σωστικό ανασκαφικό έργο στην περιοχή της Κυπαρισσίας, σε τρία κυρίως σημεία: την θέση «Μούσγα», την θέση του Κάστρου (αρχαίας Ακρόπολης) και την θέση της παραλίας του αρχαίου Κυπαρισσίεντα.
«Μούσγα».
Στην περιοχή «Μούσγα» η σωστική ανασκαφική έρευνα έφερε στο φως ερείπια μεγάλης έπαυλης της υστερορωμαϊκής εποχής. Οι κτηριακές υποδομές περιλαμβάνουν λουτρικές και υδραυλικές εγκαταστάσεις οι οποίες ανήκουν σε τρεις αλλεπάλληλες οικοδομικές φάσεις, που αρχίζουν από τον 1ο αιώνα π.Χ. και διαρκούν ως και τις αρχές του 5ου αιώνα. Ο αρχαιολογικός χώρος περιλαμβάνει την έπαυλη και συγκρότημα κατοικιών που ανήκαν στον οικοδομικό ιστό του αρχαίου Κυπαρισσίεντα, ο οποίος αναπτύχθηκε γύρω από την αρχαία αγορά, με κομβικό σημείο το λιμάνι. Στα ευρήματα περιλαμβάνονται τμήματα αγγείων και διακοσμημένων λύχνων, χάλκινα νομίσματα, κ.α.
Δυτικές υπώρειες του Κάστρου Κυπαρισσίας.
Το 2007 διενεργήθηκε σωστική ανασκαφή στις δυτικές υπώρειες του Κάστρου της Κυπαρισσίας, όπου και αποκαλύφθηκαν θεμέλια κτηρίου, πιθανότατα κατοικία, η αρχαιότερη φάση της οποίας ανάγεται στους ύστερους ελληνιστικούς και τους πρώιμους ρωμαϊκούς χρόνους (1ος αιώνας π.Χ.- 1ος αιώνας), ενώ φαίνεται ότι συνέχισε να είναι σε χρήση έως την ύστερη ρωμαϊκή εποχή (3ος-4ος αιώνας).
Ο αρχαιολογικός χώρος στην παραλία της Κυπαρισσίας.
Το 2010 σε εργασίες για την θεμελίωση ξενοδοχειακής μονάδας στην παραθαλάσσια περιοχή βόρεια του λιμανιού της Κυπαρισσίας, διενεργήθηκε σωστική ανασκαφή στην παραλία, η οποία αποκάλυψε εκτεταμένο
συγκρότημα κατοικιών, τμήμα του αρχαίου παράλιου οικισμού, η κατοίκηση του οποίου άρχισε από
τους ύστερους ελληνιστικούς χρόνους (2ος αιώνας π.Χ.) και συνεχίστηκε έως την ύστερη ρωμαϊκή εποχή (4ος αιώνας). Στα ευρήματα περιλαμβάνονται αγκίστρια και βελόνες για το ράψιμο των διχτυών, ένδειξη ότι η κύρια ασχολία των κατοίκων του οικισμού ήταν η αλιεία, καθώς επίσης πληθώρα κεραμικών, νομισμάτων και άλλων αντικειμένων της καθημερινής ζωής των κατοίκων του αρχαίου Κυπαρισσίεντα.
Βυζαντινή εποχή.
Κατά την βυζαντινή εποχή στη θέση της αρχαίας "Ακρόπολης του Κυπαρισσίεντα" χτίστηκε το "Κάστρο της Αρκαδίας", γνωστό και ως "Κάστρο των Γιγάντων" ή "Κάστρο της Αρκαδιάς". Μάλιστα ο ένας από τους πύργους του κάστρου αυτού έμεινε γνωστός ως «πύργος του Ιουστινιανού». Την περίοδο αυτή όμως, η Κυπαρισσία, όπως και η Πάτρα και άλλες πόλεις και μικρότεροι οικισμοί της δυτικής Πελοποννήσου, παρουσιάζουν πληθυσμιακή μείωση. Κατά την ιστορικό "Άννα Αβραμέα" στην μελέτη της «Η παλαιοχριστιανική και πρωτοβυζαντινή Πελοπόννησος», συγκρίνοντας τους οικισμούς που αναφέρονται στην «"Tabula Peutingeriana"», του 4ου αιώνα, με αυτούς που περιλαμβάνει ο κατάλογος του «"Συνέκδημου"» του Ιεροκλέους, του 6ου αιώνα, διαπιστώνεται «"ότι το κεντρικό και δυτικό τμήμα της Πελοποννήσου γίνεται προοδευτικά ασθενέστερο, δηλαδή εξαφανίζονται από τα μέρη αυτά οι περισσότεροι μικροί οικισμοί, ενώ αντίθετα το ανατολικό τμήμα ενισχύεται. Αυτή η κλίση προς τα ανατολικά, που ανιχνεύεται τόσο νωρίς, δικαιολογείται από τη στροφή του τόπου προς τις νέες πολιτικές κατευθύνσεις της Αυτοκρατορίας, οι οποίες υπαγορεύονται από την ίδρυση της Κωνσταντινούπολης"». Σύμφωνα επίσης με τον «"Συνέκδημο"», η Κυπαρισσία, τον 6ο αιώνα, περιλαμβανόταν ανάμεσα στις 79 (εσα: οθ') πόλεις της βυζαντινής Επαρχίας Ελλάδος, η οποία αποτελούσε διοικητική συνέχεια της προηγούμενης ρωμαϊκής Επαρχίας Αχαΐας και η οποία διοικείτο από ανθύπατο, με έδρα την Κόρινθο.
Μεσαίωνας–Α΄ Ενετοκρατία.
Στην περίοδο του Μεσαίωνα, μεταξύ 1262-1432, η Κυπαρισσία, αναφερόμενη τότε ως "Αρκαδία" ή "Αρκαδιά" αποτέλεσε την έδρα της Βαρωνίας της Αρκαδίας. Η βαρωνία αυτή ήταν ένα κρατίδιο υποτελές στο Πριγκιπάτο της Αχαΐας που ιδρύθηκε το 1261/2 από τον πρίγκιπα Γουλιέλμο Β' Βιλλαρδουίνο. Αρχικά, η πόλη της "Αρκαδίας" αποτελούσε τμήμα των προσωπικών κτήσεων του πρίγκιπα και σχηματίστηκε ως αποζημίωση για τον Βιλαίν Α΄ ντ'Ωλναί (Vilain d'Aulnay) μετά την βυζαντινή ανάκτηση της Κωνσταντινούπολης από τη Λατινική Αυτοκρατορία το 1261. Η κατοικία του βαρώνου ήταν το επισκευασμένο αρχαίο Κάστρο της Αρκαδίας. Η ιστορία της περιόδου αυτής είναι ιδιαίτερα πλούσια. Η Βαρωνία της "Αρκαδίας" ήταν και το τελευταίο υπόλειμμα του "Πριγκιπάτου της Αχαΐας" που υπέκυψε, το 1432, στους Βυζαντινούς Δεσπότες του Μορέως. Μετά την κατάκτηση της Πάτρας και της Χαλανδρίτσας το 1429-1430, που σήμανε και την ντε φάκτο κατάλυση του Πριγκιπάτου, ο τελευταίος Πρίγκιπας, Κεντυρίων Β΄ Ζαχαρίας, κράτησε μόνο την "Αρκαδία" ως προσωπικό του φέουδο. Μετά το θάνατό του το 1432 όμως, ο Δεσπότης Θωμάς Παλαιολόγος, καίτοι γαμπρός του Ζαχαρία, κατέλαβε τη βαρωνία και φυλάκισε την χήρα του Ζαχαρία και πεθερά του, η οποία και πέθανε στη φυλακή.
Τουρκοκρατία.
Κατά τη διάρκεια της Τουρκοκρατίας η Αρκαδιά, είχε προνομιούχο θέση ως εμπορικό κέντρο της περιοχής και το κάστρο της φυλασσόταν από φρουρά 300 Αλγερινών.
Β΄ Ενετοκρατία.
Κατά τη δεύτερη περίοδο των Ενετών έγινε η πρώτη επίσημη απογραφή στην Πελοπόννησο στην οποία αναφέρεται ότι το 1689 η Κυπαρισσία (Αρκαδία ή Αρκαδιά) είχε 745 κατοίκους. Ο οικισμός αναφέρεται επίσης σε διάφορες απογραφές των Βενετών Προνοητών της Γαληνοτάτης Δημοκρατίας της Βενετίας, οι οποίες έγιναν στο χρονικό διάστημα της τριακονταετίας (1683/84-1715), κατά την οποία οι Βενετοί κατείχαν την Πελοπόννησο. Η "Αρκαδία" (Arcadia quattro Borghi), ανήκε, το 1689, στην επαρχία της Αρκαδίας (ή Αρκαδιάς, δηλαδή την περιοχή της σημερινής Κυπαρισσίας), η οποία ήταν μια από τις 4 επαρχίες, στις οποίες χωριζόταν τότε το διαμέρισμα της Μεθώνης (επαρχία Φαναριού, επαρχία Αρκαδιάς, επαρχία Ναβαρίνου και επαρχία Μεθώνης).
Νεότερη ιστορία.
Ο σεισμός του 1886.
Ο μεγάλος και καταστροφικός σεισμός που έγινε στις 15 Αυγούστου 1886, τραυμάτισε την κωμόπολη, όπως και τα γειτονικά Φιλιατρά, με αποτελέσματα καταστροφικά, τόσο στην οικονομία της, όσο και στην γενικότερη ζωή των κατοίκων της, αλλά συνέβαλε ταυτόχρονα και στην εκ νέου ανοικοδόμησή της.
Η Κυπαρισσία στην «κοινωνία της σταφίδας».
Στα τέλη του 19ου αιώνα και τις αρχές του 20ου αιώνα η περιοχή της Κυπαρισσίας, όπως και οι γειτονικές περιοχές του Πύργου, των Φιλιατρών και των Γαργαλιάνων, άκμασαν οικονομικά με την άνθιση του εμπορίου και την καλλιέργεια της σταφίδας καθώς και τις μεγάλες εξαγωγές της στην Ιταλία και γενικότερα στην Ευρώπη. Η ευρύτερη περιοχή της Τριφυλίας, διαδραμάτισε σημαντικό ρόλο στην παραγωγή της σταφίδας, κατά το τελευταίο τέταρτο του 19ου αιώνα ως και τις αρχές του 20ου αιώνα, καθώς η σταφιδοκαλλιέργεια εξελίσσεται σταδιακά σε μονοκαλλιέργεια. Σύμφωνα με την ιστορικό Καίτη Αρώνη-Τσίχλη: "Μετά το άνοιγμα της γαλλικής αγοράς (1878 και εξής) όλη η εθνική οικονομία εξαρτάται από την εξαγωγή του «χρυσοφόρου» προϊόντος (που αντιπροσωπεύει πάνω από το μισό των συνολικών εξαγωγών της χώρας). Γύρω από την καλλιέργεια και το εμπόριο της σταφίδας ζει και αναπτύσσεται ένας ολόκληρος κόσμος, η «κοινωνία της σταφίδας». Στα μεγάλα αστικά κέντρα, όπως η Πάτρα ­ κατ' εξοχήν πόλη-λιμάνι που οργανώνει την παραγωγή του προϊόντος και ελέγχει τις εξαγωγές ­ ή ο Πύργος, αλλά και στα χωριά και στις κωμοπόλεις, όπως το Ξυλόκαστρο, τα Λεχαινά, οι Γαργαλιάνοι ή τα Φιλιατρά, όλη η ζωή και οι δραστηριότητες των κατοίκων καθορίζονται από τη σταφίδα. Μια ολόκληρη αλυσίδα επαγγελμάτων, από τους σταφιδοπαραγωγούς και τους σταφιδεμπόρους, τους τραπεζίτες, τους μεσίτες, τους παραγγελιοδόχους, τους ασφαλιστές και τους δικηγόρους ως τους φορτωτές, τους μαουνιέρηδες και τους εργάτες κατασκευής κιβωτίων, ζει, ευημερεί και πλουτίζει χάρη στη σταφίδα". Το λιμάνι της Κυπαρισσίας, όπως και τα λιμάνια των Φιλιατρών (η Αγία Κυριακή και ο Άγριλος) και των Γαργαλιάνων (η Μαραθόπολη), αλλά και η σιδηροδρομική γραμμή των ΣΠΑΠ, με αφετηρία τον Σιδηροδρομικό Σταθμό Κυπαρισσίας θα διαδραματίσουν σημαντικό ρόλο στην μεταφορά της σταφίδας, αλλά και άλλων προϊόντων της ευρύτερης περιοχής της Τριφυλίας, όπως το ελαιόλαδο, το κρασί και το αλάτι, προς τα μεγάλα εμπορικά κέντρα. Μετά το 1925 ενεργότερο ρόλο είχε επίσης στην ευρύτερη περιοχή της Τριφυλίας και ο "Αυτόνομος Σταφιδικός Οργανισμός" (ΑΣΟ).
Κατοχή–Εθνική Αντίσταση–Εμφύλιος.
Η Κυπαρισσία περιλαμβάνεται στις κωμοπόλεις-πόλεις οι οποίες υπέστησαν καταστροφές και είχαν θύματα κατά τη διάρκεια της Κατοχής, αλλά και κατά τη διάρκεια του εμφυλίου πολέμου.
Σύγχρονος οικισμός.
Η Κυπαρισσία έχει άριστη ρυμοτομία και διαθέτει όλες τις ανέσεις μιας σύγχρονης πόλης. Είναι παράλληλα αγροτικό και εμπορικό κέντρο.
Άνω Πόλη–Κάτω Πόλη.
Η πόλη είναι χωρισμένη στην παλαιά "Άνω Πόλη", η οποία έχει κηρυχθεί παραδοσιακός διατηρητέος οικισμός, και στη "Νέα Πόλη" ή "Κάτω Πόλη", μία πρόσφατα χτισμένη περιοχή που φθάνει μέχρι την ακτή. Στην "Άνω Πόλη" υπάρχουν πολλά διάσπαρτα ιστορικά μνημεία που μαρτυρούν την ιστορία της, όπως το "Κάστρο της Αρκαδιάς", η "πλατεία της Αρκαδιάς" με τον πλάτανο και τις Κρήνες στην είσοδο του κάστρου, τα "Δημόσια Λουτρά" (χαμάμ), τα καλντερίμια κ.α. Η Κάτω Πόλη είναι μία σύγχρονη πόλη με ελάχιστα παραδοσιακά στοιχεία.
Διοικητική ιστορία–Δημογραφικά.
Επαρχία Τριφυλίας (1833-1997).
Το Βασιλικό Διάταγμα του 1833, όριζε τον νομό Μεσσηνίας με τις Επαρχίες Ολυμπιάς, Τριφυλίας, Μεθώνης, Μεσσήνης και Καλαμών, με την Κυπαρισσία (Αρκαδία) ως πρωτεύουσα της Επαρχίας Τριφυλίας. Το 1844 η Επαρχία Τριφυλίας είχε συνολικά 20.731 κατοίκους, ο Δήμος Κυπαρισσίας 2.962 κατοίκους και η Κυπαρισσία 2.077 κατοίκους.
Παλαιός Δήμος Κυπαρισσίας (1835–1912).
Η "Κυπαρισσία", το 1835, ορίζεται ως έδρα στον πρώτο παλαιό Δήμο της Κυπαρισσίας, και μαζί της προσαρτώνται και οι οικισμοί: Μπλεμενιάνοι, Βρύσες, Μουριατάδα, Καρβούνι, Μαλενίτι, Άγιος Ιωάννης (καταργήθηκε το 1889),&lt;ref name="ΦΕΚ 251Α - 04/10/1889"&gt;ΦΕΚ 251Α - 04/10/1889.&lt;/ref&gt; Στασιό, Αρμενοί, Ποδογορά και Φαρακλάδα. Πέντε χρόνια αργότερα, το 1840, στον Δήμο Κυπαρισσίας προσαρτώνται επίσης οι οικισμοί: Δάρας, Λεντεκάδα και Μάλι οι οποίοι αποσπάσθηκαν από τον παλαιό Δήμο Τριπύλης και οι οποίοι πολύ σύντομα, μόλις το 1842, θα επαναπροσαρτηθούν στον ίδιο δήμο της Τριπύλης. Το 1845 στον Δήμο Κυπαρισσίας προσαρτώνται οι οικισμοί Σπηλιά, Μύρον, Ράχες και Μονή Κατσιμινάδας. Η Κυπαρισσία αναφέρεται, το 1853 στον β΄ τόμο των «Ελληνικών» του Ιάκωβου Ρίζου Ραγκαβή, ως κωμόπολη, με πληθυσμό 2.328 κατοίκων και ως έδρα του Δήμου Κυπαρισσίας της Επαρχίας Τριφυλίας, ο οποίος δήμος είχε συνολικά 3.274 κατοίκους, με βάση την απογραφή του 1851. Το 1889 στον παλαιό Δήμο Κυπαρισσίας προσαρτώνται οι οικισμοί Αλημάκι, Μύλοι και Ροντάκι, ενώ καταργούνται οι οικισμοί Μονή Κατσιμινάδας και Άγιος Ιωάννης. Το 1897 καταργείται ο οικισμός Μύλοι και προσαρτάται επίσης στον παλαιό Δήμο Κυπαρισσίας ο οικισμός Παραλία Κυπαρισσίας. Το 1899 η Κυπαρισσία και ο δήμος της μεταφέρονται από το Νομό Μεσσηνίας και υπάγονται στον Νομό Τριφυλίας, για μια περίπου δεκαετία, ως το 1909, που επανέρχονται ξανά στον Νομό Μεσσηνίας, ως οικισμός και δήμος της Επαρχίας Τριφυλίας.
Νομός Τριφυλίας (1899–1909).
Με νόμο του 1899 γίνεται η σύσταση του Νομού Τριφυλίας με τις Επαρχίες Τριφυλίας και Ολυμπίας. Πρωτεύουσα του νομού ορίσθηκε η Κυπαρισσία..
Η επαρχία Τριφυλίας το 1909 είχε 51.004 κατοίκους και η επαρχία Ολυμπίας 39.519, ενώ συνολικά ο νομός Τριφυλίας είχε περίπου 90.000 κατοίκους.
Οι 14 δήμοι, οι οποίοι αποτελούσαν τον νομό Τριφυλίας και ο πληθυσμός τους, κατά το 1909, ήταν: 
Ο Νομός Τριφυλίας καταργήθηκε το 1909, όταν γίνεται επανασύσταση του Νομού Μεσσηνίας, ο οποίος περιλαμβάνει τις Επαρχίες Καλαμών, Μεσσήνης, Πυλίας, Τριφυλίας και Ολυμπίας, με πρωτεύουσα τις Καλαμές.
Κοινότητα Κυπαρισσίας (1912–1944).
Το 1912 η "Κυπαρισσία" αποσπάται από τον παλαιό Δήμο Κυπαρισσίας, ο οποίος τότε καταργείται και γίνεται έδρα της "Κοινότητας Κυπαρισσίας". Η "Κυπαρισσία" παρέμεινε έδρα της ομώνυμης κοινότητας, από το 1912 ως το 1944, που αναγνωρίζεται επίσημα ξανά ως Δήμος Κυπαρισσίας
Πρώην Δήμος Κυπαρισσίας (1944–2010).
Η δεύτερη σύσταση του Δήμου της Κυπαρισσίας έγινε το 1944 με έδρα και πάλι την Κυπαρισσία, ενώ ο δήμος συνέχισε τη λειτουργία του και μετά το 1997, όταν τότε, στα πλαίσια των αλλαγών που επήλθαν στη τοπική αυτοδιοίκηση, μέσω του σχεδίου «Καποδίστριας», υπήχθη στον κατηργημένο Δήμο Κυπαρισσίας, ως το 2010. Ο πρώην δήμος Κυπαρισσίας είχε 11 Δημοτικά Διαμερίσματα, τα οποία με τους αντίστοιχους πληθυσμούς τους, με βάση την απογραφή του 2001, ήταν:
Δήμος Τριφυλίας (2011–σήμερα).
Από το 2011, μετά τις νέες αλλαγές του σχεδίου «Καλλικράτης» η Κυπαρισσία ανήκει στην Περιφερειακή Ενότητα Μεσσηνίας η οποία συστάθηκε με το Πρόγραμμα Καλλικράτης, και συγκεκριμένα ανήκει πλέον στον νέο Δήμο Τριφυλίας. Ο δήμος αυτός, συστάθηκε με το Πρόγραμμα Καλλικράτης με την συνένωση των προϋπαρχόντων δήμων Αετού, Αυλώνος, Γαργαλιάνων, Κυπαρισσίας, Φιλιατρών και την κοινότητα Τριπύλας. Η Κυπαρισσία σήμερα εκτός από έδρα του δήμου είναι και η έδρα της "Δημοτικής Ενότητας της Κυπαρισσίας" του "Δήμου Τριφυλίας". Σύμφωνα με την τελευταία απογραφή του 2011 η Δημοτική Ενότητα Κυπαρισσίας έχει 7.728 κατοίκους, και η Κυπαρισσία 5.131 κατοίκους, ενώ άλλες μεγάλες κωμοπόλεις του Δήμου Τριφυλίας είναι οι Γαργαλιάνοι με 5.007 κατοίκους και τα Φιλιατρά με 5.969 κατοίκους. Η έκταση της Δημοτικής Ενότητας Κυπαρισσίας είναι 101 τχ.. Το μεγαλύτερο μέρος των καλλιεργήσιμων εκτάσεων του Δήμου καλύπτεται από ελαιώνες. Στις αμμουδιές του Κυπαρισσιακού Κόλπου, βρίσκεται ο δεύτερος - μετά τη Ζάκυνθο - βιότοπος αναπαραγωγής της θαλάσσιας χελώνας Καρέτα καρέτα.
Ο σημερινός δήμαρχος του Δήμου Τριφυλίας, είναι ο Γεώργιος Ι. Λεβεντάκης, ο οποίος εξελέγη στις αυτοδιοικητικές εκλογές του 2019.
Κτίρια.
Στην κωμόπολη λειτουργούν τραπεζικά υποκαταστήματα, ταχυδρομείο, διάφορα ιατρεία, Κέντρο Υγείας, δημοτικά σχολεία, καθώς και Γυμνάσιο και Λύκειο. Η πόλη είναι επίσης έδρα αρκετών πολιτιστικών, αναπτυξιακών και αθλητικών σωματείων.
Αγορά.
Στην Κυπαρισσία εκτός από τις κατοικίες, υπάρχει κεντρική αγορά, καθώς και διάφορα εμπορικά καταστήματα, φαρμακεία, φούρνοι, παραδοσιακά καφενεία γύρω από την κεντρική πλατεία της και άλλους κεντρικούς δρόμους. Επίσης, καφέ, εστιατόρια, μπαρ, ταβέρνες, σούπερ-μάρκετ, βενζινάδικα, βουλκανιζατέρ κ.λπ. καταστήματα διαφόρων μηχανολογικών εφοδίων και αγροτικών εργαλείων, που βρίσκονται σε διάφορα κεντρικά σημεία και τις οδικές αρτηρίες της κωμόπολης. Από αθλητικές υποδομές υπάρχουν επίσης γήπεδο, κλειστό γυμναστήριο και κολυμβητήριο, ολυμπιακών προδιαγραφών, σε έκταση 3.900 τ.μ., το οποίο λειτουργεί μόνο κατά τη θερινή περίοδο.
Εκκλησίες.
Στην Κυπαρισσία, έχει την έδρα της η Ιερά Μητρόπολη Τριφυλίας και Ολυμπίας. Ο πολιούχος Άγιος της Κυπαρισσίας είναι ο Άγιος Αθανάσιος ο Νέος, ο Θαυματουργός επίσκοπος Χριστιανουπόλεως, ο οποίος τιμάται στις 17 Μαΐου. Οι πλέον σημαντικές εκκλησίες της Κυπαρισσίας είναι ο Ιερός Ναός Αγίας Τριάδας στην Άνω Πόλη (πρώην μητροπολητικός) ο "Ιερός Καθεδρικός Ναός του Αγίου Αθανασίου" και ο "Ιερός Ναός της Ευαγγελιστρίας".
Βιολογικός καθαρισμός Κυπαρισσίας.
Η Κυπαρισσία διαθέτει, από το 2012, μια από τις πλέον σύγχρονες μονάδες βιολογικού καθαρισμού. Ως εκ τούτου η θάλασσα και οι παραλίες κυπαρισσιακού κόλπου, είναι από της πλέον καθαρές, βραβευμένες κάθε χρόνο με την γαλάζια σημαία του ΕΟΤ.
Πολιτισμός.
Κοινωφελής Επιχείρηση Παιδείας, Πολιτισμού, Αλληλεγγύης, Περιβάλλοντος.
Στην Κυπαρισσία έχει την έδρα της και η "Κοινωφελής Επιχείρηση Παιδείας, Πολιτισμού, Αλληλεγγύης, Περιβάλλοντος" (Κ.Ε.Π.Π.Α.ΠΕ.ΔΗ.Τ) με δράσεις που στοχεύουν στην αναβάθμιση της ποιότητας ζωής των πολιτών του Δήμου Τριφυλίας, όπως:
Διεθνές Φεστιβάλ Παράδοσης.
Το "Διεθνές Φεστιβάλ Παράδοσης", το οποίο ξεκίνησε για πρώτη φορά το 2004, αποτελεί δημιούργημα του "Μορφωτικού Πολιτιστικού Συλλόγου Κυπαρισσίας" (Μ.Ε.Σ.Κ.) και συνδιοργανώνεται κάθε χρόνο από τον Μ.Ε.Σ.Κ., τον Δήμο Τριφυλίας, την Κοινωφελή Επιχείρηση του Δήμου Τριφυλίας, την Περιφέρεια Πελοποννήσου και άλλους φορείς με τη συμμετοχή ξένων αποστολών. Διαρκεί πέντε ημέρες και αποσκοπεί στη βελτίωση της γνώσης για τον πολιτισμό και την ιστορία των λαών, καθώς και για την ενθάρρυνση των πολιτιστικών συνεργασιών σε διεθνές επίπεδο.
Δημοτική Βιβλιοθήκη Κυπαρισσίας.
Η "Δημοτική Βιβλιοθήκη Κυπαρισσίας", στεγάζει περίπου 13.000 βιβλία και ιδρύθηκε το 1970. Κατά το παρελθόν είχε σημαντική επιμορφωτική δραστηριότητα, αλλά σήμερα δεν λειτουργεί λόγω έλλειψης χώρου στέγασης.
Λαογραφικό Μουσείο Κυπαρισσίας.
Το "Λαογραφικό Μουσείο Κυπαρισσίας", το οποίο έχει ως στόχο την διατήρηση, προβολή και διαφύλαξη κάθε είδους παραδοσιακού υλικού ή πνευματικού δημιουργήματος των κατοίκων της Τριφυλίας, βρίσκεται στην "Άνω Πόλη Κυπαρισσίας" και κατά καιρούς φιλοξενούνται σε αυτό εκθέσεις, αλλά και διάφορες άλλες εκδηλώσεις στον προαύλειο χώρο του. Το "Λαογραφικό Μουσείο Κυπαρισσίας", στεγάζεται στο αναπαλαιωμένο κτίριο του παλιού "Επαρχείου". Στο κτίριο αυτό υπηρέτησε ως έπαρχος ο Χρηστάκης Παλαμάς και διέμεινε επίσης εκεί, για έναν περίπου χρόνο και ο αδερφός του Κωστής Παλαμάς, στο χρονικό διάστημα κατά το οποίο ήταν φοιτητής.
Πολιτιστικοί φορείς.
Στην Κυπαρισσία, αλλά και σε γειτονικά της χωριά, τα οποία ανήκουν στον Δήμο Τριφυλίας, έχουν σημαντική δράση αρκετοί σύλλογοι και φορείς με ποικίλες πολιτιστικές δραστηριότητες, όπως οι: Η "Δημοτική Φιλαρμονική Ορχήστρα Κυπαρισσίας", ο "Μορφωτικός Σύλλογος Κυπαρισσίας" (Μ.Ε.Σ.Κ.), ο "Σύλλογος Φίλων Μουσικής και Καλών Τεχνών", ο "Σύλλογος Γυναικών Κυπαρισσίας "Η Γαία"", ο "Σύλλογος για την Προστασία και Αναβίωση της Άνω Πόλης της Κυπαρισσίας", το "Πρόγραμμα για την Προστασία και Ανάδειξη της Παλαιάς Πόλης της Κυπαρισσίας", ο "Σύλλογος Ολυμπίων "Επικούρειος Απόλλων"", ο "Φυσιολατρικός Εκπολιτιστικός Σύλλογος Απανταχού Ξηροκαμπιτών", ο "Πολιτιστικός Σύλλογος "Καπούτσι" Αρμενιών", ο "Εκπολιτιστικός Σύλλογος Σπηλιάς "Ο Ερμής"", ο "Σύλλογος Απανταχού Αρμεναίων", ο "Σύλλογος Περδικονεριτών Τριφυλίας", ο "Σύλλογος Κυπαρισσίων "Η Αρκαδία"", ο "Πολιτιστικός Σύλλογος Γιαννίτσαινας "Ο Άγιος Διονύσιος"" και ο "Προοδευτικός Σύλλογος Φαρακλάδας".
Τοπικά έθιμα - πανηγύρια.
Τα τοπικά έθιμα και τα πανηγύρια της Κυπαρισσίας διακρίνονται για την ιδιαιτερότητά τους.
Καλοκαιρινές εκδηλώσεις και πανηγύρια, με ποικίλα προγράμματα, διοργανώνονται κάθε χρόνο στην κεντρική πλατεία της Κυπαρισσίας.
Σιδηροδρομικός Σταθμός Κυπαρισσίας.
Ο Σιδηροδρομικός Σταθμός Κυπαρισσίας είναι ανενεργός σιδηροδρομικός σταθμός, ο οποίος βρίσκεται δίπλα στη Σιδηροδρομική γραμμή Πάτρας - Κυπαρισσίας. Σε ανοιχτό χώρο του Σταθμού εκτίθεται η ατμομηχανή Ζς 7536, της γραμμής Κυπαρισσίας - Πάτρας των ΣΠΑΠ.
«Τρενοτεχνείον Ο Σταθμός».
Σε ανακαινισμένο παλαιό οίκημα του Σταθμού στεγάζεται επίσης ο πολυχώρος πολιτισμού, το «Τρενοτεχνείον Ο Σταθμός», που ίδρυσε ο ηθοποιός Νίκος Καλογερόπουλος.
Αξιοθέατα.
Η Κυπαρισσία διαθέτει πολλά αξιοθέατα, με χαρακτηριστικότερο όλων το κάστρο της:
Το Κάστρο της Κυπαρισσίας.
Το Κάστρο της Κυπαρισσίας θεωρείται από τους κατοίκους της Τριφυλίας, ως το κόσμημα της Κυπαρισσίας. Λόγω της θέσης του, προσφέρει στον επισκέπτη μία ανεπανάληπτη θέα, όχι μόνο προς την πόλη, αλλά και προς όλη τη γύρω περιοχή και τις ακτές του Ιονίου Πελάγους. Σύγχρονοι μελετητές, με βάση το χτίσιμό του, πιστεύουν ότι το σημερινό διασωζόμενο κάστρο είναι κυρίως φράγκικο χτίσμα, καθώς τέτοιου είδους χτίσματα εμφανίζονται μετά το 1204/1205. Το Κάστρο δημιουργήθηκε πάνω από την αρχαία "Ακρόπολη του Κυπαρισσίεντα" και τα ερείπια των προγενέστερων φρουρίων (αρχαίου και βυζαντινού), αφού ο αρχικός πυρήνας του κάστρου προϋπήρχε του 13ου αιώνα και έχει ενσωματώσει σε αυτό το αρχαίο οικοδομικό υλικό. 
Στα χρόνια της Βυζαντινής Αυτοκρατορίας, το φρούριο της Κυπαρισσίας ανακαινίζεται στα πλαίσια της οργάνωσης ισχυρής αμυντικής θωράκισης των παράκτιων περιοχών. Στις 4 γωνίες του φρουρίου χτίζονται προπύργια, ένα εκ των οποίων, ο πύργος της ανατολικής πλευράς, διασώζεται και είναι γνωστός ως ο «Πύργος του Ιουστινιανού». Κατά την πρώιμη βυζαντινή περίοδο, η Κυπαρισσία αλλάζει όνομα και αναφέρεται πλέον ως "Αρκαδία" ή "Αρκαδιά", από τους πολλούς Αρκάδες, που κατέφυγαν εκεί, κατά τη διάρκεια των επιδρομών των Σλάβων. Από τότε και το παλαιό "Κάστρο των Γιγάντων" αναφέρεται ως "Κάστρο της Αρκαδίας" ή "Κάστρο της Αρκαδιάς" και στη συνέχεια διαδραματίζει σημαντικό ρόλο κατά την Φραγκοκρατία. Τις πρώτες δεκαετίες του 13ου αιώνα, στο κάστρο κυριαρχούν οι Ενετοί και οι Φράγκοι και παραμένει σε αυτούς για τους επόμενους δυο αιώνες. Από το 1430 εντάσσεται στο Δεσποτάτο του Μορέως και το ελέγχουν και πάλι ως βυζαντινό κάστρο οι Παλαιολόγοι ως και το 1459/1460 που περνά στα χέρια των Τούρκων, ενώ 10.000 Αρκαδινοί υποχρεώνονται να μετοικήσουν στα μικρασιάτικα παράλια. Την περίοδο της πρώτης Τουρκοκρατίας (1459-1685) οι Τούρκοι πραγματοποιούν συμπληρωματική οχύρωση. Ακολουθεί η περίοδος της δεύτερης ενετοκρατίας (1685-1715). Οι Ενετοί ξανάχτισαν τα γκρεμισμένα μέρη του κάστρου (πύργους και επάλξεις), τα οποία είχαν ανατινάξει οι Τούρκοι πριν το χάσουν, και προσθέτουν νεώτερες οχυρώσεις, αλλά το κάστρο υπέστη νέες καταστροφές λίγο πριν τη δεύτερη Τουρκοκρατία. Μετά τη Ναυμαχία του Ναυαρίνου, το "Κάστρο της Αρκαδιάς" απελευθερώθηκε. Το 1970 μέσα στο χώρο του "Κάστρου της Κυπαρισσίας" χτίστηκε ένα υπαίθριο μικρό θέατρο, στο οποίο πραγματοποιήθηκαν και πραγματοποιούνται διάφορες πολιτιστικές εκδηλώσεις, όπως θεατρικές παραστάσεις, αρχαίες τραγωδίες, μουσικές και ποιητικές βραδιές, κ.ά.
Παραλίες.
Σε κοντινές αποστάσεις από την κωμόπολη της Κυπαρισσίας βρίσκονται γνωστές παραλίες, όπως, η "Παραλία της Κυπαρισσίας", η "Παραλία του Άι-Λαγούδη" , η "Παραλία Σεργιάνι", η οργανωμένη "Παραλία Σανί , η Παραλια Σανι(στον Πέτρινο Μύλο),"η "Παραλία Καρτελά", η "Παραλία Γιαννίτσαινα" και η "Παραλία της Τερψιθέας".
Το ευρύτερο παραλιακό μέτωπο του Κυπαρισσιακού Κόλπου αποτελεί τη σπουδαιότερη, μετά τη Ζάκυνθο, περιοχή φωλιάσματος κατά μήκος της Μεσογείου των θαλάσσιων χελωνών Caretta caretta, οι οποίες θεωρούνται είδος υπό εξαφάνιση και προστατεύονται από τη Διεθνή Ένωση για τη Διατήρηση της Φύσης. Στα όρια του δήμου λειτουργεί τμήμα του Συλλόγου για την Προστασία της Θαλάσσιας Χελώνας «Αρχελών», ενός μη κερδοσκοπικού σωματείου με αντικείμενο τη μελέτη, την προστασία και την περίθαλψη των χελωνών Caretta caretta, καθώς και τη διαχείριση των τοπικών οικοσυστημάτων.
Αθλητισμός.
Α.Ο. Κυπαρισσίας.
Ο Αθλητικός Όμιλος Κυπαρισσίας ιδρύθηκε το 1952 και δραστηριοποιείται στο άθλημα του ποδοσφαίρου, μετέχοντας στα τοπικά πρωταθλήματα της Ε.Π.Σ. Μεσσηνίας. Έχει παρουσία στην Δ΄ Εθνική με αρχή τη σεζόν 1982-83, παραμένοντας συνεχώς μέχρι και τη σεζόν 1984-85. Έπειτα από τον υποβιβασμό το 1985, το 2010 κατέκτησε το τοπικό πρωτάθλημα και επέστρεψε στην Δ΄ Εθνική μετά από 25 χρόνια, καταγράφοντας την τελευταία του παρουσία τη σεζόν 2010-11.
Δίων Κυπαρισσίας.
Η Γυμναστική Αθλητική Ένωση Τριφυλίας «Δίων ο Κυπαρισσεύς» ιδρύθηκε το 1985 με έμφαση τον κλασσικό αθλητισμό και δραστηριοποιείται επίσης στα ομαδικά αθλήματα της καλαθοσφαίρισης και της πετοσφαίρισης, μετέχοντας στα τοπικά πρωταθλήματα.
Προσωπικότητες από την Κυπαρισσία.
Αναφέρονται παρακάτω γνωστές προσωπικότητες που γεννήθηκαν, κατάγονταν ή είχαν κάποιου είδους σχέση με την Κυπαρισσία:
Γεννήθηκαν στην Κυπαρισσία:
Κλασική εποχή
Νεότερη εποχή
Με καταγωγή από την Κυπαρισσία:
Είχαν κάποιου είδους σχέση με την Κυπαρισσία:

</doc>
<doc id="45916" url="https://el.wikipedia.org/wiki?curid=45916" title="Άγριλος Φιλιατρών Μεσσηνίας">
Άγριλος Φιλιατρών Μεσσηνίας

Ο Αγρίλης ή "Άγριλος" (επίσημη ονομασία), ή το "Αγρίλι" (συνηθισμένη ονομασία) είναι παραθαλάσσιος οικισμός κοντά στα Φιλιατρά και υπάγεται διοικητικά στον Δήμο Τριφυλίας, του Νομού Μεσσηνίας.
Τοποθεσία.
Ο οικισμός βρίσκεται βορειοδυτικά των Φιλιατρών και νοτιοδυτικά της Κυπαρισσίας, σε μηδενικό υψόμετρο 0 μ. από τη θάλασσα. Βρέχεται από τα νερά του Ιονίου Πελάγους και απέχει 6 περίπου χιλιόμετρα από τα Φιλιατρά και 9 περίπου χιλιόμετρα από την Κυπαρισσία.
Ιστορία.
Ρωμαϊκή και βυζαντινή εποχή.
Η εποχή κατά την οποία σχηματίστηκε ο αρχικός οικισμός του Αγρίλη δεν είναι γνωστή επακριβώς. Από την ανεύρεση πάντως παλαιών ρωμαϊκών τάφων, οι οποίοι είχαν βρεθεί παλαιότερα, συμπεραίνεται πως η περιοχή όπου βρίσκεται το σημερινό χωριό του Αγρίλη, το οποίο ως οικισμός αναγνωρίστηκε μόλις το 1940,&lt;ref name="16/10/1940"&gt;16/10/1940.&lt;/ref&gt; κατοικείτο τουλάχιστον από τη ρωμαϊκή εποχή και είχε ιδιαίτερη ανάπτυξη και κατά την βυζαντινή εποχή. Η ύπαρξη ενός ιδιαίτερα ανεπτυγμένου βυζαντινού οικισμού θεωρείται πιθανή από το αξιόλογο βυζαντινό εκκλησάκι του χωριού, αλλά και από τα ίχνη παλιού λιθόστρωτου δρόμου προς την ακμάζουσα τότε έδρα επισκοπής, την Χριστιανούπολη, το εμπόριο της οποίας φαίνεται ότι εξυπηρετούσε το λιμανάκι του χωριού. Μεταξύ 8ου και 12ου αιώνα, η περιοχή του Αγρίλη ονομαζόταν «Αϊρούσαλη», πιθανώς κατά μια εκδοχή από τη ρωμαϊκή ή σλαβική λέξη «rosalia», που εξελληνίστηκε σε "Ρουσάλια" (πιθανώς από τη ρωμαϊκή «εορτή των νεκρών»). Στον Αγρίλη δεσπόζει η "Παναγία η Αγριλιώτισσα", η οποία σύμφωνα με τις τοπικές παραδόσεις, κτίστηκε το 13ο αιώνα πάνω στα ερείπια αρχαιοτέρου ναού, πιθανώς αφιερωμένου στην Αρτέμιδα, με παράλληλο θρύλο να συνδέει το κτίσιμο της με τον αυτοκράτορα του Βυζαντίου Ιωάννη Η΄ Παλαιολόγο.
Τουρκοκρατία.
Ο ναός της "Παναγίας της Αγριλιώτισσας" έπαθε σημαντικές ζημιές κατά τη διάρκεια της εκστρατείας του Ιμπραήμ στην Πελοπόννησο, το 1825, οι οποίες αποκαταστάθηκαν λίγο αργότερα από τον καλόγερο Παρθένιο. Η περιοχή λεηλατήθηκε πολλές φορές από τους πειρατές και για λόγους μεγαλύτερης ασφάλειας οι περισσότεροι κάτοικοι του χωριού κατέφυγαν στα Φιλιατρά.
19ος και 20ος αιώνας.
Μετά την απελευθέρωση της περιοχής, μεταξύ 1838 και 1843, ξεριζώθηκαν οι ελιές, κι άρχισε το φύτεμα της σταφίδας. Άλλωστε από αυτές τις «άγριες ελιές» που υπήρχαν εκεί παλαιότερα, πήρε και το νεότερο όνομά του το χωριό, σύμφωνα με τις τοπικές παραδόσεις, αλλά και την επίσημη εκδοχή του Δήμου Τριφυλίας. Από τα μέσα του 19ου αιώνα, με την «Κοινωνία της σταφίδας» εμπορικά πλοία από την Ευρώπη έδεναν στο λιμάνι του Αγριλιού για να φορτώσουν τον εξαιρετικό καρπό της σταφίδας. Η περιοχή του Αγρίλη, της Αγίας Κυριακής, όπως και τα ίδια τα Φιλιατρά, γνώρισαν μεγάλη οικονομική άνθιση την περίοδο αυτή. Το 1861 φτιάχνεται στον οικισμό η "Μπαράκα", η οποία ήταν κέντρο συνάντησης, αναψυχής, αλλά και εμπορίας της σταφίδας. Το 1865 στην περιοχή του Αγρίλη, υπήρξε θύμα απαγωγής, από ληστές, ο μετέπειτα πρωθυπουργός Σωτήριος Σωτηρόπουλος, ο οποίος κρατήθηκε αιχμάλωτος για 36 ημέρες, μέχρι να πληρωθούν λύτρα από την οικογένειά του και να απελευθερωθεί. Ο οικισμός του Αγρίλη έπαθε σημαντική καταστροφή από το σεισμό του 1886. Στις αρχές του 20ου αιώνα και καθώς η ακμή της σταφιδοκαλλιέργειας παρήλθε, οι κάτοικοι του Αγρίλη, όπως αυτοί των γειτονικών Φιλιατρών, σταδιακά στράφηκαν σε άλλες μορφές καλλιεργειών.
Διοικητική ιστορία.
Ο "Άγριλος" αναγνωρίστηκε το 1940 και προσαρτήθηκε στον τότε Δήμο Φιλιατρών, ενώ από το 1997, στα πλαίσια των αλλαγών που επήλθαν στη τοπική αυτοδιοίκηση, μέσω του σχεδίου «Καποδίστριας», μέχρι και το 2010 παρέμεινε διοικητικά στον κατηργημένο Δήμο Φιλιατρών. Από το 2011, μετά τις νέες αλλαγές του σχεδίου «Καλλικράτης» ανήκει πλέον στον νέο Δήμο Τριφυλίας. Ο δήμος αυτός, συστάθηκε με το Πρόγραμμα Καλλικράτης με την συνένωση των προϋπαρχόντων δήμων Αετού, Αυλώνος, Γαργαλιάνων, Κυπαρισσίας, Φιλιατρών και την κοινότητα Τριπύλας.
Κάτοικοι.
Ο οικισμός, με βάση την απογραφή του 2011, έχει 128 μόνιμους κατοίκους, οι οποίοι απασχολούνται με τον τουρισμό και σε διάφορες αγροτικές εργασίες. Το καλοκαίρι ο πληθυσμός αυξάνεται, λόγω του τουρισμού.
Κτίρια – αξιοθέατα – εκδηλώσεις.
Ο οικισμός αποτελείται κυρίως από αγροικίες και εξοχικά. Οι περισσότερες καθημερινές ανάγκες των κατοίκων εξυπηρετούνται συνήθως στα Φιλιατρά. Στην περιοχή του οικισμού υπάρχουν επίσης διάφορες τουριστικές εγκαταστάσεις με ενοικιαζόμενα δωμάτια-διαμερίσματα. Στα άλλα αξιοθέατα του οικισμού, εκτός από την "Παραλία του Άγριλου" και το βυζαντινό του εκκλησάκι περιλαμβάνεται και το «Κάστρο των παραμυθιών», το οποίο κατασκευάστηκε τη δεκαετία του 1960, μετά από δωρεά του γιατρού Χαρ. Φουρναράκη. Το χωριό του Αγρίλη εξελίσσεται σε παραθαλάσσιο θέρετρο με αρκετά εξοχικά κέντρα. Στον Αγρίλη διοργανώνει διάφορες εκδηλώσεις και πολιτιστικά δρώμενα ο "Όμιλος Φίλων Αγρίλη", ο οποίος ιδρύθηκε το 1970 με έδρα στην Αθήνα και παράρτημα στα Φιλιατρά.

</doc>
<doc id="45919" url="https://el.wikipedia.org/wiki?curid=45919" title="Κυπαρισσία Μεσσηνίας">
Κυπαρισσία Μεσσηνίας



</doc>
<doc id="45920" url="https://el.wikipedia.org/wiki?curid=45920" title="Κωνσταντίνος Χριστόπουλος">
Κωνσταντίνος Χριστόπουλος

Ο Κωνσταντίνος Χριστόπουλος ή Χριστιάς (1872 - 1957) ήταν ο ιδρυτής της «Ηλειακής Βιβλιοθήκης»
Γεννήθηκε στον Πύργο και σπούδασε ιατρική. Υπηρέτησε ως στρατιωτικός γιατρός από το 1897 έως το 1920, οπότε και παραιτήθηκε. Είχε έναν γιο, ο οποίος απεβίωσε μόλις σε ηλικία 17 χρονών και δυο κόρες, τη Φανή, μητέρα του τέως πρωθυπουργού Κωνσταντίνου Σημίτη και την Αγγελικη. Στους Βαλκανικούς πολέμους συμμετείχε ως γιατρός και κατάφερε να προαχθεί ως τον βαθμό του γενικού αρχιάτρου. Το 1925 έθεσε χωρίς επιτυχία υποψηφιότητα για τον δημαρχιακό θώκο.
Στις 25 Απριλίου 1923 ίδρυσε την «Ηλειακή βιβλιοθήκη» ενώ το 1953, ύστερα από δικές του προσπάθειες, την μετέτρεψε σε κρατική. Στην βιβλιοθήκη δώρισε χιλιάδες τόμους καθώς και την πατρική του οικία με σκοπό να στεγαστεί η βιβλιοθήκη. Το ταφικό μνημείο, το οποίο κατασκεύασε στο Α΄ νεκροταφείο Πύργου για τον νεκρό γιό του, ξεχωρίζει για την τεχνική του.

</doc>
<doc id="45923" url="https://el.wikipedia.org/wiki?curid=45923" title="Αρχιεπίσκοπος Τιράνων Αναστάσιος">
Αρχιεπίσκοπος Τιράνων Αναστάσιος

Ο Αναστάσιος (κατά κόσμον: Αναστάσιος Γιαννουλάτος, γεννημένος στις 4 Νοεμβρίου 1929 στον Πειραιά) είναι Έλληνας Ορθόδοξος κληρικός, θεολόγος, συγγραφέας, πρώην καθηγητής πανεπιστημίου και Αρχιεπίσκοπος Τιράνων, Δυρραχίου και πάσης Αλβανίας. Είναι ένας από τους προέδρους της κεντρικής επιτροπής του Παγκόσμιου Συμβουλίου Εκκλησιών και επίτιμος πρόεδρος της Παγκόσμιας Διάσκεψης Θρησκευμάτων για την Ειρήνη. Έχει διατελέσει τιτουλάριος επίσκοπος και μητροπολίτης Ανδρούσης και Γενικός Διευθυντής της Αποστολικής Διακονίας της Εκκλησίας της Ελλάδος.
Πρώιμος βίος.
Γεννήθηκε το 1929 στον Πειραιά και είναι απόφοιτος του B' Γυμνασίου Αρρένων Αθηνών. Μετά την ολοκλήρωση των εγκύκλιων μαθημάτων του, σπούδασε στη Θεολογική Σχολή Αθηνών του Εθνικού και Καποδιστριακού Πανεπιστημίου όπου και έλαβε το πτυχίο του το 1952. Παράλληλα με τις θεολογικές του σπουδές αναμείχθηκε με οργανώσεις ορθόδοξης νεολαίας. Το 1959 ίδρυσε και διεύθυνε το πρώτο ιεραποστολικό περιοδικό στην Ελλάδα με τίτλο "Πορευθέντες", και τρία χρόνια αργότερα το ομότιτλο "Διορθόδοξο Ιεραποστολικό Κέντρο", από το οποίο ξεκίνησε η ελληνόφωνη ιεραποστολική αφύπνιση κατά τον 20ο αιώνα. Το 1960 χειροτονήθηκε Διάκονος και Πρεσβύτερος ενώ το 1964 χειροθετήθηκε Αρχιμανδρίτης. Παράλληλα ξεκίνησε ιεραποστολικές εξορμήσεις στην Αφρική και κυρίως στην Ουγκάντα. Εκεί έμαθε τις τοπικές διαλέκτους, αναγκάστηκε όμως να αποχωρήσει όταν προσβλήθηκε από ελονοσία. Στη συνέχεια έκανε μεταπτυχιακές σπουδές στις Φιλοσοφικές Σχολές του Αμβούργου και Μαρβούργου στη Γερμανία (1965-1969) ως υπότροφος του γερμανικού Ιδρύματος "Alexander von Humboldt", στην θρησκειολογία, την εθνολογία και την ιεραποστολική. Ακόμη, κατείχε εντολή διδασκαλίας του μαθήματος της νεοελληνικής γλώσσας και φιλολογίας στο Πανεπιστήμιο Μαρβούργου στην Γερμανία (1966-69).
Μετά την επιστροφή του στην Αθήνα οργάνωσε και διεύθυνε το Διορθόδοξο Ιεραποστολικό Κέντρο «Πορευθέντες» καθώς επίσης και το Διορθόδοξο Κέντρο της Εκκλησίας της Ελλάδος στην Αθήνα (1971-1975). Η προσφορά του αναγνωρίστηκε σύντομα με τη χειροτονία του σε επίσκοπο Ανδρούσης το 1972. Τον ίδιο χρόνο ορίστηκε έκτακτος καθηγητής Ιστορίας των Θρησκευμάτων στο Πανεπιστήμιο Αθηνών, Διευθυντής του Τομέα Θρησκειολογίας και Κοινωνιολογίας (1983-1986), από το 1976 τακτικός καθηγητής και κοσμήτορας της Θεολογικής Σχολής του Πανεπιστημίου Αθηνών από το 1983 έως το 1987. Κατά τη διάρκεια της παρουσίας του στο Πανεπιστήμιο, υπήρξε ακόμη Αντιπρόεδρος της Εφορείας Πανεπιστημιακής Λέσχης (1978-79 και 1983-86), πρόεδρος της "«Επιτροπής Συμπαραστάσεως Κυπριακού Αγώνος»" του Πανεπιστημίου Αθηνών (1975-84), μέλος της Επιτροπής Ερευνών του Πανεπιστημίου Αθηνών (1986-90) και του ΔΣ του Kέντρου Μεσογειακών και Αραβικών Σπουδών (1978-82). Αποχώρησε από το Πανεπιστήμιο Αθηνών το 1997 όταν και ονομάστηκε ομότιμος καθηγητής.
Έγινε επίσης γενικός διευθυντής της Αποστολικής Διακονίας της Εκκλησίας της Ελλάδος και ίδρυσε το ιεραποστολικό περιοδικό "Πάντα τα Έθνη", το οποίο διεύθυνε από το 1981 μέχρι το 1991. Παράλληλα ανέπτυξε και επιστημονική δραστηριότητα. Το 1981, μετά την πλήρη αποκατάσταση της υγείας του, αναχώρησε και πάλι για την Αφρική, αυτή τη φορά ως Μητροπολίτης Ανατολικής Αφρικής. Η δικαιοδοσία του εκεί περιλάμβανε την Κένυα, την Ουγκάντα και την Τανζανία, όπου πραγματοποίησε τεράστιο έργο αναφορικά με τη λειτουργία της εκεί εκκλησίας. Μετά από 10 χρόνια επέστρεψε στην Αθήνα.
Εκκλησιαστική και κοινωνική διακονία.
Ως Ιεροκήρυκας εργάστηκε στην πνευματική εργασία μεταξύ των νέων, κυρίως των φοιτητών. Ήταν υπεύθυνος βιβλικών μελετών και φροντιστηρίων εκκλησιαστικών στελεχών· αρχηγός νεανικών και φοιτητικών κατασκηνώσεων και ιεραποστολικών προσπαθειών σε ακριτικές περιοχές (1954-60). Ίδρυσε το Διορθόδοξο Ιεραποστολικό Kέντρο «Πορευθέντες» (1961), το οποίο διευθύνει ως σήμερα. Με εντολή της Ιεράς Συνόδου της Εκκλησίας της Ελλάδος, συνέγραψε τα "Βοηθήματα" για τους διδάσκοντες στα Mέσα Κατηχητικά Σχολεία της Εκκλησίας της Ελλάδος (1960-62). Το 1964 πραγματοποίησε Ιεραποστολική προσπάθεια στην Ανατολική Αφρική ενώ κατά τη διάρκεια των σπουδών του στη Γερμανία εξυπηρέτησε ιερατικώς τους εκεί Έλληνες εργάτες και φοιτητές.
Τον Νοέμβριο του 1972 εξελέγη από την Ιεραρχία της Εκκλησίας της Ελλάδος Επίσκοπος υπό τον τίτλο της "Πάλαι Ποτέ Διαλαμψάσης Επισκοπής Ανδρούσης", για την πλήρωση επισκοπικής θέσης του Γενικού Διευθυντού της «Αποστολικής Διακονίας της Εκκλησίας της Ελλάδος». Από τη θέση αυτή προώθησε διάφορα θεολογικά, εκπαιδευτικά, οικοδομικά και εκδοτικά προγράμματα της Εκκλησίας. Το Φεβρουάριο του 1973 είχε μεταβεί στην κατειλημμένη από φοιτητές που διαμαρτύρονταν εναντίον της δικτατορίας νομική σχολή του πανεπιστημίου Αθηνών μεταφέροντας τρόφιμα και για να εμψυχώσει τους έγκλειστους. Λίγους μήνες αργότερα έκανε διαμαρτυρία στην ΕΣΑ για τις συνθήκες κράτησης.
Ιδιαίτερα ανέπτυξε τον τομέα εξωτερικής ιεραποστολής με τη συνεχή συμπαράσταση στα ιεραποστολικά κλιμάκια Κορέας, Ινδίας, Αφρικής, και με την οργάνωση της Εβδομάδας Εξωτερικής Ιεραποστολής. Παραιτήθηκε όταν εξελέγη Αρχιεπίσκοπος Τιράνων στις 24 Ιουνίου 1992.
Διετέλεσε εντεταλμένος Σύμβουλος του ΔΣ Ανωτέρας Σχολής Κοινωνικής Εργασίας-Διακονισσών (1977-84), μέλος του Ανωτάτου Υπηρεσιακού Συμβουλίου της Εκκλησίας της Ελλάδος (1977-85), του Υπηρεσιακού Συμβουλίου Εκκλησιαστικής Εκπαιδεύσεως Υπουργείου Εθνικής Παιδείας και Θρησκευμάτων (1977-82), του ΔΣ της Ευρωπαϊκής Λέσχης Υγείας, του ΔΣ της Επιτροπής για την προστασία της πολιτιστικής κληρονομιάς της Κύπρου (1985-91), της Επιτροπής Υποτροφιών Ιδρύματος «Αλέξανδρος Ωνάσης» (1978-94). Ακόμη, Ήταν εταίρος της εν Αθήναις Φιλεκπαιδευτικής Εταιρείας (1994) και μέλος του Διοικητικού Συμβουλίου του Ιδρύματος «Αλεξάνδρος Ωνάσης» (1994-2005.).
Σε Ανατολική Αφρική και Αλβανία.
Ανατολική Αφρική.
Ο Αρχιεπίσκοπος Αναστάσιος είχε σημαντικό ρόλο στη σύγχρονη αναγέννηση της Εξωτερικής Ιεραποστολής της Ορθόδοξης Εκκλησίας. Στη δεκαετία 1981-1991, ως Τοποτηρητής της Ιεράς Μητροπόλεως Ειρηνουπόλεως - Ανατολικής Αφρικής (Κένυα, Ουγκάντα, Τανζανία), ίδρυσε και οργάνωσε την Πατριαρχική Σχολή «Αρχιεπίσκοπος Kύπρου Μακάριος», την οποία διηύθυνε επί δεκαετία. Χειροτόνησε 62 Αφρικανούς κληρικούς και χειροθέτησε 42 αναγνώστες - κατηχητές προερχομένους από 8 αφρικανικές φυλές· συγχρόνως προώθησε τις μεταφράσεις της Θείας Λειτουργίας σε 4 αφρικανικές γλώσσες. Μερίμνησε για τη σταθεροποίηση 150 περίπου ορθοδόξων ενοριών και πυρήνων και την ανέγερση δεκάδων ναών, ανήγειρε 7 ιεραποστολικούς σταθμούς, φρόντισε για τη δημιουργία σχολείων και ιατρικών σταθμών.
Αλβανία.
Αρχικά υπήρξε Πατριαρχικός Έξαρχος εν Αλβανία (Ιανουάριος 1991 - Ιούνιος 1992) και στη συνέχεια Τιτουλάριος Μητροπολίτης Ανδρούσης (Aύγουστος 1991 - Ιούνιος 1992). Από τις 24 Ιουνίου 1992 είναι Αρχιεπίσκοπος Τιράνων και πάσης Αλβανίας. Το εκκλησιαστικό έργο του Αναστασίου κορυφώθηκε με την αποστολή που του ανέθεσε το Οικουμενικό Πατριαρχείο για την εκ των ερειπίων αναστήλωση της Ορθοδόξου Αυτοκεφάλου Εκκλησίας της Αλβανίας, η οποία είχε καταρρεύσει ύστερα από τον επί 46 έτη διωγμό του μοναδικού «αθεϊστικού κράτους» της υφηλίου. Τα τελευταία χρόνια, ο Αναστάσιος, επιχείρησε να ανασυγκροτήσει την Εκκλησία της Αλβανίας. Ως αποτέλεσμα του έργου του συγκροτήθηκαν πάνω από 400 ενορίες, ενώ ίδρυσε τη Θεολογική-Ιερατική Σχολή (Ακαδημία) "«Ανάστασις»" στο Δυρράχιο (1992), το Εκκλησιαστικό Λύκειο "«Tίμιος Σταυρός»" στο Αργυρόκαστρο (1998) και στο Σουκθ-Δυρράχιο (2007), τα οποία σήμερα λειτουργούν σε ιδιόκτητα συγκροτήματα, και 50 Κέντρα Νεολαίας σε διάφορες πόλεις. Mόρφωσε και χειροτόνησε 145 νέους κληρικούς, ενώ φρόντισε για την έκδοση λειτουργικών και άλλων θρησκευτικών βιβλίων. Συνέστισε Τεχνική Υπηρεσία στην Εκκλησία της Αλβανίας και μερίμνησε για την ανοικοδόμηση 150 νέων ναών, την αναστήλωση 70 μοναστηριών και εκκλησιών-πολιτιστικών μνημείων και την επισκευή 160 ναών και 45 εκκλησιαστικών κτιρίων (Αρχιεπισκοπή, Μητροπόλεις, σχολεία, κλινικές, ξενώνες, κατασκηνώσεις νεολαίας, κ.α.), στο σύνολο 425 κτίρια. Θεμελίωσε το πρώτο γυναικείο μοναστήρι (Σκήτη των Αγίων Μυροφόρων), στο οποίο ασκητεύει από το 2011 μία μοναχή.
Ανέπτυξε τη φιλανθρωπική μέριμνα της Εκκλησίας, με διανομή εκατοντάδων τόνων τροφίμων, ιματισμού, φαρμάκων. Ίδρυσε την πρώτη ορθόδοξη αλβανική εφημερίδα "(Ngjallja)", το παιδικό περιοδικό "Gëzohu" (Χαίρε), το νεανικό περιοδικό "Kambanat" (Καμπάνες), την επιστημονική επιθεώρηση "Kërkim" (Αναζήτηση), το δελτίο "«News from Orthodoxy in Albania»", και Ραδιοφωνικό σταθμό. Μερίμνησε για τη δημιουργία Εργαστηρίων της Εκκλησίας (τυπογραφείο, κηροπλαστείο, ξυλουργείο, εργαστήρια αγιογραφίας και αποκαταστάσεως εικόνων) και πραγματοποίησε αγώνες για τη διεκδίκηση της εκκλησιαστικής περιουσίας.
Παράλληλα με την ανασύσταση της Ορθοδόξου Εκκλησίας, ανέπτυξε προγράμματα στους τομείς εκπαιδεύσεως, υγείας, κοινωνικής προνοίας, αγροτικής αναπτύξεως, πολιτισμού και οικολογίας. Στην κρίση του Κοσσυφοπεδίου (1999) οργάνωσε ανθρωπιστικό πρόγραμμα με το οποίο βοήθησε 33.000 περίπου πρόσφυγες σε διάφορα μέρη της Αλβανίας.
Συνέδεσε την Εκκλησία της Αλβανίας με διεθνείς Εκκλησιαστικούς Οργανισμούς. Κατά την ένταση μεταξύ Ελλάδος - Αλβανίας συνέβαλε στην εκτόνωσή της και στην προσέγγιση των δύο χωρών. Με τις πρωτοβουλίες αυτές δόθηκε εργασία σε χιλιάδες ανθρώπους, δημιουργήθηκαν σοβαρά έργα κοινωνικής υποδομής και η Ορθόδοξη Εκκλησία της Αλβανίας αναδείχθηκε σε πολυδύναμο πνευματικό και αναπτυξιακό παράγοντα. Συγχρόνως αγωνίστηκε για την άμβλυνση των αντιθέσεων στα Βαλκάνια. Η δράσεις του αυτές τον οδήγησαν ώστε να είναι υποψήφιος για το Βραβείο Νόμπελ Ειρήνης το 2000.
Διεθνής διεκκλησιαστική δραστηριότητα.
Διετέλεσε γενικός γραμματέας της «Εκτελεστικής Επιτροπής διά την Εξωτερικήν Ιεραποστολήν» του «Συνδέσμου» (1958-61), Αντιπρόεδρος του Διεθνούς Οργανισμού Ορθοδόξου Νεολαίας «Σύνδεσμος» (1964-77), Mέλος της Διεθνούς «Επιτροπής για ιεραποστολικές μελέτες» του Παγκοσμίου Συμβουλίου Εκκλησιών (ΠΣΕ, 1963-69) και Γραμματέας για την «Ιεραποστολική έρευνα και τις σχέσεις με τις Ορθόδοξες Εκκλησίες» στη Γενική Γραμματεία του ΠΣE (Γενεύη, 1969-71). Έλαβε μέρος στις Συνελεύσεις Παγκοσμίου Ιεραποστολής και Ευαγγελισμού (Μεξικό 1963, Μπανγκόκ 1973, Μελβούρνη 1980, Σαν Αντόνιο 1989) και τις Συνελεύσεις του ΠΣΕ (Ουψάλα 1968, Ναϊρόμπι 1975, Βανκούβερ 1983, Καμπέρα 1991, Χαράρε 1998, Πόρτο Αλέγκρε 2006).
Είναι μέλος πολλών διεθνών επιστημονικών επιτροπών, όπως: της «Γερμανικής Εταιρείας για την Ιεραποστολική», της «Διεθνούς Εταιρείας Ιεραποστολικών Μελετών», της Διαχριστιανικής Επιτροπής ΠΣE για το διάλογο με άλλες θρησκείες και ιδεολογίες (1975-83), της Μικτής Επιτροπής του «Συμβουλίου των Ευρωπαϊκών Εκκλησιών» και της Συνελεύσεως των Ρωμαιοκαθολικών Επισκόπων «Islam in Europe» Committee (1989-91) και του «Διεθνούς Συμβουλίου» του World Conference on Religion and Peace (1985-1994).
Από το 1959 μετέχει ενεργώς σε αρκετά διεθνή συνέδρια, διορθόδοξες, διαχριστιανικές και διαθρησκειακές συσκέψεις, εκπροσωπώντας την Εκκλησία ή την επιστήμη σε διαφόρους διεθνείς Οργανισμούς. Έχει δώσει διαλέξεις σε διάφορα πανεπιστημιακά κέντρα του εξωτερικού, σχετικά με τη σύγχρονη χριστιανική σκέψη, τον διαθρησκειακό διάλογο, την παγκόσμια αλληλεγγύη και ειρήνη. Είναι επίτιμο μέλος του Kuratorium του Ρωμαιοκαθολικού Ιδρύματος Pro Oriente, Βιέννη (1989), Πρόεδρος-Συντονιστής της "Commission on World Mission and Evangelism" του ΠΣE (1984-1991), μέλος της Κεντρικής Επιτροπής του ΠΣE (1998 - 2006) και της Επιτροπής «Πίστις και Tάξις» (2000 - 2006). Ακόμη είναι μέλος των "European Council of Religious Leaders/Religions for Peace" (ECRL) (2001) και "Council of 100", Παγκόσμιο Οικονομικό Φόρουμ, Νταβός (2003), αντιπρόεδρος της Conference of European Churches (2003), Πρόεδρος του Παγκοσμίου Συμβουλίου Εκκλησιών (2006) και Επίτιμος Πρόεδρος της «Παγκοσμίου Διασκέψεως των Θρησκειών για την Ειρήνη» (2006).
Τιμητικές διακρίσεις.
Ήταν ανεπιστέλλον μέλος της Ακαδημίας Αθηνών από το 1993 έως το 2005 και έκτοτε είναι επίτιμο μέλος της. Έχει αναγορευθεί επίτιμος διδάκτωρ Θεολογίας: της Θεολογικής Σχολής του Τιμίου Σταυρού, ΗΠΑ (1989), του Τμήματος Θεολογίας της Θεολογικής Σχολής του Αριστοτελείου Πανεπιστημίου Θεσσαλονίκης (1995) και του St. Vladimir's Theological Seminary (2003) και του Πανεπιστημίου Κραϊόβας (2006). Ακόμη είναι επίτιμο μέλος της Θεολογικής Ακαδημίας Mόσχας (1998) και εταίρος της Ορθοδόξου Ακαδημίας Κρήτης (2001). Έχει λάβει Δίπλωμα π. Δημητρίου Στανιλοάε (η ανώτερη θεολογική διάκριση) του Πανεπιστημίου Βουκουρεστίου (2003). Ακόμη έχει αναγορευθεί επίτιμος διδάκτωρ Φιλοσοφίας: του Τμήματος Ιστορίας και Αρχαιολογίας της Φιλοσοφικής Σχολής του Πανεπιστημίου Ιωαννίνων (1996), του Γεωπονικού Πανεπιστημίου Αθηνών (1996), του Τμήματος Πολιτικής Επιστήμης και Δημόσιας Διοίκησης της Σχολής των Νομικών, Οικονομικών και Πολιτικών Επιστημών του Πανεπιστημίου Αθηνών και όλων των Τμημάτων της Φιλοσοφικής Σχολής του Πανεπιστημίου Αθηνών (1998), του Τμήματος Διεθνών και Ευρωπαϊκών Σπουδών του Πανεπιστημίου Πειραιώς (2001), του Τμήματος Φιλολογίας του Πανεπιστημίου Κρήτης (2002), των Τμημάτων Φυσικής, Ιατρικής, Δημοτικής Εκπαιδεύσεως και Πολιτικών μηχανικών του Πανεπιστημίου Πατρών (2004), του Πανεπιστημίου Βοστώνης (2004), των Τμημάτων Ιατρικής και Γεωπονίας του Πανεπιστημίου Θεσσαλίας. Επίσης έχει λάβει το "Χρυσούν Μετάλλιον" (η ανώτατη διάκριση) του ως άνω Πανεπιστημίου (2005). Τέλος, έχει υπάρξει επίτιμος διδάκτορας του Τμήματος Ιστορίας του Ιονίου Πανεπιστημίου (2007), του Πανεπιστημίου Κορυτσάς (2008), του Τμήματος Ιστορίας και Εθνολογίας καθώς και εκείνου της Γλώσσας, Φιλολογίας και Πολιτισμού των Παρευξείνιων Λαών του Δημοκρίτειου Πανεπιστημίου Θράκης (2009).
Επίσης, έχει παρασημοποιηθεί με τον Μεγαλόσταυρο του Τάγματος της Τιμής της Ελληνικής Δημοκρατίας από τον Πρόεδρο της Δημοκρατίας Κωνσταντίνο Στεφανόπουλο, το Μεγαλόσταυρο της Ρουμανικής Δημοκρατίας, το Σταυρό του Αποστόλου Ανδρέου του Οικουμενικού Πατριαρχείου, το Μεγαλόσταυρο του Τάγματος των Ορθοδόξων Σταυροφόρων του Παναγίου Τάφου του Πατριαρχείου Ιεροσολύμων, τον Τίμιο Σταυρό του Αποστόλου και Ευαγγελιστού Μάρκου Α΄ του Πατριαρχείου Αλεξανδρείας, το Σταυρό του Ισαποστόλου Βλαδιμήρου Α΄ του Πατριαρχείου Ρωσίας, το Μεγαλόσταυρο του Αποστόλου Παύλου της Εκκλησίας της Ελλάδος, το Σταυρό των Αγίων Κυρίλλου και Μεθοδίου της Ορθοδόξου Εκκλησίας της Τσεχοσλαβακίας, το Σταυρό της Αγίας Αικατερίνης της Ιεράς Μονής Σινά, το χρυσό Σταυρό μετά δαφνών του Ελληνικού Ερυθρού Σταυρού, το Αργυρό μετάλλιο της Ακαδημίας Αθηνών και το χρυσο κλειδί της Αθήνας, της Θεσσαλονίκης και της Λαμίας μεταξύ άλλων.
Στις 14 Φεβρουαρίου 2020, το Ρωμαιοκαθολικό Κίνημα Φοκολιάρ, με 140.000 μέλη σε 180 χώρες, του απένειμε το διεθνές βραβείο «Κλάους Χεμέρλε» (ο οποίος ήταν Επίσκοπος Άαχεν και καθηγητής Φιλοσοφίας των Θρησκειών) αναγνωρίζοντας την ιδιαίτερη συμβολή του στην εδραίωση της ειρηνικής συνύπαρξης και της συνεργασίας των θρησκευτικών κοινοτήτων σε μια πολυπολιτισμική κοινωνία. "Το αντίδοτο στον εγωκεντρισμό, που τορπιλίζει την ειρηνική συμβίωση, είναι η ενδυνάμωση της αγάπης μέσα στις καρδιές των ανθρώπων, μέσα στην κοινωνία. Μιας πολυδιάστατης αγάπης, που δεν περιορίζεται από σύνορα, προκαταλήψεις ή άλλες διακρίσεις. Προς αυτή την κατεύθυνση καλείται να συμβάλει η υγιής θρησκευτική συνείδηση", λίγα από τα λόγια του Μακαριωτάτου κατά τη βράβευσή του.
Συγγραφικό έργο.
Συνέγραψε τα βιβλία:
Έχει επίσης συγγράψει 240 πραγματείες και μελετήματα· π.χ.:
Επί πλέον έχει δημοσιεύσει τα Κατηχητικά βοηθήματα: «Θεία Μηνύματα» (1960, 71978), που κυκλοφόρησε και επίσης στα αλβανικά “Mesazhe Hyjnore”, Tiranë 2009. «Πίστις και ζωή» (1961, 71982), «Πνευματική Πορεία» (1962, 71981) και άνω των 150 άρθρων και άλλα κείμενα.
Εξέδωσε ελληνικά και αγγλικά κείμενα και διηύθυνε το περιοδικό «Πορευθέντες» (1960-70) και το περιοδικό «Πάντα τα Έθνη» (1981-92). Υπήρξε μέλος της συντακτικής επιτροπής και υπεύθυνος του τομέως «Θρησκεία και αγωγή» της Παιδαγωγικής Ψυχολογικής Εγκυκλοπαίδειας (1992). Εντέλει ήταν ειδικός σύμβουλος στη σύνταξη του τόμου Θρησκείες της Εκπαιδευτικής Ελληνικής Εγκυκλοπαίδειας. Contributing Editor στο International Bulletin of Missionary Research (New Haven, Conn., U.S.A.), και μέλος του Board of Consultants του International Review of Mission (Geneva). Πολλά κείμενά του έχουν δημοσιευθεί 140 σε ξένες γλώσσες.

</doc>
<doc id="45924" url="https://el.wikipedia.org/wiki?curid=45924" title="Κάλαμος">
Κάλαμος

Το λήμμα Κάλαμος μπορεί να αναφέρεται:

</doc>
<doc id="45925" url="https://el.wikipedia.org/wiki?curid=45925" title="Πάρντουμπιτσε">
Πάρντουμπιτσε



</doc>
<doc id="45926" url="https://el.wikipedia.org/wiki?curid=45926" title="Κάλαμος Λευκάδας">
Κάλαμος Λευκάδας

Ο Κάλαμος (σπανιότερα η Κάλαμος), (24,964 τ. χλμ κάτ. 529, 2011), είναι μικρό νησί στο Ιόνιο Πέλαγος, σε πολύ κοντινή απόσταση από τη δυτική ακτή της Αιτωλοακαρνανίας.
Το νησί βρίσκεται ακριβώς απέναντι από το χωριό Μύτικας της Αιτωλοακαρνανίας, αλλά παρά την κοντινή του απόσταση ανήκει διοικητικά στο Νομό Λευκάδας μαζί με άλλα μικρά νησιά της περιοχής. Είναι κυρίως ορεινό, η κορυφή μάλιστα του βουνού που δεσπόζει στο νησί φτάνει τα 745 μ. Η επικοινωνία με την ηπειρωτική χώρα γίνεται με καΐκια που εκτελούν δρομολόγια από και προς τον Μύτικα στην ακτή της Αιτωλοακαρνανίας. Το νησί φημίζεται για τις όμορφες παραλίες του και αρκετοί το επισκέπτονται κατά τους καλοκαιρινούς μήνες.
Ιστορία.
Το νησί έγινε γνωστό στα Ορλωφικά από τις επιδρομές που εξαπέλυσε από τις ακτές του ο Λάμπρος Κατσώνης το 1791. Στα χρόνια της Ελληνικής Επανάστασης του 1821 το νησί ήταν έρημο. Μετά τη Μάχη του Πέτα (4 Ιουλ. 1822) όσοι δεν μπόρεσαν να καταφύγουν στο Μεσολόγγι αποβιβάστηκαν στον Κάλαμο, που τότε τελούσε υπό αγγλική κυριαρχία. Ο τότε αρμοστής Τόμας Μαίτλαντ θεώρησε ανεπιθύμητους τους επαναστάτες και τους έδιωξε.
Ωστόσο, οι πρώτες ενδείξεις κατοίκησης του νησιού ανάγονται στην Νεολιθική εποχή. Είναι βέβαιο ότι ο Κάλαμος κατοικούνταν επίσης στη Μυκηναϊκή και στην Κλασική περίοδο. Από τα Ελληνιστικά χρόνια το πέρασμα του στενού Καλάμου - Μύτικα αποκτά ιδιαίτερη στρατιωτική σημασία και εποπτεύεται αρχικά από ένα μικρό οχυρό κτισμένο στη κορυφή Ξυλόκαστρο και ένα σύστημα πύργων στον περιβάλλοντα χώρο. 
Η εποπτεία του στενού οργανώνεται καλύτερα, όταν στα ύστερα Ρωμαϊκά χρόνια κτίζεται ένα ισχυρό κάστρο χαμηλότερα, ανάμεσα στους οικισμούς Κάλαμο και Επισκοπή. Στο περιθώριο των συγκρούσεων, η πειρατεία αποτελούσε ένα μόνιμο πρόβλημα στην περιοχή, ιδιαίτερα σε εποχές απώλειας του κρατικού ελέγχου, όπως κατά την εποχή της πτώσης της Βυζαντινής Αυτοκρατορίας, αλλά και κατά τον 16ο και 18ο αι. Στο μεγαλύτερο μέρος του 18ου αι. κυριαρχούν οι Βενετοί, ενώ η οικονομία του Καλάμου ελέγχεται από την οικογένεια Δελλαδέτσιμα που εισπράττει το φόρο της δεκάτης. Ακολουθούν στο τέλος του αιώνα οι Ρώσοι και το 1807 το νησί περιέρχεται στους Γάλλους.

</doc>
<doc id="45927" url="https://el.wikipedia.org/wiki?curid=45927" title="Κοινότητα Καλάμου">
Κοινότητα Καλάμου

Με το όνομα Κοινότητα Καλάμου αναφέρονται δύο κοινότητες της Ελλάδας:

</doc>
<doc id="45929" url="https://el.wikipedia.org/wiki?curid=45929" title="Καστός Λευκάδας">
Καστός Λευκάδας

Ο Καστός είναι ένα από τα μικρότερα κατοικημένα νησιά του Ιονίου πελάγους. Βρίσκεται σε απόσταση 6 μιλίων από τον Μύτικα Αιτωλοακαρνανίας, όπου είναι το πλησιέστερο λιμάνι προσέγγισης στην Στερεά Ελλάδα, νοτιοανατολικά της Λευκάδας και νότια, σε απόσταση ενός μιλίου, από το νησί του Καλάμου. 
Ο Καστός είναι η μικρότερη κατοικούμενη νησίδα των Επτανήσων και προσαρτήθηκε στην Ελλάδα το 1864. Παλαιότερα αποτελούσε μέρος της επαρχίας Ιθάκης, με πληθυσμό το 1950, τους 285 κατοίκους στο οποίο υφίστατο δημοτικό σχολείο. Σήμερα ανήκει διοικητικά στο νομό Λευκάδας και σύμφωνα με την απογραφή του 2011 έχει 78 κατοίκους.
Όπως και ο γειτονικός Κάλαμος, επικοινωνεί με την ακτή της Αιτωλοακαρνανίας με καΐκια, από και προς το απέναντι χωριό Μύτικα. Τα τελευταία χρόνια το νησί συνδέεται ακτοπλοϊκώς με την πόλη της Λευκάδας. Δεν υπάρχει η δυνατότητα μεταφοράς οχημάτων με το υπάρχον πλοίο, και έτσι οι μετακινήσεις γίνονται ως επί το πλείστον με τα πόδια.
Εγκαταστάσεις.
Το νησί διαθέτει εγκαταστάσεις όπως μίνι μάρκετ, τρία μπαρ, τρια εστιατόρια και ένα μικρό κατάστημα δώρων. Όλες οι εγκαταστάσεις είναι ανοιχτές κατά τη διάρκεια του καλοκαιριού, ωστόσο οι περισσότερες κλείνουν κατά τους χειμερινούς μήνες του νησιού. Το νησί διαθέτει δύο λιμάνια για πρόσδεση σκαφών, το ένα βρίσκεται στο μπροστινό μέρος του νησιού, το άλλο βρίσκεται στο πίσω μέρος.

</doc>
<doc id="45931" url="https://el.wikipedia.org/wiki?curid=45931" title="Κοινότητα Καστού">
Κοινότητα Καστού



</doc>
<doc id="45932" url="https://el.wikipedia.org/wiki?curid=45932" title="Χρύσανθος Σισίνης (πολιτικός)">
Χρύσανθος Σισίνης (πολιτικός)

Ο Χρύσανθος Σισίνης ήταν οπλαρχηγός του 1821 και πολιτικός.
Βιογραφία.
Γεννήθηκε στην Γαστούνη και ήταν γιος του Γεώργιου Σισίνη, αδελφός του ήταν ο Μιχαήλ. Ήταν παντρεμένος με την Βασιλική, κόρη του Μάρκου Μπότσαρη, και απέκτησε μαζί της δύο παιδιά τη Βικτωρία κι άλλο ένα που πέθανε μωρό. Αναφέρεται ότι έφερε μαχαίρα που η λαβή της ήταν κομισμένη με πολύτιμους λίθους την οποία του την είχαν δωρίσει σε ανάμνηση μάχης. Ήταν φανατικός κυνηγός θηραμάτων κι είχε μεγάλη συλλογή από όπλα. 
Πολέμησε στην Πάτρα, στην Αθήνα, στο Μεσολόγγι, στο Κομπότι, στο Πέτα και σε διάφορες άλλες μάχες. Φυλακίστηκε μαζί με τον πατέρα του, την περίοδο του εμφυλίου, ως οπαδός του Κολοκοτρώνη. Μετά την αποκατάσταση πολιτεύτηκε και εκλέχτηκε πολλές φορές βουλευτής και αντιπρόσωπος της Ηλείας. Απεβίωσε το 1845.

</doc>
<doc id="45933" url="https://el.wikipedia.org/wiki?curid=45933" title="Κοινότητα Αντικυθήρων">
Κοινότητα Αντικυθήρων



</doc>
<doc id="45935" url="https://el.wikipedia.org/wiki?curid=45935" title="Δήμος Νεάπολης Αιτωλοακαρνανίας">
Δήμος Νεάπολης Αιτωλοακαρνανίας

Ο Δήμος Νεάπολης ήταν δήμος του νομού Αιτωλοακαρνανίας. Συστάθηκε με το πρόγραμμα Καποδίστριας από τη συνένωση παλαιότερων κοινοτήτων της περιοχής, που αποτέλεσαν στη συνέχεια τα δημοτικά διαμερίσματα του δήμου. Λειτούργησε την περίοδο 1999 -2010 οπότε και καταργήθηκε με την εφαρμογή του προγράμματος Καλλικράτης και εντάχθηκε στον νέο δήμο Αγρινίου. Βρισκόταν στο κεντρικό τμήμα του νομού και είχε πληθυσμό 5.052 κατοίκους σύμφωνα με την απογραφή του 2001. Σύμφωνα με την απογραφή του 2011, ο πληθυσμός του Δήμου Αγρινίου ήταν 93.930
Ο Δήμος Νεάπολης, βρίσκεται ακριβώς δίπλα στην πόλη του Αγρινίου της οποίας αποτελεί ουσιαστικά προέκταση. Προέκυψε από τη συνένωση διάφορων χωριών με κυριότερα τη Νεάπολη, τα Τριανταίικα, τη Μεγάλη Χώρα και τη Σπολάιτα. Η περιοχή γύρω από τη Μεγάλη Χώρα είναι γνωστή και σαν "Ζαπάντι" και παλαιότερα αποτελούσε τμήμα του δήμου Αγρινίου το οποίο ο κόσμος έλεγε "Ζαπαντοβράχωρο" (Βραχώρι είναι η παλιά ονομασία του Αγρινίου). Εκεί υπάρχει σήμερα ο μιναρές ενός παλιού τζαμιού, ενώ στην περιοχή έχουν γίνει και ανασκαφές που φανέρωσαν τμήματα του αρχαίου Αγρινίου.
Διαίρεση.
Στον δήμο περιλαμβάνονταν τα παρακάτω δημοτικά διαμερίσματα και οικισμοί:

</doc>
<doc id="45936" url="https://el.wikipedia.org/wiki?curid=45936" title="Διαζευκτικές Πλάνες">
Διαζευκτικές Πλάνες

Στη Λογική, οι διαζευκτικές πλάνες, ή αλλιώς πλάνες αντιπερισπασμού αποτελούν λογικές πλάνες που αφορούν διαζευκτικούς συνδέσμους.
Διαζευκτικός σύνδεσμος αποκαλείται η σχέση ανάμεσα σε δύο προτάσεις, από τις οποίες η μία είναι πάντα ψευδής όταν η άλλη είναι αληθής. Στην τυπική λογική αποκαλείται σχέση (αμοιβαία) αποκλειστικής διάζευξης. Παραδείγματα:
Διαζευκτικές πλάνες είναι:

</doc>
<doc id="45938" url="https://el.wikipedia.org/wiki?curid=45938" title="Χάλιφαξ">
Χάλιφαξ

Το Χάλιφαξ (αγγλικά: "Halifax") είναι σημαντικό λιμάνι στα ανατολικά παράλια του Καναδά, και πρωτεύουσα της επαρχίας της Νέας Σκωτίας. Η ευρύτερη αστική περιοχή του Χάλιφαξ έχει πληθυσμό 403.131 άτομα (απογραφή 2016) και περιλαμβάνει — εκτός της παλιάς πόλης του Χάλιφαξ — τους πρώην ανεξάρτητους δήμους του Ντάρτμουθ (Dartmouth) και του Μπέντφορντ (Bedford).
Ιστορία.
Το Χάλιφαξ ιδρύθηκε το 1749 από βρετανούς αποίκους (Άγγλους και Σκώτους) σε περιοχή που την κατοικούσαν αυτόχθονες Μίκμακ. Η πόλη έλαβε το όνομά της προς τιμή του Τζωρτζ Μοντάγκ-Ντανκ, 2ου κόμη του Χάλιφαξ, ο οποίος ήταν πρόεδρος στο αποικιακό Εμπορικό Συμβούλιο της Βρετανίας.
Η πόλη είναι χτισμένη στον μυχό ενός κόλπου στα ανατολικά παράλια της Νέας Σκωτίας. Το φυσικό λιμάνι του Χάλιφαξ προστατεύεται από τις τριγύρω ακτές, που είναι βραχώδεις και δυσπρόσιτες για την ναυσιπλοΐα. Στα πρώτα χρόνια του βρετανικού εποικισμού της ΒΑ Αμερικής, το Χάλιφαξ δεν ήταν ο πλέον δημοφιλής προορισμός των βρετανών αποίκων, που έδειχναν να προτιμούν τις νοτιότερες, πιο ασφαλείς και πιο θερμές περιοχές της Βοστώνης, της Νέας Υόρκης, της Βιρτζίνιας, της Βόρειας και της Νότιας Καρολίνας. Όμως, το 1776 τα πράγματα άλλαξαν, όταν 7.000 στρατιώτες και άποικοι έφυγαν από τις επαναστατημένες Ηνωμένες Πολιτείες για να εγκατασταθούν στο Χάλιφαξ, το οποίο παρέμενε πιστό στο βρετανικό Στέμμα. Μέχρι το τέλος της Αμερικανικής Επανάστασης (1783), περίπου 25.000 χιλιάδες άλλοι «βασιλικοί» (αγγλ., loyalists) εγκαταστάθηκαν στην ευρύτερη περιοχή. Στα χρόνια των Ναπολεόντιων Πολέμων στα τέλη του 18ου αιώνα, το Χάλιφαξ οχυρώθηκε ακόμα περισσότερο και απέκτησε την όψη σημαντικής πόλης.
Για πολλά χρόνια, οι Βρετανοί χρησιμοποίησαν το Χάλιφαξ ως κύρια βάση για το πολεμικό ναυτικό τους στην ΒΑ Αμερική. Οι Βρετανοί χρησιμοποίησαν το Χάλιφαξ ως βάση για τις επιδρομές του ναυτικού τους κατά τον πόλεμο του 1812 εναντίον των Αμερικανών. Στα μετέπειτα χρόνια, πολλοί νέγροι σκλάβοι, φυγάδες από τις Ηνωμένες Πολιτείες, εγκαταστάθηκαν στην περιοχή προκειμένου να ζήσουν ελεύθεροι, και δημιούργησαν την πρώτη κοινότητα μαύρων στον Καναδά.
Κατά τον 19ο αιώνα, το Χάλιφαξ αναπτύχθηκε σε κύριο εμπορικό λιμάνι και σε σημαντικό βιομηχανικό κέντρο. Η ανάπτυξη του εμπορίου και της βιομηχανίας είχε σημαντικά οφέλη για την οικονομία της περιοχής. Στο Χάλιφαξ δοκιμάστηκε για πρώτη φορά η βιομηχανική παραγωγή χαρτιού από χαρτοπολτό (1840). Στην πόλη, ιδρύθηκαν δύο τράπεζες, οι οποίες ακόμα και σήμερα συγκαταλέγονται ανάμεσα στα πλέον σημαντικά πιστωτικά ιδρύματα του Καναδά: η Royal Bank of Canada και η Bank of Nova Scotia. Το 1870, το Χάλιφαξ συνδέθηκε σιδηροδρομικώς με την καναδική ενδοχώρα, και το 1890 η πόλη απέκτησε ηλεκτρικό φωτισμό, κάτι πρωτόγνωρο για τη Βόρειο Αμερική.
Κατά τον 20ο αιώνα, από το Χάλιφαξ έφευγαν για την Ευρώπη σε καναδοί στρατιώτες, καθώς και εφόδια για τα μέτωπα του Α΄ και του Β΄ Παγκοσμίου Πολέμου. Στις 6 Δεκεμβρίου του 1917, στο λιμάνι του Χάλιφαξ συγκρούστηκε το γαλλικό πλοίο "Μον Μπλαν" ("Mont Blanc") με το νορβηγικό πλοίο "Ίμο" ("Imo"), το οποίο είχε μισθώσει η «Επιτροπή για την ανακούφιση του Βελγίου» (Belgian Relief Commission). Το πρώτο πλοίο ήταν φορτωμένο με πολεμοφόδια, με αποτέλεσμα να επακολουθήσει πυρκαγιά και τρομακτική έκρηξη. Από την έκρηξη, που έμεινε στην ιστορία ως η δεύτερη μεγαλύτερη ανθρωπογενής έκρηξη μετά την Χιροσίμα, 3.000 άτομα σκοτώθηκαν, 6.000 άτομα τραυματίσθηκαν και περίπου 30.000 κάτοικοι της πόλης έμειναν άστεγοι.
Το σημερινό Χάλιφαξ.
Στα χρόνια μετά τον Β΄ Παγκόσμιο Πόλεμο, η πόλη επεκτάθηκε σημαντικά και το 1996 συνενώθηκε με τους γειτονικούς δήμους του Ντάρτμουθ και του Μπέντφορντ, δημιουργώντας τον Περιφερειακό Δήμο Χάλιφαξ. Σήμερα το Χάλιφαξ αποτελεί το μεγαλύτερο αστικό κέντρο στα καναδικά παράλια του Ατλαντικού. Στο Χάλιφαξ έχει μεγάλη ναυτική βάση το Βασιλικό Καναδικό Ναυτικό. Η πόλη είναι επίσης σημαντικό εμπορικό, οικονομικό και πολιτιστικό κέντρο του Καναδά.
Στο Χάλιφαξ έχουν την έδρα τους τα πανεπιστήμια:
καθώς και μερικά άλλα ιδρύματα τριτοβάθμιας εκπαίδευσης.
Στο Χάλιφαξ υπάρχει και μικρή ελληνική παροικία με 2.430 άτομα, σύμφωνα με την απογραφή του 2016.
Κλίμα.
Το κλίμα του Χάλιφαξ είναι υγρό και χαρακτηρίζεται από συννεφιά και συχνές βροχές, σχετικά ήπιους χειμώνες (ελάχιστη θερμοκρασία –5 °C), αλλά και κάπως ψυχρά καλοκαίρια (μέγιστη θερμοκρασία 28 °C). Αν και σπάνιο φαινόμενο, το Χάλιφαξ έχει χτυπηθεί από τυφώνες που βρίσκονται στα τελευταία στάδια τους καθώς ανέρχονται τις ανατολικές ακτές της Βορείου Αμερικής. 
Για τον επισκέπτη.
Ανάμεσα στα αξιοθέατα του Χάλιφαξ, ο επισκέπτης αξίζει να δει το παλιό βρετανικό κάστρο (Citadel), και την «Αποβάθρα 21», σημείο εισόδου πολλών μεταναστών στον Καναδά (σήμερα μουσείο). Στην περιοχή υπάρχουν πολλά άλλα (πάρκα, φυσικές ομορφιές, παραλίες και μουσεία) που ελκύουν πολλούς τουρίστες κάθε καλοκαίρι.
Η πόλη συνδέεται σιδηροδρομικώς με το Μόντρεαλ, οδικώς με όλον τον Καναδά, και αεροπορικώς με πόλεις του Καναδά, των ΗΠΑ και της Ευρώπης. Μέσα στην πόλη, ο επισκέπτης μπορεί να μετακινηθεί με τα αστικά λεωφορεία.

</doc>
<doc id="45940" url="https://el.wikipedia.org/wiki?curid=45940" title="Άγκυρα πλοίου">
Άγκυρα πλοίου

Η άγκυρα είναι από τα βασικότερα εξαρτήματα του πλοίου που σχετίζεται και με την ασφάλειά του. Η άγκυρα είναι εκείνη που του εξασφαλίζει σταθερότητα θέσης (αγκυροβολία) όταν βρίσκεται σε όρμο, αγκυροβόλιο ή σε λιμένα. Το μέγεθος του πλοίου είναι και ο κυριότερος παράγων του μεγέθους της. Κύριος στόχος είναι η παρεχόμενη εκ του τύπου της μεγαλύτερη ασφάλεια συνδυάζοντας ευκολότερη χρήση.
Εφεύρεση.
Η άγκυρα θεωρείται οτι ανακαλύφτηκε ως εφεύρεση από τους Τυρρηνούς ή από τους Ευπαλάμους. Κατά άλλους λένε ότι ήταν εφεύρεση του βασιλιά Μίδου ενώ η πρώτη άγκυρα διατηρούταν ήδη στο ιερό του Διός στα χρόνια του Παυσανία.
Πριν την εφεύρεση της άγκυρας οι Έλληνες χρησιμοποιούσαν βράχους διατρύμενους οπού τους αποκαλούσαν λογγώνες, ξύλινοι κορμοί όπου τους γεμίζανε με μόλυβδο ή αλλιώς γεμίζανε τα καλάθια με βράχους ή με άμμο.
Τα μέρη της άγκυρας.
Τρία είναι τα κύρια βασικά μέρη στις σύγχρονες άγκυρες: η "άτρακτος" (shank), στο πάνω μέρος της οποίας φέρεται ο κρίκος σύνδεσής της με την αλυσίδα, και παλαιότερα και ο "στύπος" , οι "αγκώνες" ή "βραχίονες" (arms) στους οποίους και καταλήγει η άτρακτος και οι "όνυχες" (palms) στους οποίους απολήγουν οι βραχίονες, έκαστος των οποίων φέρει από ένα ζεύγος "ακρονύχια".
Μέγεθος και δοκιμή.
Το μέγεθος της άγκυρας προσδιορίζεται από το βάρος της. Βάσει του δείκτη εξαρτισμού πλοίων των κανονισμών των Νηογνωμόνων καθορίζεται όχι μόνο το βάρος αλλά και ο αριθμός των αγκυρών που πρέπει να φέρονται στο πλοίο. Έτσι διακρίνονται αυτές σε "κύριες" ή "υποπρώρους" (bower anchors), σε "εφεδρικές" (spare anchors) και σε "υπόπρυμνους" (stream anchors). Οι δύο κύριες άγκυρες είναι υποχρεωτικές γα όλα τα είδη (τύποι) πλοίων. Η πρυμναία άγκυρα είναι ιδιαίτερα χρήσιμη σε ποτάμιους λιμένες, καθώς και στα μικρά οχηματαγωγά ανοικτού τύπου. Στις κύριες επιτρέπεται μεταξύ τους διαφορά βάρους μέχρι ± 7%, αλλά το συνολικό βάρος να μην είναι κατώτερο του προβλεπομένου.
Όλες οι άγκυρες υποβάλλονται σε δοκιμή με μηχανικά μέσα. Στην αρχή υποβάλλονται όλα τα μέρη της άγκυρας σε δοκιμή κάμψης (bend test), στη συνέχεια σε δοκιμή πτώσης (percussive test) όπου αφήνεται η άγκυρα να πέσει από ύψος 4-5 μέτρα σε σιδερένιο δάπεδο, ακολουθεί δοκιμή σφυρόκρουσης με σφυρί βάρους άνω των 7 λιβρών. Αυτών ακολουθεί η δοκιμή έλξης (proof test) από τον κρίκο και από τους όνυχες χωριστά. Μετά το πέρας εκδίδεται πιστοποιητικό που συνήθως συνδυάζεται με εκείνο των αλυσίδων. Οι δοκιμές γίνονται κυρίως μετά την κατασκευή της άγκυρας ή όποτε ανάγκες το απαιτήσουν. Στο εμπόριο διατίθενται με τα πιστοποιητικά τους.

</doc>
<doc id="45941" url="https://el.wikipedia.org/wiki?curid=45941" title="Πώληση">
Πώληση

Πώληση είναι η μεταξύ προσώπων (φυσικών ή νομικών) διμερής σύμβαση με την οποία ο ένας των συμβαλλομένων (πωλητής) αναλαμβάνει την υποχρέωση να μεταβιβάσει την κυριότητα και να παραδώσει, αντί συμφωνημένου τιμήματος, στον έτερο (αγοραστή), ορισμένο πράγμα, (αγαθό, ή δικαίωμα) και ελεύθερο από κάθε δικαίωμα τρίτου, ενώ ο αγοραστής την υποχρέωση να καταβάλει το συμφωνηθέν τίμημα.
Γενικά.
Γενικά η πώληση αποτελεί μία μορφή δικαιοπραξίας και ειδικότερα της κατηγορίας των επαχθών δικαιοπραξιών. Επειδή δε και τα δύο μέρη (πωλητής και αγοραστής) αναλαμβάνουν υποχρεώσεις με τη σύμβαση αυτή, η πώληση χαρακτηρίζεται «αμφοτεροβαρής σύμβαση». Καθίσταται αντιληπτό ότι το προς μεταβίβαση αντικείμενο, αγαθό, ή δικαίωμα θα πρέπει να είναι καθ΄ όλα νόμιμο, και μη διώκεται η διάθεσή του, διαφορετικά κρίνεται παράνομη δραστηριότητα - διακίνηση, δηλαδή αδικοπραξία, π.χ. λαθρεμπόριο, διακίνηση ναρκωτικών, πώληση αλιεύματος από ερασιτέχνη ψαρά κ.λπ.. 
Η πώληση, στην ελληνική νομοθεσία ρυθμίζεται κυρίως από τον Αστικό Κώδικα στα άρθρα 513-572.
Υποχρεώσεις του πωλητή.
Η πώληση είναι στο ελληνικό δίκαιο υποσχετική δικαιοπραξία: με την κατάρτισή της δε μεταβιβάζεται η κυριότητα στο πράγμα, αλλά ο πωλητής αναλαμβάνει την υποχρέωση να προβεί στη μεταβίβασή της.
Ο πωλητής οφείλει να παραδώσει το πράγμα χωρίς ελαττώματα. Ελάττωμα είναι κάθε απόκλιση (προς το χειρότερο) του πράγματος από τα συμφωνημένα μεταξύ αγοραστή και πωλητή. Αν το ελάττωμα αφορά τις ιδιότητες του πράγματος, ονομάζεται πραγματικό ελάττωμα. Αν αφορά το δικάιωμα επάνω στο πράγμα (ο πωλητής δεν έχει κυριότητα να μεταβιβάσει, το πράγμα είναι βεβαρυμένο με δικαιώματα τρίτου, π.χ. υποθηκευμένο κλπ.), ονομάζεται νομικό ελάττωμα. Αν το πράγμα έχει πραγματικό ελάττωμα, ο αγοραστής δικαιούται κατ΄ επιλογήν του: 
Η ευθύνη του πωλητή είναι αντικειμενική, δεν εξαρτάται δηλαδή από δόλο ή αμέλεια, με άλλα λόγια ευθύνεται ανεξάρτητα από το αν το γνώριζε ή ώφειλε και μπορούσε να το γνωρίζει ότι το πράγμα είναι ελαττωματικό. Εάν τον πωλητή βαρύνει επιπλέον πταίσμα για το ελάττωμα του πράγματος (δόλος ή αμέλεια) ο αγοραστής μπορεί επιπλέον να ζητήσει και αποζημίωση για τυχόν ζημία του. Τα δικαιώματα του αγοραστή παραγράφονται δύο χρόνια από την παράδοση του πράγματος, αν το πράγμα είναι κινητό, ή πέντε χρόνια, αν το πράγμα είναι ακίνητο (οικόπεδο, σπίτι κλπ.).
Αν το ελάττωμα ανακύψει εντός έξι μηνών από την παράδοση του πράγματος, τεκμαίρεται ότι υπήρχε τη στιγμή της παράδοσης, δηλαδή το βάρος είναι στον πωλητή να αποδείξει ότι το πράγμα τη στιγμή της παράδοσης δεν το είχε το ελάττωμα. Αν ανακύψει αργότερα, το βάρος έχει ο αγοραστής.
Πώληση καταναλωτικών αγαθών.
Οι ρυθμίσεις του Αστικού Κώδικα είναι ρυθμίσεις ενδοτικού δικαίου, τα μέρη μπορούν με συμφωνία τους να αποκλίνουν από αυτές (μεγαλύτερη ή μικρότερη ευθύνη του πωλητή, πιο μακρά ή πιο σύντομη προθεσμία παραγραφής. Ειδικά όμως στην περίπτωση της πώλησης καταναλωτικών αγαθών, όπου ο αγοραστής είναι καταναλωτής (τελικός αποδέκτης που δεν αγοράζει για επαγγελματικούς λόγους), οι ρυθμίσεις αυτές είναι αναγκαστικού δικαίου: τα μέρη δεν μπορούν να συμφωνήσουν μικρότερη προθεσμία από 2 χρόνια για την ευθύνη του πωλητή, κατά το άρθρο 5 του ν. 2251/1994 (όπως τροποποιήθηκε με τον ν. 3043/2002).
Είδη.
Ανάλογα αν το πράγμα που ο πωλητής οφείλει να παραδώσει είναι εξατομικευμένο ή απλά ένα από μια κατηγορία ομοειδών πραγμάτων η πώληση ονομάζεται πώληση είδους ή γένους αντίστοιχα. Πώληση είδους έχουμε όταν ο αγοραστής π.χ. επιλέγει από το ράφι του σούπερ μάρκετ ένα συγκεκριμένο προϊόν, πώληση γένους έχουμε όταν παραγγέλνει από το τηλέφωνο ή το διαδίκτυο "ένα τεμάχιο του προϊόντος Χ".
Συνηθισμένη στην πράξη για αγαθά μεγάλης αξίας είναι η πώληση με παρακράτηση κυριότητας: ο πωλητής παραδίδει στον αγοραστή το πράγμα, ο αγοραστής καταβάλλει το τίμημα με δόσεις, αλλά ο πωλητής δε μεταβιβάζει την κυριότητα στον αγοραστή ως την ολοσχερή εξόφληση του τιμήματος. Έτσι το πράγμα βρίσκεται στα χέρια του αγοραστή αλλά κύριος παραμένει ο πωλητής.
Τύπος.
Η πώληση γενικώς δεν απαιτεί την τήρηση ορισμένου τύπου για να είναι έγκυρη, μπορεί να γίνει και προφορικά ή και σιωπηρά (π.χ. πάιρνει κάποιος την εφημερίδα από τη στοίβα στο περίπτερο και δίνει τα χρήματα στον περιπτερά). Ειδικά όμως για τα ακίνητα η πώληση πρέπει να περιβληθεί τον συμβολαιογραφικό τύπο, να γίνει δηλαδή ενώπιον συμβολαιογράφου, αλλιώς είναι άκυρη.
Έξοδα - δαπάνες.
Τα διάφορα έξοδα που μπορεί να σημειωθούν κατά την παράδοση του πράγματος όπως ζύγιση, μέτρηση ή αρίθμηση τα επιβαρύνεται ο πωλητής. Αντίθετα τα έξοδα παραλαβής και της αποστολής σε τόπο διαφορετικό του συμφωνημένου βαρύνουν τον αγοραστή. Τα δε έξοδα ή τα τέλη που απαιτούνται για την κατάρτιση της σύμβασης βαρύνουν εξίσου και τα δύο μέρη. Αν πρόκειται για ακίνητο ή δικαίωμα τα έξοδα μεταγραφής βαρύνουν τον αγοραστή.
Διεθνής πώληση κινητών πραγμάτων.
Λόγω της σπουδαιότητας της πώλησης στο διεθνές εμπόριο καταρτίστηκε στις 11 Απριλίου 1980 η Διεθνής Σύμβαση της Βιέννης για την πώληση κινητών πραγμάτων "(United Nations Convention on Contracts for the International Sale of Goods - CISG)". Η Ελλάδα κύρωσε τη Σύμβαση με τον ν. 2532/1997. Η Σύμβαση αυτή ρυθμίζει το δίκαιο της πώλησης μεταξύ εμπόρων που εδρεύουν σε διαφορετικά κράτη κατά ενιαίο τρόπο, επιτρέπει όμως στα μέρη (αγοραστή και πωλητή) να επιλέξουν άλλο δίκαιο ως εφαρμοστέο απορρίπτοντας τη Σύμβαση. Το ιδιαίτερο ενδιαφέρον της Σύμβασης είναι ότι πρόκειται για μια προσπάθεια σύγκλισης και συγκερασμού του αγγλοσαξωνικού με το ευρωπαϊκό ηπειρωτικό δίκαιο. Κεντρική έννοια είναι η "συμβατική παράβαση" "(breach of contract)" και οι αξιώσεις που απορρέουν από αυτήν ρυθμίζονται ενιαία, αποφεύγοντας έτσι την περιπτωσιολογία των ηπειρωτικών ευρωπαϊκών δικαίων της πώλησης (άλλη ρύθμιση για τα πραγματικά ελαττώματα, άλλη για τα νομικά, άλλη για παράβαση λοιπών συμβατικών υποχρεώσεων). Η Σύμβαση θεωρείται έτσι ένα από τα πιο σύγχρονα και υποδειγματικά κείμενα Αστικού Δικαίου.
Διάκριση από άλλες συμβάσεις.
Η πώληση διαφέρει από τη δωρεά στο ότι στη δωρεά ο δωρεοδόχος δεν αναλαμβάνει καμία υποχρέωση. Η δωρεα δεν είναι αμφοτεροβαρής, είναι ετεροβαρής σύμβαση. Η πώληση διακρίνεται επίσης από τη μίσθωση στο ότι στη μίσθωση ο εκμισθωτής αναλαμβάνει μεν να παραδώσει το πράγμα στον μισθωτή έναντι ανταλλάγματος, όμως για ορισμένο χρόνο και μόνο κατά την χρήση, όχι κατά την κυριότητα.

</doc>
<doc id="45942" url="https://el.wikipedia.org/wiki?curid=45942" title="Μίσθωση">
Μίσθωση

Μίσθωση ονομάζεται η σύμβαση κατα την οποία ο ένας των συμβαλλομένων (μισθωτής) εκχωρεί την υποχρέωση/δικαίωμα αντί ορισμένου τιμήματος να παράσχει στον έτερο (εκμισθωτή) την χρήση πράγματος (μισθίου) ή εργασία, ο δε έτερος υποχρεούται να καταβάλει το συμφωνηθέν τίμημα (μίσθωμα).
Στην καθομιλουμένη η μίσθωση ονομάζεται "ενοικίαση" και ο μισθωτής "ιδιοκτητης". Το τίμημα ονομάζεται "ενοίκιο" ή "νοίκι". Εάν ο εκμισθωτης δεν πληρώνει το μισθιο/ενοικιο, ο ιδιοκτήτης έχει το δικαίωμα να προβεί σε ένδικα μέσα (έξωση).
Η μίσθωση διακρίνεται σε:

</doc>
<doc id="45943" url="https://el.wikipedia.org/wiki?curid=45943" title="Γεώργιος (Υδροφόρο)">
Γεώργιος (Υδροφόρο)



</doc>
<doc id="45944" url="https://el.wikipedia.org/wiki?curid=45944" title="Παρακαταθήκη">
Παρακαταθήκη

Η παρακαταθήκη είναι η σύμβαση με την οποία ο ένας των συμβαλλομένων (Θεματοφύλακας) αναλαμβάνει την υποχρέωση να φυλάξει το υπό του ετέρου των συμβαλλομένων (παρακαταθέτη) παραδιδόμενο σ΄ αυτόν κινητό πράγμα και να παραδώσει τούτο όταν του ζητηθεί. Η παρακαταθήκη ρυθμίζεται στον Αστικό Κώδικα στα άρθρα 822-830 και οι διατάξεις είναι ενδοτικού δικαίου, τα μέρη μπορούν δηλαδή με συμφωνία τους να αποκλίνουν από αυτές. Αν δε συμφωνηθεί διαφορετικά, ο παρακαταθέτης δεν οφείλει αμοιβή στον θεματοφύλακα, οπότε πρόκειται για ετεροβαρή σύμβαση (μόνο το ένα μέρος έχει υποχρεώσεις). Ο θεματοφύλακας σε αυτήν την περίπτωση ευθύνεται με βάση την επιμέλεια που δείχνει στις δικές του υποθέσεις (ελαφρά συγκεκριμένη αμέλεια). Αν όμως συμφωνηθεί αμοιβή, τότε έχουμε αμφοτεροβαρή σύμβαση και ο θεματοφύλακας ευθύνεται (αν δε συμφωνηθεί διαφορετικά) κανονικά. Αν δε συμφωνήσουν τα μέρη διαφορετικά, ο θεματοφύλακας δεν έχει δικαίωμα να χρησιμοποιεί το πράγμα. Αν συμφωνηθεί τέτοιο δικαίωμα χρήσης του θεματοφύλακα, τότε έχουμε ανώμαλη παρακαταθήκη.

</doc>
<doc id="45945" url="https://el.wikipedia.org/wiki?curid=45945" title="Τάκης Δόξας">
Τάκης Δόξας

Ο Τάκης Δόξας (1913 - 1976) ήταν Έλληνας ποιητής, πεζογράφος, και θεατρικός συγγραφέας. Το πραγματικό όνομα του ήταν Παναγιώτης Λαμπρινόπουλος. 
Βιογραφικά στοιχεία.
Ο Τάκης Δόξας γεννήθηκε στον Πύργο και σπούδασε στη Σχολή Συνεταιριστών στην Αθήνα. Υπηρέτησε στο πρωτοδικείο του Πύργου ενώ το 1954 διορίστηκε διευθυντής της δημόσιας βιβλιοθήκης της ίδιας πόλης, θέση στην οποία παρέμεινε μέχρι τον θάνατό του. Το 1957 τιμήθηκε με το πρώτο βραβείο Πελοποννησιακής Πεζογραφίας από την Ακαδημία Αθηνών. Με την διαθήκη του κληροδότησε 6.466 τόμους βιβλίων στη δημόσια βιβλιοθήκη.
Τα έργα του.
Από τα γυμνασιακά του χρόνια άρχισε να γράφει διηγήματα σε εφημερίδες και περιοδικά. Κατά τη διάρκεια της ζωής του, έγραψε 25 βιβλία από τα οποία τα τρία ποιητικά. Το ποίημα «Φως της Ολυμπίας» απαγγέλλεται στη έναρξη των εορτών για την μεταφορά της ιερής φλόγας από την Ολυμπία, στους Ολυμπιακούς Αγώνες.

</doc>
<doc id="45946" url="https://el.wikipedia.org/wiki?curid=45946" title="Ρυμουλκά Ελληνικού Πολεμικού Ναυτικού">
Ρυμουλκά Ελληνικού Πολεμικού Ναυτικού

Ρ/Κ Αίας Ι (Α406).
Το Ρ/Κ Αίας Ι (Α406) (πρώην "Άγιος Ηλίας") ήταν ατμοκίνητο ρυμουλκό που χρησιμοποιήθηκε στο Ελληνικό Πολεμικό Ναυτικό από το 1948. Ανήκε στη δύναμη των βοηθητικών σκαφών του Ναυστάθμου Σαλαμίνας. Διαγράφηκε από τη δύναμη του Στόλου το 1969 πλην όμως χρησιμοποιούταν για αρκετά ακόμη χρόνια σε εργασίες εντός και εκτός ναυστάθμου κυρίως για ρυμουλκήσεις σκοποσήμων. Δεν έφερε ραντάρ.
Ρ/Κ Αίας ΙΙ (Α-412).
Το Ρ/Κ Αίας ΙΙ Α-412 (πρώην "USS ANKACHAK") κατασκευάστηκε στις ΗΠΑ στα Ναυπηγεία "USA Consolidad Shipbuilding – Corp Morris Beights N.Y.". Στο Ελληνικό Πολεμικό Ναυτικό παραχωρήθηκε στις 24 Ιουλίου 1972 και σήμερα βρίσκεται σε υπηρεσία στο Ναύσταθμο Κρήτης. 
Ρ/Κ Αιγεύς Ι (ΒΒ 6).
Το Ρ/Κ Αιγεύς Ι ΒΒ 6 εντάχθηκε στη δύναμη του Στόλου τον Οκτώβριο του 1945 ως ΒΒ 6 Πόρος (Βοηθητικό Βάσης). Αφού πήρε τις ονομασίες «Νίσυρος» και «Τιτάν ΙΙΙ», μετονομάστηκε σε Ρ/Κ Αιγεύς, ενώ αποσύρθηκε από την ενεργό υπηρεσία το 1968. Εκποιήθηκε το 1969 στον Τ. Γεωργόπουλο και νηολογήθηκε στον Πειραιά (α/α Α' κλάσης 1866) ως ΚΥΚΛΩΨ ΙΙ.
Χαρακτηριστικά
Ρ/Κ Αιγεύς ΙΙ (Α-438).
Το Ρ/Κ Αιγεύς ΙΙ Α-438 ναυπηγήθηκε στη Γερμανία το 1957 και παραχωρήθηκε στο Ελληνικό Πολεμικό Ναυτικό, μαζί με τα όμοιά του Μίνος, Πελίας και Πηλεύς, στα πλαίσια Γερμανικής στρατιωτικής βοήθειας. Εντάχθηκε στη δύναμη του Στόλου στις 18 Μαρτίου 1991 και παροπλίσθηκε στις 30/11/2009.
Ρ/Κ Αδάμαστος (Α-411).
Το Ρ/Κ Αδάμαστος Α-411 είναι ρυμουλκό ανοιχτής θαλάσσης και κατασκευάστηκε, μαζί με το Ρ/Κ Ατρόμητος, στα Ελληνικά Ναυπηγεία Σκαραμαγκά μετά από παραγγελία του Ελληνικού Πολεμικού Ναυτικού. Μετά τον παροπλισμό του, βυθίστηκε στο πλαίσιο της άσκησης «ΘΑΛΑΣΣΙΟΣ ΓΡΥΠΑΣ 2013».
Ρ/Κ Αμαζών (36 - "Επίτακτο").
Το Ρ/Κ Αμαζών 36 ήταν επίτακτο ρυμουκλό το οποίο διαγράφηκε από τον Ελληνικό Στόλο το 1947. 
Ρ/Κ Αλέξανδρος Γ. Τσαβλίρης (Α-428).
Το Ρ/Κ Αλέξανδρος Γ. Τσαβλίρης το δώρησε στο Πολεμικό Ναυτικό τo 1979 η εταιρία Τσαβλίρη. Είχε ναυπηγηθεί το 1944 στα Henry Robb, Leith, ως MEDIATOR (A 125) για το βρετανικό Βασιλικό Ναυτικό και ανήκε στην κλάση Bustler. Το 1965 αγοράστηε από την εταιρία Τσαβλίρη και μετονομάστηκε ΝΗΣΟΣ ΖΑΚΥΝΘΟΣ. Το 1975 περιήλθε στην Maritime Commercial Enterprises Ltd., Πειραιά και το 1977 μετονομάστηκε ΆΤΛΑΣ. Δεν ενεργοποιήθηκε από το Π.Ν. και σύντομα διαλύθηκε στο Πέραμα.
Ρ/Κ Ανταίος (Α-407).
Το Ρ/Κ Ανταίος Α-407 (πρώην "USS BUSY") εντάχθηκε στον Ελληνικό Στόλο στις 10 Ιουλίου 1947. Η ύψωση της Ελληνικής Σημαίας έγινε στη Μάλτα.
Ρ/Κ Άτλας (Α-408).
Το Ρ/Κ Άτλας Α-408 ήταν ρυμουλκό λιμένος το οποίο ναυπηγήθηκε στον Καναδά στα ναυπηγεία "Canada – Bridge Co Lth. Walwrville Ontario" και καθελκύστηκε το 18 Οκτωβρίου 1943. Εντάχθηκε στον Ελληνικό Στόλο στις 28 Νοεμβρίου 1947 στο Μπάρι της Ιταλίας. 
Ρ/Κ Ατρεύς (Α-439).
Το Ρ/Κ Ατρεύς Α-439 (πρώην γερμανικό "Ellerbek Y-1682") ναυπηγήθηκε στα Γερμανικά Ναυπηγεία "BremenHaven – F. Schicau Gmbh 1A" στις 29 Δεκεμβρίου 1970 και καθελκύστηκε 2 Ιουνίου 1971. Στις 26 Νοεμβρίου 1972 εντάχθηκε στο Γερμανικό Ναυτικό ενώ την 1 Μαΐου 1995 εντάχθηκε στο Πολεμικό Ναυτικό. Είναι κατασκευασμένο για εργασίες ρυμουλκήσεως και πυρόσβεσης και φέρει Διεθνές διακριτικό κλήσης "SZ 2032". Σήμερα βρίσκεται σε υπηρεσία στο Ναύσταθμο Σαλαμίνας. 
Ατρόμητος (Α-410).
Το Ρ/Κ Ατρόμητος Α-410 είναι Ρυμουλκό Ανοιχτής Θαλάσσης. Μαζί με το ‘ΑΔΑΜΑΣΤΟΣ’ κατασκευάστηκε, στα Ελληνικά ναυπηγεία Σκαραμαγκά το 1968, μετά από παραγγελία του Πολεμικού Ναυτικού. Στις 20 Ιουνίου 1968 παραλήφθηκε. Το πλοίο έχει χαρακτηριστεί ως ρυμουλκό κατάλληλο για ρυμουλκήσεις αλλά και ως πυροσβεστικό. Σήμερα βρίσκεται σε υπηρεσία στο Ναύσταθμο Σαλαμίνας.
Ρ/Κ Αχιλλεύς ΙΙ (Α-409).
Το Ρ/Κ Αχιλλεύς ΙΙ Α-409 ναυπηγήθηκε στη Γερμανία το 1966 ενώ η ένταξή του στον Ελληνικό Στόλο έγινε το 1989. Σήμερα βρίσκεται σε υπηρεσία στο Ναύσταθμο Σαλαμίνας.
Ρ/Κ Βούρλα.
Το Ρ/Κ Βούρλα ήταν ξύλινο και τροχήλατο. Εντάχθηκε στον Στόλο το 1913, μετά την απελευθέρωση της Αλεξανδρούπολης όπου το βρήκαν βυθισμένο. 
Επρόκειτο για το πρώην "Belomorets", βουλγαρικής ιδιοκτησίας. Αποσύρθηκε το 1920.
Βιβλιογραφία
Λείες πολέμου (Θωκταρίδης Κ. &amp; Μπιλάλης Α.), Ναυτική Επιθεώρηση, τ. 583.
Ρ/Κ Γίγας (Α-432).
Το Ρ/Κ Γίγας Α-432 κατασκευάστηκε στα ναυπηγεία "USA New Orleans Lq" και καθελκύστηκε το 1952. Στη δύναμη του Πολεμικού Ναυτικού εντάχθηκε στις 28 Νοεμβρίου του 1961 και σήμερα βρίσκεται σε υπηρεσία στο Ναύσταθμο Κρήτης. 
Χαρακτηριστικά.
16" bore × 20" stroke, δίχρονη, solid injection,
 pump scavenging Marine Diesel engine,at 300 RPM.
Ρ/Κ Δαναός (Α-427).
Εντάχθηκε στον Στόλο στις 6 Μαρτίου 1990. Ύψωση Ελληνικής Σημαίας στις 26 Μαρτίου 1990.
Ρ/Κ Διομήδης (Α-440).
Πρώην ‘NEUWERK’. Το πλοίο κατασκευάστηκε στα ναυπηγεία ‘BLOM &amp; VOSS’ στη Γερμανία. Εν ενεργεία από το 1963. Στις 06/10/199 φορτόθηκε στο οχηματαγωγό ‘F/G FAIRMAST’ στο Wilhelmshafen Γερμανίας και παραλήφθηκε την 17/10/1997 στον Ναύσταθμο Σαλαμίνας. Εντάχθηκε στη δύναμη του Πολεμικού Ναυτικού στις 21/10/1997. Διεθνές διακριτικό κλήσης πλοίου : ‘SZ 2036’. Μήκος: 30,27μ – Πλάτος: 7,22μ – Βύθισμα: 3,8 – Ιπποδύναμη: 1 Diesel Mak 424 AK, 1000 HP – Ταχύτητα: 4,5/12 knots.
Ρ/Κ Ευτυχία (36).
Επίτακτο. Διαγράφηκε από τον Στόλο το 1947.
Ρ/Κ Ηρακλής ΙΙ (Ρυμουλκό).
Στη δύναμη του Ναυτικού το 1940. Βυθίστηκε κατά τη διάρκεια του πόλεμου 1940-1941
Ρ/Κ Ηρακλής ΙΙΙ (Ρυμουλκό).
Στη δύναμη του Ναυτικού από το 1948 μέχρι και το 1966.
Ρ/Κ Ηρακλής ΙV (Ρυμουλκό) / Α-423.
Ένα από τα τρία Ρ/Κ που κατασκευάστηκαν στα Ναυπηγεία ‘ΑΝΑΣΤΑΣΙΑΔΗ - ΤΖΟΡΝΤΑΝΙΔΗ’ του Περάματος μεταξύ 1977-1978. Ομοίου τύπου πλοία ‘ΙΑΣΩΝ’ ‘ΗΡΑΚΛΗΣ ΙV’ και ‘ΟΔΥΣΣΕΥΣ’. Χρησιμοποιήθηκε από το Π.Ν. μικρό χρονικό διάστημα γιατί χρειαζόταν σοβαρές επισκευές για να ανταποκριθεί στις ανάγκες της νέας αποστολής του. Το Γ.Ε.Ν. αρκετές φορές σκέφτηκε να το χρησιμοποιήσει σαν εκπαιδευτικό της ΣΝΔ. Παροπλίσθηκε στις 30/11/2009.
Ρ/Κ Ιάσων Ι (Ρυμουλκό) / Α-424.
Ένα από τα τρία Ρ/Κ ανοιχτής θαλασσής που κατασκευάστηκαν στα Ναυπηγεία ‘ΑΝΑΣΤΑΣΙΑΔΗ - ΤΖΟΡΝΤΑΝΙΔΗ’ του Περάματος μεταξύ 1977-1978. Ομοίου τύπου πλοία ‘ΙΑΣΩΝ’ ‘ΗΡΑΚΛΗΣ ΙV’ και ‘ΟΔΥΣΣΕΥΣ’. Παρελήφθη στις 6 Μαρτίου 1978.
Ένα από τα κύρια ΡΚ του ΝΚ
Ρ/Κ Κάδμος (Ρυμουλκό) / Α-428.
Εντάχθηκε στον Στόλο το 1990
Ρ/Κ Κένταυρος Ι (Ρυμουλκό) - Επίτακτο.
Ναυπηγήθηκε στη Γαλλία το 1926. Εντάχθηκε στη δύναμη του Πολεμικού Ναυτικού το 1940. Το 1941 βυθίστηκε.
Ρ/Κ Κένταυρος ΙΙ (Ρυμουλκό) / 6, Α-120, Α-424.
Ναυπηγήθηκε στη Γαλλία στα ναυπηγεί ‘Chantiers Navals et Chandronneries du midi, Marseilles’. Πρόωση: 150HP. Εντάχθηκε στη δύναμη του Πολεμικού Ναυτικού το 1948 Παροπλίστηκε στις 01/03/1968.
Ρ/Κ Κεραυνός ΙΙ (Ρυμουλκό) - Επίτακτο.
Διεγράφη από το Στόλο το 1943.
Ρ/Κ Κύκλωψ Ι (Ρυμουλκό) / 45.
Το 1926 ναυπηγήθηκε στη Γαλλία. Εντάχθηκε στη δύναμη του Στόλου το 1940. Βυθίστηκε στις επιχειρήσεις τον Απρίλιο του 1941.
Ρ/Κ Κύκλωψ ΙΙ (Ρυμουλκό) / Ρ/Κ 7, Α-426.
Πρώην ‘F-10’. Κατασκευάστηκε στα ναυπηγεία ‘Canada – Bridge Co Ltd. Walkerville, Ortario’. Πρόωση: 200 HP. Καθελκύστηκε το 1943. Στην δύναμη του Στόλου εντάχθηκε στις 28/11/1947, στη Νεάπολη της Ιταλίας.
Ρ/Κ Μίνος (Ρυμουλκό) / Α-436.
Εντάχθηκε στη δύναμη του Στόλου το 1993. Ομοίου τύπου πλοία : Αιγεύς ΙΙ, Πελίας και Πηλεύς που παραχωρήθηκαν στην Ελλάδα στο πλαίσιο της Γερμανικής Στρατιωτικής βοήθειας. Διαστάσεις :15,3Χ4.8 μέτρα. – Εκτόπισμα: 57 τν. – Ιπποδύναμη: 300 HP - Ταχύτητα: 10 κόμβοι.
Το ρυμουλκό αυτού του τύπου παίρνει κίνηση από δύο κινητήρες DEUTZ 150HP εξακύλινδρους. Η πρόωση γίνεται με το πρωτοποριακό σύστημα Voith Schneider Propeller (δεν έχει προπέλα και πηδάλιο) και μπορεί να κατευθυνθεί προς όλες τις κατευθύνσεις . Η ευελιξία του είναι τέλεια και χάρη σ' αυτήν καθίσταται υπερπολίτιμο για οποιαδήποτε υποβοήθηση εντός όρμου. Το ηλεκτρικό του σύστημα είναι 24V και είναι πρωτοποριακό στο ότι χρησιμοποιεί στοιχεία μπαταριών Νικελίου-Καδμίου τα οποία φορτίζουν από δύο δυναμό (ένα σε κάθε κινητήρα). Έχει αρκετά καλή ευστάθεια , υστερεί όμως σε ταχύτητα.Τα ρυμουλκά πλοία αυτής της κλάσης ναυπηγήθηκαν την δεκαετία του '50 στο Κίελο της Γερμανίας όμως ήταν καλοσυντηρημένα από τους Γερμανούς.
Ρ/Κ Μινώταυρος (Ρ/Κ 10, Α-421).
Πρώην ‘ΘΗΣΕΥΣ’. Πρώην ‘ST 539’. Κατασκευάστηκε στα ναυπηγεία ‘USA – Horiston, Texas’. Καθελκύστηκε το 1944. Ύψωση Ελληνικής Σημαίας στα Αμπελάκια Σαλαμίνας (Ε/ΟΔΙΣΥ) στις 08/03/1949. Από το 1962 στη δύναμη του Στόλου. Ιπποδύναμη: 650 ΗΡ. Παροπλίσθηκε στις 16/03/1990 (ΟΠΠ/ΝΣ).
Ρ/Κ Πελίας (Ρυμουλκό) / Α-437.
Εντάχθηκε στη δύναμη του Στόλου το 1993. Ομοίου τύπου πλοία : Αιγεύς ΙΙ, Μίνος και Πηλεύς που παραχωρήθηκαν στην Ελλάδα στο πλαίσιο της Γερμανικής Στρατιωτικής βοήθειας. Διαστάσεις: 15,3Χ4.8 μέτρα. – Εκτόπισμα: 57 τν. – Ιπποδύναμη: 300 HP.- Ταχύτητα: 10 κόμβοι.
Ρ/Κ Περσεύς ΙΙ (Ρυμουλκό) / Ρ/Κ 8, Α-429.
Πρώην αμερικανικό ‘ST 772’. Κατασκευάστηκε στα ναυπηγεία του Καναδά. Καθελκύστηκε το 1943. Από τις 7 Φεβρουαρίου 1949 στο ελληνικό Ναυτικό (Αμπελάκια Σαλαμίνας). Παροπλίστηκε στις 15 Ιουλίου 1978.
Ρ/Κ Περσεύς ΙΙΙ (Ρυμουλκό) / Α-429.
Παραχωρήθηκε από τις ΗΠΑ το 1993. Διαστάσεις: 28Χ7 μ. – Πρόωση: 700 hp – Ταχύτητα : 14 κόμβοι.
Ρ/Κ Πηλεύς (Ρυμουλκό) / Α-413.
Στην ενεργεία από τις 02/01/1959. Εντάχθηκε στη δύναμη του Στόλου το 1993. Ομοίου τύπου πλοία : Αιγεύς ΙΙ, Πελίας και Μίνος που παραχωρήθηκαν στην Ελλάδα στο πλαίσιο της Γερμανικής Στρατιωτικής βοήθειας. Διαστάσεις: 15,3Χ4.8 μέτρα. – Εκτόπισμα: 57 τν. – Ιπποδύναμη: 300 HP - Ταχύτητα: 10 κόμβοι. Παροπλίσθηκε στις 30/11/2009.
Ρ/Κ Σύρος ΙΙ (Ρυμουλκό) / 36.
Επίτακτο. Διαγράφηκε από τον Στόλο το 1947.
Ρ/Κ Τιτάν Ι (Ρυμουλκό) / 88.
Ναυπηγήθηκε το 1937 στον Ναύσταθμο Σαλαμίνας. Ιπποδύναμη: 400 ΤΝ. – Διαστάσεις: 24Χ6,2Χ3,5 μέτρα. Εντάχθηκε στη δύναμη του Στόλου το 1940. Τον Απρίλιο του 1941 βυθίστηκε. Ανελκύθηκε από τους Γερμανούς και στις 20 Ιουλίου 1944 βυθίστηκε από πολεμική ενέργεια ανοιχτά της Μονεμβασιάς. 
Ρ/Κ Τιτάν ΙΙ (Ρυμουλκό) / Ρ/Κ9.
Ναυπηγήθηκε στον Καναδά. Ιπποδύναμη: 200ΗΡ. Καθελκύστηκε το 1943. Ύψωση της Ελληνικής Σημαίας στα Αμπελάκια Σαλαμίνας στις 26/11/1951.
Ρ/Κ Τιτάν ΙV (Ρυμουλκό) / Α-431.
Το 1962 εντάχθηκε στη δύναμη του Στόλου. Ιπποδύναμη: 240ΗΡ.

</doc>
<doc id="45947" url="https://el.wikipedia.org/wiki?curid=45947" title="Εντολή (Αστικό Δίκαιο)">
Εντολή (Αστικό Δίκαιο)

Η εντολή στο Αστικό Δίκαιο είναι η σύμβαση με την οποία ο ένας των συμβαλλομένων (εντολοδόχος) αναλαμβάνει την υποχρέωση να διεξαγάγει χωρίς αμοιβή την υπόθεση που του ανέθεσε ο άλλος συμβαλλόμενος (εντολέας). Ρυθμίζεται στον Αστικό Κώδικα στα άρθρα 713-728. Η εντολή είναι απεριόριστης διάρκειας, αν δε συμφωνηθεί αλλιώς, και λήγει με το θάνατο του εντολοδόχου (αν είναι φυσικό πρόσωπο) ή τη λύση του (αν είναι νομικό πρόσωπο). Ο εντολοδόχος ευθύνεται για κάθε πταίσμα του κατά την εκτέλεση της εντολής και οφείλει, αν δεν έχει συμφωνηθεί διαφορετικά, να την διεκπεραιώσει αυτοπροσώπως. Οι ρυθμίσεις του Αστικού Κώδικα περί εντολής είναι ενδοτικού δικαίου, δηλαδή τα μέρη μπορούν με συμφωνία τους να αποκλίνουν από αυτές.
Ενώ η σύμβαση εντολής ορίζεται καταρχήν ως άμισθη (άμισθη σύμβαση εντολής) στον Αστικό Κώδικα, μεταξύ των συμβαλλομένων μπορεί να συμφωνηθεί δικαίωμα αμοιβής του εντολοδόχου και αντίστοιχη υποχρέωση του εντολέως (δηλαδή να καταβάλει αμοιβή στον εντολοδόχο). Η σύμβαση εντολής που προβλέπει καταβολή αμοιβής στον εντολοδόχο καλείται έμμισθη σύμβαση εντολής. Ειδικά νομοθετήματα, όπως ο κώδικας δικηγόρων (ν.δ. 3026/1954 και ήδη ν. 4197/2013), καθιερώνουν υποχρεωτική αμοιβή του εντολοδόχου σε ορισμένου είδους σχέσεις εντολής (εν προκειμένω σχέση εντολής δικηγόρου-πελάτη).

</doc>
<doc id="45948" url="https://el.wikipedia.org/wiki?curid=45948" title="Αγοραπωλησία">
Αγοραπωλησία



</doc>
<doc id="45949" url="https://el.wikipedia.org/wiki?curid=45949" title="Πωλητής">
Πωλητής



</doc>
<doc id="45950" url="https://el.wikipedia.org/wiki?curid=45950" title="Γλαύκος Ι (κότερο)">
Γλαύκος Ι (κότερο)

Το ΒΠ "ΓΛΑΥΚΟΣ" ήταν πολεμικός κέρκουρος ιστιοφόρο του Ελληνικού Βασιλικού Ναυτικού. Ναυπηγήθηκε το 1834 στο Ναύσταθμο του Πόρου, με κόστος κατασκευής 50.584 δρχ. Του ιδίου τύπου πλοίο αδελφό πλοίο ήταν ο ‘Ναυτίλος’.
Στα γεγονότα της επιβολής Συντάγματος στις 3 Σεπτεμβρίου 1843 ο ΓΛΑΥΚΟΣ ναυλοχούσε στη Χαλκίδα, θεωρήθηκε τότε ότι ήταν το μόνο ελληνικό πολεμικό πλοίο του οποίου το πλήρωμα δεν συμμερίστηκε τη Συνταγματική (Πολιτειακή) μεταβολή. Τότε συνέβησαν τα ακόλουθα έκτροπα:
Το πλήρωμα του συναυλοχούντος εκεί πολεμικού ΚΟΧΡΑΝ υπό τον Κυβερνήτη του, Υποπλοίαρχο Π. Μπούφη, χωρίς να φέρεται ότι έλαβε σχετική διαταγή, επωφελούμενος την έξοδο των αξιωματικών του ΓΛΑΥΚΟΥ στη ξηρά προκειμένου να επικοινωνήσουν με Αθήνα, και βοηθούμενος από τη στρατιωτική φρουρά της Χαλκίδας, της οποίας ζήτησε τη βοήθεια, επεχείρησε την κατάληψη του ΓΛΑΥΚΟΥ.
Τότε κάποιοι του πληρώματος έστρεψαν τα πυροβόλα κατά του πλοίου ΚΟΧΡΑΝ αλλά και της πόλης απειλώντας εμφύλια σύγκρουση. Τελικά όμως μετά από αυτοσυγκράτηση αυτών, το πλοίο παραδόθηκε αναίμακτα στους καταληψίες – ο δε Κυβερνήτης του ΓΛΑΥΚΟΥ Ν. Χατζηανδρέου, αντικαταστάθηκε προκειμένου να τεθεί τέλος στο επεισόδιο.
Το 1849 ο ΓΛΑΥΚΟΣ ανέλαβε περιπολίες στις ακτές της Μικράς Ασίας και τις ανατολικές Κυκλάδες καταδιώκοντας την πειρατεία. 
Το 1855 ορίσθηκε μόνιμη ακταιωρός στον Πειραιά και τον Σαρωνικό Κόλπο.
Το 1863 ανέλαβε περιπολίες στο Λακωνικό κόλπο, αρχικά για καταδίωξη της εκδηλούμενης εκεί πειρατείας και στη συνέχεια κατέπλευσε στο Γύθειο όπου δια του οπλισμού του παρεμπόδισε την κατάληψη της πόλης από τους Λάκωνες στασιαστές.
Το 1871 παροπλίσθηκε λόγω παλαιότητας, και το 1878 διαλύθηκε και εκποιήθηκε στον Πειραιά ως άχρηστο υλικό.

</doc>
<doc id="45951" url="https://el.wikipedia.org/wiki?curid=45951" title="Αγοραστής">
Αγοραστής



</doc>
<doc id="45952" url="https://el.wikipedia.org/wiki?curid=45952" title="Εκμισθωτής">
Εκμισθωτής



</doc>
<doc id="45953" url="https://el.wikipedia.org/wiki?curid=45953" title="Μισθωτής">
Μισθωτής



</doc>
<doc id="45954" url="https://el.wikipedia.org/wiki?curid=45954" title="Εντολή">
Εντολή

Ο όρος εντολή μπορεί να αναφέρεται:

</doc>
<doc id="45955" url="https://el.wikipedia.org/wiki?curid=45955" title="Εντολέας">
Εντολέας



</doc>
<doc id="45956" url="https://el.wikipedia.org/wiki?curid=45956" title="Εντολοδόχος">
Εντολοδόχος



</doc>
<doc id="45957" url="https://el.wikipedia.org/wiki?curid=45957" title="Γλαύκος ΙΙ (υποβρύχιο)">
Γλαύκος ΙΙ (υποβρύχιο)

Το Β.Π. Υ/Β Γλαύκος (ΙΙ) ήταν υποβρύχιο του Ελληνικού Πολεμικού Ναυτικού με τον κωδικό "Y6" που έδρασε στον Β΄ Παγκόσμιο Πόλεμο. Πρόκειται για το δεύτερο σκάφος και το πρώτο υποβρύχιο του Βασιλικού Πολεμικού Ναυτικού με την ονομασία "Γλαύκος", που προέρχεται από το όνομα μυθολογικού ημίθεου.
Χαρακτηριστικά.
Το σκάφος είχε διαστάσεις 68,6 x 5,7 x 4,1 μέτρα και εκτόπισμα 790 τόνων (ή 960 τόνων σε βύθιση) και κινείτο με δυο προπέλες. Το σύστημα πρόωσης αποτελείτο από 2 κινητήρες ντίζελ, τύπου Sulzer, ισχύος 1.420 hp για κίνηση στην επιφάνεια και 2 ηλεκτροκινητήρες ισχύος 1.200 hp για κίνηση εν καταδύσει. Η ταχύτητα του υποβρυχίου ανερχόταν σε 14 κόμβους στην επιφάνεια και 8,5 κόμβους σε κατάδυση. Το σκάφος επανδρωνόταν από πλήρωμα 41 ανδρών. Ο οπλισμός του αποτελείτο από 8 τορπιλοσωλήνες των 533 χιλ. (6 στην πλώρη και 2 στην πρύμνη), 1 πυροβόλο των 100 χιλ. και 1 πολυβόλο των 40 χιλ.
Δράση.
Ναυπηγήθηκε μεταξύ 1927–1930 μετά από παραγγελία τεσσάρων υποβρυχίων της Ελληνικής Κυβέρνησης. Τα υπόλοιπα τρία όμοιου τύπου υποβρύχια ήταν τα ΝΗΡΕΥΣ, ΠΡΩΤΕΥΣ, και ΤΡΙΤΩΝ, τα οποία ναυπηγήθηκαν στην Ναντ, ενώ το ΓΛΑΥΚΟΣ στα ναυπηγεία του Γαλλικού Πολεμικού Ναυτικού "Chantiers Navals Francais" στην Blainville της Γαλλίας. Στις 17 Νοεμβρίου 1930 πραγματοποιήθηκε η ύψωση της ελληνικής σημαίας στη Βρέστη της Γαλλίας. Την ίδια μέρα τέθηκε σε υπηρεσία, σύμφωνα με το διάταγμα της 19ης Δεκεμβρίου 1930. Παρελήφθη την 1 Δεκεμβρίου του 1930 από τον Πλωτάρχη Α. Ζάγκα και με Ύπαρχο τον υποπλοίαρχο Γ. Λαμπρινόπουλο.
Όντας το νεότερο υποβρύχιο που διέθετε ο Στόλος κατά την έναρξη του Β΄ Παγκοσμίου Πολέμου, το ΓΛΑΥΚΟΣ είχε πλέον φτάσει τα σχεδόν 10 έτη ενεργού υπηρεσίας, το όριο δηλαδή της επιχειρησιακής του δράσης σύμφωνα με τον κατασκευαστή του. Παρόλα αυτά ο παροπλισμός του, όπως και των υπόλοιπών πέντε υποβρυχίων του Στόλου, και μάλιστα σε πολεμική περίοδο, κρίθηκε αδύνατος καθώς δεν υπήρχε δυνατότητα προμήθειας νέων σκαφών. Η έναρξη του ελληνοϊταλικού πολέμου βρήκε τα ελληνικά υποβρύχια ετοιμοπόλεμα, εκτός από το ΓΛΑΥΚΟΣ, το οποίο βρισκόταν σε μακροχρόνια ακινησία εξαιτίας γενικής επισκευής και αλλαγής της συστοιχίας, η οποία αναμένονταν από το εξωτερικό.
Την 6η Απριλίου 1941 εκδηλώθηκε η γερμανική επίθεση κατά της Ελλάδας. Καθώς τα γερμανικά στρατεύματα προήλαυναν ακάθεκτα, η διοίκηση του Ελληνικού Βασιλικού Ναυτικού αποφάσισε την μεταστάθμευση του στόλου στην Μέση Ανατολή όπου θα είχε την δυνατότητα να δράσει σε συνεργασία με το Βρετανικό Βασιλικό Ναυτικό. Στο Ανώτατο Ναυτικό Συμβούλιο της 10ης Απριλίου 1941, κατά το οποίο συζητήθηκε η επικείμενη μεταστάθμευση, ο Αρχηγός του ΓΕΝ, Υποναύαρχος Σακελλαρίου, κατέθεσε υπόμνημα στο οποίο μαζί με άλλα ανέφερε ότι το Υ/Β ΓΛΑΥΚΟΣ θα μπορούσε να είναι έτοιμο έπειτα από οχτώ ημέρες για πλου επιφανείας, χωρίς προηγουμένως να έχει εκτελέσει δοκιμή καταδύσεως. Οι συνεχόμενες όμως δυσάρεστες ειδήσεις που έφθαναν από το μέτωπο, οδήγησαν τους αξιωματικούς και τα πληρώματα των υποβρυχίων στο να εκφράσουν διαφωνίες σχετικά με την σκοπιμότητα της συνέχισης του αγώνα στην Μέση Ανατολή. Προς αποφυγή της αυξάνουσας ηττοπάθειας και των με αυτήν συνδεόμενων προβλημάτων, ο τότε ΑΣ (Αρχηγός Στόλου), υποναύαρχος Καββαδίας, μετέβη το πρωί της 17ης Απριλίου στη Βάση Υποβρυχίων ώστε σε συνεργασία με τον Ανώτερο Διοικητή Υποβρυχίων (ΑΔΥ) Πλοίαρχο Αθανάσιο Ξηρό και με την συμμετοχή του βρετανού αντιπλοιάρχου Baker, να ρυθμίσει τον άμεσο απόπλου των υποβρυχίων. Στην σύσκεψη αυτή αποφασίστηκε το ΓΛΑΥΚΟΣ να αποπλεύσει αμέσως μόλις περάτωνε την επισκευή του. Την 18η Απριλίου 1941 το Υ/Β ΓΛΑΥΚΟΣ μαζί με τα Υ/Β ΝΗΡΕΥΣ και ΤΡΙΤΩΝ απέπλευσε από τον ναύσταθμο της Σαλαμίνας προς την Μέση Ανατολή. Την νύχτα της 20ης Απριλίου 1941 εντάχθηκε μαζί με το Υ/Β ΚΑΤΣΩΝΗΣ στην νηοπομπή η οποία, αποτελούμενη από 19 φορτηγά πλοία και συνοδευόμενη από το βρετανικό καταδρομικό HMS CARLISLE (D67) και δυο βρετανικά αντιτορπιλικά, είχε ξεκινήσει την 19η Απριλίου από τον Πειραιά με προορισμό την Κρήτη. Στις 21.4.1941 και μετά την προσθήκη των ΓΕΩΡΓΙΟΣ ΑΒΕΡΩΦ, ΚΟΥΝΤΟΥΡΙΩΤΗΣ, ΑΣΠΙΣ και ΝΙΚΗ, η νηοπομπή ξεκίνησε από την Σούδα με προορισμό την Αλεξάνδρεια όπου και έφτασε στις 16:00 της 23ης Απριλίου 1941.
Μετά τον κατάπλου του ελληνικού στόλου στην Αλεξάνδρεια, το Β.Π. Υ/Β ΓΛΑΥΚΟΣ εντάχθηκε στη δύναμη του συμμαχικού στόλου με κυβερνήτη τον πλωτάρχη Βασίλειο Ασλάνογλου. Κατά τη διάρκεια της πρώτης πολεμικής του περιπολίας (12.-27.07.1941), υπό τον πλωτάρχη Β. Αρσλάνογλου, βύθισε με το πυροβόλο του στις 21.07.1941 το ιταλικό πετρελαιοκίνητο SAN NICOLA (21 ΚΟΧ) τέσσερα ναυτικά μίλια βορειοδυτικά της Ρόδου. Την επόμενη ημέρα, στις 22.07.1941, βύθισε, επίσης με το πυροβόλο του, ένα από τον γερμανικό στρατό κατοχής επίτακτο ελληνικό πετρελαιοκίνητο (40 ΚΟΧ) κοντά στο Καστελόριζο.
Κατά την διάρκεια της δεύτερης πολεμικής του περιπολίας (05.11.-19.11.1941), υπό τον πλωτάρχη Β. Αρσλάνογλου, με τελικό προορισμό την Μάλτα, επιτέθηκε στις 10.11.1941 με δυο τορπίλες ενάντια του ιταλικού ρυμουλκού HERCULES (632 ΚΟΧ) το οποίο βρισκόταν σε νηοπομπή μαζί με την πλωτή δεξαμενή καυσίμων SHELL 17. Η επίθεση πραγματοποιήθηκε βόρεια του Ηρακλείου Κρήτης στο στίγμα 35° 25´ Β και 25° 03´ Α. Οι τορπίλες δεν βρήκαν τον στόχο τους και η μια εκ των δυο ανατινάχθηκε στην ακτή. Η τορπίλη βρέθηκε από τον γερμανικό στρατό κατοχής και η ανάλυση της έδειξε ότι προερχόταν από ελληνικό υποβρύχιο. Η καταχώρηση στην ιστοσελίδα του Πολεμικού Ναυτικού, που αφορά την βύθιση φορτηγού πλοίου 3.000 ΚΟΧ βόρεια της Κρήτης, κατά την διάρκεια της δεύτερης πολεμικής περιπολίας του Υ/Β Γλαύκος (05.11.-19.11.1941), είναι λανθασμένη. Σύμφωνα με την καταχώρηση της “Υπηρεσίας Ιστορίας Ναυτικού – Τμήμα Ιστορικού Αρχείου“ το ως από το Υ/Β Γλαύκος θεωρούμενο βυθισμένο πλοίο φέρεται το γερμανικό ατμόπλοιο NORBURG (2.932 ΚΟΧ). Το NORBURG όμως είχε ήδη βληθεί με τορπίλες στις 10.09.1941 από το βρετανικό Υ/Β HMS TORBAY και παρέμενε αμέτοχο σε επιχειρήσεις στο λιμάνι του Ηρακλείου μέχρι την μεταφορά του στην Τεργέστη της Ιταλίας όπου και δηλώθηκε ως ολοκληρωτική τεκμαρτή απώλεια παραμένοντας ανενεργό μέχρι το τέλος του πολέμου.
Στις 27 Φεβρουαρίου 1942 το Υ/Β Γλαύκος δέχτηκε επίθεση από την γερμανική Luftwaffe στο λιμάνι της Βαλέτα της Μάλτας, όπου είχε καταπλεύσει για γενική επισκευή. Κατά την επίθεση αυτή σκοτώθηκαν ο κυβερνήτης του υποβρυχίου πλωτάρχης Β. Αρσλάνογλου και ο ανθυποπλοίαρχος Ιωάννης Κωστάκος. Στις 4 Απριλίου 1942 το Υ/Β Γλαύκος δέχτηκε και πάλι επίθεση από αεροσκάφη τύπου Junkers Ju 87, της γερμανικής Luftwaffe, με αποτέλεσμα να βυθιστεί στο λιμάνι της Βαλέτα μέσα σε δυο λεπτά. 18 μέλη του πληρώματος του Υ/Β Γλαύκος μεταφέρθηκαν στις 21.05.1942 στην Αλεξάνδρεια από το Υ/Β Τρίτων (υποπλοίαρχος Επαμεινώνδας Κοντογιάννης).
Πηγές.
[[Κατηγορία:Ελληνικά υποβρύχια]]

</doc>
<doc id="45959" url="https://el.wikipedia.org/wiki?curid=45959" title="Κατάλογος μοναρχών της Πορτογαλίας">
Κατάλογος μοναρχών της Πορτογαλίας

Η απαρίθμηση των Πορτογάλων βασιλέων ξεκινά με την ανεξαρτησία της Πορτογαλίας από το βασίλειο του Λεόν το 1128 υπό τον Αλφόνσο Ενρίκες, ο οποίος αυτοανακηρύχθηκε βασιλέας το 1139. Τελειώνει με την ανακήρυξη της Πορτογαλικής Δημοκρατίας, στις 5 Οκτωβρίου 1910, κατά τη βασιλεία του Εμμανουήλ Β΄, του Πατριώτη ή του Χαμένου Βασιλιά.
Ο Αλφόνσος Α΄ αναγνωρίστηκε επισήμως ως βασιλιάς το 1143 από τον Αλφόνσο Ζ΄ του Λεόν και της Καστίλλης και το 1179 από τον Πάπα της Ρωμαιοκαθολικής Χριστιανικής Εκκλησίας Αλέξανδρο Γ΄.
Οι οίκοι που βασίλευσαν διαδοχικά είναι:
Οίκος της Βουργουνδίας (1139–1383).
Ο Πορτογαλικός Οίκος της Βουργουνδίας, γνωστός ως Αλφονσινή Δυναστεία, υπήρξε ο βασιλικός οίκος που ίδρυσε το Βασίλειο της Πορτογαλίας. Πριν από την ίδρυση του βασιλείου, η δυναστεία αυτή κυβερνούσε την Κομητεία της Πορτογαλίας, φέουδο του Βασιλείου της Γαλικίας. Όταν ο κόμης Αλφόνσος Α΄ κήρυξε την ανεξαρτησία της Πορτογαλίας, η οικογένειά του αναβιβάστηκε σε βασιλική και οι διάδοχοί του κυβέρνησαν την Πορτογαλία για περισσότερο από δύο αιώνες. Το 1383 απεβίωσε ο τελευταίος του Οίκου Φερδινάνδος Α΄ και ακολούθησε μία κρίση διαδοχής. Η κόρη του Φερδινάνδου Βεατρίκη και ο σύζυγός της Ιωάννης Α΄ της Καστίλης διεκδίκησαν τον θρόνο, αλλά η νομιμότητά τους ως μοναρχών αμφισβητήθηκε. Βασιλιάς έγινε ο Ιωάννης Α΄, νόθος αδελφός του Φερδινάνδου Α΄, που είναι ο ιδρυτής της επόμενης δυναστείας, των Αβίς, κλάδου του Πορτογαλικού Οίκου της Βουργουνδίας.
Οίκος του Αβίς (1385-1580).
Ο κλάδος του Αβίς διαδέχτηκε τον Πορτογαλικό κλάδο του Οίκου της Βουργουνδίας ως η επόμενη δυναστεία του βασιλείου της Πορτογαλίας. Ο Οίκος αυτός ιδρύθηκε από τον νόθο Ιωάννη Α΄ της Πορτογαλίας, ο οποίος ήταν Μέγας Διδάσκαλος του Τάγματος του Αβίς. Όταν ο τελευταίος της δυναστείας Ερρίκος Α΄ των Αβίς απεβίωσε, ξεκίνησε ο πόλεμος για τη διαδοχή του πορτογαλικού θρόνου. Ο Αντώνιος των Αβίς θα ανακηρυχθεί βασιλιάς, ωστόσο η νομιμότητά του αμφισβητήθηκε και λόγω επιγαμίας βασιλιάς έγινε ο Φίλιππος Β΄ της Ισπανίας, ως Φίλιππος Α΄ της Πορτογαλίας, από τον Οίκο των Αψβούργων.
Οίκος των Αψβούργων (1581–1640).
Η επόμενη δυναστεία, που ήταν γνωστή και ως Δυναστεία των Φιλίππων, είχε τον έλεγχο της Πορτογαλίας από το 1581 ως το 1640. Αφετηρία της δυναστείας θεωρείται η ανακήρυξη του Φιλίππου Β΄ της Ισπανίας σε Φίλιππο Α΄ της Πορτογαλίας το 1580. Η μητέρα του Ισαβέλλα των Αβίς ήταν κόρη του Εμμανουήλ Α΄ της Πορτογαλίας. Ο Φίλιππος διακυβέρνησε την Πορτογαλία ως ξεχωριστό βασίλειο από εκείνο της Ισπανίας, στο πλαίσιο όμως της Ιβηρικής Ένωσης.
Οίκος της Μπραγκάνσα (1640–1834).
Ο Οίκος της Μπραγκάνσα ήρθε στην εξουσία το 1640, όταν ο Ιωάννης Β΄ δούκας της Μπραγκάνσα, διεκδίκησε τον θρόνο ως νόμιμος διάδοχος του πρώην Οίκου του Αβίς. Οι Μπραγκάνσα ήταν πλάγιος κλάδος των Αβίς και επιπλέον ο Ιωάννης ήταν τρισεγγονός του Εμμανουήλ Α΄ των Αβίς. Η Ισπανία θα αναγνωρίσει τελικώς τη νέα κατάσταση μετά από τον Πορτογαλικό Πόλεμο της Παλινόρθωσης και ο Ιωάννης θα γίνει βασιλιάς ως Ιωάννης Δ΄ της Πορτογαλίας.
Οίκος της Σαξονίας-Κόμπουργκ &amp; Γκότα.
Ο Ιωάννης ΣΤ΄ είχε δύο τέκνα, τον Πέτρο Δ΄ και τον Μιχαήλ. Τον Πέτρο Δ΄ διαδέχθηκε η ανήλικη κόρη του Μαρία Β΄ με επίτροπο τον Μιχαήλ, που τη μνηστεύθηκε και κατέλαβε τον θρόνο. Όμως ο απολυταρχικός βασιλιάς εκθρονίστηκε από την Επανάσταση των Φιλελεύθερων. Η Μαρία Β΄ παντρεύτηκε τον Φερδινάνδο Β΄ των Βέττιν, του κλάδου Σαξονίας-Κόμπουργκ &amp; Γκότα. Ωστόσο οι άρρενες απόγονοι του Μιχαήλ, του Οίκου της Μπραγκάνσα, διεκδικούν τη διαδοχή.

</doc>
<doc id="45960" url="https://el.wikipedia.org/wiki?curid=45960" title="Γλαύκος ΙΙΙ (υποβρύχιο)">
Γλαύκος ΙΙΙ (υποβρύχιο)

Το Υ/Β ΓΛΑΥΚΟΣ (S-110) είναι το πρώτο παγκοσμίως συμβατικό Υποβρύχιο τύπου 209/1100, πρώτο και ομώνυμο στη σειρά των 4 Υποβρυχίων που διαθέτει το Πολεμικό Ναυτικό. Παραγγέλθηκαν από την Ελληνική Κυβέρνηση στα ναυπηγεία ‘Howaldtswerke – Deutsche Werft (HDW) AG, Kiel’ Κίελου Δ. Γερμανίας το Νοέμβριο του 1967. Στις 6 Σεπτεμβρίου 1971 παρελήφθη στο Κίελο.Στις 6 Δεκεμβρίου 1971 κατέπλευσε στον Ναύσταθμο Σαλαμίνας. Από τον Μάρτιο του 1996 έως τον Αύγουστο του 1998 έλαβαν χώρα εργασίες εκσυγχρονισμού του στις εγκαταστάσεις του Ναυστάθμου Σαλαμίνος για την επιχειρησιακή και τεχνολογική του αναβάθμιση, στις απαιτήσεις του σύγχρονου πολέμου. Ίδιου τύπου είναι και τα υποβρύχια Νηρεύς ΙΙ, Τρίτων ΙΙ και Πρωτεύς ΙΙ. Το σημερινό Υ/Β Γλαύκος είναι το δεύτερο στη ιστορία του Πολεμικού Ναυτικού με αυτό το όνομα. Το πρώτο Γλαύκος ήταν το Υποβρύχιο με χαρακτηριστικό αριθμό Υ-6 , το οποίο έδρασε κατά τη διάρκεια του Β΄ Παγκοσμίου Πολέμου. Το υποβρύχιο έχει ύψος (άνευ ιστών): 11,38 μέτρα
Εξωτερικοί σύνδεσμοι.
Το Υ/Β Γλαύκος στην επίσημη ιστοσελίδα του Ελληνικού Πολεμικού Ναυτικού

</doc>
<doc id="45962" url="https://el.wikipedia.org/wiki?curid=45962" title="Βελλού Ελληνικού Πολεμικού Ναυτικού">
Βελλού Ελληνικού Πολεμικού Ναυτικού

Τα Βελλού του Ελληνικού Πολεμικού Ναυτικού ήταν τα ακόλουθα:
Αμβρακία Ι.
Η Βελλού Αμβρακία εντάχθηκε στον στόλο το 1830. Αναφέρεται επίσης και ως κανονιοφόρος. Έφερε οπλισμό τριών πυροβόλων και είχε πλήρωμα 26 άνδρών.
Αμφιτρίτη Ι.
Η Βελλού Αμφιτρίτη εντάχθηκε στη δύναμη του Στόλου το 1830. Πριν από το 1836 πουλήθηκε ως «"άχρηστη"» αντί των 230 δραχμών.
Αριάδνη.
Η Βελλού Αριάδνη ήταν ιδίου τύπου πλοίο με το "Γοργώ" και είχε εκτόπισμα 10 τόνων. Εντάχθηκε στη δύναμη του στόλου το 1830. Χρησιμοποιήθηκε σε διάφορες βοηθητικές υπηρεσίες και διαλύθηκε το 1840 στον Ναύσταθμο Πόρου λόγω παλαιότητας.
Ασπασία.
Η Βελλού Ασπασία εντάχθηκε το 1830 στη δύναμη του Στόλου, ενώ αναφέρεται ως "άχρηστη" το 1833. Έφερε οπλισμό ενός πυροβόλου και είχε πλήρωμα 14 άνδρών.
Γοργώ.
Η Βελλού Γοργώ ήταν ιδίου τύπου πλοίο με το "Αριάνδη" και είχε εκτόπισμα 10 τόνων. Εντάχθηκε στη δύναμη του στόλου το 1830 και χρησιμοποιήθηκε κυρίως ως καταδρομικό. Τον Οκτώβριο του 1832, ενώ είχε σταλεί με το "Σπάρτη" και το "Ευχαρίς" στη Νότια Πελοπόννησο για την καταδίωξη της πειρατείας, μεταπήδησε σε πειρατικό. Για την ενέργεια αυτή ο Κυβερνήτης και το πλήρωμα συνελήφθησαν και δικάστηκαν. Πριν από το 1840 διαλύθηκε λόγω παλαιότητας στον Ναύσταθμο Πόρου.
Θέτις Ι.
Στη δύναμη του στόλου από το 1830. Οπλισμός: 1 Πυροβόλο. – Πλήρωμα: 14 άνδρες. Το 1833 αναφέρεται ότι ήταν άχρηστο πλοίο.
Σάμος Ι.
Το 1834 αντί του ποσού 900 δραχμών αγοράστηκε από την Ελληνική Κυβέρνηση. Στην αρχή ανήκε στην ηγεμονία της Σάμου. Επί πλέον ποσό των 691 δραχμών πληρώθηκε για την αξία του ορειχάλκινου πυροβόλου του πλοίου ο αγωνιστής Σαμιώτης Λυκούργος Λογοθέτης ο οποίος ήταν ιδιοκτήτης του. Οπλισμός: 1 πυροβόλο των 12 λιβρών και 1 ολμοπυροβόλο των 6 λιβρών. – Πλήρωμα: 2 Υπαξιωματικοί και 12 Ναύτες. - Εκτόπισμα: 8 τόνοι. Στη συνέχεια χρησιμοποιήθηκε σε διάφορες αποστολές και στην καταδίωξη της πειρατείας. Το 1835 για μικρό χρονικό διάστημα αιχμαλωτίσθηκε στη περιοχή των Σποράδων από Τούρκους πειρατές. Αναφέρεται ως άχρηστη το έτος 1853.
Σαπφώ Ι.
Το 1830 στη δύναμη του Στόλου. Οπλισμός: 1 πυροβόλο. Αναφέρεται άχρηστη το 1833.
Καλλιόπη.
Το 1830 εντάχθηκε στη δύναμη του στόλου. Οπλισμός: 1 πυροβόλο. – Πλήρωμα: 12 άτομα. Παροπλίστηκε το 1832.
Καλυψώ Ι.
Η Βελλού Καλυψώ Ι εντάχθηκε στον Στόλο το 1830. Οπλισμός: 1 πυροβόλο. – Πλήρωμα: 14 άνδρες. Αναφέρεται ως "άχρηστη" το 1833.
Ξυλαρά.
Εντάχθηκε στη δύναμη του Στόλου το 1830. Παροπλίστηκε το 1830.
Ποσειδών Ι.
Το 1830 εντάχθηκε στη δύναμη του Στόλου. Στη σύνθεση του Στόλου αναφέρεται έως το 1833.
Τερψιχόρη Ι.
Εντάχθηκε στο Στόλο το 1830. Οπλισμός: 1 πυροβόλο. – Πλήρωμα: 14 άνδρες. Το 1833 (Δεκέμβρη) και ενώ βρισκόταν στον όρμο της νήσου Κυρά Παναγιά / Σποράδων με Κυβερνήτη τον Γκιώνη Τζέπη σε αποστολή καταδίωξης πειρατικού πλοίου, ξέσυρε την άγκυρα του και προσάραξε. Θύματα δεν υπήρξαν. Για το γεγονός αυτό το Πολεμικό Συμβούλιο αθώωσε τον Κυβερνήτη του.
Χαρίκλεια.
Εντάχθηκε στο Στόλο το 1830. Οπλισμός: 1 πυροβόλο. – Πλήρωμα: 22 άνδρες. Αναφέρεται άχρηστη το 1833.

</doc>
<doc id="45963" url="https://el.wikipedia.org/wiki?curid=45963" title="Πορτογάλοι βασιλιάδες">
Πορτογάλοι βασιλιάδες



</doc>
<doc id="45966" url="https://el.wikipedia.org/wiki?curid=45966" title="Γουλανδρής ΙΙ (περιπολικό)">
Γουλανδρής ΙΙ (περιπολικό)

Γουλανδρής ΙΙ (Περιπολικό) / Ρ-289

</doc>
<doc id="45971" url="https://el.wikipedia.org/wiki?curid=45971" title="Μανόλης Κατεβαίνης">
Μανόλης Κατεβαίνης

Ο Μανόλης Κατεβαίνης κατάγεται από τη Σάμο και έλαβε το διδακτορικό του στην Επιστήμη Υπολογιστών (Computer Science) από το Πανεπιστήμιο της Καλιφόρνιας στο Berkeley το 1983. Το 1984-85 ήταν επίκουρος καθηγητής στο πανεπιστήμιο Stanford των ΗΠΑ, ενώ από το 1986 βρίσκεται στη Ελλάδα, στο Τμήμα Επιστήμης Υπολογιστών του Πανεπιστημίου Κρήτης, όπου τώρα είναι καθηγητής. Ταυτόχρονα, εργάζεται και στο ΙΤΕ (Ίδρυμα Τεχνολογίας και Έρευνας), στο Ινστιτούτο Πληροφορικής (ΙΠ) (ICS - Institute of Computer Science), όπου είναι επικεφαλής του Εργαστηρίου Αρχιτεκτονικής Υπολογιστών και Συστημάτων VLSI. Τα κύρια ενδιαφέροντά του είναι η αρχιτεκτονική μεταγωγέων πακέτων και δικτύων υψηλής ταχύτητας, ή αρχιτεκτονική υπολογιστών, και τα συστημάτα VLSI. 'Εχει βραβευθεί το 1983 με το Βραβείο Sakrison (U.C.Berkeley), για την εργασία του για τον μικροεπεξεργαστή RISC II, και γιά την ίδια εργασία τιμήθηκε το 1984 με το Βραβείο Διδακτορικής Διατριβής της ACM. Το δέντρο που ο ίδιος φύτεψε δεσπόζει στο Τμήμα Επιστήμης Υπολογιστών του Πανεπιστημίου Κρήτης.

</doc>
<doc id="45973" url="https://el.wikipedia.org/wiki?curid=45973" title="Κατεβαίνης">
Κατεβαίνης



</doc>
<doc id="45975" url="https://el.wikipedia.org/wiki?curid=45975" title="ΔΕΕ">
ΔΕΕ

Το ακρωνύμιο ΔΕΕ μπορεί να σημαίνει τα εξής:

</doc>
<doc id="45976" url="https://el.wikipedia.org/wiki?curid=45976" title="Συντμ.">
Συντμ.



</doc>
