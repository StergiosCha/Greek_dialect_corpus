<doc id="48465" url="https://el.wikipedia.org/wiki?curid=48465" title="Χολαργός">
Χολαργός

Ο Χολαργός είναι δημοτική ενότητα και έδρα του Δήμου Παπάγου-Χολαργού, στο Βόρειο Τομέα Αθηνών της Περιφέρειας Αττικής. Η έκτασή του ανέρχεται σε 3,95 τ.χμ. και ο πληθυσμός του σε 30.840 κατοίκους, σύμφωνα με την απογραφή του 2011.
Ο οικισμός αναπτύχθηκε από αγροτικό συνεταιρισμό στα όρια της παλαιάς Κοινότητος Χαλανδρίου από την οποία αποσπάστηκε το 1930. Το 2011 συγκρότησε μαζί με τη δημοτική ενότητα Παπάγου τον ενιαίο Δήμο Παπάγου-Χολαργού, προσελκύοντας τα τελευταία χρόνια αστικό και στρατιωτικό πληθυσμό των Αθηνών λόγω των γειτονικών διοικητικών και στρατιωτικών εγκαταστάσεων στα σύνορα με τον Κεντρικό Τομέα του λεκανοπεδίου. 
Αποτελεί το νοτιότερο δήμο του συγκροτήματος και περιβάλλεται από τις δυτικές δασόφυτες πλαγιές του Υμηττού.
Ονομασία.
Η ονομασία "Χολαργός" δόθηκε προς τιμήν του αρχαίου ομώνυμου Δήμου της Αρχαίας Αθήνας, από τον οποίο καταγόταν ο φημισμένος Αθηναίος πολιτικός Περικλής. Φιλολογικά και αρχαιολογικά (επιγραφικά) στοιχεία, όμως, αποδεικνύουν ότι ο αρχαίος δήμος βρισκόταν σε αρκετά διαφορετική θέση από το σημερινό Χολαργό, συγκεκριμένα κοντά στο Ίλιον, ίσως και το Καματερό.
Ιστορία.
Στην αρχαιότητα ο σημερινός Χολαργός αποτελούσε έκταση της περιφέρειας του Αθηναϊκού Δήμου Φλύας. Αρχαιολογικά ευρήματα μαρτυρούν τον εποικισμό της περιοχής από την Πρωτοελλαδική περίοδο. Τα ευρήματα αυτά εντοπίζονται στους πρόποδες του Υμηττού, ενώ επόμενα μαρτυρούν την ύπαρξη ζωής κατά τους κλασικούς και ελληνιστικούς χρόνους. Πολλά ταφικά μνημεία χρονολογούνται στον 5ο και 4ο αιώνα π.Χ.
Ενδείξεις ζωής υπάρχουν και από τα ρωμαϊκά, τα βυζαντινά και τα υστεροβυζαντινά χρόνια, ενώ κατά την Τουρκοκρατία η γη του Χολαργού παραμένει έρημη.
Την 1 Μαρτίου του 1926 ιδρύεται ο συνεταιρισμός "εταιρεία Αγροπόλεων" με σκοπό την αναζήτηση έκτασης προς δόμηση. Ιδρυτής αυτής ήταν ο Παναγιώτης Βουτσινάς και μέλη της οι Γεώργιος Βεντούρης, Ιωάννης Κατσιμπίρης, Νικόλαος Σαλίγκαρος, Πασιθέα Ζουρούδη-Σαλιγκάρου (σύζυγος του προηγούμενου), Ιωάννης Καρύδης και Γεώργιος Μάνσολας. Το πρώτο σπίτι που κατασκευάστηκε από αυτή την Εταιρεία, ήταν η διώροφη έπαυλη του ιδρυτή της, Παναγιώτη Βουτσινά, στη συμβολή της Λεωφόρου Περικλέους με την οδό Ευριπίδου. Στις 10 Αυγούστου του 1937, το Κοινοτικό Συμβούλιο Χολαργού αποφάσισε η οδός Ευριπίδου να μετονομαστεί τιμητικά σε οδός Παναγιώτου Βουτσινά και ο τότε Πρόεδρος της Κοινότητας Χολαργού Νικόλαος Βιτάλης τοποθέτησε δίπλα στην είσοδο της επαύλεώς του μια μαρμάρινη πλάκα η οποία έγραφε: Στον Παναγιώτην Βουτσινάν, ιδρυτήν του Χολαργού, τιμής ένεκεν. Τον Ιούλιο του 1962 ξεκίνησε να χτίζεται ο Ιερός Ναός της Παναγίας Φανερωμένης Χολαργού στην ομώνυμη πλατεία στη θέση ενός μικρού Ναού με το ίδιο όνομα που κατεδαφίστηκε. Ανάμεσα σε αυτούς που έκαναν δωρεές για να χτιστεί ο Ναός αυτός, ήταν και ο Βουτσινάς, αλλά εμπνευστής του σχεδίου ήταν ο ιερέας Ιωάννης Βεντούρης.
Υπαγόταν στην διοικητική περιφέρεια της κοινότητος Χαλανδραίων και το 1930 αποσπάται από το Χαλάνδρι και ανακηρύσσεται αυτόνομη κοινότητα.
Κατά την περίοδο της κατοχής, μονάδα του ιταλικού στρατού καταλαμβάνει τον Χολαργό και εγκαθιστά το αρχηγείο της. Με την επέλαση των Γερμανών, δε, σταματά η οικοδομική δραστηριότητα, ενώ η απελευθέρωση του ελληνικού έθνους βρίσκει την περιοχή σε πολύ άσχημη κατάσταση. 
Ο Χολαργός ανοικοδομείται σιγά σιγά από τις στάχτες του, με τους κατοίκους του να στρέφονται στο μικρεμπόριο ώστε να μπορέσουν να σταθούν στα πόδια τους και να ξανακτίσουν την πόλη τους. Η πρώτη οικιστική ανάπτυξη του Χολαργού ξεκινά με το έναυσμα της εσωτερικής μετανάστευσης των Αθηναίων κατά τη δεκαετία του 1960, οπότε και δίνεται το έναυσμα για τη μαζική δόμηση της περιοχής. Η περίοδος αυτή άλλωστε έχει ταυτιστεί στην Αθήνα με την ανάγκη προς αποκατάσταση των κατοίκων της πρωτεύουσας με κάθε τρόπο. Η δεκαετία αυτή, όπως επίσης και η επόμενη, αφήνουν το στίγμα τους στη σημερινή μορφή της περιοχής. Οι χαρακτηριστικές πολυκατοικίες μαζικής κατοίκησης που οικοδομούνται και στο κέντρο των Αθηνών αντικαθιστούν τις γραφικές επαύλεις και τα καλαίσθητα αρχοντικά του παλιού Χολαργού.
Σε δεύτερη φάση, η λειτουργία του ελληνικού "Πενταγώνου" στα σύνορα με το κεντρικό τομέα Αθηνών και ο οικοδομικός κορεσμός του γειτονικού Παπάγου από εργαζόμενους στρατιωτικούς έδωσε κίνητρα για την προτίμηση του Χολαργού. Μέσα στα επόμενα χρόνια, με την ανάπτυξη των γειτονικών του Δήμων Χαλανδρίου και Αγίας Παρασκευής και την καθιέρωση του όρου "Βόρεια Προάστια", ενός όρου γεωγραφικά αφηρημένου για εκείνη την εποχή, μεγάλωσε ακόμη περισσότερο η αξία των ακινήτων.
Συγκοινωνιακή σύνδεση.
Η συγκοινωνιακή σύνδεση του Χολαργού ήταν πάντα ένα από τα πλεονεκτήματά του, καθώς είναι από τις πιο κοντινές περιοχές με το κέντρο της Αθήνας. 
Εν έτει 2004, με αφορμή τους Ολυμπιακούς Αγώνες στην Αθήνα και με την χάραξη της Αττικής Οδού, διαμορφώνεται και η Περιφερειακή Υμηττού που κινείται περιμετρικά του όρους και συνδέει την Ανατολική Αττική με τη λεωφόρο Κατεχάκη χωρίς διαμπερή κυκλοφορία από τα ανατολικά προάστια στην πορεία προς το κέντρο των Αθηνών. Επιπλέον συνδέει την Αττική Οδό με την Εθνική Οδό Αθηνών-Λαμίας που κινείται βόρεια και ξεκινάει η επέκτασή της προς τη νέα λεωφόρο Σταυρού-Ραφήνας, με σκοπό τη σύνδεση της βορειοανατολικής Αττικής με την Αθήνα. Με αυτό τον τρόπο δημιουργείται και ο περιφερειακός οδικός δακτύλιος της πόλης του Χολαργού που περιβάλλεται από τις λεωφόρους Μεσογείων και Υμηττού. Στα μειονεκτήματα του ρυμοτομικού σχεδίου συγκαταλέγεται η έλλειψη παράπλευρων λεωφόρων ανατολικά και δυτικά του Χολαργού, καθώς η σύνδεση των προαναφερθέντων κομβικών λεωφόρων πραγματοποιείται εν μέρει μέσα από δρόμους κατασκευασμένους με προδιαγραφές ήπιας κυκλοφορίας (Αναστάσεως και 17ης Νοεμβρίου).
Στην περιοχή υπάρχουν δύο σταθμοί της γραμμής 3 του μετρό, ο σταθμός της Εθνικής Άμυνας και ο σταθμός Χολαργού. 
Ιεροί ναοί.
Στα όρια του Χολαργού υπάρχουν οι ακόλουθοι τρεις ναοί: α) Της Παναγίας της Φανερωμένης, β) Της Αγίας Τριάδος και γ) Της Υψώσεως του Τιμίου Σταυρού, παρεκκλήσι του οποίου είναι το εκκλησάκι Της Αναστάσεως (Των ΄Εξι), το οποίο χτίστηκε το 1930 στη μνήμη των έξι ατόμων (πέντε πολιτικών και του αρχιστρατήγου) οι οποίοι τουφεκίστηκαν στο Γουδή στις 15 Νοεμβρίου του 1922.
Δήμος Χολαργού.
Ο δήμος Χολαργού βρίσκεται στην Περιφερειακή ενότητα Βορείου Τομέα Αθηνών της Περιφέρειας Αττικής.
Έμβλημα.
Έμβλημα του δήμου Χολαργού ήταν η προτομή του Περικλέους και τα δέκα αστέρια, τα οποία συμβολίζουν τις φυλές της Αρχαίας Αθήνας.
Το σήμα της πόλης του Χολαργού εγκρίθηκε ομόφωνα από το Δημοτικό Συμβούλιο του πρώην Δήμου Χολαργού, κατά τη συνεδρίαση της 14ης Οκτωβρίου 2003. Σχεδιάστηκε ώστε να συνδέσει την ήδη υπάρχουσα ταυτότητα του τότε Δήμου, με το ιστορικό ελληνικό παρελθόν. Οκτώ μήνες αργότερα, στις 17 Ιουνίου 2004, πραγματοποιήθηκαν και τα αποκαλυπτήρια του μεγαλύτερου παγκοσμίως ανδριάντα του Περικλή, στην κύρια είσοδο της κεντρικότερης οδικής αρτηρίας της πόλης του Χολαργού, τη λεωφόρο Περικλέους. Τα αποκαλυπτήρια του ανδριάντα που φιλοτέχνησε ο γλύπτης Γεώργιος Καλακαλλάς, έγιναν από τον τότε Πρόεδρο της Ελληνικής Δημοκρατίας, Κωνσταντίνο Στεφανόπουλο.
Στο νέο σήμα η κεφαλή του πατέρα της Αθηναϊκής Δημοκρατίας αποτελεί ακριβές αντίγραφο της μαρμάρινης προτομής του Περικλή, η οποία φυλάσσεται στο Μουσείο του Βατικανού. Η κεφαλή του Περικλή αποτυπώνεται σε μπλε σκούρο φόντο, στο οποίο εικονίζονται αριστερά και δεξιά δέκα άστρα, σύμβολα των δέκα φυλών της αρχαίας Αθήνας, στις οποίες χώρισε στο τέλος του ΣΤ’ π.Χ. αιώνα ο Κλεισθένης τους Αθηναίους. 
Δημοτική Κοινότητα Χολαργού.
Διατελέσαντες Πρόεδροι Δημοτικής Κοινότητας Χολαργού.
1. Νικόλαος Αποστολόπουλος (2011-2014)
2. Αικατερίνη Γκούμα (2014-2019)

</doc>
<doc id="48466" url="https://el.wikipedia.org/wiki?curid=48466" title="Άγιος Ιωάννης Νέας Γης">
Άγιος Ιωάννης Νέας Γης

Ο Άγιος Ιωάννης ή Σαιντ Τζονς (αγγλ.: "St. John's", γαλλ.: "Saint-Jean") είναι πόλη του Καναδά και πρωτεύουσα της επαρχίας της Νέας Γης και Λαμπραντόρ. Ο Άγιος Ιωάννης έχει πληθυσμό 108.860 κατοίκους (απογραφή 2016), αλλά ο πληθυσμός της ευρύτερης αστικής περιοχής φτάνει τους 205.955 κατοίκους (απογραφή 2016).
Η πόλη βρίσκεται χτισμένη στον μυχό ενός φυσικού λιμανιού στο βόρειο άκρο της Χερσονήσου Άβαλον, στις ανατολικές ακτές της Νέας Γης.
Η πόλη ιδρύθηκε επισήμως στις 5 Αυγούστου του 1583 με βασιλικά προνόμια (αγγλ.: royal prerogative) της βασίλισσας Ελισάβετ της Α΄ της Αγγλίας, και είναι η αρχαιότερη πόλη του Καναδά. 
Ιστορία.
Σύμφωνα με την παράδοση, η πόλη οφείλει το όνομά της στο γεγονός ότι ο εξερευνητής Τζιοβάννι Καμπότο, ο οποίος ήταν στην υπηρεσία του βρετανικού στέμματος, πάτησε το πόδι του για πρώτη στην Νέα Γη στις 24 Ιουνίου του 1497, ημέρα της γιορτής της γέννησης του Αγίου Ιωάννη του Βαπτιστή. Κατά μία άλλη εκδοχή, η πόλη ονομάστηκε έτσι από Βάσκους αλιείς, που ψάρευαν στην περιοχή από τις αρχές του 16ου αι. και οι οποίοι συνέκριναν το φυσικό λιμάνι του Αγίου Ιωάννη με το λιμάνι του Σαν Χουάν στις δικές τους περιοχές στον Βισκαϊκό Κόλπο.
Το 1583, οι Βρετανοί ανακήρυξαν την Νέα Γη δική τους αποικία με πρωτεύουσα τον Άγιο Ιωάννη. Μέχρι εκείνη την εποχή, το λιμάνι χρησιμοποιούνταν από νορμανδούς, βρετόνους, πορτογάλους, βάσκους και βρετανούς ναυτικούς. Εντούτοις, στην περιοχή δεν υπήρχαν έποικοι. 
Οι πρώτοι έποικοι εγκαταστάθηκαν στον Άγιο Ιωάννη στις αρχές του 17ου αι. και ήταν βρετανοί ψαράδες. Ο πληθυσμός του Αγίου Ιωάννη άρχισε να αυξάνεται σταδιακά με την άφιξη νέων βρετανών και ιρλανδών εποίκων. Οι Βρετανοί όμως απέκλεισαν την εγκατάσταση εποίκων από άλλες ευρωπαϊκές χώρες. 
Το 1655, οι Ολλανδοί κατέλαβαν προσωρινά τον Άγιο Ιωάννη. Κατόπιν, οι έποικοι οχύρωσαν την πόλη και έτσι μπόρεσαν να απωθήσουν μία νέα επιδρομή των Ολλανδών το 1673. Ωστόσο, παρά τις οχυρώσεις, το 1696 οι Γάλλοι κατέλαβαν την πόλη και την κατέστρεψαν. Οι Γάλλοι κατέλαβαν και πυρπόλησαν τον Άγιο Ιωάννη άλλες δύο φορές, το 1705 και το 1708. Το 1762, με το τέλος του Επταετούς Πολέμου ανάμεσα στην Αγγλία και την Γαλλία, οι Γάλλοι παρέδωσαν την πόλη του Αγίου Ιωάννη στους Βρετανούς.
Κατά τον 18ο και 19ο αι., η πόλη άρχισε να αναπτύσσεται σημαντικά με την αύξηση του εμπορίου και της αλιείας. Ωστόσο, η πόλη καταστράφηκε επανειλημμένα από πυρκαγιές, η τελευταία εκ των οποίων συνέβη το 1892.
Στα χρόνια της Αμερικανικής Επανάστασης και κατά την διάρκεια του Αγγλοαμερικανικού Πολέμου του 1812, το Βασιλικό Ναυτικό της Βρετανίας χρησιμοποίησε τον Άγιο Ιωάννη ως βάση για επιδρομές κατά των Αμερικανών. 
Επειδή ο Άγιος Ιωάννης βρίσκεται πιο κοντά στην Ευρώπη από οποιοδήποτε άλλο αστικό κέντρο της Βορείου Αμερικής, ο Γουλιέλμο Μαρκόνι την χρησιμοποίησε για να λάβει το πρώτο υπερατλαντικό ασύρματο σήμα. Επίσης, το 1919, από τον Άγιο Ιωάννη ξεκίνησε η πρώτη υπερατλαντική πτήση προς την Ευρώπη, η οποία κατέληξε στην Ιρλανδία. 
Κατά τον Β΄ Παγκόσμιο Πόλεμο, ο Άγιος Ιωάννης χρησίμευσε ως βάση για το πολεμικό ναυτικό της Βρετανίας, του Καναδά και των Ηνωμένων Πολιτειών. Από τον Άγιο Ιωάννη, έφευγαν επίσης πολλές νηοπομπές με εφόδια για τους Συμμάχους στην Ευρώπη.
Η σημερινή πόλη.
Μετά την εισδοχή της Νέας Γης και του Λαμπραντόρ στην Καναδική Συνομοσπονδία το 1949, ο Άγιος Ιωάννης άρχισε να παρακμάζει. Η υπεραλίευση οδήγησε στην καταστροφή των αποθεμάτων ψαριού στην περιοχή, με καταστρεπτικές συνέπειες και για την οικονομία της πόλης. Τα τελευταία χρόνια, μετά την ανακάλυψη υποθαλασσίων κοιτασμάτων πετρελαίου και φυσικού αερίου καθώς και κοιτασμάτων νικελίου, η πόλη έχει ανακάμψει και ο πληθυσμός της άρχισε και πάλι να αυξάνεται. 
Οι κάτοικοι του Αγίου Ιωάννη είναι κυρίως Άγγλοι και Ιρλανδοί στην καταγωγή και καθολικοί ή διαμαρτυρόμενοι (κυρίως αγγλικανοί) στο θρήσκευμα.
Στον Άγιο Ιωάννη έχει την έδρα του το Πανεπιστήμιο Μεμόριαλ. Η πόλη συνδέεται με τον ηπειρωτικό Καναδά με πορθμεία· αποτελεί δε το ανατολικό άκρο του Υπερκαναδικού Αυτοκινητοδρόμου (αγγλ.: Trans-Canada Highway, γαλλ. Autoroute Transcanadienne). Η πόλη επίσης διαθέτει διεθνές αεροδρόμιο και συνδέεται αεροπορικώς με τον υπόλοιπο Καναδά, τις ΗΠΑ και την Ευρώπη. Μέσα στην πόλη, ο κάτοικος ή ο επισκέπτης μπορεί να μετακινηθεί με αστικά λεωφορεία.
Κλίμα.
Το κλίμα του Αγίου Ιωάννη, όπως και το κλίμα όλης της Νέας Γης επηρεάζεται πολύ από την θάλασσα και χαρακτηρίζεται από υγρασία, πολύ συχνές νεφώσεις και βροχές, καθώς και από δυνατούς ανέμους. Το καλοκαίρι είναι πιο δροσερό απ' ό,τι στον ηπειρωτικό Καναδά, αλλά ο χειμώνας είναι πιο ήπιος.
Η περιοχή προσβάλλεται περιστασιακά και από κυκλώνες που σχηματίζονται στην Καραϊβική και ανεβαίνουν τα ανατολικά παράλια της Βορείου Αμερικής.

</doc>
<doc id="48467" url="https://el.wikipedia.org/wiki?curid=48467" title="Δροσιά Αττικής">
Δροσιά Αττικής

Η Δροσιά είναι πευκόφυτη περιοχή του Δήμου Διονύσου στην Βόρεια Αττική, μαζί με τον Άγιο Στέφανο, την Άνοιξη, το Διόνυσο, το Κρυονέρι, τη Ροδόπολη και τη Σταμάτα.Η Δροσιά αναπτύσσεται σε μεγαλο υψόμετρο περίπου 400μ. και έχει πληθυσμό 7.186 κατοίκους, σύμφωνα με την Απογραφή του 2011, καταλαμβάνει έκταση 2,201 τ.χμ. και η πυκνότητα πληθυσμού ανέρχεται σε 2.665 κατοίκους ανά τ.χμ.
Ιστορικά.
Η περιοχή στη σύγχρονη ιστορία της πρωτοκατοικείται γύρω στις αρχές του 20ού αιώνα ως αγροικία της Κοινότητος Σταμάτας με την ονομασία Ροδόπολη, ενώ γνωρίζει μαζικό εποικισμό το 1926 από Μικρασιάτες πρόσφυγες οι οποίοι δεν έγιναν αποδεκτοί από άλλες περιοχές της Αθήνας. Στα προσεχή χρόνια συγκροτείται ο οικισμός Ρω(σ)σοχώρι και αναπτύσσεται στα πρότυπα της αγροτικής παραγωγής, αλλά το εμπορικό πνεύμα των Μικρασιατών επιδρά καταλυτικά στην αναπτυξιακή πορεία της περιοχής. Το 1947 ο οικισμός Ρωσσοχώρι μετονομάζεται σε Δροσιά
Όταν η περιοχή πρωτοκατοικείται το 1926, ονομάζεται "Ροδόπολις" και αποτελεί οικισμό της κοινότητος "Σταμάτας". Η έκταση του οικισμού συνορεύει με το αυθεντικό "Μπογιάτι" (τη σημερινή Άνοιξη) και το Νέο Μπογιάτι (τον σημερινό Άγιο Στέφανο που επίσης κατοικείται από Μικρασιάτες και Κωνσταντινουπολίτες.) 
Ένας γειτονικός οικισμός της Σταμάτας ήταν και η λεγόμενη "Μπάλα" που αργότερα δανείστηκε την αρχική ονομασία (Ροδόπολις) της σημερινής Δροσιάς. Μέσα στα επόμενα χρόνια η περιοχή μετονομάζεται σε "Ρωσσοχώρι", ενώ το 1952 εντάσσεται στο σχέδιο πόλεως και γίνεται πλέον γνωστή ως "Δροσιά Αττικής". Μέσα σε όλα αυτά τα χρόνια οι κάτοικοι κτίζουν μια μικρή πόλη με μεράκι και με μικρασιατική σκέψη και φιλοσοφία. Δημιουργείται η μικρή τοπική αγορά και συνδυάζεται το φυσικό κάλλος του πεντελικού με την αρμονική αρχιτεκτονική των μικρών αρχικά κατοικιών. Δημιουργούνται σταδιακά τα απαραίτητα έργα υποδομής και το ιδίας χρήσεως δίκτυο ύδρευσης. 
Το 1950 αποσπάται από τη Σταμάτα και αναγνωρίζεται ως αυτόνομη κοινότητα της Ανατολικής Αττικής, ενώ 2 μόλις χρόνια αργότερα υλοποιείται το σχέδιο πόλεως. Έπειτα από μια ιστορική πορεία 57 ετών, εφάπτεται του επεκτεινόμενου πολεοδομικού συγκροτήματος και αναγνωρίζεται το 2007 ως Δήμος Δροσιάς, ξεπερνώντας τους 5.000 κατοίκους. Το 2011, με το πρόγραμμα "Καλλικράτης" εντάχθηκε στον νέο διευρυμένο Δήμο Διονύσου.
Θέση και χαρακτηριστικά.
Τα διοικητικά όρια του δήμου εκτείνονται από το περιαστικό δάσος της Εκάλης μέχρι και τους πρώτους λοφίσκους του Πεντελικού, σε απόσταση 22 χιλιομέτρων βορειοανατολικά του κέντρου της Αθήνας, 7 χιλιόμετρα νοτιοανατολικά των διοδίων των Αφιδνών και 10 χιλιόμετρα νοτιοδυτικά του Μαραθώνα. Η πόλη είναι οικοδομημένη σε υψόμετρο κέντρου 370 μέτρων και η έκτασή της απλώνεται σε 2.201 στρέμματα στα οποία κατοικούν σύμφωνα με την απογραφή του 2001 5.865 κάτοικοι, εμφανίζοντας μια πυκνότητα δόμησης 2.665 κατοίκων ανά τετραγωνικό χιλιόμετρο. Σύμφωνα δε με τις εκτιμήσεις της δημοτικής αρχής οι κάτοικοι το 2007 ανέρχονται σε 7.000, τουτέστιν 3.180 κάτοικοι ανά τετραγωνικό χιλιόμετρο. Η μεγαλύτερη πληθυσμιακή αύξηση παρατηρείται στη δεκαετία του '90 ύψους 115,68 (διπλασιασμός των κατοίκων), με παρόμοιους ρυθμούς και στις προσεχείς δεκαετίες.
Η θέση της Δροσιάς έξω από το πυκνοκατοικημένο κέντρο του άστεως, περιβαλλόμενη από τα πευκοδάση του όρους την κατέστησαν σύντομα τουριστικό προορισμό για Αθηναίους και λοιπούς επισκέπτες. Τα εύγευστα πεϊνιρλί της, έδεσμα κωνσταντινοπολίτικης προέλευσης, αλλά και το δροσερό της κλίμα κατά τους καλοκαιρινούς μήνες διαμόρφωσαν το προσωπικό ύφος της περιοχής που αναπτύχθηκε με ταχείς ρυθμούς παρά τη μεγάλη απόσταση από το κέντρο των Αθηνών. Η Πόλη της Δροσιάς απολαμβάνει εξαίρετης ρυμοτομίας που συνίσταται από φαρδείς και ευθείς δρόμους που ακολουθούν τα φυσικά σύνορα των δασών, ενώ η ρεματιά της Εκάλης τη διαχωρίζει από την υπερυψωμένη συνοικία της Ρέας.
Το κέντρο της πόλης εντοπίζεται στην Πλατεία Εθνικής Αντιστάσεως στο βορειοδυτικό άκρο του δήμου, στον οδικό κόμβο της Δροσιάς. Η οικιστική ζώνη περιβάλλεται από πλούσια περιαστικά δάση στα οποία εφάπτεται ο οδικός δακτύλιος που συγκροτείται από τις Λεωφόρους Σταμάτας-Ροδοπόλεως- Διονύσου-Θησέως. Η περιοχή είναι προσβάσιμη οδικώς από την έξοδο "Εκάλη" της Εθνικής Οδού Αθηνών-Λαμίας. Με την πόλη της Κηφισιάς συνδέεται μέσω της Λεωφόρου Κηφισίας που επεκτείνεται ως Λεωφόρος Ελευθερίου Βενιζέλου στο ύψος της Νέας Ερυθραίας και Θησέως στο ύψος της Εκάλης. Επιπλέον, καθίσταται προσβάσιμη από το Σιδηροδρομικό Σταθμό της Κηφισιάς, από όπου γίνεται και η αφετηρία των τοπικών λεωφορείων. Με τις υπόλοιπες πόλεις της Ελλάδας επικοινωνεί μέσω του Σιδηροδρομικού Σταθμού του Αγίου Στεφάνου, ενώ μελλοντικά θα εξυπηρετείται από το γειτονικό Σταθμό του Μετρό της Άνοιξης.
Η Δροσιά αποτελεί μία από τις πιο καλαίσθητες περιοχές της Αττικής, ενώ οι κτηματομεσιτικές μελέτες την αναγάγουν στον πιο ακριβό και δημοφιλή οικιστικό προορισμό της ζώνης Β των Αθηνών για το 2007. Συγκεκριμένα, η γη διακρίνεται για σκοπούς αποτίμησης σε 4 ζώνες και εμφανίζει αντικειμενικές αξίες ύψους € 1.700 - 2.250 / μ2, παρουσιάζοντας μια ποσοστιαία αύξηση της τάξης του 13,33% - 28,57%. Οι εμπορικές τιμές σπάνε το φράγμα των € 2.000 / μ2, ενώ συχνά ξεπερνούν και τα € 3.000 / μ2. Επιπλέον, με βάσει δημογραφικές μελέτες η περιοχή προβλέπεται να προσελκύσει μεγάλες μάζες πληθυσμού στα προσεχή έτη.
Τελευταίος πρόεδρος της κοινότητος διετέλεσε ο Αβραάμ Πασιπουλαρίδης της οποίας εξελέγη πρώτος Δήμαρχος, ενώ οικοδομήθηκε σύγχρονο και καλαίσθητο δημαρχιακό μέγαρο επί της οδού Γρηγορίου Λαμπράκη πριν την προσχώρηση της Δροσιάς στο Δήμο Διονύσου.
Με τον οικιστικό κορεσμό της Αττικής και την επέκταση του αστικού ιστού όλο και πιο βόρεια, η Δροσιά αναγνωρίζεται εν έτει 2007 ως Δήμος καθώς υπολογίζεται πως ξεπερνά τους 7.000 κατοίκους.
Πληθυσμιακή εξέλιξη.
Η Δροσιά άρχισε να αποτελεί οικιστικό πόλο κυρίως κατά τη δεκαετία του '90 και σήμερα βρίσκεται σε μια δυναμική πορεία οικοδόμησης. Στον πίνακα που ακολουθεί παρατηρείται η πληθυσμιακή εξέλιξη του δήμου, ενώ στα προσεχή έτη αναμένονται δυναμικοί ρυθμοί ανοικοδόμησης λόγω των συγκοινωνιακών και λοιπών έργων στην ευρύτερη περιοχή.
Χαρακτηριστικά.
Η Δροσιά οικοδομείται σε μεγάλο υψόμετρο, χωρίς όμως ιδιαίτερη επιβάρυνση στο Πεντελικό όρος, καθώς το έδαφος είναι σχετικά ομαλό. Η έκταση του δήμου χωρίζεται στην οικιστική ζώνη και στη δασική ζώνη. Με σεβασμό στο πεντελικό τοπίο, δομείται το πρόσφορο προς δόμηση τμήμα, ενώ λόγω της γειτνίασής της με την "κηπούπολη" της Εκάλης θεσπίζονται αυστηρά κριτήρια δόμησης. Οι κατοικίες στην περιοχή είναι κατά βάση μονοκατοικίες υψηλής αισθητικής, τελευταίας αρχιτεκτονικής και πολυτελούς ύφους. 
Μελετάται σχέδιο επέκτασης του ηλεκτρικού σιδηροδρόμου από την Κηφισιά προς τη Νέα Ερυθραία και την Εθνική Οδό Αθηνών-Λαμίας σε πρώτη φάση και σε δεύτερη προς τη γειτονική Άνοιξη και τον Άγιο Στέφανο, καθώς οι δύο πρώτοι δήμοι ταλανίζονται από τη διαμπερή κυκλοφορία λόγω της θέσης τους στο λεκανοπέδιο (ανάμεσα στους ορεινούς όγκους Πάρνηθος - Πεντέλης και ως βόρεια είσοδος στο λεκανοπέδιο).
Επιπλέον η τοπική αγορά της Δροσιάς είναι αρκετά ενδιαφέρουσα, σε τοπικό τουλάχιστον επίπεδο.
Ο Δήμος μέχρι σήμερα δε διαθέτει ολοκληρωμένο δίκτυο αποχέτευσης. Είναι αρκετά απομακρυσμένος από το κέντρο των Αθηνών και έχει αρκετά αυστηρά κριτήρια δόμησης για τη διατήρηση της σημερινής του μορφής.
Οικονομικά στοιχεία.
Στη Δροσιά Αττικής, σύμφωνα με τις αντικειμενικές αξίες που ανακοινώθηκαν το 2007, ένα διαμέρισμα στοιχίζει "2.250" ευρώ ανά τετραγωνικό μέτρο δόμησης στην ακριβή ζώνη. Δεδομένου πως το νούμερο αυτό αφορά διαμέρισμα στον πρώτο όροφο πολυκατοικίας και πως στην περιοχή οικοδομούνται κατά βάση μονοκατοικίες, σαφώς η απόκτηση ενός σπιτιού στην περιοχή αυτή κοστίζει κάτι περισσότερο. Πρόκειται επιπλέον για ένα μεγάλο άλμα από τις αντικειμενικές του προηγουμένου έτους, καθώς το αντίστοιχο νούμερο άγγιζε τα "1.750". Στη χαμηλή δε ζώνη φτάνει τα "1.700" από τα "1.500" ευρώ που ήταν το 2006. Παρά ταύτα, η εξέλιξη των αντικειμενικών στην περιοχή θεωρείται όντως αντικειμενική, σε αντίθεση με γειτονικές περιοχές στις οποίες η εφορία έκανε "λάθη" με αξίες που ξεπερνούσαν τις εμπορικές τιμές και γήπεδα που είχαν την ίδια αξία με νεόδμητες κατοικίες στα ίδια τετραγωνικά(π.χ. Νέα Ερυθραία).
Αυτοδιοικητικοί άρχοντες.
Η κοινότητα συστάθηκε αρχικά στις 9 Μαΐου 1950 με την απόσπαση του οικισμού Δροσιά από την κοινότητα Σταμάτας και τον ορισμό του ως έδρα της κοινότητας. Αναγνωρίστηκε σε δήμο την 1η Αυγούστου 2006 και λειτούργησε ως δήμος μέχρι την κατάργησή του, το 2010.

</doc>
<doc id="48468" url="https://el.wikipedia.org/wiki?curid=48468" title="Ρέμα Πολυδρόσου">
Ρέμα Πολυδρόσου

Το Ρέμα Πολυδρόσου, γνωστό και ως Ρέμα Χαλανδρίου, είναι μεγάλος χείμαρρος που πηγάζει από τις παρυφές της Πεντέλης και χύνεται στην πεδιάδα των Χαλανδραίων, σβήνοντας στα Τουρκοβούνια.
Περιγραφή.
Πηγάζει από τα διοικητικά όρια του Δήμου Νέας Πεντέλης, στην συνέχεια διέρχεται απο την ανατολική συνοικία των Μελισσίων Αγία Μαρίνα πολύ κοντά στην ομώνυμη εκκλησία. Χωρίζει κατόπιν τους Δήμους Μελισσίων και Βριλησσίων περνώντας σχεδόν παράλληλα με την Λεωφόρο Πεντέλης δημιουργεί μια πλατιά ζώνη με πράσινο στα σύνορα μεταξύ των δυο δήμων όπου υπάρχει και ένα μεγάλο πάρκο αναψυχής. Πλήθος απο γραφικά γεφυράκια έχουν κατασκευαστεί στους δήμους Μελισσίων και Βριλησσίων προκειμένου να εξυπηρετήσουν την μετακίνηση των κατοίκων στους δρόμους με τους οποίους τέμνεται το ρέμα. Μετά την διασταύρωση της Αττικής Οδού με την Λεωφόρο Πεντέλης εξακολουθεί να αποτελεί το ανατολικό όριο στο Πολύδροσο Χαλανδρίου δημιουργώντας με το μεγάλο του βάθος πανοραμικό θέαμα αλλά χωρίς να τροφοδοτείται τα τελευταία χρόνια με νερό. Αφού διασχίσει την εύφορη γη των Χαλανδραίων σχεδόν μέσα απο το κέντρο της πόλης αρχίζει να "σβήνει" σταδιακά στα διοικητικά όρια του Αμαρουσίου (στη συνοικία της Αγίας Φιλοθέης) και να διακλαδώνεται σε μικρότερα ρέματα στο Δήμο Φιλοθέης. Είναι ένας από τους λίγους πνεύμονες πρασίνου που έχουν διατηρηθεί στην υπερκορεσμένη πρωτεύουσα των Αθηνών. Παλαιότερα, οι κάτοικοι του Χαλανδρίου αποκαλούσαν το χείμαρρο Βριλησσό Ποταμό. Ανατολικά του Ρέματος Πολυδρόσου ρέει το μικρότερο Ρέμα Βριλησσού που καταλήγει στον Ποδονίφτη.
Ιστορικά στοιχεία και επιδράσεις στο περιβάλλον.
Η ρεματιά αυτή υπήρξε και η αφορμή του εποικισμού του δήμου Φλύας από πολύ παλιά, καθώς τα νερά που χύνονταν έδιναν ζωή στη χλωρίδα και την πανίδα της περιοχής. Πλούτισε τις περιοχές που διαρρέει με πλούσια και σπάνια βλάστηση, όπως αντίστοιχα προίκισε την Κηφισιά ο ομώνυμος ποταμός. Από ιστορικά στοιχεία φαίνεται πως συνέβαλε στο δεύτερο σύστημα υδροδότησης της Αττικής κατά τους ρωμαϊκούς χρόνους, μετά την ύδρευση από τον Υμηττό, ενώ στάθηκε και η αφορμή για την ανάδειξη των περιοχών απ' όπου διέρχεται, ως μερικές από τις πιο όμορφες οικιστικές ζώνες του λεκανοπεδίου. Ο κύριος όγκος της βλάστησης αποτελείται από μεσογειακά δάση με πιο χαρακτηριστική την πευκοβλάστηση. Δυστυχώς, οι περιοχές αυτές υπέστησαν το οικολογικό "έγκλημα" της παρασιτογόνου βαμβακίασης από τους μελισσοκόμους, ενώ προς εξυπηρέτηση των συγκοινωνιακών αναγκών του λεκανοπεδίου σε πολλά σημεία έχει μπαζωθεί από δρόμους και λεωφόρους (με πιο χαρακτηριστική τη διέλευση της Αττικής Οδού). Το μόνο έργο που πάγωσε ήταν η γέφυρα λακωνίας που είχε σκοπό το 2004 να συνδέσει το Πολύδροσο και τη λεωφόρο Κηφισίας με τη Λεωφόρο Πεντέλης, την Αττική Οδό και τον Προαστιακό στο ύψος των Βριλησσίων, δημιουργώντας όμως πολλά συγκοινωνιακά προβλήματα. Παρά ταύτα, στο ύψος του Χαλανδρίου υπάρχει ιδιαίτερη ευαισθητοποίηση ως προς τη διαφύλαξη της.
Στο ύψος της Νέας Πεντέλης δεσπόζουν επιβλητικά τα παγώνια σε γραφικό καφέ της περιοχής. Στα σύνορα Βριλησσίων-Μελισσίων έχει κατασκευαστεί το διαδημοτικό πάρκο της ρεματιάς, ενώ η λεωφόρος Πεντέλης ακολουθεί τη διαδρομή της διχοτομώντας το δήμο του Χαλανδρίου. Εκεί είναι εγκατεστημένο το Ευριπίδειο Δημοτικό Θέατρο Χαλανδρίου Δημήτρης Παπαμιχαήλ σε ένα τοπίο απαράμιλλης ομορφιάς. Η αρχική ονομασία του θεάτρου δόθηκε προς τιμήν του Ευριπίδη, καθότι καταγόταν σύμφωνα με ιστορικές πηγές από το Δήμο Φλύας, ενώ στη δεκαετία του '90 δόθηκε η ονομασία του γνωστού καλλιτέχνη που κατοικούσε τα τελευταία χρόνια στην περιοχή, αφότου μετακόμισε από τον Πειραιά. Πολλά και τα πάρκα που έχουν δημιουργηθεί πλησίον της ρεματιάς, όπως επίσης και πληθώρα καλαίσθητων πεζόδρομων που έχουν το προνόμιο να απολαμβάνουν οι κάτοικοι του Πολυδρόσου. Οπτικά και ηχητικά ερεθίσματα από τη χλωρίδα και την πανίδα της περιοχής συντάσσουν την εικόνα μιας εναλλακτικής Αθήνας, μια εικόνα που δεν έχει συνηθίσει να βλέπει ο επισκέπτης της πόλης αυτής.
Προστατευόμενη περιοχή.
Το Ρέμα Πεντέλης- Χαλανδρίου, η κοίτη και τα πρανή του καθώς και οι παραρεμάτιες εκτάσεις του που βρίσκονται στις περιοχές των Δήμων Χαλανδρίου, Αμαρουσίου, Βριλησίων, Μελισσίων, Νέας Πεντέλης και Πεντέλης, έχουν χαρακτηριστεί με το από 9-8-1995 Π.Δ/γμα [ΦΕΚ 659/Δ/1995] προστατευόμενη περιοχή και τοπίο. Στην περιοχή προστασίας καθορίζονται δύο ζώνες. Η Α' ζώνη, που περιλαμβάνει το ίδιο το ρέμα, την κοίτη και τα πρανή του και περιοχές εκατέρωθεν της κοίτης, χαρακτηρίζεται προστατευόμενος φυσικός σχηματισμός και σ' αυτή απαγορεύεται οποιαδήποτε κατασκευή ή αλλοίωση στην υφιστάμενη διατομή του χειμαρικού ρέματος και στη μορφή του τοπίου, η κοπή βλάστησης, η θήρα, οι γεωτρήσεις, η μόλυνση των υδάτων κλπ. και φυσικά κάθε είδους δόμηση. Η Β' Ζώνη περιλαμβάνει περιοχές γύρω από την Α' Ζώνη και σ' αυτή ισχύουν περιορισμοί δόμησης και χρήσεις αμιγούς κατοικίας εκτός των ακινήτων που έχουν πρόσωπο σε βασικό οδικό δίκτυο.
Το Προεδρικό Διάταγμα προέβλεπε τριετή προθεσμία για την απομάκρυνση των χρήσεων που υπήρχαν κατά την δημοσίευσή του και αντίκεινται στις διατάξεις του [όπως καταστήματα υγειονομικού ενδιαφέροντος, πρατήρια βενζίνης και γενικά χρήσεις που δεν προβλέπονται για τις περιοχές αμιγούς κατοικίας αλλά αυτό δεν έγινε παρά σε πολύ περιορισμένη κλίμακα]. Αντίθετα προστέθηκαν αρκετές νέες. Η αποκατάσταση του τοπίου επίσης στο σημείο που διασταυρώνεται με την Αττική οδό παραμένει ακόμη σε εκκρεμότητα παρά την ρητή επιταγή του Π.Δ/τος για την "κατά το δυνατόν διατήρηση του γεωμορφολογικού αναγλύφου του ρέματος στη θέση της διασταύρωσής του με τον οδικό άξονα της Λεωφόρου Σταυρού-Ελευσίνας (Αττική οδός)" [άρθρο 4 παρ. 9] 
Στην περιοχή δραστηριοποιείται ο Σύλλογος Προστασίας Περιβάλλοντος και Ρεματιάς Πεντέλης-Χαλανδρίου που επιδιώκει την εφαρμογή του προεδρικού διατάγματος, με σκοπό τη διατήρηση της Ρεματιάς στη φυσική της κατάσταση, χωρίς παρεμβάσεις που αλλοιώνουν τον χαρακτήρα της ως φυσικού σχηματισμού και τοπίου, την προστασία της από παράνομες χρήσεις, καταπατήσεις και απόπειρες "αξιοποίησής της" που καταλήγουν κατά κανόνα σε περισσότερο τσιμέντο και έργα βιτρίνας, την κατασκευή μονοπατιού σε όλο το μήκος του χειμαρικού ρέματος και τη διαμόρφωση των προβλεπομένων στην προστατευόμενη περιοχή οδών σε πεζόδρομους-ποδηλατόδρομους ή ήπιας κυκλοφορίας, την ολοκλήρωση των έργων διευθέτησης του χειμαρικού ρέματος και τη δημιουργία καταφυγίων για την διατήρηση και ενίσχυση της πανίδας.
Η πυρκαγιά.
Στις 16 Ιουλίου του 2007 ξεσπά πυρκαγιά στη ρεματιά του Χαλανδρίου, λίγα μόλις μέτρα από το πυροφυλάκιο του Δήμου και απειλεί αυθαίρετα κτίσματα. Μέσα σε λίγες ώρες τίθεται υπό έλεγχο.

</doc>
<doc id="48469" url="https://el.wikipedia.org/wiki?curid=48469" title="Άνω Βριλήσσια">
Άνω Βριλήσσια



</doc>
<doc id="48470" url="https://el.wikipedia.org/wiki?curid=48470" title="Πάτημα (Βριλησσίων)">
Πάτημα (Βριλησσίων)



</doc>
<doc id="48471" url="https://el.wikipedia.org/wiki?curid=48471" title="Νέα Πεντέλη">
Νέα Πεντέλη

Η Νέα Πεντέλη είναι δημοτική κοινότητα του Δήμου Πεντέλης ο οποίος απαρτίζεται επίσης από την Πεντέλη και την έδρα του δήμου, τα Μελίσσια. 
Στο κέντρο της περιοχής βρίσκεται ο λόφος του Προφήτη Ηλία, στην κορυφή του οποίου βρίσκεται το ομώνυμο εκκλησάκι (ζώνη δεξαμενής) με ιδιαίτερη θέα. Δίπλα από το εκκλησάκι, στους πρόποδες του λόφου, βρίσκεται και το δημοτικό γήπεδο ποδοσφαίρου του Νεοπεντελικού. Το γήπεδο κατασκευάστηκε σε αυτή την θέση κατά τις δεκαετίες 1970-1980 μετά από το μπάζωμα μιας μικρής λίμνης (Λίμνη Θάλωσσι ή Βουρλίδα) που υπήρχε στην θέση αυτή.
Σημαντικό ρόλο στην περιοχή έχει η φυσική κατάσταση της ρεματιάς του Χαλανδρίου. Ξεκινά από τα σύνορα με την Πεντέλη και διέρχεται από το μέσον περίπου του οικισμού της Νέας Πεντέλης. Η παραρεμάτια ζώνη της ρεματιάς αυτής προστατεύεται με βάση το Π.Δ. ΦΕΚ 659/Δ/1995. Καθοριστικό ρόλο στην τήρηση του φυσικού περιβάλλοντος της ρεματιάς έχει και ο σύλλογος προστασίας Περιβάλλοντος και Ρεματιάς Πεντέλης - Χαλανδρίου.
Πληθυσμιακή εξέλιξη.
Η περιοχή άρχισε να κατοικείται παράλληλα με τη γειτονική Πεντέλη. Πιο συστηματικά άρχισαν να κατοικούν την Νέα Πεντέλη λατόμοι, που ήρθαν από τα νησιά του Αιγαίου (Πάρο, Νάξο, Σαντορίνη, Κάρπαθο κ.α.) για να δουλέψουν στα λατομεία μαρμάρου κατά τις δεκαετίες 1950 - 1960. Τα λατομεία της νότιας πλευράς του βουνού λειτούργησαν μέχρι το 1974 οπότε και ανεστάλη η λειτουργία τους για περιβαλλοντικούς - αισθητικούς λόγους δημιουργώντας σημαντικό πρόβλημα επιβίωσης σε αρκετούς κατοίκους. Λόγω του ότι η περιοχή βρίσκεται σε λίγο χαμηλότερο υψόμετρο οι κανόνες δόμησης επέτρεψαν την πιο πυκνή και εύκολη δόμηση και ευκολότερη ένταξη στο σχέδιο πόλεως σε αντίθεση με το σκεπτικισμό γύρω από τη δόμηση στη γειτονική περιοχή της Πεντέλης. Στον πίνακα που ακολουθεί διαφαίνεται η πληθυσμιακή εξέλιξη της Νέας Πεντέλης, σύμφωνα με τις απογραφές του 1981, 1991 και 2001 (ΕΣΥΕ) :
Συγκοινωνιακή σύνδεση.
Η Νέα Πεντέλη είναι από τις λίγες περιοχές του λεκανοπεδίου που δεν αντιμετωπίζουν πολύ μεγάλα προβλήματα διαμπερούς κυκλοφορίας, καθώς βρίσκεται στο οικιστικό τέρμα της πόλεως πριν το Πεντελικό όρος. Αντιθέτως επιβαρύνει τις γειτονικές περιοχές στη διέξοδο προς τη λεωφόρο Κηφισίας μέσω Μελισσίων και Βριλησσίων. Μέχρι πρόσφατα επιβάρυνε και το Χαλάνδρι δημιουργώντας σοβαρά κυκλοφοριακά προβλήματα στην ήδη προβληματική λεωφόρο Πεντέλης. Από το 2004 όμως με τη διέλευση της Αττικής Οδού στα σύνορα Βριλησσίων-Χαλανδρίου αποσυμφορήθηκε το Χαλάνδρι αρκετά. Αντιθέτως, το κυκλοφοριακό βάρος μετατοπίστηκε στα Βριλήσσια και ξεκίνησε μετά τους Ολυμπιακούς Αγώνες η διαπλάτυνση της λεωφόρου, έργο που συνεχίζεται σταδιακά μέχρι και σήμερα. Μέχρι τότε, οι μόνοι κοντινοί σταθμοί του συγκοινωνιακού δικτύου ήταν του Αμαρουσίου και της Κηφισίας, η πρόσβαση στους οποίους ήταν εφικτή μέσω λεωφορειογραμμών. Το 2004 ανοίγει ο κομβικός σταθμός Μετρό και Προαστιακού Δουκίσσης Πλακεντίας, ενώ με τη συνένωση των λεωφόρων Αναπαύσεως και Ηρακλείτου-Πλακεντίας οι κάτοικοι του δήμου βρίσκουν διέξοδο στο σταθμό. Το 2007 τίθεται σε λειτουργία και ο πιο κοντινός σταθμός στο δήμο, ο Προαστιακός Πεντέλης, στα σύνορα Βριλησσίων και Χαλανδρίου, στο ύψος της Αττικής Οδού, η πρόσβαση στον οποίο γίνεται μέσω της ομώνυμης λεωφόρου που πλέον έχει αναπλαστεί στο μεγαλύτερο τμήμα της.
Φυσικό τοπίο.
Στο τμήμα της ρεματιάς που περνά δίπλα στο τέρμα της οδού Αριστείδου (κοντά στην πλατεία Κύπρου) υπάρχει ένα παλαιό τεχνητό φράγμα το οποίο δημιουργεί έναν μικρό καταρράχτη. Η περιοχή αυτή είναι από τις ομορφότερες παραρεμάτιες περιοχές του νομού Αττικής.
Στην βόρεια πλευρά της κεντρικής πλατείας της Νέας Πεντέλης (Πλατεία Ηρώων Πολυτεχνείου) στεγάζεται το παράρτημα του Πολιτιστικού Κέντρου του Δήμου Πεντέλης (Πνευματικό Κέντρο Νέας Πεντέλης) όπου λειτουργεί μικρή βιβλιοθήκη και αίθουσα Η/Υ για εκμάθηση, των νέων κυρίως, με δυνατότητα δωρεάν πρόσβασης στο διαδίκτυο.
Στο κέντρο του οικισμού υπάρχει ο όμορφος (ορφικός) λόφος του Προφήτη Ηλία με εξαιρετική θέα του λεκανοπεδίου στην κορυφή του. Στη βάση του λόφου βρίσκεται ο χώρος της επιχωματωμένης λίμνης Θάλωσσι, που παραμένει εδώ και πολλά χρόνια ελεύθερος για περπάτημα και άθληση των κατοίκων της περιοχής. Τα πρανή του λόφου γύρω από την πρώην λίμνη, με τα απότομα βράχια και τα πεύκα που φύτρωσαν ανάμεσα, αποτελούν ένα ιδιαίτερα αξιόλογο φυσικό τοπίο.
Κοινοτική ιστορία.
Το 1947 η Νέα Πεντέλη αποτέλεσε ανεξάρτητη κοινότητα. Πρόεδροι της Κοινότητας διετέλεσαν χρονολογικά οι: Νικόλαος Γρηγοριάδης (1948-49, 1959-61), Νικόλαος Μπετίνης (1949-56, 1962-67, 1975, 1976-77), Παν. Παπαδόπουλος (1957-59), Βαγιακάκος (1968-71, διορισμένος), Μαυρίκης (1972-74, διορισμένος), Χρήστος Φειδοπιάστης (1979-94), Ηλίας Κόλιας (1995-2002) και Κωνσταντίνος Κοσοβίτσας (2003-10).

</doc>
<doc id="48472" url="https://el.wikipedia.org/wiki?curid=48472" title="Πάτημα Χαλανδρίου">
Πάτημα Χαλανδρίου



</doc>
<doc id="48473" url="https://el.wikipedia.org/wiki?curid=48473" title="Κρυονέρι Αττικής">
Κρυονέρι Αττικής

Το Κρυονέρι είναι δημοτική κοινότητα του Διονύσου στην περιφερειακή ενότητα Βόρειας Αττικής μαζί με τον Άγιο Στέφανο, την Άνοιξη Διονύσου, τη Δροσιά Διονύσου, το Διόνυσο, τη Ροδόπολη και τη Σταμάτα. Είναι μέρος του πολεοδομικού συγκροτήματος Αθηνών και έχει πληθυσμό 5.040 κατοίκους, σύμφωνα με την Απογραφή του 2011, και καταλαμβάνει έκταση 4,531 τ.χμ.
Η περιοχή εντοπίζεται στις ανατολικές υπώρειες της Πάρνηθας, σε έκταση του ευρύτερου τέως βασιλικού κτήματος Τατοΐου, και τοποθετείται στη βόρεια έξοδο του λεκανοπεδίου των Αθηνών, στο πέρασμα προς της βορειοανατολική Αττική. Διοικητικά υπάγεται στην Περιφερειακή Ενότητα Ανατολικής Αττικής.
Ονομασία και έμβλημα.
Το 1947 αναγνωρίζεται η περιοχή ως αυτόνομη Κοινότητα Κρυονερίου. Η ονομασία "Κρυονέρι" προέρχεται από τα συνθετικά "κρύο" και "νερό" και δικαιολογείται από τα δροσερά νερά που αναβλύζουν από την Πάρνηθα κατά μήκος του Κηφισού ποταμού. Στο έμβλημα της κοινότητος διακρίνεται το κιονόκρανο ιωνικού ρυθμού που συμβολίζει την Ιωνία της Μικράς Ασίας, καθώς Μικρασιάτες πρόσφυγες δημιούργησαν τον οικισμό. Από το κιονόκρανο γεννιέται ένα πεύκο που συμβολίζει τη χλωρίδα της Πάρνηθας.
Ιστορία.
Η ιστορία του σύγχρονου οικισμού του Κρυονερίου ξεκινάει το 1923 μετά τη Μικρασιατική Καταστροφή, όταν οι εκδιωχθέντες Μικρασιάτες από την Ιωνία της Μικράς Ασίας κληρώνονται ως δικαιούχοι 50 κατοικιών του νεοσύστατου οικισμού «Μπάφι» των Αχαρνών. Τα διοικητικά του όρια εκτείνονται σε 3.000 στρέμματα και οι κάτοικοι ασχολούνταν με τη γεωργία και την κτηνοτροφία.
Το 1947 η περιοχή αναγνωρίζεται ως Κοινότητα Κρυονερίου της Ανατολικής Αττικής έπειτα από την απόσχισή της από τις Αχαρνές και έκτοτε διανύει μια φιλήσυχη πορεία έως τη δύση του 20ου αιώνα, οπότε και εφάπτεται σταδιακά του επεκταθέντος πολεοδομικού συγκροτήματος των Αθηνών.
Τα διοικητικά όρια της σύγχρονης κοινότητας εκτείνονται από τις πηγές του Κηφισού μέχρι τις δασόφυτες εκτάσεις της Πάρνηθας και τα διόδια των Αφιδνών, σε απόσταση 24 χιλιομέτρων περίπου βορειοανατολικά του κέντρου των Αθηνών και μόλις 1 χιλιόμετρο δυτικά της πόλης του Αγίου Στεφάνου. Απλώνεται σε έκταση 4.531 στρεμμάτων στα οποία κατοικούν σύμφωνα με την απογραφή του 2001 2.721 κάτοικοι, ήτοι 601 κάτοικοι/χμ2. Η μεγαλύτερη πληθυσμιακή αύξηση παρατηρείται κατά τη δεκαετία του '90 ύψους 115,78% οπότε και διπλασιάζεται ο πληθυσμός. Η κοινότητα έχει καταθέσει στην Αθήνα το πολεοδομικό σχέδιο του Κρυονερίου προς έγκριση και υλοποίηση.
Στα χαρακτηριστικά γνωρίσματα της περιοχής συγκαταλέγεται η βιοποικιλότητα με υπεραιωνόβια δένδρα και πλούσια πανίδα. Το υγρό στοιχείο είναι οικείο καθώς ο Κηφισός διακλαδίζεται σε μικρά και μεγάλα ρέματα που δροσίζουν την εύφορη γη του οικισμού, ενώ το μεγάλο Ρέμα του Κρυονερίου διαχωρίζει τον οικιστικό ιστό από τη βιομηχανική ζώνη της πόλεως. Άξια αναφοράς είναι και η αρχιτεκτονική που φαίνεται να διαφοροποιείται από τις τάσεις των Αθηνών και των προαστίων της. Το κέντρο του οικισμού εντοπίζεται στην Πλατεία της Μικράς Ασίας, ενώ δημοφιλές σημείο εστίασης κατοίκων και επισκεπτών αποτελεί το Άλσος της Αγίας Άννας όπου διοργανώνονται οι πολιτιστικές εκδηλώσεις της μικρής πόλης.
Η κοινότητα καθίσταται προσβάσιμη οδικώς από την Εθνική Οδό Αθηνών-Λαμίας στο 22ο χιλιόμετρο και συγκεκριμένα στην έξοδο Κρυονερίου και Αγίου Στεφάνου, όπου γίνεται η διασταύρωση με την κεντρική Οδό Κρυονερίου. Πρόσφατα δημιουργήθηκε και ένας δεύτερος δίαυλος πρόσβασης στα νότια της κοινότητας,στα σύνορα με την Εκάλη,συνδέοντας έτσι το Κρυονέρι μέσω του παραδρόμου της Εθνικής Οδού με την έξοδο Βαρυμπόμπης. Επιπλέον, η περιοχή συνδέεται με το Σταθμό της Κηφισιάς με τη λεωφορειογραμμή 509 "Ζηρίνειο-Κρυονέρι" που συνδέει το Κρυονέρι με την Κηφισιά, ιστορική έδρα των Βορείων Προαστίων. Ο πλησιέστερος δε σταθμός του εθνικού σιδηροδρομικού δικτύου τοποθετείται στο γειτονικό Άγιο Στέφανο. Σύμφωνα με τις μελέτες του ΗΣΑΠ προβλέπεται να εξυπηρετηθεί από την επέκταση του ηλεκτρικού από το Σταθμό της Κηφισιάς μέχρι τη Νέα Ερυθραία, το Καστρί, την Εθνική Οδό, την Άνοιξη και τον Άγιο Στέφανο γύρω στο 2013, καθώς και από την επέκταση του προαστιακού προς τον Άγιο Στέφανο.
Η μορφολογία και η γεωγραφική θέση της περιοχής της επιτρέπει να αναπτυχθεί με μια διαφορετική νοοτροπία από τη συμπαγή δόμηση των προαστίων των Αθηνών, παρά το γεγονός πως αρκετοί Αθηναίοι την επιλέγουν ως τόπο κατοικίας τα τελευταία χρόνια. Σε αυτό βοηθάει και το σχέδιο βιομηχανικής χωροθέτησης της τοπικής αρχής προς την αρμόδια υπηρεσία των Αθηνών.
Το Κρυονέρι είναι προσφυγικός οικισμός που διαμορφώθηκε μετά το 1926 σε ένα τμήμα 2.000 στρέμ. του κτήματος Τατοΐου, κατά την περίοδο της πρώτης δημοκρατίας με έκπτωτη τη βασιλεία (1924-1935). Ο οικισμός αναπτύχθηκε σε οικόπεδα και χωράφια που αποτελούσαν τμήμα του βασιλικού κτήματος που διατέθηκαν σε 50 οικογένειες κληρούχων προσφύγων από τη Μικρά Ασία. Τα τελευταία χρόνια η εγκατάσταση νέων κατοίκων σε πολυτελείς κατοικίες έχουν αλλάξει άρδην την εικόνα της κοινότητας σε ένα σύγχρονο και ταχέως αναπτυσσόμενο προάστιο. Παρά το γεγονός αυτό η εξέλιξη αυτή δε διαταράσσει σε μεγάλο βαθμό το περιβάλλον καθώς υπάρχουν περιορισμοί στο ύψος και στην καλυπτόμενη έκταση των νεοανεγειρόμενων οικοδομών ενώ η τοποθέτηση κεραμοσκεπής στις νέες κατοικίες είναι υποχρεωτική.
Πληθυσμιακή εξέλιξη.
Το Κρυονέρι διανύει μια πορεία βραδείας πληθυσμιακής εξέλιξης μέχρι τη δεκαετία του '90, οπότε και διπλασιάζεται ο πληθυσμός του. Έκτοτε οι ρυθμοί είναι αρκετά ήπιοι. Στον παρακάτω πίνακα φαίνεται η πληθυσμιακή εξέλιξη της κοινότητας. 
Περιβαλλοντολογικά χαρακτηριστικά.
Το πράσινο κυριαρχεί παντού, ενώ τα μικρά γραφικά σπιτάκια μέσα σε μεγάλα κτήματα και οι σύγχρονες πολυτελείς κατοικίες πνιγμένες στο πράσινο συμπληρώνουν αυτήν την ωραία εικόνα. Γνωστό είναι το άλσος της Αγίας Άννας, καθώς και οι χωματόδρομοι στο ανατολικό δάσος της Πάρνηθας που επιτρέπουν δραστηριότητες όπως πεζοπορία ή ποδηλασία μέσα στη φύση. Το Κρυονέρι περικλείεται από το πρώην βασιλικό Κτήμα Τατοΐου το οποίο το αγκαλιάζει με τα υπεραιωνόβια δέντρα του,τα τρεχούμενα νερά και τη χλωρίδα του ιδιαίτερα την άνοιξη όπου κάνουν την εμφάνιση τους πέρα από τα χελιδόνια,τα αηδόνια και οι τσαλαπετεινοί. Οι κουκουβάγιες είναι παρούσες καθ' όλη τη διάρκεια του έτους μαζί με τις καρακάξες. Μετά από βροχοπτώσεις οι βάτραχοι κάνουν πάντα αισθητή την παρουσία τους στα ρυάκια που τροφοδοτούν τον Κηφισό. Στην είσοδο της κοινότητας μάλιστα μπορεί κανείς εύκολα να διακρίνει ένα από τα πιο βασικά ρέματα από τα οποία πηγάζει ο Κηφισός ποταμός. Το Κρυονέρι είναι επίσης γνωστό για το δροσερό κλίμα του τους καλοκαιρινούς μήνες (διαφορά 6 βαθμών C από το κέντρο και 3 από την Κηφισιά) ενώ το χειμώνα είναι συνηθισμένες οι χιονοπτώσεις όπως βέβαια και στα άλλα γειτονικά βόρεια προάστια. Από το 2007 λειτουργεί και κοινοτικό πολιτιστικό κέντρο. Αποτελεί δυστυχώς και ένα βασικό σημείο εξυπηρέτησης των ενεργειακών αναγκών της Αθήνας, καθώς είναι νωπό στις μνήμες το black out που προκλήθηκε στα τέλη του 90 όταν κάτοικοι παρέλκυσαν την επέκταση του σχετικού προγράμματος για την εγκατάσταση πυλώνων υπερυψηλής τάσης. Οι κεραίες τελικά εγκαταστάθηκαν μετά από πολλές αντιδράσεις των κατοίκων. Παρά το γεγονός αυτό η οικιστική ανάπτυξη είναι ραγδαία με πολυτελείς μονοκατοικίες ή μεζονέτες κυρίως εκτός του κέντρου της κοινότητας πάνω από το οποίο περνούν οι πυλώνες. Το Κρυονέρι έχει έκταση 50.000 στρεμμάτων,μεγάλο μέρος της οποίας αποτελεί προστατευόμενη έκταση σύμφωνα με το πρόσφατο προεδρικό διάταγμα για την προστασία της Πάρνηθας. Το Κρυονέρι αποτελεί και τόπος αναψυχής ενώ καθ' όλη τη διάρκεια του χρόνου σφύζουν από επισκέπτες και ιδιαίτερα τα σαββατοκύριακα οι ταβέρνες του.
Οικονομία.
Οι βιομηχανικές δραστηριότητες εντοπίζονται στην περιφέρεια της κοινότητας, κοντά στην Εθνική Οδό Αθηνών-Λαμίας, και είναι κατά κανόνα χαμηλής όχλησης,ενώ πολλές από τις εγκαταστάσεις είναι αποθηκευτικές ή αφορούν τα κεντρικά γραφεία των επιχειρήσεων. Το τελευταίο χρονικό διάστημα οι εμπορικές δραστηριότητες έχουν αυξηθεί, αλλά πάντοτε όπως ορίζει το σχέδιο πόλεως. Η ραγδαία άνοδος του πληθυσμού σε συνδυασμό με την ταχύτατη ανοικοδόμηση, το γεγονός ότι οι περισσότερες οικογένειες του Κρυονερίου διαθέτουν περισσότερα από δύο αυτοκίνητα έκαστη και η συγκέντρωση των εμπορικών δραστηριοτήτων κατά μήκος του κεντρικού οδικού άξονα της κοινότητας, προς όφελος της οικιστικής ζώνης αυτής, οδήγησαν σε μονοδρομήσεις οδών, αντιμετωπίζοντας με επιτυχία το κυκλοφοριακό πρόβλημα στο κέντρο της κοινότητας.
Συγκοινωνιακή σύνδεση και προσβασιμότητα.
Το Κρυονέρι απέκτησε και δεύτερη είσοδο από τα νότια της κοινότητας στα σύνορα με την Εκάλη, γεγονός που έχει μειώσει σε μεγάλο βαθμό την επιβάρυνση του κεντρικού του οδικού άξονα. Η λεωφορειακή γραμμή 509 συνδέει το προάστιο με το Ζηρίνειο Δημοτικό Στάδιο Κηφισιάς, ανά σαράντα λεπτά.
Εξωτερικοί Σύνδεσμοι.
Κοινότητα Κρυονερίου

</doc>
<doc id="48474" url="https://el.wikipedia.org/wiki?curid=48474" title="P2P">
P2P



</doc>
<doc id="48482" url="https://el.wikipedia.org/wiki?curid=48482" title="Αντιρρησίες συνείδησης">
Αντιρρησίες συνείδησης



</doc>
<doc id="48488" url="https://el.wikipedia.org/wiki?curid=48488" title="Όργανα της oρχήστρας">
Όργανα της oρχήστρας



</doc>
<doc id="48489" url="https://el.wikipedia.org/wiki?curid=48489" title="Ασύρματo δίκτυο">
Ασύρματo δίκτυο



</doc>
<doc id="48490" url="https://el.wikipedia.org/wiki?curid=48490" title="Γκαγκαούζoι">
Γκαγκαούζoι



</doc>
<doc id="48493" url="https://el.wikipedia.org/wiki?curid=48493" title="Κεντρικό δόγμα Mοριακής Bιολογίας">
Κεντρικό δόγμα Mοριακής Bιολογίας



</doc>
<doc id="48495" url="https://el.wikipedia.org/wiki?curid=48495" title="Μπούντουσνοστ Μπανάτσκι Ντβoρ">
Μπούντουσνοστ Μπανάτσκι Ντβoρ



</doc>
<doc id="48496" url="https://el.wikipedia.org/wiki?curid=48496" title="Νεανική Eπιχείρηση">
Νεανική Eπιχείρηση



</doc>
<doc id="48499" url="https://el.wikipedia.org/wiki?curid=48499" title="Πράσινος Aναρχισμός">
Πράσινος Aναρχισμός



</doc>
<doc id="48500" url="https://el.wikipedia.org/wiki?curid=48500" title="Τουρκικές Aερογραμμές">
Τουρκικές Aερογραμμές



</doc>
<doc id="48502" url="https://el.wikipedia.org/wiki?curid=48502" title="Νόμπελ Χημείας">
Νόμπελ Χημείας



</doc>
<doc id="48503" url="https://el.wikipedia.org/wiki?curid=48503" title="Νόμπελ Φυσικής">
Νόμπελ Φυσικής



</doc>
<doc id="48509" url="https://el.wikipedia.org/wiki?curid=48509" title="Σπερχειός">
Σπερχειός

Ο Σπερχειός είναι ποταμός της Στερεάς Ελλάδας, που παλαιότερα ονομαζόταν Αλαμάνα, ονομασία γνωστή σήμερα κυρίως από τη Μάχη της Αλαμάνας. Ο Σπερχειός έχει μήκος 82 χιλιόμετρα. Πηγάζει από το βουνό Τυμφρηστός (Βελούχι) της Ευρυτανίας και, με γενική κατεύθυνση προς τα ανατολικά, εισέρχεται στη Φθιώτιδα, διασχίζει την ομώνυμη κοιλάδα (Κοιλάδα του Σπερχειού), ανάμεσα στην Οίτη και στη δυτική προέκταση του όρους Όθρυς, και χύνεται στον Μαλιακό Κόλπο. 
Παραπόταμοι του Σπερχειού.
Κυριότεροι παραπόταμοι είναι ο Ρουστανίτης και η Βίστριτσα, που είναι δεξιοί παραπόταμοι, όπως και οι μικρότεροι Μαυρονέρι Φθιώτιδας, Γοργοπόταμος (πολύ γνωστός από την ομώνυμη γέφυρα) και ο φθιωτικός Ασωπός. Είναι χαρακτηριστικό ότι στην αρχαιότητα οι τρεις τελευταίοι χύνονταν στη θάλασσα, αλλά με τις προσχώσεις του Σπερχειού, που μετέθεσαν τον μυχό του Μαλιακού κατά 8 και πλέον χιλιόμετρα προς τα ανατολικά, εκβάλλουν σήμερα στον Σπερχειό. Οι ίδιες αυτές προσχώσεις εξαφάνισαν τα στενά των Θερμοπυλών με τη στρατηγική τους σημασία (βλ. Μάχη των Θερμοπυλών), και σε λιγότερο από χίλια χρόνια θα εξαφανίσουν και ολόκληρο τον Μαλιακό Κόλπο.
Ιστορικά στοιχεία.
Κατά την αρχαιότητα και στις δύο όχθες του κατοικούσαν οι Αινιάνες. Το 995 ο Νικηφόρος Ουρανός νίκησε παρά τον ποταμό αυτόν τους Βούλγαρους. Κατά την Επανάσταση του 1821 δόθηκε στην περιοχή της γέφυρας πριν τις εκβολές του η Μάχη της Αλαμάνας, όπου και αιχμαλωτίσθηκε ο Αθανάσιος Διάκος. Μετά την απελευθέρωση της Ελλάδας ο ποταμός αυτός ήταν το πρώτο σύνορο του Ελληνικού Βασιλείου. Το 1941 ο Σπερχειός αποτέλεσε τη δεύτερη διασυμμαχική αμυντική γραμμή στην κάθοδο των Γερμανών.
Στην ελληνική μυθολογία, ο Σπερχειός λατρευόταν ως ο ομώνυμος θεός.
Σημερινή εικόνα του ποταμού.
Τον 20ό αιώνα έγιναν στην περιοχή των εκβολών του ποταμού εγγειοβελτιωτικά έργα για την άρδευση της περιοχής και κυρίως την αποτροπή των συχνών πλημμυρών, με την κατασκευή νέας κοίτης προς νότο μήκους 7,25 χιλιομέτρων.
Από την αρχαιότητα το ποτάμι έχει κατεβάσει υλικά που έχουν μετατοπίσει τις εκβολές του 8 χλμ. μέσα στην θάλασσα, ενώ υπολογίζεται ότι ο Μαλιακός κόλπος θα εξαφανιστεί από τις προσχώσεις του Σπερχειού μέσα στα επόμενα χίλια χρόνια.
Ο Σπερχειός διέρχεται από τα όρια αρκετών κωμοπόλεων και χωριών, τα μεγαλύτερα από τα οποία είναι η Σπερχειάδα, η Μακρακώμη, το Λειανοκλάδι και η Ανθήλη, ενώ περνά τρία χιλιόμετρα νότια από την πόλη της Λαμίας. Το όνομά του ο Σπερχειός έλαβε από το ρήμα "σπέρχω -ομαι" που σημαίνει κινούμαι με ορμή και εξ αυτού ονομάσθηκε και η κωμόπολη Σπερχειάδα.
Ολοκληρωμένη μελέτη για το χειμαρρικό περιβάλλον του ποταμού Σπερχειού καθώς και διάφορες εργασίες που αφορούν τον ποταμό Σπερχειό (διάβρωση, υδρολογική μοντελοποίηση) έχουν εκπονηθεί από το εργαστήριο Διευθέτησης Ορεινών Υδάτων και Διαχείρισης Κινδύνου του τμήματος Δασολογίας &amp; Διαχείρισης Περιβάλλοντος &amp; Φυσικών Πόρων του Δημοκρίτειου Πανεπιστημίου Θράκης καθώς και από την έδρα Μετεωρολογίας και Κλιματολογίας του Πανεπιστημίου του Φράιμπουργκ.
Προστατευόμενη τοποθεσία.
Η κοιλάδα και οι εκβολές του Σπερχειού, ο Μαλιακός κόλπος και το Μεσοχώρι Σπερχειού είναι προστατευόμενοι βιότοποι του Natura 2000, με κωδικό GR2440002, κατά μία συνολική έκταση 463,27 τ.χλμ.

</doc>
<doc id="48510" url="https://el.wikipedia.org/wiki?curid=48510" title="Στρατιωτική θητεία">
Στρατιωτική θητεία



</doc>
<doc id="48515" url="https://el.wikipedia.org/wiki?curid=48515" title="Οικοσύστημα">
Οικοσύστημα

Ως οικοσύστημα εννοείται βασική οικολογική μονάδα που αποτελείται από το φυσικό περιβάλλον και τους οργανισμούς που ζουν σε αυτό. Ως σύστημα μελέτης περιλαμβάνει βιοτικά στοιχεία δηλαδή το σύνολο των οργανισμών ή βιοκοινότητα ενός οικοτόπου, αβιοτικά στοιχεία, όπως είναι ο αέρας, το νερό, το χώμα ο ήλιος κ.ά., καθώς και τις μεταξύ τους συνολικές αλληλεπιδράσεις. Η επιστήμη που μελετά τα οικοσυστήματα είναι η οικολογία. 
Κάθε σύστημα των βιοτικών και αβιοτικών παραγόντων μιας περιοχής αποτελείται από:
Υπάρχουν πολλοί τύποι οικοσυστημάτων. Στη θάλασσα ονομάζονται θαλάσσια οικοσυστήματα, όσα απαντούν σε ακτές αποκαλούνται παράκτια οικοσυστήματα, ενώ στην ξηρά ονομάζονται χερσαία οικοσυστήματα. Όταν σε μια έκταση ξηράς υπάρχουν μόνο γεωργικές καλλιέργειες, τότε μιλάμε για ένα αγροτικό οικοσύστημα. Υπάρχουν, επίσης, και τα οικοσυστήματα των γλυκέων υδάτων, οι υγρότοποι. Ο ρόλος των τελευταίων είναι σημαντικός, καθώς παρέχουν τροφή και προστασία σε ένα μεγάλο αριθμό πτηνών, θηλαστικών, ψαριών και άλλων οργανισμών.
Δασικό οικοσύστημα είναι το οικοσύστημα των φυτών και ζώων, στο οποίο κυριαρχούν τα δενδρώδη δασικά είδη. Τα κυριότερα δασικά είδη των ελληνικών δασών είναι: οι δρυς κατά 35% , τα πεύκα κατά 25% ,τα έλατα 19%, οι οξιές κατά 10% και καστανιές 2%.
Διάκριση οργανισμών.
Σε ένα οικοσύστημα, οι οργανισμοί διακρίνονται ανάλογα με τον τρόπο που εξασφαλίζουν την τροφή τους. Πιο συγκεκριμένα:
Ιδιότητες Οικοσυστήματος.
Ένα οικοσύστημα έχει τη δυνατότητα να διατηρείται σε ισορροπία. Οι αυτορρυθμιστικοί μηχανισμοί που διαθέτει επαναφέρουν την ισορροπία ανάμεσα στις σχέσεις των οργανισμών που ζουν σε αυτό, αν αυτή τείνει να διαταραχτεί.
Η ισορροπία είναι ανάλογη της ποικιλότητας. Όσο πιο πολλά διαφορετικά είδη οργανισμών υπάρχουν σε ένα οικοσύστημα, τόσο μεγαλύτερη ισορροπία υπάρχει σε αυτό, καθώς διατίθενται περισσότεροι αυτορρυθμιστικοί μηχανισμοί.
Για παράδειγμα, αν μια μεταβολή περιορίσει τον πληθυσμό ενός είδους, το είδος που τρέφεται από αυτό θα έχει εναλλακτικές επιλογές να τραφεί σε ένα οικοσύστημα με ποικιλότητα και δεν θα κινδυνέψει να εξαφανιστεί, αντίθετα με ένα οικοσύστημα περιορισμένης ποικιλότητας.
Ένα οικοσύστημα δεν έχει συγκεκριμένο μέγεθος. Ο μελετητής του οικοσυστήματος είναι αυτός που καθορίζει την αρχή και το τέλος του. Έτσι, ένα οικοσύστημα μπορεί να αποτελεί ολόκληρη η Γη, ή ακόμα και μια γλάστρα με ένα φυτό, όπου ζουν φυτά, έντομα, μικροοργανισμοί κλπ.
Προϋποθέσεις διατήρησης ενός οικοσυστήματος.
Για να διατηρηθεί ένα οικοσύστημα απαιτείται:

</doc>
<doc id="48518" url="https://el.wikipedia.org/wiki?curid=48518" title="Η σφαγή στο Κομμένο">
Η σφαγή στο Κομμένο



</doc>
<doc id="48519" url="https://el.wikipedia.org/wiki?curid=48519" title="Μεγάλο Δουκάτο της Τοσκάνης">
Μεγάλο Δουκάτο της Τοσκάνης

Το Μεγάλο Δουκάτο της Τοσκάνης (Ιταλικά: Granducato di Toscana) ήταν ένα από τα πολλά Ιταλικά κρατίδια της περιόδου πριν από την Ιταλική Ενοποίηση (την περίοδο 1569-1859). Δημιουργήθηκε από το Δουκάτο της Φλωρεντίας (το οποίο το 1557 είχε προσαρτήσει τη Δημοκρατία της Σιένας), ενώ περιελάμβανε το μεγαλύτερο μέρος της σημερινής Τοσκάνης· πρωτεύουσά του ήταν η Φλωρεντία. Πριν από την άφιξη του Οίκου της Λωρραίνης, η Τοσκάνη ήταν ονομαστικά ένα κράτος της Αγίας Ρωμαϊκής Αυτοκρατορίας μέχρι την Ειρήνη της Βεστφαλίας του 1648.
Η περίοδος των Μεδίκων.
Ίδρυση.
Το 1569, ο Κόζιμο των Μεδίκων είχε κυβερνήσει το δουκάτο της Φλωρεντίας για 32 χρόνια. Κατά τη διάρκεια της βασιλείας του, η Φλωρεντία είχε αγοράσει τη νήσο Έλβα από την δημοκρατία της Γένουας (το 1548), είχε κατακτήσει την Σιένα (το 1555) και είχε αναπτύξει μια καλά εξοπλισμένη ναυτική βάση στην Έλβα. Ο Κόζιμο ακόμα είχε απαγορεύσει στους κληρικούς την κατοχή διοικητικών θέσεων και διακήρυξε νόμο για την ανεξιθρησκία, κάτι ανήκουστο για την εποχή του. Ο Κόζιμο ακόμα ήταν ένας μεγάλος υποστηρικτής του πάπα Πίου Ε', ο οποίος τον Αύγουστο του 1569 κήρυξε τον Κόζιμο μέγα δούκα της Τοσκάνης, έναν πρωτοφανή τίτλο για την Ιταλία.
Η διεθνής αντίδραση για την ανύψωση του Κόζιμο ήταν πολύ μεγάλη. Η Βασίλισσα της Γαλλίας, Αικατερίνη των Μεδίκων, αν και η ίδια μέλος της αυτής οικογενείας, αντιμετώπιζε τον Κόζιμο με μεγάλη απαξίωση. Φήμες κυκλοφόρησαν στην Αυλή της Βιέννης ότι ο Κόζιμο προοριζόταν ως υποψήφιος για βασιλιάς της Αγγλίας. Ο Μαξιμιλιανός Β', Αυτοκράτορας της Αγίας Ρωμαϊκής Αυτοκρατορίας και ο βασιλιάς Φίλιππος Β΄ της Ισπανίας αντέδρασαν αρκετά οργισμένα, αφού η Φλωρεντία χαρακτηρίζονταν ως ένα αυτοκρατορικό φέουδο και κήρυξαν τις ενέργειες του Πίου Ε' άκυρες. Ωστόσο, Ο Μαξιμιλιανός επιβεβαίωσε τελικά τον τίτλο του Κόζιμο με ένα αυτοκρατορικό διάταγμα το 1576.
Το 1571 ο Κόζιμο συμμετείχε στην Ιερή Ένωση (Lega Santa) κατά της Οθωμανικής Αυτοκρατορίας, συντασσόμενος με την Αγία Ρωμαϊκή Αυτοκρατορία. Η Ιερή Ένωση προκάλεσε μια συντριπτική ήττα στους Οθωμανούς στη ναυμαχία της Ναυπάκτου. Κατά τη διάρκεια της βασιλιάς του Κόζιμο η Τοσκάνη είχε τον μεγαλύτερο στρατιωτικό χαρακτήρα στην ιστορία της.
Ο Κόζιμο βίωσε πολλές τραγωδίες κατά τα τελευταία χρόνια της βασιλείας του. Η σύζυγός του, Ελεονόρα του Τολέδο, πέθανε το 1562, μαζί με τα τέσσερα παιδιά του, εξαιτίας μιας επιδημίας πανώλης στη Φλωρεντία. Αυτοί οι θάνατοι τον επηρέασαν σε τέτοιο βαθμό, ώστε τελικά, και λόγω ασθενείας, να παραιτηθεί ανεπίσημα το 1564. Άφησε τη διακυβέρνηση του δουκάτου στον πρωτότοκο γιο του, Φραγκίσκο. Ο Κόζιμο Α' πέθανε το 1574 από αποπληξία, αφήνοντας μια σταθερή και εξαιρετικά ευημερούσα Τοσκάνη πίσω του, αφού ήταν ο μακροβιότερος κυβερνών Μέδικος.
Κατάργηση.
Τον Απρίλιο του 1859 επαναστάτες, με την υποστήριξη του βασιλείου του Πεδεμοντίου και γαλλικών στρατευμάτων, εξεδίωξαν τον Μέγα Δούκα Λεοπόλδο Β΄ της Τοσκάνης, ο οποίος ακολούθησε τα υποχωρούντα αυστριακά στρατεύματα και κατέφυγε στη Βιέννη. Τον Ιούλιο παραιτήθηκε υπέρ του γιου του Φερδινάνδου Δ΄ της Τοσκάνης. Η επαναστατική κυβέρνηση, στις 16 Αυγούστου 1859 κήρυξε τη δυναστεία έκπτωτη και το Δεκέμβριο το Μεγάλο Δουκάτο καταργήθηκε, για να αποτελέσει μαζί με τα πρώην Δουκάτα της Μόντενα και της Πάρμα το κράτος των Ενωμένων Επαρχιών της κεντρικής Ιταλίας. Το Μάρτιο του 1860 ενώθηκε με το Βασίλειο της Σαρδηνίας για να αποτελέσει το μελλοντικό Βασίλειο της Ιταλίας.

</doc>
<doc id="48521" url="https://el.wikipedia.org/wiki?curid=48521" title="Δημήτριος Α΄ Καντακουζηνός">
Δημήτριος Α΄ Καντακουζηνός

Ο Δημήτριος Α΄ Καντακουζηνός (... - 1384) ήταν δεσπότης του Μυστρά (1383-1384) και δευτερότοκος γιος του Ματθαίου Καντακουζηνού. Τον διαδέχτηκε το 1383 στη διοίκηση του δεσποτάτου. Όταν ο διορισμένος από τον Ιωάννη Ε΄ δεσπότης Θεόδωρος Α΄ Παλαιολόγος έφτασε στην Πελοπόννησο, ο Δημήτριος αρνήθηκε να του παραδώσει τον έλεγχο του δεσποτάτου, με αποτέλεσμα να ξεσπάσει εμφύλιος πόλεμος μεταξύ τους. Μάλιστα κατάφερε να εξασφαλίσει την υποστήριξη των Φράγκων ηγεμόνων της Νοτίου Ελλάδος και κάποιων Τούρκων εμίρηδων. Τελικά όμως ο θάνατός του το 1384 επέτρεψε στον Θεόδωρο να επικρατήσει, τερματίζοντας έτσι την περίοδο ηγεμονίας των Καντακουζηνών στην Πελοπόννησο.
Οικογένεια.
Η γυναίκα του δεν αναφέρεται στις πηγές. Είχε τα εξής τέκνα:

</doc>
<doc id="48522" url="https://el.wikipedia.org/wiki?curid=48522" title="Πάπας Ιωάννης Β΄">
Πάπας Ιωάννης Β΄

Ο Πάπας Ιωάννης Β΄ ("Papa Giovanni II", 470 - 8 Μαΐου 535) ήταν Πάπας από τις 2 Ιανουαρίου του 533 έως το θάνατό του το 535.
Γεννήθηκε στη Ρώμη και το κοσμικό του όνομα ήταν Μερκούριος. Διετέλεσε Πάπας το διάστημα 533-535. Ήταν ο πρώτος προκαθήμενος της Δυτικής Εκκλησίας που επέλεξε μετά την εκλογή του νέο όνομα, πρακτική που έκτοτε υιοθετήθηκε απ’ όλους τους Ποντίφικες.

</doc>
<doc id="48523" url="https://el.wikipedia.org/wiki?curid=48523" title="Πάπας Γελάσιος Β΄">
Πάπας Γελάσιος Β΄

Ο Πάπας Γελάσιος Β΄, κατά κόσμον "Giovanni Coniulo" από τη Γαέτα και την Οικογένεια Γκαετάνι γεννήθηκε περί το 1058.
Ήταν μοναχός του Μόντε Κασσίνο, από όπου χειροτονήθηκε διάκονος και έγινε Καρδινάλιος Διάκονος και αρχιγραμματέας της Ρωμαϊκής Εκκλησίας (1088). Υπήρξε σύμβουλος του Πάπα Πασχάλη Β΄, τον οποίο και διαδέχτηκε το 1118. Ήρθε σε σύγκρουση με τον αυτοκράτορα Ερρίκο Ε΄, ο οποίος τον ανάγκασε να εγκαταλείψει τη Ρώμη. Τότε κατέφυγε στη Γαλλία και επιχείρησε να συνεργαστεί με τους Καπετίδες.
Πέθανε στο Κλυνί της Γαλλίας το 1119.

</doc>
<doc id="48526" url="https://el.wikipedia.org/wiki?curid=48526" title="Μωάμεθ Ε΄">
Μωάμεθ Ε΄

Ο Μωάμεθ Ε΄ Ρεσάντ (τουρκ.: "V. Mehmed Reşad", 2 Νοεμβρίου 1844 - 3 Ιουλίου 1918) ήταν ο προτελευταίος σουλτάνος της Οθωμανικής Αυτοκρατορίας κατά την περίοδο 1909-1918.
Βιογραφία.
Ήταν γιος του Αμπντούλ Μετζίτ Α΄ και της Γκιουλτζεμάλ Σουλτάν. Γεννήθηκε στην Κωνσταντινούπολη το 1844 και μέχρι την άνοδό του στο θρόνο, μετά την ανατροπή του αδελφού του Αμπντούλ Χαμίτ Β΄, παρέμενε κλεισμένος στο Παλάτι Γιλντίζ της Κωνσταντινούπολης. Μετά τη βίαιη ανατροπή του αδελφού του από τους Νεότουρκους, τοποθετήθηκε στο θρόνο, για να γίνει στην ουσία όργανό τους. 
Κατά τη διάρκεια της βασιλείας του παρέμεινε στη σκιά των τριών ισχυρών πασάδων των Νεοτούρκων οι οποίοι και κυβερνούσαν. Η βασιλεία του υπήρξε καταστροφική για την Οθωμανική αυτοκρατορία. Διεξήγαγε πόλεμο κατά της Ιταλίας (1911-1912), κατά τη διάρκεια του οποίου έχασε τη Λιβύη και τα Δωδεκάνησα, με τα βαλκανικά κράτη, χάνοντας σχεδόν το σύνολο των ευρωπαϊκών κτήσεων της αυτοκρατορίας και τέλος ενεπλάκη στον Α’ παγκόσμιο Πόλεμο στο πλευρό της Γερμανίας, που θα σημάνει και το οριστικό τέλος της Αυτοκρατορίας.
Θάνατος.
Πέθανε στις 3 Ιουλίου 1918, τέσσερις μήνες πριν από την ανακωχή του Μούδρου που θα θέσει τέλος στον πόλεμο που λέγεται ότι ο ίδιος προσπάθησε να αποφύγει. Γενικά μνημονεύεται ως ένα άτομο περιορισμένων ικανοτήτων που λόγω του εγκλεισμού του καθ’ όλη τη ζωή του στο παλάτι υπήρξε πάντοτε μια μαριονέτα στα χέρια άλλων.
Οικογένεια.
Σύζυγοι
Γιοι
Κόρη

</doc>
<doc id="48528" url="https://el.wikipedia.org/wiki?curid=48528" title="Μωάμεθ Α΄">
Μωάμεθ Α΄

Ο Μωάμεθ Α΄ ή "Μεχμέτ Τσελεμπή" (=φιλόκαλος, κομψός), ή "Μεχμέτ Γκιουρεστζή" (που σημαίνει "παλαιστής"), (τουρκ.: "Mehmed Çelebi", 1389 – 26 Μαΐου 1421) ήταν ο νεότερος γιος του Σουλτάνου Βαγιαζήτ Α΄.
Βιογραφία.
Γεννήθηκε το 1388 στην Αδριανούπολη (οι ιστορικοί συμφωνούν ότι δεν υπάρχει ακριβής ημερομηνία γέννησης) και ήταν ο τρίτος γιος του Σουλτάνου Βαγιαζήτ Α΄ και της Ντεβλέτ Χατούν. Επίσης ήταν αδερφός των Σουλεϊμάν Τσελεμπή, του Ίσα Τσελεμπή και του Μουσά Τσελεμπή με τους οποίους είχε διαμάχες για το ποιος θα επικρατήσει στον θρόνο.
Οθωμανική Μεσοβασιλεία.
Μετά τη μάχη της Άγκυρας (1402) στην οποία και έλαβε μέρος και κατά την οποία οι Τούρκοι νικήθηκαν κατά κράτος, ενώ ο Σουλτάνος Βαγιαζήτ συνελήφθη από τον Ταμερλάνο, ο Μεχμέτ Τσελεμπή ανακηρύχθηκε Σουλτάνος της Αμάσειας, ενώ ο αδελφός του, Σουλεϊμάν ηγεμόνευε την Αδριανούπολη (σημερινή Τουρκική πόλη Εντιρνέ), ο δεύτερος αδελφός του Ίσα Τσελεμπή ή Μουσά Τσελεμπή την Προύσα. Τότε ενεπλάκη σε έναν δεκαετή αγώνα εναντίον των αδελφών του και του Ίσα Τσελεμπή για τη διεκδίκηση του σουλτανικού θρόνου. Τελικά κατάφερε να επικρατήσει κερδίζοντας την υποστήριξη των γαζήδων, των Τούρκων εμίρηδων της Μικράς Ασίας και των χριστιανών υποτελών υπό την ηγεσία του Βυζαντινού αυτοκράτορα Μανουήλ Β΄ Παλαιολόγου. Σε αντάλλαγμα αυτής της υποστήριξης ο Μωάμεθ επικύρωσε την παραχώρηση της Θεσσαλονίκης και κάποιων θρακικών πόλεων στο Βυζάντιο, που είχε κάνει ο αδερφός του Σουλεϊμάν το 1403.
Βασιλεία.
Μετά την επικράτησή του το 1413 ασχολήθηκε με την αποκατάσταση της εξουσίας του στη Μικρά Ασία. Το 1414-1415 ανακατέλαβε το εμιράτο του Μεντεσέ και μεγάλο μέρος του Καραμάν. Από το 1416 εγκατέστησε την έδρα του στην Αδριανούπολη και ασχολήθηκε με την ενίσχυση της εξουσίας του στα Βαλκάνια. Το 1416 κατέστησε τη Βλαχία φόρου υποτελή, το 1417 υπέταξε την Αλβανία και άρχισε να στρέφει τις κατακτητικές του διαθέσεις στη Βοσνία και την Ουγγαρία. Ασχολήθηκε με την κατάπνιξη της εξέγερσης του σεΐχη Μπεντρεντίν Σιμανβή και αργότερα του αδελφού του Μουσταφά. Μετά την επικράτησή του εξεστράτευσε στη Μικρά Ασία και κατέλαβε το Αϊδίνι και την Αττάλεια.
Οικογένεια.
Σύζυγοι
Παιδιά
Θάνατος.
Πέθανε ξαφνικά κατά τη διάρκεια κυνηγίου σε ηλικία 32 ετών στην Αδριανούπολη το 1421, ο δε θάνατός του κρατήθηκε μυστικός επί 40 ημέρες μέχρι να μεταβεί ο διάδοχός του, Μουράτ, στη Προύσα όπου και μεταφέρθηκε και ετάφη, κοντά στο Πράσινο Τζαμί που ο ίδιος είχε χτίσει νωρίτερα. Η βασιλεία του θα μπορούσε να χαρακτηριστεί ως ο αγώνας για την αποκατάσταση της οθωμανικής ισχύος που είχε τρωθεί μετά τη μάχη της Άγκυρας και την εμφύλια σύγκρουση, αγώνας που στο τέλος της βασιλείας του είχε στεφθεί με επιτυχία. Κι όμως ο Σουλτάνος Μεχμέτ Α΄, ωραίος στην όψη, με την επιμελημένη πάντα περιβολή του, υπήρξε ένας από τους ικανότερους Σουλτάνους της Οθωμανικής Αυτοκρατορίας. Αγαπούσε ιδιαίτερα τα γράμματα και τις τέχνες καθώς και τον αθλητισμό και φημίζονταν για την ευθύτητα, την πραότητα , τη μεγαλοψυχία του καθώς και την σταθερή φιλία την οποία και επέδειξε ειδικά προς τους Έλληνες.

</doc>
<doc id="48533" url="https://el.wikipedia.org/wiki?curid=48533" title="Σουζντάλ">
Σουζντάλ



</doc>
<doc id="48535" url="https://el.wikipedia.org/wiki?curid=48535" title="Ευρωπαϊκό Πρόγραμμα για την Εκπαίδευση στην Παρεμβατική Επιδημιολογία">
Ευρωπαϊκό Πρόγραμμα για την Εκπαίδευση στην Παρεμβατική Επιδημιολογία

Το Ευρωπαϊκό Πρόγραμμα για την Εκπαίδευση στην Παρεμβατική Επιδημιολογία (αγγλικά: "European Programme for Intervention Epidemiology Training", ΕΡΙΕΤ) είναι πρόγραμμα που παρέχει εκπαίδευση και πρακτική στην παρεμβατική επιδημιολογία σε εθνικά κέντρα επιτήρησης και ελέγχου μεταδοτικών νοσημάτων στην Ευρωπαϊκή Ένωση. Το πρόγραμμα απευθύνεται σε ιατρούς, νοσηλευτές, μικροβιολόγους και, γενικά, σε επαγγελματίες υγείας με ενδιαφέρον στη Δημόσια Υγεία και την Επιδημολογία. Χρηματοδοτείται από το Ευρωπαϊκό Κέντρο Πρόληψης και Ελέγχου Νοσημάτων.

</doc>
<doc id="48536" url="https://el.wikipedia.org/wiki?curid=48536" title="Μεχμέτ Στ΄ Βαχιντοτίν">
Μεχμέτ Στ΄ Βαχιντοτίν



</doc>
<doc id="48537" url="https://el.wikipedia.org/wiki?curid=48537" title="Επιέτ">
Επιέτ



</doc>
<doc id="48538" url="https://el.wikipedia.org/wiki?curid=48538" title="Βαράγγοι">
Βαράγγοι



</doc>
<doc id="48541" url="https://el.wikipedia.org/wiki?curid=48541" title="Θανατική ποινή">
Θανατική ποινή

Θανατική ποινή είναι η ποινή που επιβάλλεται σε έναν εγκληματία από τις αρχές ενός κράτους, και έχει να κάνει με την αφαίρεση της ζωής αυτού. Είναι η αυστηρότερη ποινή που μπορεί να επιβληθεί και συχνά ονομάζεται «"η εσχάτη των ποινών"».
Στην Ελλάδα, η θανατική ποινή καταργήθηκε τον Δεκέμβριο του 1993 από την κυβέρνηση του Ανδρέα Παπανδρέου (υπουργός Δικαιοσύνης Γεώργιος Κουβελάκης, νόμος 2172/1993, άρθρο 33, παράγραφος 1, ΦΕΚ Α΄ 207), κάτι που επιβεβαιώθηκε και στη συνταγματική αναθεώρηση του 2001. Το 2002 καταργήθηκε και στην Κύπρο. 
Όλα τα κράτη - μέλη της Ευρωπαϊκής Ένωσης έχουν πλέον καταργήσει την θανατική ποινή, αλλά συνεχίζει να εφαρμόζεται σε χώρες όπως οι ΗΠΑ, η Κίνα, και πολλά κράτη του μουσουλμανικού κόσμου. Στις ΗΠΑ πάντως, η θανατική ποινή χρησιμοποιείται από τις ομοσπονδιακές και τις στρατιωτικές αρχές, καθώς και από 28 πολιτείες, αριθμός που ολοένα και λιγοστεύει.
Ιστορία.
Η θανάτωση εγκληματιών ήταν πολύ συνηθισμένη στο παρελθόν, από την αρχαιότητα μέχρι τον 20ό αιώνα. Ένα πρώιμο γνωστό παράδειγμα θανατικής ποινής είναι η ύπαρξή της στον κώδικα του Χαμουραμπί, την 2η χιλιετία π.Χ. στη Μεσοποταμία. Στην Αθήνα, κατά την αρχαϊκή εποχή, προβλεπόταν από τους νόμους του Δράκοντα. Οι συνηθέστεροι τρόποι θανάτωσης στην αρχαιότητα ήταν η σφαγή, ο αποκεφαλισμός κλπ. Κατά την ρωμαϊκή εποχή διαδόθηκε σε όλη τη Μεσόγειο η μέθοδος της σταύρωσης και του κατασπαραγμού από θηρία. Στον Μεσαίωνα και στην πρώιμη νεώτερη Ευρώπη, μεταξύ άλλων, με θάνατο στην πυρά τιμωρούνταν όσοι θεωρούνταν αιρετικοί και οι κατηγορούμενοι για μαγεία.
Σε πολλούς πολιτισμούς συνυπήρχαν διαφορετικά είδη θανάτωσης, ανάλογα με το διαπραχθέν έγκλημα, διότι κάθε είδος είχε συνήθως διαφορετικό συμβολισμό. Για παράδειγμα, στην Ευρώπη, ο θάνατος δι' απαγχονισμού θεωρείτο εξευτελιστικός και προβλεπόταν για ληστές, σε αντίθεση με τον αποκεφαλισμό, που θεωρείτο ευγενής τρόπος θανάτου, κατάλληλος για αριστοκράτες. Οι αιρετικοί καίγονταν στην πυρά διότι, σύμφωνα με τις αντιλήψεις της εποχής, η φωτιά ήταν μέσο κάθαρσης.
Οι περισσότερες εκτελέσεις στην ιστορία, και ακόμη και σήμερα σε κάποιες χώρες, γίνονταν δημοσίως, ενώπιον πολλών θεατών, για παραδειγματισμό και για επίδειξη της δύναμης του κράτους.
Η θανατική ποινή σήμερα.
Απόψεις γύρω από την θανατική ποινή.
Η θανατική ποινή αποτελεί αντικείμενο ποικίλλων συζητήσεων και διαφωνιών, καθώς άπτεται πολλών ζητημάτων, όπως η ηθική, η αποτελεσματικότητά της, η ικανοποίηση του αισθήματος δικαιοσύνης κλπ. Οι πολέμιοί της την θεωρούν απάνθρωπη, με το επιχείρημα ότι κάθε ανθρώπινη ζωή πρέπει να είναι σεβαστή και αναφαίρετη, ακόμη και αυτή ενός εγκληματία. Από εδώ προκύπτει και το επιχείρημα ότι, αφού η αφαίρεση μιας ανθρώπινης ζωής είναι πράξη άδικη και αξιόποινη, το ίδιο ισχύει και για την ίδια την θανατική ποινή, διότι είναι αφαίρεση της ζωής ενός ανθρώπου. Ένα επιπλέον επιχείρημα είναι πως εκεί που η θανατική ποινή εφαρμόζεται αποδεικνύεται η ανικανότητα του συστήματος για πρόληψη τέτοιων πράξεων καθώς και για επανένταξη εκείνων που τις πραγματοποιούν. Οι υπέρμαχοί της, αντιθέτως, πιστεύουν ότι είναι κατάλληλη για εγκλήματα όπως ο φόνος, ο βιασμός, ή η παιδεραστία, και ότι η θανάτωση του εγκληματία προσφέρει την μέγιστη δυνατή ανακούφιση στον κύκλο του θύματος, καθώς και αποτρεπτικό παράγοντα για τους επίδοξους εγκληματίες. 
Η θανατική ποινή στον κόσμο.
Σήμερα, η θανατική ποινή έχει καταργηθεί στις περισσότερες χώρες του κόσμου, υπάρχουν ωστόσο αρκετές που ακόμη την εφαρμόζουν, όπως οι ΗΠΑ και η Κίνα.
Υπάρχουν διάφορα είδη θανατικής ποινής, ανάλογα με τους νόμους των χωρών οι οποίες την εφαρμόζουν. Παραδείγματα είναι:
Παλαιότερα είδη θανατικής ποινής είναι:
Η θανατική ποινή σε διάφορες θρησκείες.
Ισλάμ.
Η θανατική ποινή για διάφορα εγκλήματα προβλέπεται στη Σαρία, μια ιερή συλλογή νόμων και κανόνων του Ισλάμ. Ωστόσο, η εφαρμογή της ποικίλλει ανάλογα με το αν, και κατά πόσο, τα διάφορα μουσουλμανικά κράτη ακολουθούν τη Σαρία.

</doc>
<doc id="48548" url="https://el.wikipedia.org/wiki?curid=48548" title="Οργανισμός (βιολογία)">
Οργανισμός (βιολογία)

Στη βιολογία, ο οργανισμός είναι κάθε οργανικό, ζωντανό σύστημα το οποίο λειτουργεί ως μεμονωμένη οντότητα. Όλοι οι οργανισμοί αποτελούνται από κύτταρα (θεωρία των κυττάρων). Οι οργανισμοί ταξινομούνται σε πολυκύτταρα ζώα, φυτά, και μύκητες, ενώ οι μονοκύτταροι μικροοργανισμοί ταξινομούνται σε πρώτιστα, βακτήρια, και αρχαία. Όλοι οι τύποι οργανισμών έχουν την δυνατότητα να αναπαραχθούν, να αναπτυχθούν, να διατηρήσουν σταθερή τη θερμοκρασία τους, ενώ έχουν ένα βαθμό ανταπόκρισης στα ερεθίσματα. Ο άνθρωπος, το καλαμάρι, τα μανιτάρια και τα αγγειακά φυτά είναι παραδείγματα πολυκύτταρων οργανισμών που διαφοροποιούνται σε εξειδικευμένους ιστούς και όργανα κατά τη διάρκεια της ανάπτυξης. Αποτελεί ειδικότερα ένα σύνθετο προσαρμοστικό σύστημα οργάνων που επηρεάζει το ένα το άλλο κατά τέτοιο τρόπο ώστε να λειτουργεί και να επιβιώνει με κάποιο τρόπο ως σταθερό σύνολο.
Οι μονοκύτταροι οργανισμοί είναι προκαρυωτικοί ή ευκαρυωτικοί. Οι προκαρυωτικοί οργανισμοί είναι μια ομάδα οργανισμών στους οποίους ανήκουν τα βακτήρια και τα αρχαία. Οι ευκαρυωτικοί οργανισμοί χαρακτηρίζονται από την παρουσία δεσμευμένης μεμβράνης στον κυτταρικό πυρήνα και περιέχουν πρόσθετα διαμερίσματα δεσμευμένα με μεμβράνη, τα οργανίδια (όπως τα μιτοχόνδρια στα ζώα και φυτά και τα πλαστίδια στα φυτά και τα φύκη). Οι μύκητες, τα ζώα και τα φυτά είναι χαρακτηριστικά παραδείγματα βιολογικών βασιλείων που ανήκουν στους ευκαρυωτικούς οργανισμούς.
Οι εκτιμήσεις για τον αριθμό των ειδών στη γη ξεκινά από τα 2 εκατομμύρια και φτάνει το 1 τρισεκατομμύριο, εκ των οποίων πάνω από 1.7 εκατομμύρια έχουν τεκμηριωθεί επιστημονικά. Πάνω από το 99% όλων των ειδών, που ανέρχονται σε πάνω από πέντε δισεκατομμύρια είδη με βάση τα σημερινά δεδομένα, έχουν εξαφανιστεί.
Το 2016, ταυτοποιήθηκε σύνολο 355 γονιδιών από τον τελευταίο κοινό πρόγονο.
Ετυμολογία.
Ο όρος "οργανισμός" προέρχεται από την ελληνική γλώσσα και είναι το όνομα που χρησιμοποιούν πολλές γλώσσες του κόσμου και ειδικά οι ευρωπαϊκές. Συνδέεται άμεσα με τον όρο "οργάνωση". Υπάρχει μια μακρά παράδοση ορισμού των οργανισμών ως αυτοοργανωμένα όντα, μια παράδοση που ανάγεται από το 1790 τουλάχιστον, στο έργο του Εμμανουήλ Καντ με τίτλο Κριτική της κρίσης. Επίσης ο όρος οργανισμός συναντάται και στην οικολογία.
Ορισμός.
Ο οργανισμός μπορεί να οριστεί ως ένα συγκρότημα μορίων το οποίο λειτουργεί ως ένα λιγότερο ή περισσότερο σταθερό σύνολο το οποίο παρουσιάζει τις λεγόμενες ιδιότητες της ζωής. Τα λεξικά ανά τον κόσμο χρησιμοποιούν πολλούς ορισμούς για τον οργανισμό, χρησιμοποιώντας φράσεις όπως "οποιαδήποτε ζωντανή δομή, όπως ένα φυτό, ζώο, μύκητας ή βακτήριο, ικανό για ανάπτυξη και αναπαραγωγή". Πολλοί ορισμοί αποκλείουν τους ιούς και τις πιθανές μορφές μη οργανικής ζωής δημιουργημένες από ανθρώπους, καθώς οι ιοί εξαρτώνται από τον βιοχημικό μηχανισμό ενός κυττάρου ξενιστή για την αναπαραγωγή τους. Ο υπεροργανισμός είναι ένας οργανισμός ο οποίος αποτελείται από πολλά άτομα που εργάζονται μαζί ως ενιαία λειτουργική ή κοινωνική μονάδα.
Υπήρξε διαμάχη σχετικά με τον καλύτερο τρόπο ορισμού του τι αποτελεί ένας οργανισμός και μάλιστα για το αν ένας τέτοιος ορισμός είναι απαραίτητος ή όχι. Αρκετές συνεισφορές είναι απαντήσεις στην πρόταση ότι η κατηγορία του "οργανισμού" μπορεί να μην είναι επαρκής στη βιολογία. 
Ιοί.
Συνήθως, οι ιοί δεν θεωρούνται οργανισμοί επειδή δεν έχουν την ικανότητα να αναπαραχθούν, να αναπτυχθούν και να μεταβολιστούν αυτόνομα. Αν και ορισμένοι οργανισμοί όπως τα παράσιτα δεν μπορούν να ζήσουν ανεξάρτητα και επιβιώνουν ενδοκυτταρικά, έχουν την δυνατότητα ανεξάρτητου μεταβολισμού και αναπαραγωγής. Αν και οι ιοί έχουν μερικά ένζυμα και μόρια που απαντώνται σε ζωντανούς οργανισμούς, δεν έχουν δικό τους μεταβολισμό. Δεν μπορούν να συνθέσουν και να οργανώσουν τις οργανικές ενώσεις από τις οποίες σχηματίζονται. Φυσικά, αυτό αποκλείει την αυτόνομη αναπαραγωγή: μπορούν να αναπαραχθούν μόνο παθητικά από τους μηχανισμούς του κυττάρου ξενιστή. Με αυτή την έννοια, είναι παρόμοια με την άψυχη ύλη.
Ενώ οι ιοί δεν έχουν ανεξάρτητο μεταβολισμό και επομένως δεν ταξινομούνται συνήθως ως οργανισμοί, έχουν δικά τους γονίδια, και εξελίσσονται με μηχανισμούς παρόμοιους με τους εξελικτικούς μηχανισμούς των οργανισμών. Έτσι, το επιχείρημα ότι οι ιοί πρέπει να χαρακτηριστούν ως ζωντανοί οργανισμοί βασίζεται στην εξελικτική ικανότητά τους να υποβάλλονται σε εξέλιξη και να αναπαράγονται μέσω της αυτοσυναρμολόγησης. Ωστόσο, ορισμένοι επιστήμονες υποστηρίζουν ότι οι ιοί δεν εξελίσσονται ούτε αυτοαναπαράγονται. Αντ'αυτού, οι ιοί εξελίσσονται από τα κύτταρα-ξενιστές τους, πράγμα που σημαίνει ότι υπάρχει συνεξέλιξη των ιών και των κυττάρων-ξενιστών. Εάν δεν υπήρχαν κύτταρα ξενιστές, η ιική εξέλιξη θα ήταν αδύνατη. Αυτό δεν ισχύει για τα κύτταρα. Εάν δεν υπήρχαν ιοί, η κατεύθυνση της κυτταρικής εξέλιξης θα μπορούσε να ήταν διαφορετική, αλλά τα κύτταρα θα μπορούσαν να εξελιχθούν. Όσον αφορά την αναπαραγωγή, οι ιοί βασίζονται πλήρως στα μηχανήματα των ξενιστών για αναπαραγωγή. Η ανακάλυψη ιών με γονίδια που κωδικοποιούν τον ενεργειακό μεταβολισμό και τη σύνθεση πρωτεϊνών τροφοδότησε τη συζήτηση για το αν οι ιοί ανήκουν στους ζωντανούς οργανισμούς. Η παρουσία αυτών των γονιδίων υποστηρίζει την άποψη ότι οι ιοί ήταν κάποτε σε θέση να μεταβολιστούν. Ωστόσο, αργότερα βρέθηκε ότι τα γονίδια που κωδικοποιούν τον μεταβολισμό ενέργειας και πρωτεϊνών έχουν κυτταρική προέλευση. Πιθανότατα, αυτά τα γονίδια αποκτήθηκαν μέσω της οριζόντιας μεταφοράς γονιδίων από ιικούς ξενιστές.
Χημεία.
Οι οργανισμοί είναι πολύπλοκα χημικά συστήματα, οργανωμένα με τρόπους που προάγουν την αναπαραγωγή και ένα μέτρο βιωσιμότητας ή επιβίωσης. Οι ίδιοι νόμοι που διέπουν τη μη ζωντανή χημεία διέπουν τις χημικές διεργασίες της ζωής. Γενικά τα φαινόμενα ολόκληρων οργανισμών καθορίζουν την προσαρμοστικότητά τους σε ένα περιβάλλον και επομένως την επιβίωσή με γονίδια βασισμένα στο DNA.
Οι οργανισμοί οφείλουν σαφώς την προέλευσή τους, το μεταβολισμό τους και πολλές άλλες εσωτερικές λειτουργίες στα διάφορα χημικά φαινόμενα, ειδικά στη χημεία μεγάλων οργανικών μορίων. Οι οργανισμοί είναι πολύπλοκα συστήματα χημικών ενώσεων, οι οποίες, μέσω της αλληλεπίδρασης και του περιβάλλοντος, παίζουν μια μεγάλη ποικιλία ρόλων στον οργανισμό.
Οι οργανισμοί είναι ημικλειστά χημικά συστήματα. Αν και είναι μεμονωμένες μονάδες ζωής (όπως απαιτεί ο ορισμός), δεν είναι κλειστές στο περιβάλλον γύρω τους. Για να λειτουργούν συνεχώς λαμβάνουν και απελευθερώνουν ενέργεια. Οι αυτότροφοι οργανισμοί παράγουν χρησιμοποιήσιμη ενέργεια (με τη μορφή οργανικών ενώσεων) χρησιμοποιώντας φως από τον ήλιο ή ανόργανες ενώσεις ενώ οι ετερότροφοι οργανισμοί προμηθεύονται οργανικές ενώσεις από το περιβάλλον.
Το κύριο χημικό στοιχείο που εντοπίζεται σε αυτές τις ενώσεις είναι άνθρακας. Οι χημικές ιδιότητες αυτού του στοιχείου, καθώς και η μεγάλη ικανότητά του να συνδέεται με άλλα μικρά άτομα, συμπεριλαμβανομένων άλλων ατόμων άνθρακα, και το μικρό του μέγεθος, το οποίο καθιστά τον άνθρακα ικανό να σχηματίζει πολλαπλούς δεσμούς, το καθιστούν ιδανικό ως βάση της οργανικής ζωής. Είναι σε θέση να σχηματίσει μικρές ενώσεις τριών ατόμων (π.χ. διοξείδιο), καθώς και μεγάλες αλυσίδες πολλών χιλιάδων ατόμων που μπορούν να αποθηκεύσουν δεδομένα (π.χ. νουκλεϊνικά οξέα), κρατούν τα κύτταρα ενωμένα και μεταδίδουν πληροφορίες (πρωτεΐνες).
Μακρομόρια.
Οι ενώσεις που συνθέτουν οργανισμούς μπορούν να διαιρεθούν σε μακρομόρια και άλλα, μικρότερα μόρια. Οι τέσσερις ομάδες μακρομορίων είναι τα νουκλεϊνικά οξέα, οι πρωτεΐνες, οι υδατάνθρακες και τα λιπίδια. Τα νουκλεϊνικά οξέα (συγκεκριμένα το δεοξυριβονουκλεϊκό οξύ, κοινώς γνωστό από το αγγλικό του ακρωνύμιο DNA) αποθηκεύουν γενετικά δεδομένα ως μια αλληλουχία από νουκλεοτίδια. Η συγκεκριμένη αλληλουχία των τεσσάρων διαφορετικών τύπων νουκλεοτιδίων (αδενίνη, κυτοσίνη, γουανίνη, και θυμίνη) διέπουν πολλά χαρακτηριστικά που αποτελούν τον οργανισμό. Η ακολουθία χωρίζεται σε γενετικούς κώδικες, οι οποίοι είναι μια συγκεκριμένη αλληλουχία τριών νουκλεοτιδίων και αντιστοιχούν σε ένα συγκεκριμένο αμινοξύ. Έτσι, μια ακολουθία κωδικών DNA για μια συγκεκριμένη πρωτεΐνη, η οποία, λόγω των χημικών ιδιοτήτων των αμινοξέων από τα οποία συντίθεται, "διπλώνεται" με ένα συγκεκριμένο τρόπο και έτσι εκτελεί μια συγκεκριμένη λειτουργία.
Οι αναγνωρισμένες πρωτεϊνικές λειτουργίες είναι οι παρακάτω:
Μια διπλοστοιβάδα φωσφολιπιδίων αποτελεί τη μεμβράνη των κυττάρων η οποία αποτελεί ένα φράγμα, η οποία περιέχει τα πάντα μέσα σε ένα κύτταρο και εμποδίζει τις ενώσεις να κινούνται ελεύθερα μέσα και έξω από το κύτταρο. Λόγω της επιλεκτικής διαπερατότητας της φωσφολιπιδικής μεμβράνης, μόνο συγκεκριμένες ενώσεις μπορούν να περάσουν από αυτήν.
Δομή.
Όλοι οι οργανισμοί αποτελούνται από δομικές μονάδες οι οποίες αποκαλούνται κύτταρα. Άλλοι οργανισμοί έχουν μόνο ένα κύτταρο (μονοκύτταροι) και άλλοι περιέχουν τουλάχιστον δύο (πολυκύτταροι). Οι πολυκύτταροι οργανισμοί είναι σε θέση να εξειδικεύσουν τα κύτταρα ώστε να εκτελούν συγκεκριμένες λειτουργίες. Μια ομάδα τέτοιων κυττάρων είναι οι ιστοί. Στα ζώα υπάρχουν τέσσερις βασικοί τύποι ιστών (ο επιθηλιακός ιστός, ο νευρικός ιστός, ο μυϊκός ιστός και ο συνδετικός ιστός). Διάφοροι τύποι ιστών συνεργάζονται με τη μορφή ενός οργάνου για να εκτελέσει μια ιδιαίτερη λειτουργία (όπως η άντληση του αίματος από τη καρδιά, ή το δέρμα ως εμπόδιο στο περιβάλλον). Αυτό το μοτίβο συνεχίζει σε υψηλότερο επίπεδο με πολλά όργανα να λειτουργούν ως σύστημα οργάνων όπως το αναπαραγωγικό και το πεπτικό σύστημα. Πολλοί πολυκύτταροι οργανισμοί αποτελούνται από διάφορα συστήματα οργάνων, τα οποία συντονίζονται για να επιτρέψουν τη ζωή.
Κύτταρο.
Η θεωρία των κυττάρων αναπτύχθηκε για πρώτη φορά το 1839 από τους Σλάιντεν και Σβαν. Αυτή η θεωρία δηλώνει ότι όλοι οι οργανισμοί αποτελούνται από ένα ή περισσότερα κύτταρα, ότι όλα τα κύτταρα προέρχονται από προϋπάρχοντα κύτταρα και ότι τα κύτταρα περιέχουν το κληρονομικές πληροφορίες απαραίτητες για τη ρύθμιση των κυτταρικών λειτουργιών και για τη μετάδοση πληροφοριών στην επόμενη γενιά κυττάρων.
Υπάρχουν δύο τύποι κυττάρων, τα ευκαρυωτικά και τα προκαρυωτικά. Τα προκαρυωτικά κύτταρα βρίσκονται συνήθως σε μονοκύτταρους οργανισμούς, ενώ τα ευκαρυωτικά κύτταρα βρίσκονται συνήθως σε πολυκύτταρους οργανισμούς. Τα προκαρυωτικά κύτταρα δεν έχουν πυρηνική μεμβράνη και το DNA δεν είναι προσδεμένο στο κύτταρο, ενώ τα ευκαρυωτικά κύτταρα έχουν πυρηνικές μεμβράνες.
Όλα τα κύτταρα, ανεξαρτήτως τύπου, έχουν μια μεμβράνη, η οποία περιβάλλει το κύτταρο, χωρίζει το εσωτερικό του από το περιβάλλον του, ρυθμίζει τι κινείται μέσα και έξω, και διατηρεί το μεμβρανικό δυναμικό του κυττάρου. Μέσα στη μεμβράνη, υπάρχει ένα αλμυρό κυτταρόπλασμα το οποίο καταλαμβάνει το μεγαλύτερο μέρος του όγκου των κυττάρων. Όλα τα κύτταρα διαθέτουν DNA, το κληρονομικό υλικό του γονιδίου, καθώς και RNA, υλικό το οποίο περιέχει τις απαραίτητες πληροφορίες για τη δημιουργία διαφόρων πρωτεϊνών όπως τα ένζυμα, τους κύριους μηχανισμούς του κυττάρου. Υπάρχουν επίσης και άλλα είδη βιομόρια στα κύτταρα.
Όλα τα κύτταρα μοιράζονται αρκετά παρόμοια χαρακτηριστικά όπως τα παρακάτω:
Εξέλιξη.
Τελευταίος καθολικός κοινός πρόγονος.
Ο τελευταίος παγκόσμιος κοινός πρόγονος είναι ο πιο πρόσφατος οργανισμός από τον οποίο κατάγονται οι ζωντανοί οργανισμοί της Γης. Έτσι είναι ο παγκόσμιος κοινός πρόγονος της ζωής στη γη. Εκτιμάται ότι αυτός έζησε 3.5 με 3.8 δισεκατομμύρια πριν (κάποια στιγμή στην Παλαιοαρχαία εποχή). Τα πρώτα στοιχεία για τη ζωή στη Γη εντοπίστηκε σε ένα βιογενή γραφίτη σε μεταϊζηματώδη πετρώματα στην Δυτική Γροιλανδία τα οποία έχουν ηλικία 3.7 δισεκατομμυρίων ετών και απολιθώματα ψαμμίτη στην Δυτική Αυστραλία ηλικίας 3.48 δισεκατομμυρίων ετών. Αν και πάνω από το 99 τοις εκατό όλων των ειδών που έζησαν στον πλανήτη εκτιμάται ότι έχουν εξαφανιστεί, είναι πιθανό ότι πάνω από ένα δισεκατομμύριο είδη ζουν στη Γη σήμερα, με τις υψηλότερες εκτιμήσεις να φτάνουν το ένα τρισεκατομμύριο είδη.
Οι πληροφορίες σχετικά με την πρώιμη ανάπτυξη της ζωής περιλαμβάνουν στοιχεία από πολλά επιστημονικά πεδία όπως η γεωλογία και η πλανητική επιστήμη. Αυτές οι επιστήμες παρέχουν πληροφορίες για την ιστορία της γης και τις αλλαγές που παράγει η ζωή. Ωστόσο, πολλές πληροφορίες σχετικά με την πρώιμη Γη έχουν καταστραφεί από γεωλογικές διαδικασίες κατά τη διάρκεια του χρόνου.
Όλοι οι οργανισμοί προέρχονται από έναν κοινό πρόγονο ή από μια κοινή προγονική γονιδιακή ομάδα. Τα στοιχεία περί μιας κοινής καταγωγής εντοπίζονται στα χαρακτηριστικά που μοιράζονται όλοι οι ζωντανοί οργανισμοί. Στις εποχές που έζησε ο Δαρβίνος, τα στοιχεία των κοινών χαρακτηριστικών βασίστηκαν αποκλειστικά στην ορατή παρατήρηση των μορφολογικών ομοιοτήτων, όπως το γεγονός ότι όλα τα πουλιά έχουν φτερά, ακόμη και εκείνα που δεν πετούν.
Υπάρχουν ισχυρές ενδείξεις από την επιστήμη της γενετικής ότι όλοι οι οργανισμοί έχουν έναν κοινό πρόγονο. Για παράδειγμα, κάθε ζωντανό κύτταρο χρησιμοποιεί νουκλεϊνικά οξέα στο γενετικό του υλικό, χρησιμοποιώντας παράλληλα τα ίδια είκοσι αμινοξέα ως δομικά στοιχεία για τις πρωτεΐνες. Όλοι οι οργανισμοί χρησιμοποιούν τον ίδιο γενετικό κώδικα (με κάποιες εξαιρετικά σπάνιες και μικρές αποκλίσεις) για την μετάφραση αλληλουχιών νουκλεϊκού οξέος σε πρωτεΐνες. Η καθολικότητα αυτών των χαρακτηριστικών υποδηλώνει έντονα κοινή καταγωγή, επειδή η επιλογή πολλών από αυτά τα χαρακτηριστικά φαίνεται αυθαίρετη. Η οριζόντια μεταφορά γονιδίων καθιστά πιο δύσκολη τη μελέτη του τελευταίου παγκόσμιου προγόνου. Ωστόσο, η καθολική χρήση του ίδιου γενετικού κώδικα, των ίδιων νουκλεοτιδίων και των ίδιων αμινοξέων καθιστά την ύπαρξη ενός τέτοιου προγόνου συντριπτικά πιθανή.
Θέση της ρίζας.
Η πιο κοινώς αποδεκτή θέση της ρίζας του δέντρου της ζωής είναι ανάμεσα σε ένα μονοφυλετικό τομέα βακτηρίων και σε ένα κλάδο ο οποίος σχηματίζεται από αρχαία και ευκαρυωτικά κύτταρα, από αυτό το πράγμα το οποίο αποκαλείται " παραδοσιακό δέντρο της ζωής " με βάση διάφορες μοριακές μελέτες. Μια ελάχιστη ομάδα μελετών διαπίστωσε διαφορετικό συμπέρασμα, δηλαδή ότι η ρίζα είναι στον τομέα των Βακτηρίων, είτε στο φύλο των ισχυρόδερμων (Firmicutes) ή ότι το φύλο των χλωροβακτηρίων είναι θεμελιώδες συστατικό ενός κλάδου με τα αρχαία, τα ευκαρυωτικά είδη και τα υπόλοιπα βακτήρια, σύμφωνα με θεωρία του Τόμας Καβαλιέ-Σμιθ.
Μια έρευνα που δημοσιεύτηκε από τον Γουίλιαμ Φ. Μάρτιν ταυτοποίησε 355 συστάδες πρωτεϊνών από 286.514 πρωτεϊνικές συστάδες που ήταν πιθανώς κοινές στον παγκόσμιο κοινό πρόγονο, αναλύοντας 6.1 εκατομμύρια γονίδια που κωδικοποιούν πρωτεϊνες από αλληλουχιοποιημένα προκαρυωτικά γονιδιώματα διαφόρων φυλογενετικών δένδρων. Τα αποτελέσματα "απεικονίζουν τον παγκόσμιο κοινό πρόγονο ως οργανισμό με αναερόβια αναπνοή, έχοντας την δυνατότητα να καθαρίζει το διοξείδιο του άνθρακα, εξαρτώμενο από ισταμίνη Η2 μέσω ενός μονοπατιού Γουντ-Λιούνγκνταλ και θερμοφιλικό, με δυνατότητα επισκευής ενώσεων αζώτου. Η βιοχημεία του κοινού προγόνου ήταν γεμάτη με συστάδες σιδήρου-θείου και μηχανισμούς ριζικής αντίδρασης. Οι συμπαράγοντες του αποκαλύπτουν την εξάρτηση από μεταβατικά μέταλλα, φλαβίνες, μεθιονίνης Σίγμα-αδενοσύλης, συνένζυμο Α, φερρεδοξίνη, μολυβδοπτερίνη, κορρίνες και σελήνιο. Ο γενετικός κώδικας του απαιτούσε τροποποιήσεις νουκλεοσίδιου και εξαρτώταν από μεθυλιώσεις Σ-αδενοσυλμεθειονίνης." Τα αποτελέσματα απεικονίζουν ότι τα μεθανογενή κλώστρια ήταν βασικός κλάδος στις 355 γενεαλογίες που εξετάστηκαν. Αυτό υποδηλώνει ότι ο παγκόσμιος κοινός πρόγονος ήταν αναερόβιος οργανισμός και ζούσε ένα γεωχημικά ενεργό περιβάλλον πλούσιο σε νερό, διοξείδιο του άνθρακα και σίδηρο. Ωστόσο, η ταυτοποίηση αυτών των γονιδίων ως παρόντα στον παγκόσμιο κοινό πρόγονο επικρίθηκε, υποδηλώνοντας ότι πολλές από τις πρωτεΐνες που υποτίθεται ότι υπάρχουν στο παγκόσμιο κοινό πρόγονο αντιπροσωπεύουν τις μεταγενέστερες οριζόντιες μεταφορές γονιδίων μεταξύ αρχαίων και βακτηρίων.
Αναπαραγωγή.
Η σεξουαλική αναπαραγωγή είναι ευρέως διαδεδομένη μεταξύ των σημερινών ευκαρυωτικών οργανισμών, ενώ ήταν πιθανό ότι αυτό υπήρχε και στον τελευταίο παγκόσμιο κοινό πρόγονο (ή τελευταίο κοινό πρόγονο). Αυτό υποδηλώνεται από την εύρεση ενός βασικού συνόλου γονιδίων για την διαδικασία της μείωσης στους απογόνους των γενεαλογιών που άρχισαν να παρουσιάζουν από νωρίς απόκλιση από το ευκαρυωτικό εξελικτικό δέντρο. Αυτή η θεωρία υποστηρίζεται και από στοιχεία που αποδεικνύουν ότι τα ευκαρυωτικά όντα θεωρούνταν προηγουμένως ως "αρχαίοι ασεξουαλικοί οργανισμοί", καθώς η αμοιβάδα, πιθανώς στο παρελθόν αναπαραγόταν σεξουαλικά, ενώ οι περισσότερες σημερινές ασεξουαλικές αμοιβάδες πιθανότατα προέκυψαν πρόσφατα και ανεξάρτητα.
Στους προκαρυωτικούς οργανισμός, ο φυσικός βακτηριακός μετασχηματισμός περιλαμβάνει τη μεταφορά του DNA από ένα βακτήριο σε άλλο και την ενσωμάτωση του DNA του δότη στο χρωμόσωμα του δέκτη με ανασυνδυασμό. Ο φυσικός βακτηριακός μετασχηματισμός είναι μια πρωτόγονη σεξουαλική διαδικασία σύμφωνα με διάφορες θεωρίες, λαμβάνοντας χώρα στα βακτήρια και τα αρχαία, αν και οι περισσότερες μελέτες για αυτή τη διαδικασία έχουν γίνει για τα βακτήρια. Ο μετασχηματισμός είναι σαφώς μια βακτηριακή προσαρμογή και όχι ένα τυχαίο περιστατικό, επειδή εξαρτάται από πολυάριθμα γονιδιακά προϊόντα που αλληλεπιδρούν συγκεκριμένα μεταξύ τους για να εισέλθουν σε μια κατάσταση φυσικής ικανότητας για να εκτελέσουν αυτή τη σύνθετη διαδικασία. Ο μετασχηματισμός είναι ένας κοινός τρόπος μεταφοράς DNA μεταξύ των προκαρυωτικών.
Οριζόντια μεταφορά γονιδίων.
Η καταγωγή των ζωντανών οργανισμών ανακατασκευάζεται συνήθως με την βοήθεια της μορφολογίας τους, αλλά συμπληρώνεται όλο και περισσότερο από την επιστήμη της φυλογενετικής - την ανακατασκευή των φυλογενών με τη σύγκριση της γενετικής αλληλουχίας τους.
Ο βιολόγος Πέτερ Γκογκάρτεν ισχυρίζεται ότι "η αρχική μεταφορά ενός δέντρου δεν ταιριάζει πλέον με τα δεδομένα από την πρόσφατη έρευνα γονιδιώματος". Επομένως "οι βιολόγοι (πρέπει) να χρησιμοποιήσουν με μεταφορική σημασία ένα μωσαϊκό για να περιγράψουν τις διαφορετικές ιστορίες που συνδυάζονται σε μεμονωμένα γονιδιώματα και να χρησιμοποιήσουν πάλι με μεταφορική σημασία την έννοια ενός δικτύου για να απεικονίσουν τις πλούσιες ανταλλαγές και συνεργατικές επιδράσεις της οριζόντιας μεταφοράς γονιδίων μεταξύ των μικροβίων."
Το μέλλον της ζωής (κλωνοποίηση και συνθετικοί οργανισμοί).
Η σύγχρονη βιοτεχνολογία αμφισβητεί τις παραδοσιακές έννοιες του οργανισμού και των ειδών. Η κλωνοποίηση είναι η διαδικασία δημιουργίας ενός νέου πολυκύτταρου οργανισμού, γενετικά πανομοιότυπου με έναν άλλο, ενώ η πρόοδος της τεχνολογίας ανοίγει την δυνατότητα δημιουργίας νέων ειδών οργανισμών. Η κλωνοποίηση είναι το αντικείμενο ενός συνεχιζόμενου διαλόγου σχετικά με την επιστημονική ηθική γύρω από το ζήτημα.
Το 2008, το Ινστιτούτο Τζ. Κρέιγκ Βέντερ συναρμολόγησε ένα συνθετικό βακτηριακό γονιδίωμα, το Mycoplasma genitalium, με τη χρήση ανασυνδυασμού σε ζυμομύκητες 25 επικαλυπτόμενων θραυσμάτων DNA με ένα μόνο βήμα. Η χρήση ανασυνδυασμού ζυμομυκήτων απλοποιεί σε μεγάλο βαθμό τη συναρμολόγηση μεγάλων μορίων DΝΑ τόσο από συνθετικά όσο και από φυσικά θραύσματα. Άλλες εταιρείες, όπως η Synthetic Genomics, ασχολούνται με τις πολλές εμπορικές χρήσεις των προσαρμοσμένων σχεδιασμένων γονιδιωμάτων.

</doc>
<doc id="48555" url="https://el.wikipedia.org/wiki?curid=48555" title="Πανεπιστήμιο του Μονάχου">
Πανεπιστήμιο του Μονάχου

Το Πανεπιστήμιο του Μονάχου ("Ludwig-Maximilians-Universität München", "Λουδοβίκειο-Μαξιμιλιάνειο Πανεπιστήμιο του Μονάχου") είναι Πανεπιστήμιο στη Γερμανία και ένα από τα μεγαλύτερα ανώτατα εκπαιδευτικά ιδρύματα της Ευρώπης. Βρίσκεται στην πόλη του Μονάχου. Η επίσημη ονομασία του στα Γερμανικά είναι "Ludwig-Maximilians-Universität München". Τα τελευταία έτη το Πανεπιστήμιο του Μονάχου έχει αξιολογηθεί ως το καλύτερο Πανεπιστήμιο της Γερμανίας από γερμανικούς φορείς και περιοδικά (CHE-Ranking, Focus) καθώς και από ξένους (Shanghai Ranking, Newsweek)
Ιστορία.
Το Πανεπιστήμιο του Μονάχου ιδρύθηκε το 1472 στο Ίνγκολστατ (Ingolstadt) από τον δούκα Λουδοβίκο τον Πλούσιο, όπου και στεγάστηκε μέχρι το 1800, όταν μεταφέρθηκε στο Λάντσχουτ (Landshut) με πρωτοβουλία του Μαξιμίλιαν IV Γιόζεφ. Το 1802 ονομάστηκε Ludwig-Maximilians-Universität (σύμφωνα με τα ονόματα των ιδρυτών του). Τελικά, το 1826, με πρωτοβουλία του βασιλιά της Βαυαρίας Λουδοβίκου, το πανεπιστήμιο μεταφέρθηκε στην πρωτεύουσα της Βαυαρίας, το Μόναχο.
Το 1943 η ομάδα "Weisse Rose" αντιναζιστών φοιτητών και καθηγητών, με εμπνευστές τα αδέλφια Σολ (Scholl) και τον καθηγητή Χούμπερ (Huber) ηγήθηκε εκστρατείας κατά του Χίτλερ. 
Σήμερα το Πανεπιστήμιο του Μονάχου είναι μέλος 24 συνεργαζόμενων ερευνητικών κέντρων, που χρηματοδοτούνται από το Γερμανικό Ερευνητικό Ίδρυμα (DFG) και είναι πανεπιστήμιο - οικοδεσπότης για 13 από τα συνεργαζόμενα ερευνητικά κέντρα. Επίσης, είναι οικοδεσπότης σε 12 ερευνητικές εκπαιδευτικές ομάδες του DFG και τρία διεθνή προγράμματα διδακτορίας ως τμήμα του "δικτύου ελίτ" της Βαυαρίας. Προσελκύει πρόσθετα 120 εκατομμύρια ευρώ ετησίως από χρηματοδότηση από το εξωτερικό και περιλαμβάνεται εντατικά στις εθνικές και διεθνείς πρωτοβουλίες χρηματοδότησης.
Το Πανεπιστήμιο του Μονάχου έχει ευρύ φάσμα πτυχιακών προγραμμάτων, με 150 θέματα διαθέσιμα σε διάφορους συνδυασμούς. Το 15% των 45.000 φοιτητών του πανεπιστημίου προέρχονται από στο εξωτερικό.
Το 2005, οι ομοσπονδιακές κυβερνήσεις της Γερμανίας προώθησαν την «πρωτοβουλία τελειότητας» (Exzellenzinitiative), ένα διαγωνισμό έρευνας μεταξύ των πανεπιστημίων της Γερμανίας. Με συνολικά 1,9 δισεκατομμύριο ευρώ, 75% των οποίων προέρχονται από το κράτος, οι ομοσπονδιακές κυβερνήσεις στοχεύουν να προωθήσουν στρατηγικά την κορυφαία έρευνα και την καινοτομία.
Οργάνωση.
Το Πανεπιστήμιο του Μονάχου υπάγεται στο γερμανικό ομόσπονδο κρατίδιο της Βαυαρίας. Τα μαθήματα γίνονται στη γερμανική γλώσσα, αν και υπάρχουν ορισμένα μεταπτυχιακά προγράμματα στην αγγλική. 
Το Πανεπιστήμιο του Μονάχου διαθέτει τις εξής δεκαοκτώ σχολές:

</doc>
<doc id="48556" url="https://el.wikipedia.org/wiki?curid=48556" title="Πατριάρχης Νικόλαος Α΄ ο Μυστικός">
Πατριάρχης Νικόλαος Α΄ ο Μυστικός

Ο Νικόλαος Α' ο Μυστικός (852 - 11 Μαΐου 925) ήταν Πατριάρχης Κωνσταντινουπόλεως.
Βιογραφία.
Γεννήθηκε στη Κωνσταντινούπολη το 852. Καταγόταν από αριστοκρατική οικογένεια της Κάτω Ιταλίας. Μαθήτευσε δίπλα στον Φώτιο, του οποίου ήταν και συγγενής. Ήταν συμμαθητής με τον αυτοκράτορα Λέοντα τον Σοφό και διετέλεσε προσωπικός σύμβουλος ("μυστικός") του. Το 901 έγινε Πατριάρχης Κωνσταντινουπόλεως. Κατά τη διάρκεια της Πατριαρχίας του εξάσκησε χρέη αντιβασιλέα, αναδιοργανώθηκαν τα «Θέματα» και το Οικουμενικό Πατριαρχείο περιελάμβανε 624 Μητροπόλεις και επισκοπές.
Σύντομα ο Νικόλαος ήρθε σε σύγκρουση με τον Αυτοκράτορα Λέοντα, καθώς αρνήθηκε να αναγνωρίσει τον τέταρτο γάμο του με την ερωμένη του Ζωή Καρβουνοψίνα, φθάνοντας στο σημείο να τον αφορίσει, καθαιρώντας και τον ιερέα που είχε τελέσει το μυστήριο. Δέχτηκε δε να βαφτίσει τον νεογέννητο γιο τους, Κωνσταντίνο, μόνο υπό τον όρο να απομακρυνθεί από την Αυλή η αυτοκρατορική παλλακίδα Ζωή. Αρχικά ο Νικόλαος ήταν έτοιμος να αναγνωρίσει τον γάμο «κατ' οικονομία». Αλλά οι μοναχοί, με σύμμαχο τον αρχιεπίσκοπο Καισαρείας Αρέθα, ερέθισαν την κοινή γνώμη και απομάκρυναν το ενδεχόμενο αποδοχής μιας εξαίρεσης. Έτσι, την ημέρα των Χριστουγέννων του 906, ο Πατριάρχης έκλεισε τις πόρτες του Ναού της Αγίας Σοφίας στο πρόσωπο του Αυτοκράτορα.
Κατόπιν αυτού, ο Αυτοκράτορας έστειλε απεσταλμένους στον Πάπα Σέργιο Γ΄ και τους Πατριάρχες της Ανατολής, για να ζητήσει την άποψή τους επί του θέματος του τέταρτου γάμου, γνωρίζοντας ότι στη Δύση δεν υπήρχε τέτοιος περιορισμός. Όταν, το 907, η θετική απάντηση του Πάπα ήταν καθοδόν, ο Αυτοκράτορας συνέλαβε τον Νικόλαο, ο οποίος εξαναγκάστηκε σε παραίτηση και περιορίσθηκε στη Μονή των Γαλακρηνών. Ο Αυτοκράτορας όμως πριν τον θάνατό του συμφιλιώθηκε με τον Νικόλαο, τον οποίο και επανέφερε στον πατριαρχικό θρόνο το 912.
Κατά την δεύτερη πατριαρχία του, προσπάθησε να ξανακερδίσει τον έλεγχο της Εκκλησίας, καθαιρώντας επισκόπους που είχαν χειροτονηθεί από τον Ευθύμιο, αλλά πολλοί εξ αυτών αρνήθηκαν να εγκαταλείψουν τις επισκοπές τους και συνασπίστηκαν εναντίον του υπό τον Καισαρείας Αρέθα. Δημιουργήθηκε αναταραχή, η οποία εντάθηκε όταν ο Νικόλαος διέκοψε τις σχέσεις του με τη Ρώμη.
Μετά το θάνατο του διαδόχου του Λέοντα και προστάτη του, Αλεξάνδρου, διορίστηκε επίτροπος, μαζί με άλλους τέσσερις, του ανήλικου Αυτοκράτορα Κωνσταντίνου Ζ΄ του Πορφυρογέννητου. Ως πρόεδρος της Αντιβασιλείας αυτής, ο Νικόλαος χρησιμοποίησε τη δύναμη του. Κατέστειλε μια εξέγερση, την οποία αρχικά θεωρήθηκε ότι ενθάρρυνε. Πήρε την πρωτοβουλία να ξεκινήσει διαπραγματεύσεις με τον ηγεμόνα των Βουλγάρων Συμεών, ο οποίος διεξήγαγε απανωτούς πολέμους με την Βυζαντινή Αυτοκρατορία. Προκειμένου να επιτευχθεί ειρήνη, τον έστεψε εκτός των τειχών της Κωνσταντινούπολης με αυτοσχέδιο στέμμα και του υποσχέθηκε ότι ο νεαρός αυτοκράτορας Κωνσταντίνος θα παντρευτεί την κόρη του. Μέσα σε οκτώ μήνες όμως έγινε αντιδημοφιλής και τον Φεβρουάριο του 914 μια συνωμοσία τον απομάκρυνε από την Αντιβασιλεία, η οποία πέρασε στα χέρια της μητέρας του Αυτοκράτορα, Ζωής. Η Ζωή θέλησε να αποκαταστήσει στο θρόνο τον Ευθύμιο, αλλά εκείνος αρνήθηκε. Έτσι, διατήρησε απρόθυμα τον Νικόλαο, περιορίζοντάς τον μόνο σε εκκλησιαστικές υποθέσεις. Ο Ρωμανός Λεκαπηνός, ο οποίος κατέλαβε την εξουσία το 920, κράτησε τον Νικόλαο αυστηρά υπό τον έλεγχό του, αν και μερικές φορές τον συμβουλευόταν σε διπλωματικά θέματα.
Το 920 συνεκλήθη Σύνοδος, για να ενώσει την Εκκλησία. Οι αποφάσεις της, που εκδόθηκαν στον "Ενωτικό Τόμο", ανέθεταν τον έλεγχο της νομοθεσίας του γάμου στην Εκκλησία και καταδίκαζαν τον τέταρτο γάμο. «Κατ' οικονομία» νομιμοποιήθηκε η θέση του νεαρού Αυτοκράτορα Κωνσταντίνου, όπως και οι κληρικοί και οπαδοί του Ευθυμίου που είχαν συγχωρήσει τον τέταρτο γάμο του Λέοντα. Το 923, ο Νικόλαος αποκατέστησε και τις σχέσεις με τη Ρώμη, ισχυριζόμενος, χωρίς όμως καμία απόδειξη, ότι ο Πάπας είχε αποδεχτεί τον Ενωτικό Τόμο.
Με επιστολή του προς τον Αρχιεπίσκοπο Αλανίας, του συνιστούσε να αντιμετωπίζει με επιείκια το έθιμο της πολυγαμίας των Αλανών, ειδικά για μέλη της ανώτερης τάξης «οι οποίοι έχουν μεγάλη δύναμη». Άλλες επιστολές του μαρτυρούν έντονο ενδιαφέρον του για το ιεραποστολικό έργο στην περιοχή της Χερσώνας. Διασώζεται επίσης επιστολή του προς τον χαλίφη των Σαρακηνών Μουταντίρ με σπάνιας ευφυΐας διατυπώσεις:
Επί των ημερών της Πατριαρχίας του, η δικαιοδοσία του Πατριαρχείου περιελάμβανε 624 μητροπόλεις και επισκοπές. Απεβίωσε στις 11 Μαΐου 925 και ετάφη στη Μονή Γαλακρηνών. Η Ορθόδοξη Εκκλησία τον ανακήρυξε άγιο και τιμά τη μνήμη του στις 16 Μαΐου.

</doc>
<doc id="48557" url="https://el.wikipedia.org/wiki?curid=48557" title="Πατριάρχης Νικόλαος ο Μυστικός">
Πατριάρχης Νικόλαος ο Μυστικός



</doc>
<doc id="48558" url="https://el.wikipedia.org/wiki?curid=48558" title="Διονύσιος Κόκκινος">
Διονύσιος Κόκκινος

Ο Διονύσιος Κόκκινος (1884 - 10 ή 12 Φεβρουαρίου 1967) ήταν Έλληνας ιστορικός, δημοσιογράφος, ακαδημαϊκός και λογοτέχνης.
Βιογραφία.
Γεννήθηκε στον Πύργο Ηλείας. Ο πατέρας του, Αντώνιος, ήταν αγιογράφος, γεννημένος στην Αμοργό. Η μητέρα του, Αγγελική Γιαννοπούλου, καταγόταν από οικογένεια αγωνιστών του '21. Φοίτησε στην Ιατρική Σχολή του Πανεπιστημίου Αθηνών αλλά διέκοψε τις σπουδές του για να ασχοληθεί με την ιστορία, τη δημοσιογραφία και τη λογοτεχνία. Επίσης, γράφτηκε και στην Ανώτατη Σχολή Καλών Τεχνών. Εξέδωσε τη σοσιαλιστική εφημερίδα "«Μέλλον»" στην διάρκεια των σπουδών του στα 1908 με 1909, η οποία εξέφραζε τις ιδέες της ομάδας των "Κοινωνιολόγων" του Αλέξανδρου Παπαναστασίου και γύρω από την οποία συσπειρώθηκαν πολλοί σοσιαλιστές και φοιτητές. Εργάσθηκε στις εφημερίδες "Ακρόπολη", "Καθημερινή", "Πατρίδα", "Πρωτεύουσα", "Ελληνικόν Μέλλον", "Ελληνική", "Πρωΐα" και "Έθνος", ως φιλολογικός συνεργάτης, χρονογράφος, ανταποκριτής, και οι οποίες και δημοσίευσαν πολλές δημοσιογραφικές και φιλολογικές μελέτες του. Έγραψε δεκάδες δημοσιεύματα με τα ψευδώνυμα «Μακκαβαίος», «Άριελ», «Βουλεβαρδιέρος», «Παλαιός» κ.α. Διετέλεσε διευθυντής της Εθνικής Βιβλιοθήκης από τον Οκτώβριο του 1935 μέχρι τον Φεβρουάριο του 1954. Το 1948, η Ακαδημία Αθηνών του απένειμε το «Εθνικό Αριστείο Γραμμάτων και Τεχνών» και, το 1950, τον εξέλεξε μέλος της, στην Τάξη των Γραμμάτων, για το λογοτεχνικό του έργο. Επίσης, υπήρξε μέλος του διοικητικού συμβουλίου του Εθνικού Θεάτρου καθώς και του Ταμείου Εργασίας Ηθοποιών.
Συγγραφικό έργο.
Πρωτοεμφανίστηκε στο χώρο των γραμμάτων το 1906 με τη δημοσίευση ενός διηγήματος στο περιοδικό «Νουμάς» του Δ. Ταγκόπουλου. Το 1914 εκδόθηκαν σε βιβλίο πολεμικές εντυπώσεις και μονογραφίες που έγραψε κατά τη στρατιωτική του θητεία το 1912-13, στους Βαλκανικούς πολέμους. Ο Κόκκινος υπήρξε συγγραφέας διηγημάτων και μυθιστορημάτων ενώ ασχολήθηκε και με την ιστορία, το χρονογράφημα και την κριτική του θεάτρου και της τέχνης. 
Πρωτοεμφανίστηκε στα γράμματα με το "Ο τελευταίος", διήγημα δημοσιευμένο στο περιοδικό Νουμάς, στα 1906. Άλλα του έργα είναι: "Η κυρία με το άσπρο άλογο" (1922), "Η μυστική φωλιά" (1924), "Μια τουφεκιά στο γαλάζιο νερό", "Ο ίλιγγος". Επίσης έγραψε σειρά θεατρικούς διαλόγους οι οποίοι εκδόθηκαν σε τόμο το 1924 με τον τίτλο "Θέατρο της ζωής". Σ' αυτόν τον τόμο περιέχονται τα έργα: "Ο Οθέλλος", "Ο κληρονόμος του Διαμαντή", "Τα περασμένα, Ασήμαντη είδησις, Η επικίνδυνη,Τίμια γυναίκα, Όπως ο Ορέστης, Κρίνο στο φθινόπωρο, Τα δεσμά." Τα λογοτεχνικό έργο του Κόκκινου έχει ως θέμα του κυρίως τη ζωή της αθηναϊκής αστικής τάξης, καλύπτοντας τους χώρους του μυθιστορήματος και του διηγήματος, ενώ έγραψε και έργα για το θέατρο, από το οποία το μονόπρακτο "Η χαμένη" παραστάθηκε το 1939 από τον θίασο της Μαρίκας Κοτοπούλη. Παράλληλα ασχολήθηκε και με την τεχνοκριτική.
Από τη θέση του διευθυντή της Εθνικής Βιβλιοθήκης, από το 1935 μέχρι και το 1954, είχε πρόσβαση σε εκτεταμένο πρωτογενές ιστορικό υλικο αλλά και σημαντική δευτερογενή βιβλιογραφία. Το 1931 έδωσε το "Εισαγωγή εις την Ελληνικήν Επανάστασιν," στα πλαίσια και της εκατονταετηρίδας της Εθνικής Παλιγγενεσίας. Είχε ξεκινήσει ήδη από το 1930 να δημοσιεύει, από τις στήλες της εφημερίδας "Πρωΐα", κείμενα για την ιστορία του 1821. Το 1935 ολοκληρώθηκε η σύνθεση της εξάτομης ιστορίας του, έργο για το οποίο βραβεύτηκε από την Ακαδημία Αθηνών το 1933. Το 1967, λίγο μετά τον θάνατό του, εκδόθηκε η 5η και τελευταία ανανεωμένη έκδοση του εξάτομου έργου του, "Η Ελληνική Επανάστασις". Τα έργα αυτά του Κόκκινου συνέβαλαν αποφασιστικά στην μελέτη της νεοελληνικής ιστορίας.
Έργο.
Θεατρικά έργα.
Μεταξύ άλλων:

</doc>
<doc id="48559" url="https://el.wikipedia.org/wiki?curid=48559" title="Διγενής Ακρίτας Μόρφου (ποδόσφαιρο)">
Διγενής Ακρίτας Μόρφου (ποδόσφαιρο)

Ο Διγενής Ακρίτας Μόρφου είναι κυπριακή ποδοσφαιρική ομάδα με έδρα τη Μόρφου. Αποτελεί μέρος του συλλόγου Διγενής Ακρίτας Μόρφου που ιδρύθηκε στις 23 Απριλίου 1931. Παλαιότερα το σωματείο διατηρούσε και καλαθοσφαιρική ομάδα.
Η έδρα του σωματείου βρίσκεται στη Μόρφου, ωστόσο από το 1974 δεν μπορεί να τη χρησιμοποιήσει λόγω της τουρκικής εισβολής και κατοχής. Από το 1974 η ομάδα εδρεύει στη Λευκωσία. 
Η ποδοσφαιρική ομάδα μετράει 15 συμμετοχές στην Α΄ κατηγορία Κύπρου, έχει τερματίσει μία φορά στη δεύτερη θέση, συμμετείχε μία φορά στο κύπελλο ΟΥΕΦΑ, έχει μια συμμετοχή σε τελικό κυπέλλου Κύπρου, έχει κατακτήσει δύο πρωταθλήματα Β΄ κατηγορίας και δύο πρωταθλήματα Γ΄ κατηγορίας, όπως και δύο κύπελλα Κύπρου Γ΄ κατηγορίας και Επίλεκτης κατηγορίας ΣΤΟΚ.
Ίδρυση.
Ο Διγενής Ακρίτας Μόρφου ιδρύθηκε στις 23 Απριλίου 1931. Το σωματείο ιδρύθηκε από μια ομάδα 38 ευέλπιδων της Μόρφου. Η συγκέντρωση για την ίδρυση του σωματείου έγινε στο σπίτι που γεννήθηκε και μεγάλωσε ο Λουκής Ακρίτας. Στο σωματείο δόθηκε το όνομα Διγενής Ακρίτας ώστε να συνοψίζει την εθνική δράση του σωματείου αλλά και λόγω μιας παράδοσης που ήθελε το Διγενή Ακρίτα να έχει ζήσει στην ακριτική Μόρφου. Σκοποί του σωματείου ήταν η εθνική, ηθική, καλλιτεχνική, πνευματική και πολιτιστική ανάπτυξη του λαού και ειδικά της νεολαίας, η τόνωση και διάδοση των ελληνοχριστιανικών ιδεωδών και η παραγωγή, ανάπτυξη και καλλιέργεια του αθλητισμού.
Έμβλημα και χρώματα.
Έμβλημα του σωματείου είναι ο τοξότης και χρώματα του το πράσινο και το άσπρο.
Ιστορία.
Μετά την ίδρυση του ο Διγενής δημιούργησε ποδοσφαιρική ομάδα η οποία αγωνιζόταν στα αγροτικά πρωταθλήματα της επαρχίας Κερύνειας. Το 1968 εντάχθηκε στην Κυπριακή Ομοσπονδία Ποδοσφαίρου (ΚΟΠ) σαν σωματείο Β΄ κατηγορίας.
Περίοδος 1969-1979.
Η πρώτη συμμετοχή του Διγενή Ακρίτα Μόρφου στις διοργανώσεις της ΚΟΠ ήταν στο πρωτάθλημα Β΄ κατηγορίας 1968-69, όπου και κατέκτησε τη δεύτερη θέση. Την επόμενη περίοδο κατακτά το πρωτάθλημα και προβιβάζεται στην Α΄ κατηγορία 1970-71. Προπονητής της ομάδας από το 1970 έως το 1974 ήταν ο Κώστας Ταλιάνος.
Στην πρώτη του παρουσία στο πρωτάθλημα Α΄ κατηγορίας πραγματοποιεί μια εκπληκτική χρονιά τερματίζοντας στη δεύτερη θέση, αφήνοντας πίσω παραδοσιακές δυνάμεις της εποχής όπως ο ΑΠΟΕΛ και η Ομόνοια. 
Ευρωπαϊκή συμμετοχή.
Η δεύτερη θέση έδωσε το δικαίωμα στην ομάδα να συμμετάσχει στο Κύπελλο ΟΥΕΦΑ 1971-72. Ήταν η πρώτη περίοδος διεξαγωγής της διοργάνωσης και έτσι ο Διγενής έγινε η πρώτη κυπριακή ομάδα που συμμετείχε σε αυτήν. Αντιμετώπισε την ΑΣ Μίλαν από την οποία αποκλείστηκε. Και οι δύο αγώνες έγιναν στην Ιταλία, καθώς την εποχή εκείνη συνηθιζόταν οι κυπριακές ομάδες να δίνουν και τα δύο ευρωπαϊκά παιχνίδια στην χώρα του αντιπάλου λόγω οικονομικών δυσκολιών. Ο πρώτος αγώνας έγινε στο Σαν Σίρο, έδρα της Μίλαν, στις 22 Σεπτεμβρίου 1971. Η ιταλική ομάδα κέρδισε με 4-0. Ο επαναληπτικός έγινε στο Τριέστε. Ο τυπικά γηπεδούχος Διγενής έχασε με 3-0.
Εκτοπισμός από τη Μόρφου.
Τις επόμενες περιόδους, πριν το 1974, ο Διγενής τερμάτιζε στα μέσα του βαθμολογικού πίνακα. Η τραγικότερη ημέρα στην ιστορία του σωματείου καταγράφεται το καλοκαίρι του 1974, με την κατάληψη της Μόρφου από τα τουρκικά στρατεύματα μετά την τουρκική εισβολή στην Κύπρο, γεγονός που κατέστησε το σωματείο προσφυγικό. Ο εκτοπισμός δημιούργησε πολλά προβλήματα στην ομάδα που βρέθηκε χωρίς έδρα, χωρίς αθλητικό υλικό και με τα μέλη και τους φιλάθλους της διασκορπισμένους σε ολόκληρη την Κύπρο.
Τα πρώτα χρόνια η ομάδα κατάφερνε να κρατηθεί στην Α΄ κατηγορία παρά τα προβλήματα. Υποβιβάστηκε την περίοδο 1978-79 τερματίζοντας στην τελευταία θέση. Από το 1974 έως το 1979 που συμμετείχε στην πρώτη κατηγορία χρησιμοποιούσε ως έδρα το παλιό ΓΣΠ.
Δεκαετία 1980-1989.
Τις πρώτες τρεις περιόδους της δεκαετίας ο Διγενής συμμετείχε στη Β΄ κατηγορία. Την περίοδο 1981-82 τερμάτισε στην τελευταία θέση του πρωταθλήματος και υποβιβάστηκε για πρώτη φορά στην ιστορία του στη Γ΄ κατηγορία. Παρέμεινε στη Γ΄ κατηγορία για έξι συνεχόμενες περιόδους. Την περίοδο 1987-88 κατέκτησε το πρωτάθλημα και προβιβάστηκε στη Β΄ κατηγορία. Την περίοδο 1988-89 τερμάτισε στην ένατη θέση του πρωταθλήματος Β΄ κατηγορίας.
Δεκαετία 1990-1999.
Ο Διγενής παρέμεινε στη Β΄ κατηγορία έως την περίοδο 1992-93 που τερμάτισε στην προτελευταία θέση και υποβιβάστηκε. Την περίοδο 1994-95 τερμάτισε στην τρίτη θέση του πρωταθλήματος Γ΄ κατηγορίας και επέστρεψε στη Β΄ κατηγορία. Τις περιόδους 1995-96 και 1997-98 έφτασε πολύ κοντά στον προβιβασμό στην Α΄ κατηγορία, αλλά τελικά περιορίστηκε στην τέταρτη θέση (προβιβάζονταν οι πρώτες τρεις ομάδες).
Δεκαετία 2000-2009.
Την περίοδο 1999-00 ο Διγενής κατέκτησε το πρωτάθλημα Β΄ κατηγορίας για δεύτερη φορά στην ιστορία του και επέστρεψε στην Α΄ κατηγορία μετά από 21 χρόνια. Την περίοδο 2000-01 τερμάτισε στη 13η θέση και υποβιβάστηκε. Κέρδισε ξανά τον προβιβασμό του στην ανώτατη κατηγορία της Κύπρου την επόμενη περίοδο τερματίζοντας στη δεύτερη θέση του πρωταθλήματος Β΄ κατηγορίας 2001-02.
Τα επόμενα χρόνια ήταν επιτυχημένα για την ομάδα καθώς κατάφερε να παραμείνει στην κατηγορία για πέντε συνεχόμενες περιόδους. Μάλιστα, την περίοδο 2004-05 τερμάτισε στην πέμπτη θέση του πρωταθλήματος. Το κορυφαίο όμως επίτευγμα του Διγενή τη δεκαετία αυτή ήταν η πρόκριση του στον τελικό του κυπέλλου Κύπρου 2004-05 για πρώτη φορά στην ιστορία του. Αφού απέκλεισε στα προημιτελικά την ΑΕΛ και στα ημιτελικά τον ΑΠΟΕΛ, αναμετρήθηκε στον τελικό με την Ομόνοια. Το παιχνίδι έγινε στο νέο ΓΣΠ με το Διγενή να χάνει με 2-0.
Την περίοδο 2006-07 ο Διγενής τερμάτισε στη δωδέκατη θέση και υποβιβάστηκε στη Β΄ κατηγορία. Την περίοδο 2007-08 διεκδίκησε την άνοδο του στην Α΄ κατηγορία, χάνοντας τον προβιβασμό στην ισοβαθμία. Τερμάτισε στην τέταρτη θέση ισοβαθμώντας με τον τρίτο Ατρόμητο Γεροσκήπου, αλλά υστερούσε στα μεταξύ τους παιχνίδια. 
Δεκαετία 2010-2019.
Οι πρώτες περίοδοι της δεκαετίας του 2010 ήταν άσχημες για την ομάδα, κινδυνεύοντας ακόμη και με αναστολή της λειτουργίας της λόγω οικονομικών προβλημάτων. 
Την περίοδο 2010-11 υποβιβάστηκε στη Γ΄ κατηγορία. Την επόμενη περίοδο κατάφερε να προκριθεί στον τελικό του κυπέλλου Κύπρου Γ΄-Δ΄ κατηγορίας, όπου κέρδισε την ΑΕΚ Κουκλιών με 2-1 και κατέκτησε το τρόπαιο.
Το Δεκέμβριο του 2012 η ομάδα ανακοίνωσε ότι αναστέλλει τη λειτουργία της. Ωστόσο αποφασίστηκε όπως η ομάδα συνεχίσει. Την περίοδο εκείνη κατάφερε να παραμείνει στη Γ΄ κατηγορία τερματίζοντας ένα βαθμό πάνω από τη ζώνη του υποβιβασμού. Την επόμενη περίοδο τερμάτισε στην εντέκατη θέση η οποία οδηγούσε στη Δ΄ κατηγορία. Ωστόσο, επειδή είχε κενωθεί μια θέση λόγω της αποχώρησης του Ονήσιλου Σωτήρας, ο Διγενής συμμετείχε στο πρωτάθλημα Γ΄ κατηγορίας 2014-15. Το Φεβρουάριο του 2015 η διοίκηση του σωματείου ανακοίνωσε πως η ομάδα ήταν κοντά στο κλείσιμο για οικονομικούς λόγους, πράγμα που στο τέλος αποφεύχθηκε. Ο Διγενής τερμάτισε στη 12η θέση του πρωταθλήματος. Παρόλο που σύμφωνα με την προκήρυξη η θέση αυτή οδηγούσε σε υποβιβασμό, ωστόσο μετά το τέλος της περιόδου αποφασίστηκε η αύξηση των ομάδων της Α΄ κατηγορίας από 12 σε 14 με ταυτόχρονη αναδιοργάνωση της Β΄ και Γ΄ κατηγορίας και έτσι ο Διγενής παρέμεινε στη Γ΄ κατηγορία. Τον Αύγουστο του 2015 το διοικητικό συμβούλιο του σωματείου είχε αποφασίσει να αποχωρήσει από την ΚΟΠ λόγω οικονομικών προβλημάτων (που οδήγησαν σε εμπάργκο εγγραφής νέων ποδοσφαιριστών) και να εγγράψει νέο σωματείο με την ονομασία Διγενής Ακρίτας Μόρφου 1974. Ωστόσο, στη συνέχεια κατάφερε να συμμορφωθεί και να απαλλαγεί από το εμπάργκο, συνεχίζοντας την πορεία του στη Γ΄ κατηγορία.
Την περίοδο 2018-19 κατέκτησε το πρωτάθλημα Γ΄ κατηγορίας και προβιβάστηκε στη Β΄ κατηγορία. Επιπρόσθετα, κατέκτησε και το Κύπελλο Γ΄ κατηγορίας και Επίλεκτης κατηγορίας ΣΤΟΚ 2018-19.
Δεκαετία 2020-2029.
Την περίοδο 2019-20 ο Διγενής συμμετείχε στη Β΄ κατηγορία 2019-20. Λόγω της Πανδημίας του κορονοϊού το πρωτάθλημα αρχικά ανεστάλη και στη συνέχεια διεκόπη. Την περίοδο 2020-21 τερμάτισε στη δέκατη τέταρτη θέση του πρωταθλήματος Β΄ κατηγορίας και υποβιβάστηκε.
Συμμετοχές ανά κατηγορία.
Ο πίνακας που ακολουθεί παρουσιάζει τις συμμετοχές της ομάδας ανά εθνική κατηγορία του Συστήματος ποδοσφαιρικών πρωταθλημάτων Κύπρου έως την περίοδο 2020-21 καθώς και στις διοργανώσεις κυπέλλου έως και την περίοδο 2020-21.
Έδρα.
Η έδρα της ποδοσφαιρικής ομάδας μέχρι το 1974 ήταν το Δημοτικό Στάδιο Μόρφου. Μετά τον εκτοπισμό του από τη Μόρφου το 1974 και έως το 1979 που συμμετείχε στην Α΄ κατηγορία χρησιμοποιούσε ως έδρα το Στάδιο Κύκκου και το παλιό ΓΣΠ. Τα τελευταία χρόνια χρησιμοποιεί ως έδρα το Μακάρειο Στάδιο.

</doc>
<doc id="48562" url="https://el.wikipedia.org/wiki?curid=48562" title="Άρης Λεμεσού (ποδόσφαιρο)">
Άρης Λεμεσού (ποδόσφαιρο)

Ο Άρης Λεμεσού είναι μία κυπριακή ποδοσφαιρική ομάδα με έδρα τη Λεμεσό. Αποτελεί μέρος του αθλητικού σωματείου Άρη Λεμεσού. Το όνομα του συλλόγου είναι εμπνευσμένο από τον αθλητικό σύλλογο του Άρη Θεσσαλονίκης καθώς οι Ελλαδίτες φίλαθλοι του Σούλι ήταν φίλαθλοι του Άρη Θεσσαλονίκης. Ο Άρης αποτελεί ένα από τα ιδρυτικά μέλη της Κυπριακής Ομοσπονδίας Ποδοσφαίρου (ΚΟΠ). Είναι το μοναδικό από τα ιδρυτικά μέλη της ΚΟΠ που δεν έχει κατακτήσει κάποιο τίτλο (πρωτάθλημα Α΄ κατηγορίας, κύπελλο Κύπρου). Ωστόσο, ήταν μια φορά φιναλίστ του κυπέλλου, ενώ έχει κατακτήσει πέντε φορές το πρωτάθλημα Β΄ κατηγορίας. Έχει 53 συμμετοχές στην Α΄ κατηγορία Κύπρου, όντας στην όγδοη θέση στη σχετική κατάταξη.
Ίδρυση.
Την περίοδο Οκτωβρίου-Νοεμβρίου 1930 εμφανίστηκαν στη Λεμεσό δύο ποδοσφαιρικές ομάδες. Η μία ομάδα ονομαζόταν «Σούλι» και είχε ως έμβλημα το ελληνικό τσαρούχι. Η δεύτερη ομάδα ονομαζόταν Α.Π.Ο.Λ. (Αθλητικός Ποδοσφαιρικός Όμιλος Λεμεσού) και ήταν γνωστή και ως «Απόλλωνας» (όχι ο σημερινός Απόλλωνας Λεμεσού). Στις 25 Σεπτεμβρίου 1932 οι δύο ομάδες συγχωνεύτηκαν δημιουργώντας σύλλογο με την ονομασία Αθλητικός Μουσικός Σύλλογος «Άρης» Λεμεσού. Ως έτος ίδρυσης της ομάδας θεωρείται το 1930, έτος δημιουργίας των δύο ομάδων που συγχωνεύτηκαν για να δημιουργηθεί ο Άρης. Επιπρόσθετα, στον Άρη εντάχθηκαν και ποδοσφαιριστές του διαλυθέντος σωματείου Ποσειδώνας Λεμεσού. Το πρώτο παιχνίδι στην ιστορία της ομάδας δόθηκε την 1η Οκτωβρίου 1932, λίγες μέρες μετά τη συγχώνευση. Αντίπαλος ήταν η αγγλική Κόβεντρι. Ο Άρης ηττήθηκε με 3-1.
Ως χρώματα της ομάδας επιλέγησαν το πράσινο και το άσπρο.
Τα πρώτα χρόνια.
Με την ίδρυση του ο Άρης σχημάτισε ποδοσφαιρική ομάδα. Ωστόσο, όταν ιδρύθηκε, η Κυπριακή Ομοσπονδία Ποδοσφαίρου δεν είχε ακόμα δημιουργηθεί και έτσι δεν διεξαγόταν παγκύπριο πρωτάθλημα. Είχαν όμως ήδη δημιουργηθεί αρκετά σωματεία. Το 1932, με πρωτοβουλία του Πεζοπορικού Λάρνακας, διεξήχθη, με σύστημα νοκ-άουτ, το πρώτο παγκύπριο πρωτάθλημα, το «πρωτάθλημα πόλεων». Στο πρωτάθλημα αυτό συμμετείχαν το Σούλι και ο ΑΠΟΛ, που στο τέλος του έτους συγχωνεύτηκαν δημιουργώντας τον Άρη.
Ο Άρης συμμετείχε στο επόμενο πρωτάθλημα, το οποίο διοργάνωσε ο ΑΠΟΕΛ (1933). Στο πρωτάθλημα αυτό συμμετείχαν 8 ομάδες. Είχε συμφωνηθεί όπως οι 8 ομάδες αγωνιστούν μεταξύ τους σε ένα γύρο και οι πρώτες πέντε στη βαθμολογία να αγωνιστούν μεταξύ τους, πάλι σε ένα γύρο. Ο Άρης τερμάτισε στην πεντάδα και συμμετείχε στον επόμενο γύρο (στον οποίο τελικά συμμετείχαν 6 ομάδες). Στην τελική κατάταξη του δεύτερου γύρου ο Άρης ήταν στη πέμπτη θέση. Ο Άρης συμμετείχε και στο τρίτο ανεπίσημο πρωτάθλημα, το οποίο διοργάνωσε η ΑΕΛ Λεμεσού την περίοδο 1933-34. Ίσχυαν οι ίδιο κανονισμοί όπως και στο δεύτερο πρωτάθλημα και ο Άρης κατάφερε να προκριθεί στο δεύτερο γύρο. Στο τέλος του πρωταθλήματος τερμάτισε και πάλι στην πέμπτη θέση. Το τέταρτο πρωτάθλημα πόλεων θα το διοργάνωνε η Ανόρθωση. Ωστόσο, λόγω προκήρυξης πρωταθλήματος από τον Τραστ στη Λευκωσία και διαμάχης μεταξύ των δύο ομάδων, αλλά και άλλων θεμάτων για τα οποία υπήρχαν διαφωνίες (ο Άρης και ο Ολυμπιακός έθεσαν θέμα ελεύθερης συμμετοχής από ένα σωματείο σε άλλο), τα σωματεία αποφάσισαν τη δημιουργία μιας αρχής η οποία θα είχε την ευθύνη διοργάνωσης των πρωταθλημάτων. Έτσι, στις 23 Σεπτεμβρίου 1934 ιδρύεται η Κυπριακή Ομοσπονδία Ποδοσφαίρου, με τον Άρη να αποτελεί ένα από τα ιδρυτικά της μέλη.
Διοργανώσεις.
Περίοδος 1934-1939.
Την περίοδο 1934-35 διεξήχθη το πρώτο επίσημο παγκύπριο πρωτάθλημα. Ο Άρης συμμετείχε στο πρωτάθλημα. Ως έδρα χρησιμοποιούσε το παλιό στάδιο ΓΣΟ (μαζί με την ΑΕΛ). Ο Άρης τερμάτισε στην έκτη θέση. Την περίοδο 1935-36 τερμάτισε στην 5η θέση όπως και την περίοδο 1936-37. Τις περιόδους 1937-38 και 1938-39 τερμάτισε στην τελευταία θέση (5η και 7η αντίστοιχα) χωρίς να καταφέρει να κερδίσει βαθμό. Την περίοδο 1938-39, τερμάτισε και πάλι στην τελευταία θέση (7ος).
Το 1939, λόγω οικονομικών προβλημάτων, το σωματείο αναγκάστηκε να διαλύσει την ποδοσφαιρική ομάδα. Αρχές της δεκαετίας του 1950 προχώρησε σε επανασύσταση της ποδοσφαιρικής του ομάδας και το 1952 επανεντάχθηκε στη δύναμη της ΚΟΠ.
Περίοδος 1952-1959.
Με την επανένταξη του στην ΚΟΠ, το 1952, ο Άρης συμμετείχε στο πρωτάθλημα Β΄ κατηγορίας. Πριν το 1953, στο πρωτάθλημα Β΄ κατηγορίας συμμετείχαν οι δεύτερες ομάδες (αναπληρωματικές) των σωματείων Α΄ κατηγορίας με ορισμένες ομάδες Β΄ κατηγορίας, με τις πρώτες να κερδίζουν όλα τα πρωταθλήματα. Το 1953 η ΚΟΠ αποφάσισε τη δημιουργία πρωταθλήματος αναπληρωματικών ομάδων Α΄ κατηγορίας και έτσι οι ομάδες της Α΄ κατηγορίας δεν συμμετείχαν πλέον στο πρωτάθλημα Β΄ κατηγορίας. Το πρωτάθλημα Β΄ κατηγορίας 1953-54 ήταν το πρώτο που διεξαγόταν με τη νέα μορφή. Οι ομάδες που συμμετείχαν στο πρωτάθλημα χωρίστηκαν σε δύο ομίλους: Λεμεσού-Πάφου και Λευκωσίας-Λάρνακας-Αμμοχώστου. Οι νικήτριες των δύο ομίλων θα έδιναν αγώνες μπαράζ για την κατάκτηση του πρωταθλήματος Β΄ κατηγορίας. Ο Άρης συμμετείχε στον όμιλο Λεμεσού-Πάφου. Αφού αναδείχθηκε νικητής στον όμιλο του, αντιμετώπισε την νικήτρια του άλλου ομίλου, Ντεμίρσπορ Λάρνακας, σε αγώνες μπαράζ. Στον πρώτο αγώνα ο Άρης κέρδισε στο παλιό ΓΣΟ με 3-2. Ο δεύτερος αγώνας στη Λάρνακα τελείωσε 3-3 με τον Άρη να ανακηρύσσεται πρωταθλητής Β΄ κατηγορίας.
Την περίοδο 1954-55 ο Άρης τερμάτισε στην τελευταία θέση του πρωταθλήματος Α΄ κατηγορίας και υποβιβάστηκε. Ήταν η πρώτη φορά που υποβιβαζόταν ομάδα από το πρωτάθλημα Α΄ κατηγορίας. Την περίοδο 1955-56 κατέκτησε εκ νέου το πρωτάθλημα Β΄ κατηγορίας και επέστρεψε στην Α΄ κατηγορία. Την περίοδο 1956-57 κατέλαβε την 4η θέση, η οποία ήταν η υψηλότερη θέση που κατέλαβε μέχρι τότε. Ακολούθησε η 8η θέση την περίοδο 1957-58. Την περίοδο 1958-59 δεν διεξήχθη πρωτάθλημα λόγω της έκρυθμης κατάστασης που επικρατούσε στην Κύπρο (αγώνας της ΕΟΚΑ). 
1Η Β΄ κατηγορία ήταν χωρισμένη σε δύο ομίλους. Ο Άρης συμμετείχε στον όμιλο Λεμεσού-Πάφου.&lt;br&gt;
2Η Β΄ κατηγορία ήταν χωρισμένη σε τρεις ομίλους. Ο Πανελλήνιος συμμετείχε στον όμιλο Λεμεσού-Πάφου.&lt;br&gt;
3Η Β΄ κατηγορία ήταν χωρισμένη σε δύο ομίλους. Ο Πανελλήνιος συμμετείχε στον όμιλο Λεμεσού-Λάρνακας-Πάφου.
Δεκαετία 1960-1969.
Την περίοδο 1959-60 ο Άρης τερμάτισε στην 11η και τελευταία θέση. Ωστόσο, την περίοδο αυτή δεν ίσχυσε η διαβάθμιση και έτσι ο Άρης παρέμεινε στην Α΄ κατηγορία. Την περίοδο 1960-61 τερμάτισε στην 7η θέση και τις περιόδους 1961-62 και 1962-63 στην 8η θέση. Την περίοδο 1963-64 τo πρωτάθλημα διακόπηκε τον Δεκέμβριο του 1963 λόγω των δικοινοτικών διαταραχών και δεν συνεχίστηκε ποτέ. Τις περιόδους 1964-65 και 1965-66 ο Άρης τερμάτισε στην 11η και τελευταία θέση της βαθμολογίας αλλά και πάλι δεν ίσχυσε ο υποβιβασμός. Τις περιόδους 1966-67 και 1967-68 τερμάτισε και πάλι στην 11η θέση αλλά με συμμετοχή 12 ομάδων στο πρωτάθλημα. Την περίοδο 1968-69 κατέλαβε τη 10η θέση.
Δεκαετία 1970-1979.
Την περίοδο 1969-70 ο Άρης τερματίζει στην τελευταία θέση του πρωταθλήματος και υποβιβάζεται. Στο πρωτάθλημα Β΄ κατηγορίας 1970-71 δεν καταφέρνει να κερδίσει την άνοδο του (τερματίζει στη δεύτερη θέση) και για πρώτη φορά συμμετέχει δύο συνεχόμενες περιόδους στη Β΄ κατηγορία. Την επόμενη περίοδο τερματίζει στην 3η θέση του πρωταθλήματος και προβιβάζεται στην Α΄ κατηγορία. Την περίοδο 1972-73 τερματίζει στη 10η θέση. Στο κύπελλο Κύπρου 1972-73 φτάνει, για πρώτη φορά στην ιστορία του, στα ημιτελικά, όπου αποκλείστηκε από τον μετέπειτα κυπελλούχο ΑΠΟΕΛ. Τις περιόδους 1973-74 και 1974-75 τερματίζει στη 10η θέση. Την περίοδο 1975-76 τερματίζει στη 14η θέση.
Τα επόμενα χρόνια ο Άρης ανακάμπτει αγωνιστικά. Την περίοδο 1976-77 κατακτά την 4η θέση. Την περίοδο 1977-78 περιορίζεται στην 7η θέση για να επιστρέψει στην 4η θέση την περίοδο 1978-79, ένα μόλις βαθμό πίσω από την τρίτη θέση που έδινε εισιτήριο συμμετοχής στο κύπελλο ΟΥΕΦΑ. Στο κύπελλο Κύπρου 1978-79 φτάνει στα ημιτελικά όπου αποκλείστηκε από την ΑΕΛ.
Δεκαετία 1980-1989.
Την περίοδο 1979-80 ο Άρης τερματίζει στην 8η θέση. Την επόμενη περίοδο τερματίζει στη 14η και τελευταία θέση και υποβιβάζεται. Την περίοδο 1981-82 τερματίζει στη δεύτερη θέση του πρωταθλήματος Β΄ κατηγορίας και επιστρέφει στην Α΄ κατηγορία. Την περίοδο 1982-83 τερματίζει στην 8η θέση. Την περίοδο αυτή ο ποδοσφαιριστής της ομάδας Πανίκος Χατζηλοΐζου ανακυρρήσεται πρώτος σκόρερ του πρωταθλήματος με 17 γκολ. Την περίοδο 1983-84 κατατάσσεται στη 10η θέση, την επόμενη περίοδο στη 12η θέση και την περίοδο 1985-86 στη 13η θέση. Την περίοδο αυτή δεν ίσχυσε η διαβάθμιση και έτσι συμμετείχε στο πρωτάθλημα Α΄ κατηγορίας 1986-87 όπου κατέλαβε την 5η θέση. Ακολούθησε η 11η θέση την περίοδο 1987-88 και η 12η θέση την περίοδο 1988-89.
Στο κύπελλο Κύπρου 1988-89 ο Άρης έγραψε τη σημαντικότερη σελίδα στην ιστορία του. Για πρώτη φορά συμμετέχει στον τελικό κυπέλλου Κύπρου. Αντίπαλος του η ΑΕΛ Λεμεσού. Στον Α΄ γύρο της διοργάνωσης απέκλεισε τον Ολυμπιακό, στο Β΄ γύρο τον Ορφέα Λευκωσίας, στα προημιτελικά την Ομόνοια και στα ημιτελικά τον ΑΠΟΕΛ. Ο τελικός διεξήχθη στις 10 Ιουνίου 1989 στο Τσίρειο στάδιο, κοινή έδρα των δύο ομάδων. Αν και η ΑΕΛ κατάφερε να προηγηθεί με 2-0 στο πρώτο ημίχρονο, ο Άρης κατόρθωσε να ισοφαρίσει σε 2-2 στο δεύτερο ημίχρονο και να οδηγήσει το παιχνίδι στην παράταση. Η ΑΕΛ πέτυχε ένα γκολ και το παιχνίδι τελείωσε 3-2 με τον Άρη να αποτυγχάνει να κατακτήσει το κύπελλο.
Δεκαετία 1990-1999.
Την περίοδο 1989-90 ο Άρης κατακτά για τέταρτη φορά στην ιστορία του την 4η θέση. Στο κύπελλο Κύπρου 1989-90 φτάνει στα ημιτελικά όπου αποκλείεται από την Ομόνοια. Την περίοδο 1990-91 τερματίζει στην 8η θέση και την περίοδο 1991-92 στη 10η θέση. Την περίοδο 1992-93 τερματίζει στη 13η θέση και υποβιβάζεται. Την περίοδο 1993-94 κατακτά το πρωτάθλημα Β΄ κατηγορίας και επιστρέφει στην Α΄ κατηγορία. Την περίοδο 1994-95 καταλαμβάνει την 11η θέση και την περίοδο 1995-96 την 9η.
Από την περίοδο 1996-97 (με εξαίρεση μια περίοδο που παρέμεινε στην Α΄ κατηγορία), ο Άρης ανεβοκατεβαίνει μεταξύ Α΄ και Β΄ κατηγορίας. Την περίοδο 1996-97 τερμάτισε στη 12η θέση και υποβιβάστηκε. Στο πρωτάθλημα Β΄ κατηγορίας 1997-98 τερμάτισε στην 3η θέση και προβιβάστηκε στην Α΄ κατηγορία. Την περίοδο 1998-99 τερματίζει στη 14η και τελευταία θέση και υποβιβάζεται εκ νέου.
Δεκαετία 2000-2009.
Την περίοδο 1999-00 ο Άρης κατακτά τη 2η θέση στο πρωτάθλημα Β΄ κατηγορίας και επιστρέφει στην Α΄ κατηγορία. Την περίοδο 2000-01 τερματίζει στη 14η θέση και υποβιβάζεται. Την περίοδο 2001-02 τερματίζει στην 3η θέση και επιστρέφει στην ανώτατη κατηγορία. Την περίοδο 2002-03 υποβιβάζεται ξανά τερματίζοντας στη 13η θέση. Ακολουθεί η κατάκτηση της 2η θέση την περίοδο 2003-04 και η άνοδος στην Α΄ κατηγορία. Την περίοδο 2004-05 τερματίζει στη 14η θέση και υποβιβάζεται. Την περίοδο 2005-06 κατακτά την 2η θέση στο πρωτάθλημα Β΄ κατηγορίας και επιστρέφει στην Α΄ κατηγορία.
Την περίοδο 2006-07, μετά από 10 περιόδους εναλλασσόμενων υποβιβασμών και ανόδων, κατορθώνει να παραμείνει για δεύτερη συνεχόμενη περίοδο στο πρωτάθλημα τερματίζοντας στην 8η θέση του πρωταθλήματος. Ωστόσο, υποβιβάστηκε εκ νέου την περίοδο 2007-08 τερματίζοντας στη 12η θέση. Την περίοδο 2008-09 κατέλαβε τη 2η θέση στο πρωτάθλημα Β΄ κατηγορίας και προβιβάστηκε στην Α΄ κατηγορία.
Δεκαετία 2010-2019.
Την περίοδο 2009-10 τερματίζει στη 12η θέση και υποβιβάζεται στη Β΄ κατηγορία. Στο κύπελλο Κύπρου 2009-10, μετά από 20 χρόνια, φτάνει στα ημιτελικά, όπου και αποκλείεται από τον ΑΠΟΕΛ. Την περίοδο 2010-11 κατακτά το πρωτάθλημα Β΄ κατηγορίας και προβιβάζεται στην Α΄ κατηγορία. Την περίοδο 2011-12 τερματίζει στη 12η θέση και υποβιβάζεται εκ νέου. Κατακτά και πάλι το πρωτάθλημα Β΄ κατηγορίας την περίοδο 2012-13 και επιστρέφει στην Α΄ κατηγορία. Την περίοδο 2013-14 τερματίζει στην 11η θέση αλλά υποβιβάζεται αφού την περίοδο αυτή υποβιβάστηκαν 4 ομάδες από την Α΄ κατηγορία (αντί 3 όπως συνέβαινε τα προηγούμενα χρόνια) ώστε να μειωθούν οι ομάδες της Α΄ κατηγορίας από 14 σε 12.
Την περίοδο 2014-15 τερμάτισε στην τρίτη θέση του πρωταθλήματος Β΄ κατηγορίας. Παρόλο που σύμφωνα με την προκήρυξη του πρωταθλήματος θα προβιβάζονταν στην Α΄ κατηγορία μόνο οι δύο ομάδες, εντούτοις μετά το τέλος του πρωταθλήματος αποφασίστηκε η αύξηση των ομάδων της Α΄ κατηγορίας από 12 σε 14 και έτσι προβιβάστηκε και η τρίτη ομάδα του πρωταθλήματος Β΄ κατηγορίας. Ακολούθησαν 3 συνεχόμενες παρουσίες στην Α΄ κατηγορία. Την περίοδο 2017-18 τερμάτισε στην 13η θέση και υποβιβάστηκε.
Δεκαετία 2020-2029.
Την περίοδο 2019-20 ο Άρης συμμετείχε στη Β΄ κατηγορία 2019-20. Η ομάδα διεκδικούσε την άνοδο της στη Β΄ κατηγορία. Λόγω της Πανδημίας του κορονοϊού το πρωτάθλημα αρχικά ανεστάλη και στη συνέχεια διεκόπη. Ο Άρης ήταν στην τρίτη θέση τη στιγμή της διακοπής και δεν προβιβάστηκε στη Α΄ κατηγορία.
Την περίοδο 2020-21 τερμάτισε στη δεύτερη θέση του πρωταθλήματος Β΄ κατηγορίας και προβιβάστηκε στην Α΄ κατηγορία.
Συνολικά στατιστικά στην Α΄ κατηγορία.
Ο πίνακας που ακολουθεί παρουσιάζει τη συνολική πορεία του Άρη στο πρωτάθλημα Α΄ κατηγορίας από την περίοδο 1934-35 έως και την περίοδο 2020-21. Η βαθμολογία είναι το άθροισμα της πραγματικής βαθμολογίας κάθε περιόδου, ανεξάρτητα από το σύστημα βαθμολόγησης. Χρησιμοποιώντας το σύγχρονο σύστημα βαθμολόγησης (Νίκη=3 Βαθμοί, Ισοπαλία=1 Βαθμός, Ήττα:0 βαθμοί) οι βαθμοί που εξασφαλίζει είναι 1311. Η περίοδος 1963-64, στην οποία το πρωτάθλημα διακόπηκε, δεν συμπεριλαμβάνεται.
Συμμετοχές ανά κατηγορία.
Ο πίνακας που ακολουθεί παρουσιάζει τις συμμετοχές της ομάδας ανά εθνική κατηγορία του Συστήματος ποδοσφαιρικών πρωταθλημάτων Κύπρου έως και την περίοδο 2020-21 καθώς και στις διοργανώσεις κυπέλλου έως και την περίοδο 2020-21.
Έδρα.
Έδρα του Άρη από την ίδρυση του έως το 1975 ήταν το παλιό ΓΣΟ στη Λεμεσό. Το παλιό ΓΣΟ χρησιμοποιούσαν ως έδρα του και οι ομάδες Σούλι και ΑΠΟΛ από τις οποίες προέκυψε ο Άρης. Από το 1975 ο Άρης χρησιμοποιεί ως έδρα το Τσίρειο Στάδιο.
Εξωτερικοί σύνδεσμοι.
&lt;br&gt;

</doc>
<doc id="48567" url="https://el.wikipedia.org/wiki?curid=48567" title="Κατάλογος Μεγάλων Βεζίρηδων της Οθωμανικής Αυτοκρατορίας">
Κατάλογος Μεγάλων Βεζίρηδων της Οθωμανικής Αυτοκρατορίας

Ο Μεγάλος Βεζίρης της Οθωμανικής Αυτοκρατορίας (Τούρκικα: Vezir-i Azam ή Sadr-ı Azam (Sadrazam); Οθ. Τούρκικα: صدر اعظم ή وزیر اعظم) ήταν ο "de facto" πρωθυπουργός του σουλτάνου στην Οθωμανική Αυτοκρατορία, με απόλυτο πληρεξούσιο και, καταρχήν, απορρίπτοντας μόνο ο ίδιος ο σουλτάνος στην κλασική περίοδο, πριν από τις μεταρρυθμίσεις του Τανζιμάτ, και μέχρι την Επανάσταση του 1908.
Κρατούσε την αυτοκρατορική σφραγίδα και μπορούσε να συγκαλέσει όλους τους άλλους βεζίρηδες για να ασχοληθεί με τις υποθέσεις του κράτους στο Αυτοκρατορικό Συμβούλιο. Οι βεζίρηδες στο συνέδριο ονομάστηκαν "kubbe viziers" (θολοί βεζίρηδες) σε σχέση με τον τόπο συνάντησης τους, το "Kubbealtı" (κάτω από τον θόλο) στο Παλάτι Τοπ Καπί. Τα γραφεία του βρίσκονταν στην Υψηλή Πύλη.
Στον κατάλογο που ακολουθεί μνημονεύονται όλοι οι Μεγάλοι Βεζίρηδες της Οθωμανικής αυτοκρατορίας κατά τα έτη (1320-1922).
Σημειώσεις.
 Στη μεταγραφή από τα Τουρκικά ακολουθήθηκαν οι εξής κανόνες:
ı = η, ö = ο, ü = ου, kö = κιο, kü = κιου, hö =χιο, hü = χιου, ğ = γ, ç = τσ, c = τζ, j = ζ, ş =σ, y+φωνήεν = γι, y+σύμφωνο ή τελικό = υ, τελικό d = τ, τελικό v = φ. Τα διπλά σύμφωνα μεταγράφηκαν ως απλά.

</doc>
<doc id="48568" url="https://el.wikipedia.org/wiki?curid=48568" title="Φιορέντσο ντι Λορέντσο">
Φιορέντσο ντι Λορέντσο

Ο Φιορέντσο ντι Λορέντσο ("Fiorenzo di Lorenzo", περ. 1445 - 1522) ήταν Ιταλός ζωγράφος και αρχιτέκτονας, που έζησε και εργάστηκε κυρίως στην Περούτζα. 
Η ζωή του και το έργο του.
Για τη ζωή και το έργο του διαθέτουμε σήμερα ελάχιστες πληροφορίες. Σε ένα από τα παλαιότερα έγγραφα που αναφέρονται στον Φιορέντσο, επιβεβαιώνεται πως το 1472 ανέλαβε να φιλοτεχνήσει ένα πολύπτυχο για το ιερό της εκκλησίας της Σάντα Μαρία Νουόβα της Περούτζα, έργο που ολοκλήρωσε πιθανότατα την περίοδο 1487-93. Από το περιεχόμενο του συμβολαίου και την υψηλή αμοιβή των 225 δουκάτων που προέβλεπε, εικάζεται πως αποτελούσε έναν από τους πιο αξιόλογους νέους ζωγράφους της εποχής. Μία νωπογραφία του Φιορέντσο, που αναπαριστά την "Παναγία του Ελέους", αποτελεί επίσης ένα από τα πρώιμα έργα του, που αναδεικνύει βασικά χαρακτηριστικά της τεχνοτροπίας του. Το έργο ολοκληρώθηκε κατά παραγγελία τού νοσοκομείου του S. Egidio και αναδεικνύει επιρροές από τη φλωρεντινή τέχνη και μοτίβα του Αντρέα ντελ Βερρόκκιο. Στα έργα που θεωρούνται βέβαιο πως ανήκουν στον Φιορέντσο συγκαταλέγονται ακόμα μία νωπογραφία για την εκκλησία S. Maria di Monteluce, που αναπαριστά τη "Σταύρωση" και χρονολογείται περίπου το 1491, καθώς και ένας πίνακας με θέμα την "Παναγία με το Θείο Βρέφος" για την εκκλησία S. Francesco al Prato, πάντα στην Περούτζα. Υπάρχουν παράλληλα αρκετά έργα που αποδίδονται στον Φιορέντσο, χωρίς όμως να μπορεί να βεβαιωθεί πως αποτελούν δικές του δημιουργίες. 
Η επιρροή και οι εκθέσεις των έργων του.
Το μεγαλύτερο μέρος των έργων του ολοκληρώθηκε στην Περούτζα και φιλοξενείται στην Εθνική Πινακοθήκη της Ούμπρια ("Galleria Nazionale dell'Umbria"). Σύμφωνα με τις ενδείξεις που διαθέτουμε, υπήρξε κεντρική φυσιογνωμία της καλλιτεχνικής ζωής της πόλης κατά την περίοδο 1470-90, ασκώντας σημαντική επιρροή σε καλλιτέχνες όπως ο Περουτζίνο, του οποίου υπήρξε πιθανώς και δάσκαλος. Θεωρείται πιθανό επίσης πως διαδραμάτισε σημαντικό ρόλο στην πολιτική ζωή της πόλης. Ο αδελφός του, Μπερναρντίνο (π. 1484-1511) ήταν επίσης ζωγράφος και ενδεχομένως συνεργάστηκε με τον Φιορέντσο.

</doc>
<doc id="48569" url="https://el.wikipedia.org/wiki?curid=48569" title="Πάπας Ιωάννης ΙΘ΄">
Πάπας Ιωάννης ΙΘ΄

Ο Πάπας Ιωάννης ΙΘ', κατά κόσμον Ρωμανός, ήταν γόνος της οικογένειας των αρχόντων του Τουσκούλου. Με την υποστήριξη του αδελφού του Αλβερίχου, "δούκα του Τουσκούλου", εξελέγη το 1024 Πάπας Ρώμης. Σύντομα όμως η επανάσταση στη Ρώμη των ανέτρεψε και τον εξεδίωξε από την έδρα του. Τότε εστράφη στον αυτοκράτορα Κορράδο Β’, τον οποίο και έστεψε αυτοκράτορα, με αντάλλαγμα την αποκατάστασή του στη Ρώμη. Αργότερα ήρθε σε σύγκρουση με το Βυζάντιο γιατί αρνήθηκε να αναγνωρίσει στον Ευστάθιο Κωνσταντινουπόλεως τον τίτλο του Οικουμενικού Πατριάρχη.
Πέθανε στη Ρώμη το 1032.

</doc>
<doc id="48570" url="https://el.wikipedia.org/wiki?curid=48570" title="Πάπας Ιωάννης ΙΗ΄">
Πάπας Ιωάννης ΙΗ΄

Ο Ιωάννης ΙΗ΄ ("Papa Giovanni XVIII", θάν. 18 Ιουλίου 1009) ήταν Πάπας. Γεννήθηκε στη Ρώμη και διετέλεσε Πάπας από το 1004 μέχρι το 1009. Κατά την περίοδο της αρχιερατείας του αποκατέστησε τις διαταραγμένες σχέσεις της Δυτικής Εκκλησίας με το Βυζάντιο. Αντίθετα την ίδια περίοδο συγκρούστηκε έντονα με το Ροβέρτο τον Ευσεβή της Γαλλίας.

</doc>
<doc id="48571" url="https://el.wikipedia.org/wiki?curid=48571" title="Πάπας Ιωάννης ΙΘ'">
Πάπας Ιωάννης ΙΘ'



</doc>
<doc id="48572" url="https://el.wikipedia.org/wiki?curid=48572" title="Καρδινάλιος">
Καρδινάλιος



</doc>
<doc id="48573" url="https://el.wikipedia.org/wiki?curid=48573" title="Μωάμεθ Δ΄">
Μωάμεθ Δ΄

Ο Μωάμεθ Δ΄ ο επιλεγόμενος Κυνηγός (τουρκικά: "Mehmed IV", 2 Ιανουαρίου 1642 - 6 Ιανουαρίου 1693) ήταν σουλτάνος της Οθωμανικής Αυτοκρατορίας από το 1648 μέχρι το 1687.
Βιογραφία.
Γεννήθηκε στην Κωνσταντινούπολη το 1642. Ήταν δευτερότοκος γιος του Ιμπραήμ Α΄ και της Τουρχάν Χατιτζέ Σουλτάν. Το 1647 διαδέχτηκε τον πνευματικά άρρωστο πατέρα του. Στην πραγματικότητα όμως την εξουσία ασκούσε η γιαγιά του Κιοσέμ Σουλτάν. Το 1654 τον έλεγχο πήρε η μητέρα του Τουρχάν Χατιτζέ Σουλτάν. Την περίοδο αυτή ανήλθαν στην εξουσία οι Κιοπρουλίδες, σε μια ύστατη προσπάθεια να ανακόψουν τη ραγδαία κατάρρευση της Οθωμανικής αυτοκρατορίας.
Στην πρώτη φάση της βασιλείας του πέτυχε να υποτάξει την Κρήτη, πετυχαίνοντας να αποσπάσει και τη τελευταία θέση των Δυτικών στην ανατολική Μεσόγειο. Λίγο όμως αργότερα η συνδυασμένη επίθεση των κρατών μελών της Ιερής Λίγκας οδήγησε σε συνδυασμένες ήττες. Η απώλεια της Ουγγαρίας και η εισβολή των Αυστριακών στη βόρειο Βαλκανική, καθώς και η κατάληψη της Πελοποννήσου από το Μοροζίνι προκάλεσε εξέγερση των γενιτσάρων που τον εκθρόνισαν στις 8 Νοεμβρίου 1687. Πέθανε στην Αδριανούπολη το 1693.
Οικογένεια.
Σύζυγοι 
Γιοί
Κόρες

</doc>
<doc id="48574" url="https://el.wikipedia.org/wiki?curid=48574" title="Θεόδωρος Β΄ Παλαιολόγος">
Θεόδωρος Β΄ Παλαιολόγος

Ο Θεόδωρος Β΄ Παλαιολόγος (1396 - 21 Ιουνίου 1448) ήταν δεσπότης του Μυστρά (1407-1443). Ήταν γιος του αυτοκράτορα Μανουήλ Β΄ Παλαιολόγου (1391-1425) και ανιψιός του προκατόχου του Θεοδώρου Α΄ Παλαιολόγου δεσπότη του Μωρέως (1383-1407). 
Βιογραφικά στοιχεία.
Γεννήθηκε στην Κωνσταντινούπολη περί το 1396. Μετά το θάνατο του θείου του Θεοδώρου Α' τον διαδέχτηκε στην ηγεμονία της Πελοποννήσου, λόγω όμως του νεαρού της ηλικίας του επιτροπευόταν από τον πρωτοστράτορα Μανουήλ Φραγκόπουλο. Μέχρι το 1415 περίπου έντονη ήταν η συμμετοχή του αυτοκράτορα Μανουήλ Β' στη διοίκηση του δεσποτάτου, εξασφαλίζοντας την υποταγή του Γενουάτη Κεντυρίωνα Ζακκαρία και άλλων τοπικών αρχόντων. Επίσης ενδιαφέρθηκε για την ανοικοδόμηση του εξαμιλίου τείχους στον Ισθμό. Μετά το 1415 ο Μανουήλ Β' ανεχώρησε οριστικά για την Κωνσταντινούπολη, αφήνοντας τον διάδοχο Ιωάννη ως βοηθό του Θεοδώρου Β'. Μετά το 1418 ο Ιωάννης ανεχώρησε και τη θέση του στο δεσποτάτο, ως συνεργάτης του Θεοδώρου Β', ανέλαβε ο νεότερος αδελφός Θωμάς Παλαιολόγος. Το 1422 ο Θεόδωρος Β' απέτυχε να αντιμετωπίσει την εισβολή των Τούρκων στην Πελοπόννησο. Αργότερα ασχολήθηκε με την απόσπαση εδαφών από τους Φράγκους. Το 1427 εκδήλωσε την πρόθεση να παραιτηθεί και να ασπαστεί το μοναχισμό. Όταν όμως έφτασε ο αδελφός του Κωνσταντίνος Παλαιολόγος από την Κωνσταντινούπολη για να τον διαδεχτεί, αρνήθηκε να αποχωρήσει. 
Αργότερα, μετά την κατάκτηση ολόκληρης της Πελοποννήσου από τον Κωνσταντίνο, αποφασίστηκε να διαιρεθεί το δεσποτάτο σε τρία μέρη και ο Θεόδωρος περιορίστηκε στο ⅓ με έδρα το Μυστρά. 
Σύζυγός του ήταν η Ιταλίδα ευγενής, Κλεώπα Μαλατέστα, που απεβίωσε ξαφνικά το 1433 και ενταφιάστηκε στη μονή του Ζωοδότη Χριστού στην Σπάρτη., απέκτησε μία κόρη την Ελένη Παλαιολογίνα, σύζυγο αργότερα του βασιλιά Ιωάννη Β΄της Κύπρου
Το 1443 παραιτήθηκε από τις κτήσεις του με αντάλλαγμα κάποιες θέσεις στη Θράκη, με έδρα τη Σηλυβρία. Στόχος του ήταν να είναι κοντά για να διαδεχτεί τον άκληρο Ιωάννη Η΄. Όμως πέθανε τον Ιούνιο του 1448, "υπό λοιμώδου νοσήματος" όπως σημειώνει ο Σφραντζής, λίγους μήνες πριν από τον Ιωάννη Η', τον οποίον τελικά διαδέχτηκε ο Κωνσταντίνος. Ετάφη στη μονή Παντοκράτορος της Κωνσταντινούπολης και τον εγκωμιαστικό επιτάφιο λόγο του εκφώνησε ο Γεννάδιος Σχολάριος, που τότε ήταν "καθολικός κριτής των Ρωμαίων", δηλαδή ανώτατος δικαστικός.
Αποτίμηση.
Στα χρόνια της ηγεμονίας του ο Μυστράς γνώρισε μεγάλη πολιτιστική λάμψη, αναδεικνυόμενος σε ένα από τα λαμπρότερα κέντρα του Ελληνικού κόσμου· επί των ημερών του μάλιστα έδρασε στην περιοχή ο Γεώργιος Γεμιστός. Συχνά παρουσιάζεται ως προστάτης των γραμμάτων, αλλά ταυτόχρονα και ως ένας θρησκόληπτος και κυκλοθυμικός. Όμως είναι σαφές πως στο Μυστρά οι περιστάσεις δεν του επέτρεψαν να αναπτύξει δράση και γρήγορα επισκιάστηκε από τον αδελφό του Κωνσταντίνο, έτσι οι κρίσεις γι' αυτόν, προερχόμενες κυρίως από τον Σφραντζή, που ήταν πιστός φίλος του Κωνσταντίνου, δεν μας επιτρέπουν να κατανοήσουμε πλήρως τον χαρακτήρα του. Εν τέλει παρέμεινε πάντοτε στη σκιά των αδελφών του Ιωάννη Η', Κωνσταντίνου ΙΑ' και Θωμά.

</doc>
<doc id="48575" url="https://el.wikipedia.org/wiki?curid=48575" title="Γεώργιος Α΄ της Ελλάδας">
Γεώργιος Α΄ της Ελλάδας

Ο Γεώργιος Α' (24 Δεκεμβρίου 1845 - 18 Μαρτίου 1913) υπήρξε ο μακροβιότερος βασιλιάς της Ελλάδας. Βασίλεψε από τις 30 Μαρτίου 1863 μέχρι τη δολοφονία του το 1913.
Αρχικά ένας Δανός πρίγκιπας, γεννήθηκε στην Κοπεγχάγη και φάνηκε προορισμένος για καριέρα στο Βασιλικό Ναυτικό της Δανίας. Ήταν μόλις 17 ετών όταν εξελέγη βασιλιάς από την Ελληνική Εθνοσυνέλευση, η οποία είχε διώξει τον βασιλιά Όθωνα. Η εκλογή του προτάθηκε και υποστηρίχθηκε από τις Μεγάλες Δυνάμεις: το Ηνωμένο Βασίλειο της Μεγάλης Βρετανίας και της Ιρλανδίας, τη Δεύτερη Γαλλική Αυτοκρατορία και τη Ρωσική Αυτοκρατορία. Παντρεύτηκε τη Μεγάλη Δούκισσα Όλγα Κωνσταντίνοβνα της Ρωσίας το 1867 και έγινε ο πρώτος μονάρχης μιας νέας ελληνικής δυναστείας. Δύο αδελφές του, η Αλεξάνδρα και η Δάγμαρ, παντρεύτηκαν στις βρετανικές και ρωσικές βασιλικές οικογένειες. Ο βασιλιάς Εδουάρδος Ζ' του Ηνωμένου Βασιλείου και ο αυτοκράτορας Αλέξανδρος Γ΄ της Ρωσίας ήταν οι γαμπροί του, και ο Γεώργιος Ε' του Ηνωμένου Βασιλείου, ο Χριστιανός Ι΄ της Δανίας, ο Χάακον Ζ΄ της Νορβηγίας και ο Νικόλαος Β΄ της Ρωσίας ήταν ανίψια του.
Η βασιλεία του Γεώργιου που ήταν σχεδόν 50 χρόνια ήταν η μεγαλύτερη στη σύγχρονη ελληνική ιστορία και χαρακτηρίστηκε από εδαφικά κέρδη καθώς η Ελλάδα καθιέρωσε τη θέση της στην προπολεμική Ευρώπη. Η Βρετανία παραχώρησε ειρηνικά τα Ιόνια Νησιά το 1864, ενώ η Θεσσαλία προσαρτήθηκε από την Οθωμανική Αυτοκρατορία μετά τον Ρωσοτουρκικό πόλεμο (1877-1878). Η Ελλάδα δεν ήταν πάντα επιτυχής στις εδαφικές της φιλοδοξίες μιας που νικήθηκε στον Ελληνοτουρκικό πόλεμο (1897). Κατά τη διάρκεια του Πρώτου Βαλκανικού Πολέμου, αφού τα ελληνικά στρατεύματα κατέλαβαν μεγάλο μέρος της Μακεδονίας, ο Γεώργιος δολοφονήθηκε στη Θεσσαλονίκη. Σε αντίθεση με τη δική του μακρά και επιτυχημένη θητεία, οι βασιλείες των διαδόχων του: Κωνσταντίνου Α', Αλέξανδρου Α' και Γεωργίου Β', αποδείχθηκαν σύντομες και ανασφαλείς.
Τα πρώτα χρόνια.
Γεννήθηκε στο Κίτρινο Παλάτι, μια κατοικία του 18ου αιώνα στο νούμερο 18 της οδού Αμαλιεγκαντε, ακριβώς δίπλα στο ανακτορικό σύμπλεγμα του Αμάλιενμποργκ της Κοπεγχάγης. Ήταν ο δεύτερος γιος του Χριστιανού του Σλέσβιχ-Χόλσταϊν-Σόνντερμπουρκ-Γκλύξμπουρκ και της Λουίζας της Έσσης-Κάσσελ. Αν και το πλήρες όνομά του ήταν "Χριστιανός Γουλιέλμος Φερδινάνδος Αδόλφος Γεώργιος του Σλέσβιχ-Χόλσταϊν-Σόνντερμπουρκ-Γκλύξμπουρκ", μέχρι την άνοδό του στο θρόνο της Ελλάδας ήταν γνωστός ως "Γουλιέλμος", το όνομα των παππούδων του από τη μεριά τόσο του πατέρα του (Γουλιέλμος του Σλέσβιχ-Χόλσταϊν-Σόνντερμπουρκ-Γκλύξμπουρκ) όσο και της μητέρας του (Γουλιέλμος της Έσσης-Κάσσελ).
Αν και ήταν απόγονος μοναρχών, η οικογένειά του δεν ήταν ιδιαίτερα επιφανής και ζούσε μια σχετικά φυσιολογική ζωή για μέλος βασιλικής οικογένειας. Το 1852 όμως, ο πατέρας του ορίστηκε επίδοξος διάδοχος του άτεκνου Βασιλιά Φρειδερίκου Ζ΄ της Δανίας και η οικογένειά του έγιναν πρίγκιπες και πριγκίπισσες της Δανίας. Τα αδέλφια του Γεωργίου ήταν ο Φρειδερίκος (ο οποίος διαδέχθηκε τον πατέρα του στο θρόνο της Δανίας), η Αλεξάνδρα (η οποία έγινε βασιλική σύζυγος του Εδουάρδου Ζ΄ του Ηνωμένου Βασιλείου και βασιλομήτωρ του Γεωργίου Ε΄), η Μαρία Φιοντοροβνα (Δάγμαρ της Δανίας, που ήταν σύζυγος τού Αλέξανδρου Γ΄ της Ρωσίας), η Θύρα και ο Βάλντεμαρ.
Η μητρική γλώσσα του Γεώργιου ήταν τα Δανικά και μιλούσε Αγγλικά ως δεύτερη. Διδάχθηκε επίσης, γαλλικά και γερμανικά. Ξεκίνησε καριέρα στο Βασιλικό Ναυτικό της Δανίας και ναυτολογήθηκε σα δόκιμος μαζί με το μεγαλύτερο αδελφό του, Φρειδερίκο. Ενώ ο Φρειδερίκος αναφέρεται πως ήταν «"ήσυχος και μετρημένος"», ο Γεώργιος περιγραφόταν ως «"ζωηρός και αστειευόμενος"».
Ενθρόνιση και πρώτα χρόνια Βασιλείας.
Μετά την εκδίωξη του Όθωνα από τον θρόνο της Ελλάδας, έπρεπε να βρεθεί νέος ηγεμόνας για τη χώρα. Αρχικά, οι Έλληνες, επηρεασμένοι από τις βρετανικές διπλωματικές ίντριγκες, ήταν υπέρ του δευτερότοκου γιου της Βασίλισσας Βικτωρίας, Αλφρέδου, αλλά οι Μεγάλες Δυνάμεις είχαν ήδη δεσμευτεί με το Πρωτόκολλο του Λονδίνου του 1832 να μην ανέλθει στον θρόνο της Ελλάδας γόνος καμιάς δικής τους βασιλικής οικογένειας. Έτσι, υπό την πίεση των άλλων Δυνάμεων, αποφασίστηκε να δοθεί ο θρόνος στο Γουλιέλμο (κατόπιν "Γεώργιο Α΄"), δευτερότοκο γιο του μετέπειτα βασιλιά της Δανίας, Χριστιανού Θ΄, εκ του Οίκου των "Σλέσβιχ-Χόλσταιν-Σόνντερμπουρκ–Γκλύξμπουρκ" "(Schleswig-Holstein-Sonderburg-Glücksburg)", πλάγιου κλάδου του Οίκου του Ολδεμβούργου. Ο νέος οίκος του Γεωργίου Α΄ ήταν ο Βασιλικός Οίκος της Ελλάδας για τα επόμενα 111 χρόνια, από το 1863 έως την αλλαγή του πολιτεύματος σε Προεδρευόμενη Κοινοβουλευτική Δημοκρατία με το δημοψήφισμα του 1974.
Ο Γεώργιος νυμφεύθηκε στην Αγία Πετρούπολη την Όλγα Κωνσταντίνοβνα της Ρωσίας στις 27 Οκτωβρίου 1867.
Χρονολόγιο.
"Η εν Αθήναις Β΄ των Ελλήνων Συνέλευσις":
Αξιοσημείωτο είναι ότι στο Ψήφισμα αυτό ο Γεώργιος αποκαλείται "Βασιλεύς των Ελλήνων", κατόπιν προτροπής του ιδίου, και όχι "Βασιλεύς της Ελλάδας", όπως ονομαζόταν ο Όθων. Παρά τις διαμαρτυρίες της Υψηλής Πύλης για την προσηγορία αυτή, που σήμαινε ότι ο Γεώργιος θα ήταν Βασιλιάς όχι μόνο των κατοίκων της Ελλάδας, αλλά και όλων των Ελλήνων, όπου κι αν βρίσκονταν, η προσωνυμία έμεινε. Στα ξενόγλωσσα κείμενα ο τίτλος ήταν "ROI DES GRECS". Αργότερα όμως, για να ικανοποιηθεί η Υψηλή Πύλη έγινε "ROI DES HELLENES".
Με τη συνθήκη του Λονδίνου της 1/13 Ιουλίου 1863, ορίστηκε ότι οι διάδοχοι του Γεωργίου θα πρέσβευαν το ορθόδοξο δόγμα και η ενηλικίωσή του (είχε γεννηθεί το 1845), για να μην επαναληφθεί ο θεσμός της Αντιβασιλείας, θα οριζόταν αμέσως. Με την ίδια συνθήκη οριζόταν ότι τα γεωγραφικά σύνορα του Ελληνικού Βασιλείου θα επεκτείνονταν με την παραχώρηση - προσάρτηση της Επτανήσου, εφόσον συμφωνούσαν σε αυτό οι Μεγάλες Δυνάμεις και εκφραζόταν σχετική ευχή από την Ιόνιο Βουλή.
Ο Γεώργιος, αφού επισκέφτηκε, το Σεπτέμβριο και τον Οκτώβριο, την Αγία Πετρούπολη, το Λονδίνο και το Παρίσι, έφτασε στον Πειραιά στις 30 Οκτωβρίου. Στην πρώτη διακήρυξή του προς τον Ελληνικό Λαό, διαβεβαίωνε ότι θα τηρήσει τους νόμους του κράτους και «"προ πάντων το Σύνταγμα"» και ότι θα επιδίωκε να γίνει η Ελλάδα «"πρότυπον Βασιλείου εν τη Ανατολή"».
Βασικός σύμβουλος του Γεωργίου, τα πρώτα χρόνια της βασιλείας του, υπήρξε ο δανός Κόμης Σπόνεκ (1815-1888), πρώην Υπουργός Οικονομικών της Δανίας. Η απομάκρυνσή του, λίγο αργότερα, από την Αυλή προκάλεσε γενική ικανοποίηση. Η πρώτη περίοδος της διακυβέρνησής του ήταν ασταθής. Από το 1863 έως το 1874 σημειώθηκαν περισσότερες από 20 κυβερνητικές αλλαγές.
Οικογένεια.
Κατά τη διάρκεια ταξιδιού στη Ρωσία, για να συναντήσει την αδελφή του, Μαρία Φεοντόροβνα (Δάγμαρ), σύζυγο του Αλέξανδρου Γ΄ της Ρωσίας, γνώρισε, και παντρεύτηκε στις 27 Οκτωβρίου 1867 (Γρηγοριανό Ημερολόγιο) στην Αγία Πετρούπολη, τη δεκαεξάχρονη τότε Μεγάλη Δούκισσα Όλγα Κωνσταντίνοβνα της Ρωσίας, κατευθείαν απόγονο της Βυζαντινής αυτοκράτειρας Ευφροσύνης Δούκαινας-Καματηράς (σύζυγο του Αλέξιου Γ΄ των Αγγέλων).
Απέκτησαν τα εξής οκτώ παιδιά:
Η Αρχή της Δεδηλωμένης.
Τον Ιούλιο του 1874, ο Χαρίλαος Τρικούπης αρθρογραφούσε βίαια κατά του Γεωργίου, υποστηρίζοντας ότι κυβερνούσε προσωπικά με διάφορες κυβερνήσεις μειοψηφίας της αρεσκείας του και η βασιλική εύνοια ήταν το απαραίτητο προσόν για την εξασφάλιση της εξουσίας. Ο Τρικούπης πρότεινε την καθιέρωση της Αρχής της Δεδηλωμένης, δηλαδή ο Βασιλιάς να διορίζει πρωθυπουργούς μόνο όσους διέθεταν την κοινοβουλευτική πλειοψηφία. Δηλαδή, αυτούς που είχαν λάβει ψήφο εμπιστοσύνης από τη Βουλή.
Η μεγάλη ευελιξία του Γεωργίου φάνηκε από τον τρόπο που αντέδρασε στην επίθεση. Μετά από μια παρατεταμένη κρίση λόγω αποκαλύψεων για δωροδοκίες υπουργών, κάλεσε τον Τρικούπη, έδωσε εντολή σχηματισμού κυβέρνησης και διακήρυξε την πρόθεσή του να εφαρμόζει την Αρχή της Δεδηλωμένης.
Το Κίνημα στου Γουδή, 1909.
Τη νύχτα της 14ης προς 15η Αυγούστου του 1909, εκδηλώθηκε κίνημα υπό την αρχηγία του συνταγματάρχη Νικόλαου Ζορμπά, αρχηγού του Στρατιωτικού Συνδέσμου. Τα αιτήματα των κινηματιών ήταν κάθε άλλο παρά ριζοσπαστικά, ωστόσο όσον αφορά στη Δυναστεία απαιτούσε την απομάκρυνση των Πριγκίπων από το στράτευμα. Ακολούθησε περίοδος πολιτικής ανωμαλίας και ο Γεώργιος, όπως και ο Στρατιωτικός Σύνδεσμος, είδαν στο πρόσωπο του Ελευθερίου Βενιζέλου τη μοναδική λύση για το αδιέξοδο. Το κίνημα αυτό ήταν η πρώτη δυναμική παρέμβαση των αξιωματικών στην πολιτική ζωή της χώρας. Από τότε αρχίζει και διαμορφώνεται, εκτός από το Παλάτι και τη Βουλή, ένας τρίτος πόλος εξουσίας: αυτός του Στρατού. Από το 1909 έως το 1974 θα παρεμβαίνει συχνά στην πολιτική ζωή του τόπου.
Βαλκανικοί Πόλεμοι.
Ο Βενιζέλος, επιδιώκοντας την εθνική ενότητα, ζήτησε από το Γεώργιο να τεθεί επικεφαλής του κινήματος της εθνικής αναγέννησης, έχοντας ως κοινό παρονομαστή τη σύμπτωση των απόψεών τους στην εξωτερική πολιτική. Ο γηραιός, πλέον, Βασιλιάς άφησε το Βενιζέλο να κυβερνήσει ριζοσπαστικά, να ανασυγκροτήσει το ελληνικό κράτος, να προβεί σε γενναίες εσωτερικές μεταρρυθμίσεις και να δημιουργήσει ισχυρό στράτευμα. Τοποθέτησε το Διάδοχο Κωνσταντίνο επικεφαλής του στρατού και προσαρτήθηκαν στην Ελλάδα η Ήπειρος, η Μακεδονία και τα Νησιά του Αιγαίου.
Δολοφονία του Γεωργίου Α΄.
Στις 18 Μαρτίου 1913, ο Γεώργιος Α΄ θέλοντας να επισκεφτεί για εθιμοτυπικούς λόγους το Γερμανό ναύαρχο Γκόπφεν, κατέβηκε στην αποβάθρα του Λευκού Πύργου. Μαζί του ήταν και ο υπασπιστής του, ταγματάρχης Φραγκούδης. Σε μια συμβολή της οδού Βασιλίσσης Όλγας, ο Αλέξανδρος Σχινάς πλησίασε και από μικρή απόσταση πυροβόλησε καίρια το Γεώργιο. Έπειτα, προσπάθησε να πυροβολήσει και τον υπασπιστή του, αλλά εκείνος πρόλαβε και τον αφόπλισε. Ο Σχινάς συνελήφθη από δυο χωροφύλακες, που βρίσκονταν στο σημείο και ανακρίθηκε. Στις 6 Μαΐου, σύμφωνα με την επίσημη εκδοχή, αυτοκτόνησε πηδώντας από το παράθυρο του τμήματος της χωροφυλακής, όπου κρατούταν.
Η κατάθεσή του δε δόθηκε ποτέ στη δημοσιότητα. Οι φάκελοι της ανάκρισης φαίνεται πως κάηκαν όταν στο ατμόπλοιο «"Ελευθερία"», που τους μετέφερε στον Πειραιά, εκδηλώθηκε πυρκαγιά. Η πυρκαγιά κατέστρεψε κυρίως την καμπίνα όπου φυλάσσονταν οι προανακριτικοί φάκελοι. Πίσω από τη δολοφονία του βασιλιά πιστεύεται ότι κρυβόταν η Γερμανία, αφού ο Γεώργιος δεν ήταν υποστηρικτής της. Η θεωρία αυτή στηρίζεται με το γεγονός ότι οι Γερμανοί ήθελαν να ανεβεί στον ελληνικό θρόνο ο φίλος τους, Κωνσταντίνος. 
Ο τραυματισμένος Γεώργιος μεταφέρθηκε εσπευσμένα στο «Παπάφειο Ίδρυμα», αλλά οι γιατροί δε μπόρεσαν να του προσφέρουν καμία βοήθεια, αφού ήταν ήδη νεκρός. Αμέσως, η πόλη τέθηκε σε κατάσταση επιφυλακής, τα καταστήματα έκλεισαν και άρχισαν οι καμπάνες των εκκλησιών να χτυπούν πένθιμα.
Η σορός του Γεωργίου Α΄ μεταφέρθηκε στον Πειραιά, ταριχεύθηκε και εκτέθηκε σε λαϊκό προσκύνημα για πέντε ημέρες. Μετά την πάνδημη κηδεία του, ετάφη στο βασιλικό ανάκτορο στο Τατόι.
Κρίσεις για την προσωπικότητα και την πολιτεία του.
Ο Γεώργιος κατάφερε να προσαρμοστεί στην ελληνική πραγματικότητα σε μεγάλο βαθμό. Η ένταξή του σ' αυτήν του επέτρεψε να ασκήσει έντονη επιρροή στην ελληνική πολιτική σκηνή, σε βαθμό πολύ μεγαλύτερο από όσο ήταν φανερό στην εποχή του. Αν και άνθρωπος της καλής ζωής, προτιμούσε να διατηρεί τα προσχήματα στο αυστηρών αρχών αθηναϊκό περιβάλλον, αν και όποτε έφευγε στο εξωτερικό δεν έχανε την ευκαιρία να γευτεί όσες απολαύσεις του έλειπαν.
Η διαλλακτικότητα και η ψυχραιμία του, του επέτρεψαν να διατηρεί ανοιχτές γραμμές με το μεγαλύτερο μέρος του πολιτικού κόσμου και, χωρίς να είναι ιδιαίτερα δημοφιλής, να παραμένει η εξουσία του πάντοτε σεβαστή. Σε όλους αυτούς τους παράγοντες μπορεί να αποδοθεί όχι μόνο η ιδιαιτέρως μακροχρόνια βασιλεία του, αλλά και η ωρίμανση του ελληνικού πολιτικού κόσμου, που επί των ημερών του εξευρωπαΐστηκε σε μεγάλο βαθμό.
Για τις Μεγάλες Δυνάμεις θεωρούταν ο πλέον αξιόπιστος Έλληνας συνομιλητής τους και, κατά την έκφραση του Βρετανού Γεωργίου Ε΄, ο θάνατός του ήταν μεγάλη απώλεια για την Ελλάδα. Γεγονός όμως είναι, πως ουδέποτε κατάφερε να φανατίσει τον ελληνικό λαό υπέρ ή εναντίον του. Επί των ημερών του, το πρόσωπο του Βασιλιά δεν είχε ένθερμους οπαδούς, ούτε εχθρούς, εν αντιθέσει βέβαια με το γιο του Κωνσταντίνο. Η ικανότητά του απεδείχθη πολύ σύντομα, λόγω των διενέξεων του διαδόχου του, Κωνσταντίνου, με τον πρωθυπουργό Ελευθέριο Βενιζέλο, που θα αποκορυφωθούν κατά τον Εθνικό Διχασμό του 1916-17.

</doc>
<doc id="48576" url="https://el.wikipedia.org/wiki?curid=48576" title="Γεώργιος ο Πέρσης">
Γεώργιος ο Πέρσης

Ο Γεώργιος ο Πέρσης είναι οσιομάρτυρας, ο οποίος μαρτύρησε στις 6 Ιανουαρίου 615. Καταγόταν από πλούσια οικογένεια της Περσίας. Έγινε μοναχός και αργότερα ηγούμενος στη Μονή του όρους Ίζαλα. Κατά τη διάρκεια συζητήσεως με το βασιλιά της Παρσίας Χοσρόη Β΄ υπερασπίστηκε το Χριστιανισμό και ο βασιλιάς τον καταδίκασε σε σταυρικό θάνατο.

</doc>
<doc id="48577" url="https://el.wikipedia.org/wiki?curid=48577" title="Νέα Σιών">
Νέα Σιών

Το εκκλησιαστικό περιοδικό Νέα Σιών αποτελεί επίσημη έκδοση του πατριαρχείου Ιεροσολύμων.
Η "Νέα Σιών" πρωτοεκδόθηκε το 1904 και αρχικά η έκδοσή του ήταν μηνιαία. Εκτός από τη δημοσίευση ειδήσεων σχετικών με το Πατριαρχείο Ιεροσολύμων, ως το επίσημο όργανό του, πραγματευόταν θέματα αφορώντα τη Θεολογία, την Ιστορία και την τοπογραφία της Παλαιστίνης και θέματα ευρύτερου χριστιανικού ενδιαφέροντος.
Τα τελευταία χρόνια επιχειρήθηκε να λειτουργήσει ως καθαρά επιστημονικό περιοδικό σύγγραμμα, όμως λόγω των πολλών προβλημάτων που αντιμετωπίζει το Πατριαρχείο η έκδοσή του δεν είναι πλέον τακτική και γίνεται από την Αθήνα και όχι από το τυπογραφείο του Παναγίου Τάφου, όπως συνέβαινε αρχικά. Πλησιάζει πλέον τους 90 τόμους.

</doc>
<doc id="48578" url="https://el.wikipedia.org/wiki?curid=48578" title="Μωάμεθ Δ'">
Μωάμεθ Δ'



</doc>
<doc id="48579" url="https://el.wikipedia.org/wiki?curid=48579" title="Καραβέλα">
Καραβέλα

Η Καραβέλα ήταν παλιό ιστιοφόρο πλοίο, περισσότερο ακτοπλοϊκό και στη συνέχεια εξερευνητικό, του 13ου αιώνα με εκτόπισμα περίπου 70 τόνων, που στους επόμενους δύο αιώνες εξελίχθηκε σε 200 τόνους.
Η Καραβέλα έφερε συνήθως τρεις ιστούς, με τον μεσαίο μεγαλύτερο, στους οποίους έφερε τρία ιστία τετράγωνα είτε "λατίνια" (τριγωνικά), είτε ανάμικτα, καθώς επίσης και ένα τετράγωνο ιστίο, το λεγόμενο "τσιβαδέρα" (έναντι του ελληνικού αρτέμωνα) στον πρόβολο, τον πλάγιο πλωριό ιστό (κοινώς "μπαστούνι").
Τα σκάφη αυτά ήταν σχετικά πλατιά, είχαν πολλούς χώρους αποθηκευτικούς και έφεραν λίγα πανιά, που μπορούσε να τα χειριστεί και ολιγομελές πλήρωμα. Αυτά είχαν ως συνέπεια να τα προτιμήσουν οι θαλασσοπόροι στις εξερευνήσεις τους, όπως ο Βάσκο ντα Γκάμα, ο Ζακ Καρτιέ, αλλά και ο Χριστόφορος Κολόμβος, του οποίου δύο από τα τρία πλοία του, τα "Νίνια" και "Πίντα", με τα οποία απέπλευσε στις 3 Αυγούστου 1492, ήταν καραβέλες.
Όταν το 1893 αποφασίσθηκε από την Ισπανία ο πανηγυρισμός της 400στής επετείου του ιστορικού εκείνου απόπλου του Κολόμβου, που συνέπιπτε με την διεθνή έκθεση του Σικάγου, ο Ισπανός αρχιναυπηγός Λεοπόλδος Ουίλκε ναυπήγησε στο Καράκα πανομοιότυπο πλοίο της ναυαρχίδας του Κολόμβου, της οποίας τα σχήματα τόσο των παρισάλων όσο και των εγκαρσίων τομών καταρτίσθηκαν βάσει όλων των μέχρι τότε σωζόμενων πηγών. Της αναπαρασταθείσας αυτής καραβέλας πρότυπα υπό κλίμακα κατατέθηκαν στο "Musée de la Marine" του Παρισιού καθώς και στο "Μουσείο Βικτωρίας και Αλβέρτου" στο Κένσιγκτον του Λονδίνου.
Βάσει αυτών των προτύπων οι διαστάσεις (σε πόδια) που είχαν οι εξερευνητικές καραβέλες ήταν: μήκος τρόπιδας 60,68΄ , ολικό μήκος 93΄, μέγιστο πλάτος 25,78΄ (περίπου 1/4 του μήκους), έμφορτο εκτόπισμα 233 τόνους και βάρος έρματος 90 τόνοι. Μετά την καθέλκυση, το πλοίο επανδρώθηκε με πλήρωμα εκ του ισπανικού Βασιλικού Ναυτικού υπό κυβερνήτη τον πλοίαρχο Βίκτωρα Κόνκας, τον μετέπειτα ήρωα, "κυβερνήτη σημαίας", του ναυάρχου Θερβέρα, στη ναυμαχία του Σαντιάγο. Έτσι απέπλευσε την αυτή ημέρα που είχε ξεκινήσει ο Κολόμβος, από τον ίδιο λιμένα, με προορισμό το Σαν Σαλβαδόρ και ακολουθώντας τα στίγματα εκείνου, η σύγχρονη καραβέλα χρειάστηκε 36 ημέρες με συνεχείς και αρκετά επικίνδυνους προνευστασμούς (σκαμπανεβάσματα), με μέγιστη ταχύτητα 6,5 κόμβους, αντί των 35 ημερών που είχε κάνει ο Κολόμβος, χωρίς εκείνος ν΄ αναφέρει τέτοιες υπερβολικές κοπώσεις που αντιμετώπισε η νεότερη καραβέλα.

</doc>
<doc id="48581" url="https://el.wikipedia.org/wiki?curid=48581" title="Χριστιανικός κόσμος">
Χριστιανικός κόσμος

Ο όρος Χριστιανικός κόσμος (μεταφρ. δαν. του αγγλ. "Christendom") αναφέρεται στο σύνολο της επικράτειας και της τάξης πραγμάτων που διαμορφώνεται από τα άτομα που δηλώνουν ότι είναι Χριστιανοί.
Αν και χρησιμοποιούνται ως συνώνυμοι οι όροι «Χριστιανισμός» (αγγλ. "Christianism") και «Χριστιανοσύνη» (αγγλ. "Christianity"), οι όροι αυτοί χρησιμοποιούνται επίσης για να δηλώσουν τη θρησκεία των Χριστιανών ως ιδεολογικό και ηθικό σύστημα αξιών και δογμάτων που προέρχεται από τις διδασκαλίες του Ιησού Χριστού. Ορισμένοι διαχωρίζουν τον «Χριστιανισμό» από την «Χριστιανοσύνη» μεταξύ ενός εφαρμοσμένου και οργανωμένου συστήματος χριστιανικών θρησκευτικών αξιών και του ιδεώδους, πρωτότυπου μηνύματος του ηγέτη του χριστιανικού θρησκευτικού κινήματος, του Ιησού Χριστού.

</doc>
<doc id="48582" url="https://el.wikipedia.org/wiki?curid=48582" title="Βλαντίμιρ">
Βλαντίμιρ

Το Βλαντίμιρ (ρωσικά: Владимир,προφορά [vlɐˈdʲimʲɪr]) είναι πόλη της Ρωσίας. Είναι πρωτεύουσα της ομώνυμης περιφέρειας και είναι χτισμένο στον ποταμό Κλιάζμα, 176 χλμ. ανατολικά της Μόσχας. Στην απογραφή του 2010 είχε 345.373 κατοίκους. Το Βλαντίμιρ ήταν μία από τις μεσαιωνικές πρωτεύουσες της Ρωσίας και δύο από τους καθεδρικούς ναούς του έχουν κηρυχθεί μνημεία της Παγκόσμιας Πολιτισμικής Κληρονομιάς από την UNESCO. Εξυπηρετείται από το αεροδρόμιο Σεμιάζινο.
Ιστορία.
Ίδρυση.
Η περιοχή του Βλαντίμιρ κατοικείται από την Παλαιολιθική εποχή. Κατά παράδοση η ίδρυση της πόλης ανάγεται στο έτος 1108, χρονολογία της πρώτης αναφοράς του Βλαντίμιρ στο Πρώτο Χρονικό. Σύμφωνα με αυτήν την άποψη, αποδίδεται η ίδρυση της πόλης καθώς και το όνομά της στο Βλαδίμηρο Μονομάχο, που κληρονόμησε την περιοχή ως τμήμα του Πριγκιπάτου του Ροστόφ-Σούζνταλ τον 11ο αι. Η ίδρυσή του αποδίδεται στην πρόθεση του Βλαδίμηρου να απομακρυνθεί από τα αρχαία κέντρα της επιρροής των βογιάρων, όπως το Ροστόφ και το Σούζνταλ. Το 1958 γιορτάστηκαν τα 850 χρόνια από την ίδρυση της πόλης.
Σύμφωνα με μία νεότερη θεωρία που αναπτύχθηκε τη δεκαετία του 1990, η πόλη είναι ακόμα παλαιότερη. Με την επανερμηνεία ορισμένων χωρίων του Υπατιανού Κώδικα, όπου αναφέρεται επίσκεψη του Βλαδίμηρου του Μεγάλου στην περιοχή το 990, μερικοί μελετητές χρονολογούν την ίδρυση της πόλης νωρίτερα. Ωστόσο οι υποστηρικτές της παραδοσιακής θεωρίας αντιτείνουν ότι η νέα χρονολόγηση «κατασκευάστηκε» προκειμένου να δώσει αφορμή για νέους εορτασμούς το 1995.
Η γειτονική πόλη του Σούζνταλ π.χ. αναφέρεται από το 1024, και όμως κατά τη διάρκεια του 12ου αι. οι κάτοικοί του θεωρούσαν το Βλαντίμιρ νεότερη πόλη και αντιμετώπιζαν τους κατοίκους του με υπεροψία. Σε ένα χρονικό αναφέρεται ότι αντιμετώπιζαν τους κατοίκους του Βλαντίμιρ ως "δουλοπάροικους και επιγόνους τους". Στις διαμάχες περί αρχαιότητας του 12ου και 13ου αι. το Βλαντίμιρ συχνά αναφέρεται ως «νέα πόλη» συγκρινόμενο με το Ροστόφ και το Σούζνταλ.
Οι περισσότεροι ειδικοί θεωρούν ότι δεν υπάρχουν αρχαιολογικά δεδομένα ή πηγές που να υποστηρίζουν την άποψη ότι το Βλαντίμιρ ιδρύθηκε το 990. Υπάρχουν όμως από την άλλη μεριά αρκετοί τοπικιστές του Βλαντίμιρ που βρίσκουν τα στοιχεία επαρκή.
Η ακμή.
Ανεξάρτητα από το έτος ίδρυσής του, τα γεγονότα που ανέδειξαν την πόλη συνέβησαν μετά τα μέσα του 12ου αι. Καθώς αρχικά δεν ήταν παρά ένα αμυντικό φυλάκιο του πριγκιπάτου Ροστόφ-Σούζνταλ, το Βλαντίμιρ είχε μικρή πολιτική και στρατιωτική σημασία κατά τη διάρκεια της ηγεμονίας του Βλαδίμηρου Μονομάχου (1113–1125) και του γιου του Γιούρι Ντολγκορούκι (1154–1157).
Αργότερα (1157) ο Αντρέι Μπογκολιούμπσκι την έκανε πρωτεύουσα του Πριγκιπάτου Βλαντίμιρ-Σούζνταλ κι έτσι άρχισε ο χρυσός αιώνας της πόλης, ο οποίος διήρκεσε μέχρι τη Μογγολική εισβολή. Το Βλαντίμιρ ήταν τότε μία από τις μεγαλύτερες και ομορφότερες πόλεις της Ευρώπης, ενώ, εκτός από πολιτικό κέντρο, έγινε και η έδρα της Ρωσικής Εκκλησίας. Ρώσοι, Γερμανοί και Γεωργιανοί τεχνίτες έκτισαν τους λευκούς πέτρινους καθεδρικούς ναούς, πύργους και παλάτια. Αντίθετα από άλλα κτήρια του Βορρά, το εξωτερικό τους διακοσμήθηκε με πέτρινα γλυπτά σε επίπεδο ανάγλυφο. Τρία μόνο από αυτά τα κτίσματα διατηρούνται σήμερα: ο Καθεδρικός της Κοιμήσεως, ο Καθεδρικός του Αγ. Δημητρίου και η Χρυσή Πύλη. Κατά τη διάρκεια της βασιλείας του Αντρέι οικοδομήθηκε ένα βασιλικό "παλάτι στο Μπογκολιούμποβο" και ο διάσημος "Ναός της Μεσιτείας της Θεοτόκου" στον ποταμό Νερλ, τα οποία θεωρούνται αριστουργήματα της μεσαιωνικής ρωσικής αρχιτεκτονικής.
Παρακμή.
Στις 8 Φεβρουαρίου του 1238 το Βλαντίμιρ καταλήφθηκε από τη μογγολική Χρυσή Ορδή του Μπατού Χαν. Μια μεγάλη πυρκαγιά κατέστρεψε 32 πέτρινα κτήρια, μόνο την πρώτη μέρα. Μετά τους Μογγόλους το Βλαντίμιρ δεν ανένηψε ποτέ ολοκληρωτικά. Αν και εξακολούθησε να είναι η έδρα των Ρώσων Αρχιεπισκόπων, βαθμιαία έχασε την πολιτική του σημασία προς όφελος του Πριγκιπάτου της Μόσχας και του Νόβγκοροντ.
Αξιοθέατα.
Το Βλαντίμρ ανήκει στο Χρυσό Δακτύλιο των ρωσικών πόλεων και δέχεται πολλούς επισκέπτες. Τα τρία κυριότερα μνημεία της πόλης, που μαζί με τα Λευκά Μνημεία του Σούζνταλ χαρακτηρίστηκαν από την UNESCO τμήμα της παγκόσμιας κληρονομιάς, είναι τα εξής:
Άλλα αξιοσημείωτα μνημεία της ρωσικής αρχιτεκτονικής βρίσκονται στην ευρύτερη περιοχή, στο Σούζνταλ, Γιούργεφ Πόλσκι, Μπογκολιούμποβο και Κίντεκσα.
Πηγές.
Το παρόν άρθρο είναι βασισμένο στο αντίστοιχο της Αγγλικής Wp

</doc>
<doc id="48585" url="https://el.wikipedia.org/wiki?curid=48585" title="Κρυονέρι (αποσαφήνιση)">
Κρυονέρι (αποσαφήνιση)

Κρυονέρι ("κρύο νερό") είναι όνομα συνηθέστερα ορεινών χωριών και οικισμών στην Ελλάδα πλούσια σε πηγές με άφθονο νερό:

</doc>
<doc id="48586" url="https://el.wikipedia.org/wiki?curid=48586" title="Συκολόγος Ηρακλείου">
Συκολόγος Ηρακλείου

Ο Συκολόγος είναι χωριό και έδρα ομώνυμης Κοινότητος του Δήμου Βιάννου της Περιφερειακής Ενότητας Ηρακλείου με πληθυσμό 314 κατοίκων, σύμφωνα με την απογραφή του 2011. Είναι κτισμένο σε υψόμετρο 580 μέτρων. Απέχει από το Ηράκλειο 75 χιλιόμετρα και από την Άνω Βιάννο (έδρα του Δήμου) 16 χιλιόμετρα. 
Τοποθεσία.
Αρχίζει από την κορυφή της πλαγιάς που ορθώνεται βόρεια του κεντρικού δρόμου και καταλήγει στο Νότο στα Τέρτσα. Από την Ανατολή συνορεύει με τις κτηματικές περιοχές των Μουρνιών, των Γδοχίων και του Μύρτου. Από τη Δύση συνορεύει με την κτηματική περιφέρεια του Καλαμίου με την οποία έχει και πολλές κοινές περιοχές.
Ο Συκολόγος βρίσκεται στη νοτιοανατολική άκρη του Δήμου Βιάννου και του Νομού Ηρακλείου. Παλαιότερα τα κτίσματα του χωριού ήταν αποθήκες για τα χαρούπια και τα κίτρα που παράγονταν στην περιοχή. Σήμερα στην παραλιακή περιοχή του Συκολόγου υπάρχουν μεγάλες θερμοκηπιακές καλλιέργειες οπωροκηπευτικών αλλά και υπαίθριες καλλιέργειες μπανάνας και λαχανικών. (π.χ. μελιτζάνα , ντομάτα κ.ά). 
Σήμερα οι κάτοικοι του χωριού ασχολούνται με την καλλιέργεια της ελιάς, της υπαίθριας χειμερινής ντομάτας, της μπανάνας και των οπωροκηπευτικών (θερμοκηπιακές καλλιέργειες), εξαιτίας του μοναδικού θερμού κλίματος και μερικοί από αυτούς μένουν μόνιμα στην Ψαρή Φοράδα και στα Τέρτσα. Αυτά τα μέρη παραμένουν ακόμα αναλλοίωτα από τον τουρισμό.
Ιστορικά στοιχεία.
Τα διάφορα ορυκτά και μεταλλεύματα που έχουν εντοπιστεί, κατά καιρούς, σε μερικές περιοχές του, όπως γύψος στην περιοχή Τερτσών και ίχνη λιγνίτη σε άλλες παραλιακές περιοχές του, μπορεί να μην είναι εκμεταλλεύσιμα, λόγω της μικρής ποσότητάς τους, αποτελούν όμως, κατά τους ειδικούς, σοβαρές ενδείξεις ότι κι ο τόπος αυτός πρέπει να διαμορφώθηκε γεωλογικά πριν από πολλά εκατομμύρια χρόνια.
Δεν είναι γνωστό πότε πρωτοκατοικήθηκε ο τόπος. Στις πολύ παλιές εποχές άνθρωποι από το Συκολόγο είχαν χτίσει τα σπίτια τους στον οικισμό των Τερτσών, στις Βίγλες, στα Σκαφίδια όπως και στη Σινδωνία, σημερινή Ψαρή Φοράδα για να είναι δίπλα στους χώρους εργασίας τους.
Η ονομασία του χωριού υποδηλώνει αρχαία προέλευση. Είναι όνομα σύνθετο από τις λέξεις "σύκο" και "λόγος" (αυτός που συλλέγει σύκα). Παραμένει άγνωστος ο χρόνος και η αιτία που έλαβε το χωριό την ονομασία αυτή. Πιθανολογείται ότι κάποτε η περιοχή είχε πολλές συκιές, τις οποίες νοίκιαζε κάποιος και μάζευε τα σύκα. Ήταν δηλαδή ο συκολόγος, από τον οποίο πήρε το όνομά του και το χωριό.
Το 1583 αναφέρεται στην απογραφή πληθυσμού του Καστροφύλακα με την ονομασία "Sicologo" με 228 κατοίκους, χωριό μεγάλο για την εποχή. Αυτή η αναφορά είναι και η πρώτη επίσημη γνωστή για το χωριό. 
Στην απογραφή των κεφαλών που έγινε επί Τουρκοκρατίας (1671) για την επιβολή του κεφαλικού φόρου, ο Συκολόγος αναφέρεται ως Siklogo και με προσθήκη "νοκτά" αποκαταστάθηκε και ο τύπος Kalami και έγινε Sicologo-Kalami, με φορολογούμενες κεφαλές: πλουσίων 12, μεσαίας τάξης 6, φτωχών εργαζομένων 3 και σύνολο 21. Ο πληθυσμός αυτός δεν περιλαμβάνει τα άτομα που δεν υπόκειντο σε φόρους, όπως γέροντες, γυναίκες, παιδιά, ιερωμένοι κλπ. Έτσι, την εποχή εκείνη, οι κάτοικοι του χωριού θα ήταν περίπου 84. Σε σύγκριση με την απογραφή του Καστροφύλακα (1583) καταδεικνύεται ότι ο πληθυσμός του Συκολόγου μειώθηκε κατά τα δύο τρίτα περίπου. 
Σύμφωνα με την τοπική παράδοση, ο Συκολόγος ήταν το πρώτο χωριό της επαρχίας Βιάννου στο οποίο εγκαταστάθηκαν οι Τούρκοι, αμέσως μετά την κατάκτηση της Κρήτης, το 1669. Οι Οθωμανοί επιδόθηκαν αμέσως σε όργιο σφαγών και πυρπόλησαν τις περιουσίες των κατοίκων, ενώ έκαψαν και τα δάση, ώστε να πείσουν τους επαναστατημένους Κρήτες να παραδοθούν. Έτσι οι κάτοικοι αναγκάστηκαν να εγκαταλείψουν το χωριό τους και να κρύβονται στις απρόσιτες σπηλιές της Απακουγής, της Καλογριάς, της Σκίζας ή Κόκκας και του Χερόμυλου των Τερτσών, οι οποίες αποτελούσαν σχεδόν μόνιμο τόπο διαμονής τους.
Οι Συκολογιανοί πρωταγωνίστησαν σε όλες τις Κρητικές Επαναστάσεις, όπως επίσης και στους αγώνες στη Μακεδονία, στην Ήπειρο και στη Μικρά Ασία. Οπλαρχηγοί και άξιοι πολεμιστές ήταν τέκνα του χωριού, όπως οι: Εμμανουήλ Στιβακτάκης, Ιωάννης Αλεξανδράκης, Εμμανουήλ Γρηγοράκης και πλήθος άλλων. Πολλοί Συκολογιανοί πολέμησαν και βρήκαν το θάνατο στον Πόλεμο της Αλβανίας, το 1940-41, ενώ είχαν και ενεργό συμμετοχή στην Αντίσταση. 
Στα χρόνια της ναζιστικής Κατοχής, το χωριό καταστράφηκε ολοσχερώς από τους Γερμανούς και τα σημερινά σπίτια κτίστηκαν μετά την καταστροφή. Το Σεπτέμβριο του 1943 , όταν έλαβε χώρα η γερμανική κτηνωδία στα χωριά της Βιάννου, 80 Συκολογιανοί συνελήφθησαν και οδηγήθηκαν, μαζί με τους Καλαμιώτες και άλλους, στο διδακτήριο του Γυμνασίου Βιάννου, όπου κρατήθηκαν ως όμηροι επί 20 περίπου ημέρες και έπειτα από επέμβαση διαφόρων αρχών, γλίτωσαν τελικά την εκτέλεση. Ωστόσο, ένα διανοητικώς ανάπηρο παιδί 15 ετών, που καταγόταν από το Συκολόγο βρέθηκε τυχαία μπροστά στους Ναζί, όταν οι τελευταίοι έκαναν τις εκτελέσεις στα Γδόχια. Το βράδυ της ίδιας ημέρας, στις 15 Σεπτεμβρίου 1943 το αγόρι αυτό μαζί με 16 άλλους Γδοχιανούς , εκτελέστηκαν στην τοποθεσία Καρτσανά.
Δύο ακόμα κάτοικοι του χωριού βρήκαν το θάνατο στην περίοδο του Εμφυλίου Πολέμου, ο πρώτος στα Χανιά το 1947 και ο δεύτερος στην Καρυά Λακωνίας , το 1946.
Εκπαίδευση.
Ως την καθιέρωση του ημιαυτόνομου καθεστώτος στην Κρήτη , με τη Σύμβαση της Χαλέπας, δεν υπήρχε σχολείο στο Συκολόγο. Σε πολύ αραιά διαστήματα εμφανιζόταν ένας δασκαλόπαπας, πιθανώς καλόγερος από την Κεραλιμανιώτισσα και μάθαινε λίγη ανάγνωση και γραφή σε ελάχιστα παιδιά των πλουσιότερων οικογενειών, επί πληρωμή.
Το 1879 χτίστηκε το πρώτο Δημοτικό Σχολείο δίπλα στην εκκλησία του Τιμίου Σταυρού με επιχορήγηση της Δημογεροντίας Λασιθίου, από τα έσοδα των Μονυδρίων της Κεραλιμενιώτισσας, του Αγίου Ιωάννη του Καβού και με τη βοήθεια των κατοίκων του χωριού. Ο δάσκαλος πληρωνόταν από τη Δημογεροντία. 
Από το 1899 με τη φροντίδα του αυτόνομου καθεστώτος της Αρμοστείας άρχισε να λειτουργεί (πρώτα ως μονοτάξιο) Δημόσιο Δημοτικό Σχολείο, με πρώτο δάσκαλο τον Α. Ε. Αγγελάκο. Έπειτα από την καταστροφή από τους Ναζί του 1943 το σχολείο στεγάστηκε σε νέο σύγχρονο διδακτήριο λίγο έξω από το χωριό, στην τοποθεσία "Αγκαθιάς", το οποίο λειτούργησε ως το 1994. Το τελευταίο έτος της λειτουργίας του είχε 6 μαθητές. Σήμερα τα παιδιά του χωριού πηγαίνουν στο Δημοτικό Σχολείο των Αμιρών.
Διοίκηση.
Από την εποχή της Επανάστασης του 1821 μέχρι την Επανάσταση του 1866, ο Συκολόγος διοικήθηκε με το σύστημα των αιρετών Δημογερόντων, που επέβαλαν οι επαναστάτες από τη Γραμβούσα, ανεπίσημα.
Στην απογραφή που έκανε ο Μουσταφά Πασάς το 1832-33, μετρήθηκαν 37 οικογένειες, που υπολογίζεται ότι είχαν συνολικά περισσότερα από 160 άτομα, όλα Ορθοδόξους Χριστιανούς.
Το 1858 άρχισε πια να αναγνωρίζεται και να καθιερώνεται επίσημα η διοίκηση των χωριών της Κρήτης με το σύστημα των Δημογερόντων, με βάση το άρθρο 6 του Αυτοκρατορικού Διατάγματος του έτους εκείνου, το οποίο επέτασσε ότι ο Μουλά Εφέντης δε θα επενέβαινε καθόλου "εις τα ορφανικά και κληρονομικό των Χριστιανών".
Με το Δημοτικό Νόμο του 1868, για τη σύσταση των Δήμων, ο Συκολόγος υπήχθη στο Δήμο Αγίου Βασιλείου. Υπαγόταν στην επαρχία Βιάννου, στο νοτιοδυτικό άκρο του νομού Ηρακλείου. Με το Νόμο Καποδίστρια αλλά και με τον Καλλικράτη που ακολούθησε εντάχθηκε στο Δήμο Βιάννου. 
Τη δεκαετία του ' 60 άρχισε να αναπτύσσεται ο παραλιακός οικισμός Τέρτσα και στην απογραφή του 1971 η Κοινότητα του Συκολόγου βρέθηκε με 487 κατοίκους, εκ των οποίων οι 477 κατοικούσαν στο Συκολόγο και οι 10 στα Τέρτσα. Σύμφωνα με την απογραφή του 1981, ο πληθυσμός στην Κοινότητα ήταν 474 κάτοικοι (εκ των οποίων οι 368 κατοικούσαν στο Συκολόγο, οι 106 στα Τέρτσα και στις Άνω Βίγλες) και το 1991 μειώθηκαν σε 371.
Το χωριό σήμερα.
Έπειτα από την απελευθέρωση, ο Συκολόγος ανασυγκροτήθηκε σύντομα και οι κάτοικοί του ξανάχτισαν τα σπίτια τους, επιδόθηκαν στις γεωργικές τους εργασίες και κατάφεραν σημαντικές βελτιώσεις στις καλλιέργιες των πρώιμων, κυρίως κηπευτικών στην παραθαλάσσια ζώνη του χωριού τους στα Τέρτσα κι αλλού. Αποτελεί το χωριό του Δήμου Βιάννου με τη μικρότερη μετανάστευση.
Το πρόβλημα με την έλλειψη νερού, που ταλάνιζε τον πληθυσμό παλιότερα, αντιμετωπίστηκε με την κατασκευή υδραγωγείου, τη δεκαετία του ' 60 που έφερε άφθονο και καθαρό νερό στο χωριό από το Λάπαθο της Σύμης.
Στην είσοδο του χωριού, που βρίσκεται στη βορειοανατολική του άκρη, βρίσκονται τα καφενεία και τα καταστήματα. Εκεί είναι ριζωμένος ένας μεγάλος πολύκλωνος Πρίνος από την ονομασία του οποίου πήρε το όνομα και η πλατεία του χωριού. 
Ναοί.
Οι Συκολογιανοί διακρίνονταν ανέκαθεν για τη θρησκευτικότητα και την ευσέβειά τους. Η πολιούχος δίκλιτη εκκλησία τους βρίσκεται κοντά στο Καβούσι, στη νοτιοδυτική άκρη του χωριού. Το δεξιό κλίτος είναι αφιερωμένο στον Τίμιο Σταυρό και το αριστερό στον Ευαγγελισμό της Θεοτόκου. 
Επίσης, υπάρχουν πολλά βυζαντινά εξωκλήσια, όπως του Αγίου Χαραλάμπους, όπου βρίσκεται και το κοιμητήριο, του Αφέντη Χριστού, ένα χιλιόμετρο νότια του χωριού, στη θέση Βίγλα, του Αγίου Σάββα, του Αγίου Γεωργίου στον παραλιακό οικισμό Τέρτσα και του Αγίου Ιωάννου του Θεολόγου στου Καβού. Το τελευταίο ήταν παλαιότερα μοναστήρι και βρίσκεται σε μια τοποθεσία 4 χλμ. νότια του Συκολόγου. Δίπλα στο εκκλησάκι υπάρχει αστείρευτη πηγή (καβούσι) με καθαρό νερό, που πρέπει να έδωσε και το όνομά της στην περιοχή. Στη θέση του παλαιού μοναστηριού, για το οποίο δε γνωρίζουμε ακριβώς πότε οικοδομήθηκε, χτίστηκε νέος ναός. Από τον παλαιό ναό σώζονται ερείπια από το λεπροκομείο, καθώς η Μονή, όπως και η κοντινή Μονή της Κεραλιμενιώτισσας, χρησιμοποιούνταν για την περίθαλψη των κατοίκων από τα γύρω χωριά της περιοχής. 
Το εξωκλήσι του Αφέντη Χριστού χτίστηκε στα τέλη του 19ου αιώνα, ενώ εγκαινιάστηκε το 1908.
Ο Άγιος Ιωάννης του Καβού θεωρείται ο προστάτης άγιος των παιδιών που σπουδάζουν και συχνά οι κάτοικοι των γύρω χωριών επικαλούνται τη χάρη του και κάνουν τάματα, για να έχουν τα παιδιά τους καλή πρόοδο στις σπουδές τους.
Σπήλαιο Απακουγής.
Στη θέση "Απακουγή" (δηλ. Υπακοή) υπάρχει μεγάλο σπήλαιο σε υψόμετρο 400μ. και κοντά σε αυτό τα λείψανα του αρχαίου ναού της Αγίας Απακουγής. Η παράδοση αναφέρει ότι την εκκλησία την κατέστρεψαν οι Άραβες το 824 όταν ξεμπάρκαραν στην Ψαρή Φοράδα και κατέλαβαν την Κρήτη και έπειτα δεν ξανακτίστηκε. 
Αναφορικά με το σπήλαιο, πρέπει να αναφερθεί ότι επίσημα δεν έχει εξερευνηθεί ακόμα. Οι κάτοικοι το θεωρούν αχανές και λένε ότι κάποτε μπήκε μέσα ένας κόκορας και δεν κατάφερε να ξαναβγεί. Υπάρχει και η παράδοση που λέει ότι η Αγία Υπακοή έβγαζε το χέρι της από την είσοδο του σπηλαίου και έδινε αντίδωρο στους πιστούς.
Βλέπε επίσης.
Ολοκαύτωμα της Βιάννου

</doc>
<doc id="48587" url="https://el.wikipedia.org/wiki?curid=48587" title="Κυβερνήτης σημαίας">
Κυβερνήτης σημαίας

Ο όρος Κυβερνήτης Σημαίας ή Πλοίαρχος Σημαίας ή και ορθότερα Καπετάν ντε λα παντιέρα χαρακτήριζε παλαιότερα τον αλλοδαπό Πλοίαρχο ή Κυβερνήτη κρατικού εμπορικού ή πολεμικού πλοίου. Ο όρος είναι ισπανικός και ήταν ευρύτατα διαδεδομένος στις χώρες της Μεσογείου. Η πρόσληψη αυτών γίνονταν από τον Βασιλέα ή και από ναύαρχο δικής του επιλογής και ευθύνης.
Στον ελλαδικό χώρο μέχρι λίγο πριν την Επανάσταση του 1821, επί Οθωμανικής Αυτοκρατορίας, ο όρος αυτός φέρεται πιο γενικευμένος αφού χαρακτηρίζονταν "καπετάνιοι ντε λα παντιέρα" οι προσλαμβανόμενοι και από Έλληνες πλοιοκτήτες (καραβοκύρηδες) ξένοι και ιδίως Επτανήσιοι πλοίαρχοι προκειμένου να εξασφαλίζεται η απρόσκοπτη πλεύση των πλοίων τους. Έτσι τα πλοία που πλοιαρχεύονταν από "πλοιάρχους σημαίας", (δελαπαντιέρηδες), έφεραν ως σημαία, την σημαία της υπηκοότητας που είχαν αυτοί οι Πλοίαρχοι, εξασφαλίζοντας έτσι τα πλοία από τυχόν τούρκικες αυθαιρεσίες.
Από την ανακήρυξη του ελεύθερου και ανεξάρτητου ελληνικού κράτους αυτός ο όρος έπαψε και να ισχύει στα ελληνικά δρώμενα, πλην όμως διατηρήθηκε σε άλλες Χώρες με την αρχική του σημασία.

</doc>
<doc id="48589" url="https://el.wikipedia.org/wiki?curid=48589" title="Μιζάν Ζαϊνάλ Αμπεντίν">
Μιζάν Ζαϊνάλ Αμπεντίν

Ο Μιζάν Ζαϊνάλ Αμπιντίν (22 Ιανουαρίου 1962) είναι ο κυβερνών σουλτάνος του Τερενγκάνου από το 1998. Διετέλεσε βασιλιάς της Μαλαισίας κατά τα έτη 2006-2011.
Προφίλ.
Γεννήθηκε στις 22 Ιανουαρίου του 1962. Το πλήρες όνομά του είναι "Duli Yang Maha Mulia Al Wathiqu Billah, Al-Sultan Mizan Zainal Abidin Ibni Almarhum Al-Sultan Mahmud Al-Muktafi Billah Shah Al-Haj" και διορίστηκε ο 13ος "Yang di-Pertuan Agong" ή Βασιλιάς της Μαλαισίας. Στέφθηκε Σουλτάνος του Τερενγκάνου στις 15 Μαΐου του 1998. Κατά την περίοδο 1999-2006 υπήρξε αντιβασιλέας της Μαλαισίας, έχοντας εκλεγεί δύο συνεχόμενες φορές.
Βασιλεία.
Στις 3 Νοεμβρίου 2006, ο Μιζάν Ζαϊνάλ Αμπεντίν εξελέγη από τη Σύνοδο των Ηγεμόνων για να διαδεχθεί τον Tuanku Syed Sirajuddin Syed Putra Jamalullail. Η θητεία του άρχισε στις 13 Δεκεμβρίου 2006 και παρέμεινε σε αυτό το αξίωμα για πέντε χρόνια. Ανέλαβε επίσημα καθήκοντα στις 26 Απριλίου 2007. Όντας μόλις 44 ετών όταν ανήλθε στο θρόνο, υπήρξε ο τρίτος νεότερος αρχηγός κράτους της Μαλαισίας κατά την περίοδο ενθρόνισής του, μετά από τους Πούτρα του Περλίς και Αμπντούλ Χαλίμ του Κεντάχ (στην πρώτη εκλογή του τελευταίου), οι οποίοι ενθρονίστηκαν σε ηλικίες 40 και 43 ετών, αντίστοιχα. Επίσης, παραμένει μέχρι σήμερα ο νεότερος μονάρχης της Μαλαισίας, ο πρώτος "Yang di-Pertuan Agong" γεννημένος μετά την ανακήρυξη της ανεξαρτησίας της και την δημιουργία της Ομοσπονδίας της (το 1957).
Λήξη θητείας.
Η θητεία του έληξε στις 12 Δεκεμβρίου 2011. Τον διαδέχθηκε μία ημέρα αργότερα ο πρώην αντιβασιλέας Αμπντούλ Χαλίμ (σουλτάνος του Κεντάχ), ο οποίος είχε εκλεγεί (για δεύτερη φορά) νέος Βασιλιάς τον προηγούμενο μήνα.
Παντρεύτηκε τη Βασίλισσα Nur Zahirah το 1996 στην Κουάλα Τερενγκάνου. Έχουν 1 γιο και 1 κόρη.

</doc>
<doc id="48594" url="https://el.wikipedia.org/wiki?curid=48594" title="Ισμαήλ Χανίγια">
Ισμαήλ Χανίγια

Ο Ισμαήλ Χανίγια (29 Ιανουαρίου 1963-) είναι ανώτατος πολιτικός ηγέτης της Χαμάς. Ανέλαβε πρωθυπουργός της Παλαιστινιακής Αρχής το 2006, αλλά καθαιρέθηκε το 2007 από τον Πρόεδρο Μαχμούντ Αμπάς. Ο ίδιος και το Παλαιστινιακό Νομοθετικό Συμβούλιο δεν αναγνώρισαν την πράξη αυτή και έκτοτε ασκεί ντε φάκτο εξουσία στη Λωρίδα της Γάζας, ενώ στη Δυτική Όχθη την εξουσία ασκεί η Παλαιστινιακή Αρχή, ελεγχόμενη από τη Φατάχ.
Προφίλ.
Γεννήθηκε τον Ιανουάριο του 1963. Το 1992, έπειτα από φυλάκιση από τις ισραηλινές αρχές, αποπέμφθηκε στο Λίβανο. Επέστρεψε στη Γάζα ένα χρόνο μετά και δίδαξε στο Ισλαμικό Πανεπιστήμιο. Στις 16 Φεβρουαρίου 2006 έγινε Πρωθυπουργός της Παλαιστινιακής Αρχής έπειτα από τη νίκη της Χαμάς στις εκλογές της 25 Ιανουαρίου 2006. Ανέλαβε επίσημα πρωθυπουργός στις 29 Μαρτίου 2006.
Αποπέμφθηκε από τον πρόεδρο Αμπάς στις 14 Ιουνίου του 2007 και τον διαδέχθηκε στο πρωθυπουργικό αξίωμα ο Σαλάμ Φαγιάντ. Έκτοτε ήταν ντε φάκτο πρωθυπουργός στη Λωρίδα της Γάζας, ως το 2014.
Τον Μάιο του 2017 διορίστηκε ηγέτης της Χαμάς.

</doc>
<doc id="48598" url="https://el.wikipedia.org/wiki?curid=48598" title="Τρανζίστορ">
Τρανζίστορ

Το τρανζίστορ (αγγλικά: transistor), στα ελληνικά κρυσταλλοτρίοδος και παλαιότερα κρυσταλλολυχνία, είναι διάταξη ημιαγωγών στερεάς κατάστασης, η οποία βρίσκει διάφορες εφαρμογές στην ηλεκτρονική, μερικές εκ των οποίων είναι η ενίσχυση, η σταθεροποίηση τάσης, η διαμόρφωση συχνότητας, η λειτουργία ως διακόπτης και ως μεταβλητή ωμική αντίσταση. Το τρανζίστορ μπορεί, ανάλογα με την τάση με την οποία πολώνεται, να ρυθμίζει την ροή του ηλεκτρικού ρεύματος που απορροφά από συνδεδεμένη πηγή τάσης. Τα τρανζίστορ κατασκευάζονται είτε ως ξεχωριστά ηλεκτρονικά εξαρτήματα είτε ως τμήματα κάποιου ολοκληρωμένου κυκλώματος. 
Ιστορία.
Τα πρώτα διπλώματα ευρεσιτεχνίας που σχετίζονταν με την αρχή λειτουργίας του τρανζίστορ κατοχυρώθηκαν το 1928 από τον Γιούλιους Έντγκαρ Λιλινφελντ (Julius Edgar Lilienfeld) στην Γερμανία. Το 1934 ο Γερμανός φυσικός Όσκαρ Χάιλ (Oskar Heil) κατοχύρωσε την ευρεσιτεχνία για το τρανζίστορ επίδρασης πεδίου (field effect). Αυτή τους η εργασία ακολούθησε τις προσπάθειες τους κατά τη διάρκεια του Β΄ Παγκοσμίου Πολέμου να παρασκευάσουν γερμάνιο υψηλής καθαρότητας, που είχε χρησιμοποιηθεί ως στοιχείο του δέκτη μικροκυμάτων στο ραντάρ. Η προηγούμενη τεχνολογία που βασιζόταν σε λυχνίες δεν προσέφερε αρκετά ταχεία εναλλαγή για να εξυπηρετήσει επαρκώς αυτή τη λειτουργία. Έτσι, η ομάδα των παραπάνω ερευνητών χρησιμοποίησε διόδους στερεάς κατάστασης. Με τις γνώσεις που απέκτησαν από αυτές, προσπάθησαν να κατασκευάσουν μία τρίοδο, πράγμα που αρχικά αποδείχθηκε δύσκολο. Ο Μπαρντήν (Bardeen) τελικά ανέπτυξε έναν νέο κλάδο φυσικής επιφανειών, με σκοπό να ερμηνεύσει τις "περίεργες" συμπεριφορές που παρατηρούσαν στα πειράματά τους και οι Bardeen και Brattain τελικά κατάφεραν να κατασκευάσουν μία διάταξη που λειτουργούσε.
Το πρώτο τρανζίστορ πυριτίου κατασκευάστηκε από την Texas Instruments το 1954. Ήταν εργασία του Gordon Teal, ενός ειδικού στην παραγωγή κρυστάλλων υψηλής καθαρότητας που εργάζονταν προηγουμένως στα Bell Labs. Το πρώτο MOS τρανζίστορ κατασκευάστηκε από τους Kahng και Atalla στα Bell Labs το 1960.
Ουσιαστικά, είναι ο αντικαταστάτης της ηλεκτρονικής λυχνίας
Σπουδαιότητα.
Το τρανζίστορ θεωρείται μία από τις μεγαλύτερες εφευρέσεις του 20ου αιώνα. Είναι το κυριότερο συστατικό όλων σχεδόν των σύγχρονων ηλεκτρονικών κατασκευών. Η πλατιά χρήση του οφείλεται κυρίως στη δυνατότητα παραγωγής του σε τεράστιες ποσότητες που μειώνουν το κόστος ανά μονάδα.
Παρόλο που αρκετοί παραγωγοί παράγουν, ακόμα και σήμερα, μεμονωμένες συσκευασίες τρανζίστορ, η μεγαλύτερη ποσότητα παράγεται μέσα σε ολοκληρωμένα κυκλώματα (που συχνά αναφέρονται ως τσιπς) μαζί με τις διόδους, αντιστάσεις, πυκνωτές και άλλα ηλεκτρονικά εξαρτήματα.
Είδη.
Σύμβολα για τρανζίστορ BJT και JFET
Διπολικό Τρανζίστορ Επαφής - BJT.
Τα διπολικά τρανζίστορ επαφής (Bipolar Junction Transistor) ήταν τα πλέον διαδεδομένα τρανζίστορ στις δεκαετίες του 1960 και 1970. Ακόμα και μετά την αύξηση της χρήσης των MOSFET παρέμειναν στη κυκλοφορία κυρίως σε αναλογικά κυκλώματα όπως οι απλοί ενισχυτές λόγω της απλότητας κατασκευής τους και της γραμμικότητας που παρουσιάζει το σήμα τους.
Τρανζίστορ Επίδρασης Πεδίου - FET.
Τα τρανζίστορ επίδρασης πεδίου (αγγλικά: Field Effect Transistor) ή FET από τα αρχικά των αγγλικών λέξεων είναι μια ηλεκτρονική διάταξη με τρεις ακροδέκτες η οποία περιλαμβάνει μια επαφή p-n. Η λειτουργία του βασίζεται στον έλεγχο ενός εσωτερικού ηλεκτρικού πεδίου με την εφαρμογή εξωτερικού δυναμικού στον έναν από τους τρεις ακροδέκτες που ονομάζεται πύλη (gate). Το πεδίο αυτό ελέγχει την αγωγιμότητα μεταξύ των άλλων δυο ακροδεκτών, που ονομάζονται απαγωγός ή εκροή ή υποδοχή (drain) και πηγή (source). Το ρεύμα που διέρχεται από αυτούς τους δύο ακροδέκτες ελέγχεται από το πεδίο αυτό και έτσι, ενώ στα διπολικά τρανζίστορ ο έλεγχος του ρεύματος στην έξοδο γίνεται με το ρεύμα βάσης, στα FETs ο έλεγχος γίνεται με το δυναμικό της πύλης. Επίσης, η αγωγιμότητα γίνεται με ένα τύπο φορέων (οπές ή ηλεκτρόνια) ανάλογα με την πολικότητά τους, οπότε τα τρανζίστορ αυτά χαρακτηρίζονται ως μονοπολικά (unipolar). 
Υπάρχουν δυο τύποι FET που ονομάζονται FET επαφής, JFET (Junction FET) και FET μονωμένης πύλης ή Μετάλλου-Οξειδίου-Ημιαγωγού, (MOSFET, Metal-Oxide- Semiconductor FET). Κάθε τύπος μπορεί να κατασκευαστεί με κανάλι αγωγιμότητας ημιαγωγού τύπου n ή τύπου p, οπότε χαρακτηρίζεται αντίστοιχα ως n-καναλιού (n-channel) ή p-καναλιού (p-channel). Επιπλέον, υπάρχουν δύο κατηγορίες των παραπάνω, τα FET αραίωσης (depletion mode) και τα FET πύκνωσης (enhancement mode). Ένα σημαντικό χαρακτηριστικό του FET είναι ότι συχνά είναι απλούστερο να κατασκευαστεί και ότι καταλαμβάνει μικρότερο χώρο πάνω σε ένα μικροκύκλωμα (τσιπ) σε σύγκριση με ένα BJT. Έτσι, η πυκνότητα εξαρτημάτων πάνω σε ένα μόνο μικροκύκλωμα μπορεί να είναι εξαιρετικά μεγάλη και συχνά ξεπερνά τα 100.000 MOSFET ανά τσιπ. 
Μια δεύτερη πολύ σημαντική ιδιότητα είναι ότι οι διατάξεις MOS μπορούν να συνδεθούν σαν αντιστάσεις και σαν πυκνωτές ανάλογα με την χρήση που απαιτείται. Αυτό επιτρέπει την σχεδίαση συστημάτων που αποτελούνται αποκλειστικά από MOSFET και όχι από άλλα εξαρτήματα. Η εκμετάλλευση των ιδιοτήτων αυτών κάνει το MOSFET την κυρίαρχη συσκευή σε συστήματα πολύ μεγάλης κλίμακας ολοκλήρωσης (VLSI: Very Large Scale Integration). Αντίθετα με το BJT, το FET είναι μια συσκευή φορέων πλειονότητας. Η λειτουργία του εξαρτάται από την χρήση ενός ηλεκτρικού πεδίου που εφαρμόζεται για να ελέγχει ένα ρεύμα. Έτσι το FET είναι μια πηγή ρεύματος που ελέγχεται από τάση, που όπως είναι γνωστό μπορεί να χρησιμοποιηθεί και σαν διακόπτης και σαν ενισχυτής.
Το FET Επαφής (JFET).
Στο σχήμα φαίνεται η βασική δομή ενός JFET καναλιού τύπου n. Οι ακροδέκτες απαγωγού και πηγής κατασκευάζονται από τις ωμικές επαφές στα άκρα ενός κομματιού ημιαγωγού τύπου n. Ηλεκτρόνια, που είναι φορείς πλειονότητας, αναγκάζονται να κινηθούν κατά μήκος του κομματιού με μια τάση που εφαρμόζεται μεταξύ απαγωγού και πηγής. Ο τρίτος ακροδέκτης, που ονομάζεται πύλη, σχηματίζεται συνδέοντας ηλεκτρικά τις δυο ρηχές περιοχές τύπου p+. Η περιοχή τύπου n μεταξύ των δυο πυλών p+ ονομάζεται κανάλι, μέσα από το οποίο οι φορείς πλειονότητας μετακινούνται μεταξύ της πηγής και του απαγωγού. 
Μπορεί κανείς να παρατηρήσει ότι οι περιοχές πύλης και το κανάλι αποτελούν μια επαφή p-n που, στην λειτουργία του JFET, διατηρούνται σε κατάσταση ανάστροφης πόλωσης. Αν εφαρμοστεί μια αρνητική τάση πύλης – πηγής η επαφή πολώνεται κατά την ανάστροφη φορά. Το ίδιο συμβαίνει αν εφαρμοστεί μια θετική τάση απαγωγού – πηγής. Στις δυο πλευρές της επαφής p-n με ανάστροφη πόλωση υπάρχουν περιοχές φορτίων χώρου. 
Οι φορείς ρεύματος έχουν διαχυθεί κατά μήκος της επαφής αφήνοντας μόνο ακάλυπτα θετικά ιόντα στην πλευρά n και αρνητικά ιόντα στην πλευρά p. Καθώς αυξάνει η ανάστροφη πόλωση κατά μήκος της επαφής, αυξάνει και το πάχος της περιοχής των ακίνητων ακάλυπτων φορτίων. Έτσι το αποτέλεσμα είναι ένα στρώμα φορτίων χώρου που βρίσκεται σχεδόν εξ ολοκλήρου στο κανάλι n. Η αγωγιμότητα της περιοχής αυτής είναι μηδέν, επειδή δεν υπάρχουν διαθέσιμοι φορείς ρεύματος. Έτσι, φαίνεται ότι, όταν η ανάστροφη τάση αυξάνει, το ενεργό πλάτος του καναλιού στο σχήμα ελαττώνεται. Σε τάση πύλης – πηγής VGS = Vp, η οποία ονομάζεται «τάση διάτρησης», το πλάτος του καναλιού γίνεται μηδέν, επειδή όλο το ελεύθερο φορτίο έχει απομακρυνθεί από το κανάλι. Έτσι, για σταθερή τάση απαγωγού – πηγής, το ρεύμα απαγωγού θα είναι συνάρτηση της τάσης ανάστροφης πόλωσης κατά μήκος της επαφής πύλης. 
Επειδή ο μηχανισμός ελέγχου του ρεύματος είναι αποτέλεσμα της ύπαρξης του πεδίου που σχετίζεται με την περιοχή εκκένωσης, για την ονομασία της διάταξης χρησιμοποιείται ο όρος «φαινόμενο πεδίου».
Οι χαρακτηριστικές του JFET.
Οι χαρακτηριστικές εξόδου ενός συνηθισμένου διακριτού JFET καναλιού τύπου n δίνουν το ID ως συνάρτηση της VDS με παράμετρο την VGS. 
Για να εξεταστούν, ποιοτικά, οι λόγοι για τους οποίους οι χαρακτηριστικές έχουν αυτήν την μορφή, έστω πρώτα η περίπτωση όπου VGS = 0. Για ID = 0 το κανάλι μεταξύ των επαφών πύλης είναι εντελώς ανοικτό. Αν εφαρμοστεί μια μικρή τάση VDS, το τμήμα τύπου n αντιδρά σαν μια απλή αντίσταση από ημιαγωγό και το ρεύμα ID αυξάνεται γραμμικά σε σχέση με την VDS. Όταν αυξάνει το ρεύμα, η (ωμική) πτώση τάσης κατά μήκος της περιοχής του καναλιού τύπου n πολώνει την επαφή πύλης κατά την ανάστροφη φορά και το τμήμα του καναλιού που άγει αρχίζει να κλείνει με μορφή λαβίδας λόγω της κατανομής της πτώσης τάσης κατά μήκος του καναλιού (σύσφιξη του καναλιού). Εξαιτίας της ωμικής πτώσης τάσης κατά μήκος του καναλιού, η σύσφιξη δεν είναι ομοιόμορφη, αλλά είναι εντονότερη σε αποστάσεις που απέχουν περισσότερο από την πηγή, όπως φαίνεται στο Σχήμα 5-4. Στο τέλος, φτάνουμε σε μια τάση VD στην οποία παρουσιάζεται η διάτρηση του καναλιού. Αυτή είναι η τάση όπου η καμπύλη του ρεύματος ID αρχίζει να γίνεται οριζόντια και να πλησιάζει σε μια σταθερή τιμή. Βέβαια, θεωρητικά δεν είναι δυνατό να κλείσει τελείως το κανάλι και το ρεύμα ID να γίνει μηδέν. Στην πραγματικότητα αν συνέβαινε αυτό, δεν θα ήταν απαραίτητη η ωμική πτώση τάσης που χρειάζεται για την ανάστροφη πόλωση.
Παρατηρούμε στις χαρακτηριστικές ότι:
Αν, τώρα, η τάση VGS γίνει μηδέν, τότε η τάση που χρειάζεται η επαφή για να πολωθεί ανάστροφα παρέχεται από την VDS. Αν εφαρμοστεί αρνητική VGS, η περιοχή εκκένωσης που δημιουργείται ελαττώνει το πλάτος του καναλιού ακόμη και με VDS = 0. Έτσι, η διάτρηση εμφανίζεται σε μικρότερη τιμή της VDS και η μέγιστη τιμή της ID ελαττώνεται, όπως φαίνεται στο Σχήμα 5-5. Σε VGS = Vp, την τάση διάτρησης, είναι ID = 0 γιατί το κανάλι έχει συσφιχθεί εντελώς για όλες τις τιμές της VDS ≥ 0.
Το JFET εν λειτουργία.
Ας δούμε την σχηματική παράσταση μιας συσκευής καναλιού τύπου-n του παραπάνω σχήματος που παριστάνει την συνδεσμολογία κοινής πηγής. 
Αν και η εξέτασή μας επικεντρώνεται σε συσκευή τύπου-n, ισχύει εξίσου και στο JFET καναλιού-p αν αναγνωρίσουμε ότι οι πολικότητες τάσης και οι κατευθύνσεις ρευμάτων στις συσκευές τύπου p είναι αντίθετες από τις αντίστοιχες πολικότητες και κατευθύνσεις των JFET καναλιού τύπου n. Παρατηρούμε ότι οι περιοχές πύλης και το κανάλι αποτελούν μια επαφή pn που, στην λειτουργία του JFET, διατηρούνται σε κατάσταση ανάστροφης πόλωσης. Αν εφαρμοστεί μια αρνητική τάση πύλης – πηγής η επαφή πολώνεται κατά την ανάστροφη φορά. Το ίδιο συμβαίνει αν εφαρμοστεί μια θετική τάση απαγωγού – πηγής. Στις δυο πλευρές της επαφής pn με ανάστροφη πόλωση υπάρχουν περιοχές φορτίων χώρου. Οι φορείς ρεύματος έχουν διαχυθεί κατά μήκος της επαφής, αφήνοντας μόνο ακάλυπτα θετικά ιόντα στην πλευρά n και αρνητικά ιόντα στην πλευρά p. Καθώς αυξάνει η ανάστροφη πόλωση κατά μήκος της επαφής, αυξάνει και το πάχος της περιοχής των ακίνητων ακάλυπτων φορτίων. Έτσι το αποτέλεσμα είναι ένα στρώμα φορτίων χώρου που βρίσκεται σχεδόν εξ ολοκλήρου στο κανάλι n. Η αγωγιμότητα της περιοχής αυτής είναι μηδέν επειδή δεν υπάρχουν διαθέσιμοι φορείς ρεύματος. Έτσι, βλέπουμε ότι όταν η ανάστροφη τάση αυξάνει το ενεργό πλάτος του καναλιού στο παρακάτω σχήμα ελαττώνεται. 
Σε τάση πύλης – πηγής VGS = Vp, που ονομάζεται τάση «διάτρησης», το πλάτος του καναλιού γίνεται μηδέν επειδή όλο το ελεύθερο φορτίο έχει απομακρυνθεί από το κανάλι. Έτσι, για σταθερή τάση απαγωγού – πηγής, το ρεύμα απαγωγού θα είναι συνάρτηση της τάσης ανάστροφης πόλωσης κατά μήκος της επαφής πύλης. Επειδή ο μηχανισμός ελέγχου του ρεύματος είναι αποτέλεσμα της ύπαρξης του πεδίου που σχετίζεται με την περιοχή εκκένωσης, στην ονομασία της διάταξης χρησιμοποιείται ο όρος «φαινόμενο πεδίου».
Οι Χαρακτηριστικές του JFET.
Οι χαρακτηριστικές εξόδου ενός συνηθισμένου διακριτού JFET καναλιού τύπου n δίνουν το ID ως συνάρτηση της VDS με παράμετρο την VGS.
Για να δούμε ποιοτικά τον λόγο για τον οποίο οι χαρακτηριστικές έχουν αυτήν την μορφή, έστω πρώτα η περίπτωση όπου VGS = 0. Για ID = 0 το κανάλι μεταξύ των επαφών πύλης είναι εντελώς ανοικτό. Αν εφαρμοστεί μια μικρή τάση VDS, το κομμάτι τύπου n αντιδρά σαν μια απλή αντίσταση από ημιαγωγό και το ρεύμα ID αυξάνεται γραμμικά με την VDS. Όταν αυξάνει το ρεύμα, η ωμική πτώση τάσης κατά μήκος της περιοχής του καναλιού τύπου n πολώνει την επαφή πύλης κατά την ανάστροφη φορά και το τμήμα του καναλιού που άγει αρχίζει να κλείνει με μορφή λαβίδας λόγω της κατανομής της πτώσης τάσης κατά μήκος του καναλιού (σύσφιγξη του καναλιού). Εξαιτίας της ωμικής πτώσης τάσης κατά μήκος του καναλιού, η σύσφιγξη δεν είναι ομοιόμορφη, αλλά είναι εντονότερη σε αποστάσεις που απέχουν περισσότερο από την πηγή, όπως φαίνεται στο παραπάνω Σχήμα. Στο τέλος, φτάνουμε σε μια τάση VD στην οποία παρουσιάζεται η διάτρηση του καναλιού. Αυτή είναι η τάση όπου η καμπύλη του ρεύματος ID αρχίζει να γίνεται οριζόντια και να πλησιάζει σε μια σταθερή τιμή. Βέβαια, θεωρητικά δεν είναι δυνατό να κλείσει τελείως το κανάλι και το ρεύμα ID να γίνει μηδέν. Στην πραγματικότητα αν συνέβαινε αυτό, δεν θα ήταν απαραίτητη η ωμική πτώση τάσης που χρειάζεται για την ανάστροφη πόλωση. 
Παρατηρούμε στις χαρακτηριστικές ότι: 
Αν τώρα η τάση VGS γίνει μηδέν, τότε η τάση που χρειάζεται η επαφή για να πολωθεί ανάστροφα παρέχεται από την VDS. Αν εφαρμοστεί αρνητική VGS, η περιοχή εκκένωσης που δημιουργείται ελαττώνει το πλάτος του καναλιού ακόμη και με VDS = 0. Έτσι, η διάτρηση εμφανίζεται σε μικρότερη τιμή της VDS και η μέγιστη τιμή της ID ελαττώνεται, όπως φαίνεται στο παρακάτω Σχήμα. Στην περίπτωση όπου VGS = Vp, τάση διάτρησης, είναι ID = 0 γιατί το κανάλι έχει συσφιχθεί εντελώς για όλες τις τιμές της VDS ≥ 0.
Ευρωπαϊκός Κώδικας.
Οι δίοδοι και τα τρανζίστορς προσδιορίζονται, ως προς τα κατασκευαστικά και λειτουργικά χαρακτηριστικά τους, σύμφωνα με τον εξής κώδικα γραμμάτων και αριθμών:
Εάν δεν υπάρχει τρίτο γράμμα, αλλά μετά τα δύο γράμματα ακολουθούν τρεις αριθμοί, εμφαίνεται ότι οι ημιαγωγοί αυτοί χρησιμοποιούνται σε συσκευές γενικής χρήσης. Οι αριθμοί δείχνουν την "σειρά καταχώρησης" του ημιαγωγού.
Παραδείγματα ημιαγωγών ευρωπαϊκού κώδικα:

</doc>
<doc id="48602" url="https://el.wikipedia.org/wiki?curid=48602" title="Καπανέας">
Καπανέας

Ο Καπανέας (αρχαία Καπανεύς) ήταν Αργείος ήρωας στην Ελληνική Μυθολογία γιος του Ιππονόου και της Αστυνόμης, εκ μητρός ανεψιός του Αδράστου και πατέρας του Σθενέλου, ένας από τους ανδρειότερους και τολμηρότερους από τους ήρωες των «Επτά επί Θήβας». Αναφέρεται επίσης μυθικός βασιλιάς της Ωλένου.
Όταν κατέλαβε το παρά τις «Ηλεκτρίδες πύλες» μέρος του τείχους, ο Καπανεύς αναρριχήθηκε στις επάλξεις και στάθηκε εκεί υπερήφανα για τον άθλο του, ζήτησε δαυλό για να πυρπολήσει και να κάψει την πόλη, ακόμη και παρά «τη θέληση των θεών», όπως βροντοφώναζε ο ίδιος. Τότε ο Δίας τιμώρησε τον υπερόπτη ήρωα και, ενόσω στέκονταν προκαλώντας στις επάλξεις να του φέρουν αναμμένο δαυλό, τον κεραυνοβόλησε.
Από την παράδοση αυτή εμπνεύσθηκαν και οι τρεις κορυφαίοι τραγικοί ποιητές, καθώς και αρκετοί αντιπρόσωποι εικαστικών τεχνών, ιδίως σε αγγειογραφίες που παριστούν συνήθως τον ήρωα να πέφτει στα γόνατα κρατώντας με το ένα χέρι την ασπίδα και με το άλλο τον αυχένα του.

</doc>
<doc id="48603" url="https://el.wikipedia.org/wiki?curid=48603" title="Μάρκος Καρ">
Μάρκος Καρ

Ο Μάρκος Καρ (Mark Edward Frederic Kerr) ήταν Άγγλος ναύαρχος, που διετέλεσε αρχηγός της βρετανικής ναυτικής αποστολής και επιθεωρητής του Ελληνικού Πολεμικού Ναυτικού στην διετία 1913-1915.
Ο Ναύαρχος Καρ έχοντας λίαν προοδευτικές για την εποχή του ιδέες θεωρήθηκε στο Βρετανικό Ναυτικό πρωτοπόρος και ήλθε πολλές φορές σε σύγκρουση με υπερσυντηρητικούς ανωτέρους και αρχαιότερούς του ναυάρχους. Στο δε ελληνικό ναυτικό υπήρξε θερμός οπαδός της εξ ελαφρών σκαφών συγκρότησής του λόγω του ελληνικού αρχιπελάγους. Ένα δόγμα που ακολουθείται μέχρι και σήμερα. Θέλοντας δε να ενθαρρύνει την οργάνωση ναυτικής αεροπορίας το μέλλον της οποίας και πίστευε, έλαβε κατόπιν συντόμου ασκήσεως, καίτοι ηλικίας 50 ετών, πτυχίο χειριστού αεροπόρου.
Κατά την υπηρεσία του στην Ελλάδα ο τότε υποναύαρχος Καρ βρέθηκε, ως εκ της θέσης του, αναμεμιγμένος στην επί του εξωτερικού ζητήματος πολιτική διένεξη που εξερράγη κατά τον Φεβρουάριο του 1915 εξ αφορμής της παρά του Βασιλέως Κωνσταντίνου απόρριψης της πρότασης του Ελευθερίου Βενιζέλου περί συμμετοχής της Ελλάδας εις την κατά των Δαρδανελίων στρατιωτική επιχείρηση. Καίτοι ως τότε αρχηγός του ελληνικού στόλου προσπάθησε να βοηθήσει στην ευόδωση της προσπάθειας περί εξόδου της Ελλάδας από την ουδετερότητα, εν τούτοις τάχθηκε τελικά υπέρ της πολιτικής του Βασιλέως διαβλέποντας τον συμμαχικό όλεθρο.
Το Φθινόπωρο του 1915 ο αντιναύαρχος τότε Καρ ανακλήθηκε από την Ελλάδα και ανέλαβε την αρχηγία μοίρας αγγλικών θωρηκτών τύπου "Κουήν" που συστάθηκε προς ενίσχυση του ιταλικού στόλου. Το δε επόμενο έτος του ανατέθηκε η αρχηγία της Α/Α άμυνας της περιοχής του Λονδίνου απ΄ όπου και αποστρατεύθηκε με βαθμό ναυάρχου.
Μέχρι τον θάνατό του, που συνέβη το 1944, ο ναύαρχος Καρ διατήρησε ζωηρή αγάπη για την Ελλάδα και υπερηφανευόταν ν΄ αναφέρει ότι είχε διατελέσει αρχηγός του ελληνικού στόλου και πρώτος χειριστής της ελληνικής ναυτικής αεροπορίας η οποία και στη συνέχεια αποτελεί το τρίτο σήμερα όπλο των ελληνικών ενόπλων δυνάμεων.

</doc>
<doc id="48605" url="https://el.wikipedia.org/wiki?curid=48605" title="Ναύαρχος Καρ">
Ναύαρχος Καρ



</doc>
<doc id="48607" url="https://el.wikipedia.org/wiki?curid=48607" title="Δεξαμενισμός">
Δεξαμενισμός

Δεξαμενισμός πλοίου (docking ή dry docking) χαρακτηρίζεται η ανά τακτά χρονικά διαστήματα είσοδος ενός πλοίου σε δεξαμενή μόνιμη ή πλωτή προκειμένου αφενός να διενεργηθούν διάφοροι έλεγχοι και επιθεωρήσεις αφετέρου να γίνουν οι απαιτούμενοι καθαρισμοί και χρωματισμοί υφάλων του πλοίου ή και οι μη άμεσης ανάγκης επισκευές ή και ακόμη οι έκτακτες μετά από κάποιο συμβάν.
Για τον σκοπό αυτό χρησιμοποιούνται είτε:
Τα πλοία στην αρχή ρυμουλκούμενα εισέρχονται σ΄ αυτές υπό την καθοδήγηση του Δεξαμενιστή ή Δεξαμενάρχη με την βοήθεια αμφίπλευρων σχοινιών - βαρούλκων των δεξαμενών, στη συνέχεια αφού ολοκληρωθεί η είσοδος, οι μεν μόνιμες κλείνουν και με μεγάλες μόνιμες αντλίες αφαιρείται το νερό, οι δε πλωτές που είναι ημιβυθισμένες απαντλούν το νερό από τα κύτη τους και αναδύονται μαζί με το πλοίο που έχει εισέλθει. Απαντλούμενο το νερό και στις δύο περιπτώσεις τύπων δεξαμενών, το πλοίο όπως είναι κεντραρισμένο κατά το διάμηκες της δεξαμενής, "κάθεται" στις σχάρες (ή βάζα) με την τρόπιδα και με ειδικά ξύλα δοκούς στηρίζεται από τα πλάγια.
Κύριες εργασίες κατά τους δεξαμενισμούς των πλοίων είναι οι επιθεωρήσεις υφάλων, έλεγχοι ελίκων, πηδαλίων αντικατάσταση ανοδίων, καθαρισμοί υφάλων, συνήθως με υδροβολή, αντικατάσταση υλικών, καταβίβαση αλυσίδων αγκυρών και έλεγχος αυτών, καθώς και έλεγχος καλής λειτουργίας υφάλων απολήξεων οργάνων, στομίων αναρροφήσεων κλπ. με τελική συνήθως εργασία τον υφαλοχρωματισμό.
Στον λιμένα του Πειραιά από τις αρχές του προηγούμενου αιώνα υφίστανται δύο μόνιμες δεξαμενές, γνωστότερες ως "δεξαμενές Βασιλειάδη" και μια σύγχρονη πλωτή δεξαμενή με το Όνομα "Πειραιάς ΙΙΙ" ,στις οποίες οφείλει πολλά η ανάπτυξη τόσο αυτού του ίδιου του λιμένα όσο και της πόλης του Πειραιά γενικότερα.

</doc>
<doc id="48618" url="https://el.wikipedia.org/wiki?curid=48618" title="Γραφείο Εύρεσης Ναυτικής Εργασίας">
Γραφείο Εύρεσης Ναυτικής Εργασίας

Το Γραφείο Εύρεσης Ναυτικής Εργασίας (ΓΕΝΕ) (Labour Exchange Office) είναι Δημόσια Υπηρεσία που εποπτεύεται από το Υπουργείο Εμπορικής Ναυτιλίας.
Κατά τον Κ.Δ.Ν.Δ. (άρθρα 93 - 95) η εύρεση εργασίας στους Έλληνες ναυτικούς ενεργείται υποχρεωτικά μέσω των Γραφείων Εύρεσης Ναυτικής Εργασίας (ΓΕΝΕ) και όπου δεν υπάρχουν τέτοια από τις κατά τόπους Λιμενικές Αρχές.
Κάθε ναυτικός που απολύεται σε ελληνικό λιμένα ή σε ξένο λιμένα και επαναπατρίζεται, υποχρεούται να εγγραφεί στους τηρούμενους, από τις Υπηρεσίες αυτές, καταλόγους των μη εργαζομένων ναυτικών.
Για την εύρεση εργασίας σε πλοία, μετά από παλαιότερες παράνομες δοσοληψίες, απαγορεύεται σήμερα η καταβολή αμέσως ή εμμέσως οποιασδήποτε αμοιβής σε οποιοδήποτε πρόσωπο και που, ανεξάρτητα των ποινικών κυρώσεων, ακόμα και οι όποιες συμφωνίες θεωρούνται απόλυτα άκυρες. Οι δε τυχόν γενόμενες καταβολές αποτελούν αντικείμενο αναζήτησης και επιστροφής.
Σήμερα υφίσταται μόνο ένα τέτοιο Γραφείο που εδρεύει στον Πειραιά.

</doc>
<doc id="48619" url="https://el.wikipedia.org/wiki?curid=48619" title="ΓΕΝΕ">
ΓΕΝΕ



</doc>
<doc id="48623" url="https://el.wikipedia.org/wiki?curid=48623" title="Τζον Μπερν">
Τζον Μπερν

Ο Τζον Μπερν (αγγλικά: John Lindley Byrne, 6 Ιουλίου 1950) είναι Αμερικανός δημιουργός κόμικς αγγλικής καταγωγής. Θεωρείται ένας από τους μεγαλύτερους και κλασσικότερους σχεδιαστές αμερικανικών κόμικς και έχει δουλέψει σε όλες τις μεγάλες εταιρείες του χώρου. Είναι ευρύτερα γνωστός για το έργο του στους X-Men και στους Fantastic Four της Marvel Comics, αλλά και στον Superman της DC Comics.
Η αρχή της καριέρας του.
Ο Μπερν γεννήθηκε στην Αγγλία το 1950 και από μικρός διάβαζε κόμικς, ιδίως αυτά με τους υπερήρωες. Όταν ο ίδιος ήταν 8 ετών η οικογένειά του μετακόμισε στον Καναδά. Η πρώτη του επαφή με τον κόσμο της Marvel έγινε το 1962 όταν διάβασε το "Fantastic Four #5" των Σταν Λι και Τζακ Κίρμπι που τον επηρέασε πάρα πολύ. Το 1970 μπήκε στο "Alberta College of Art and Design" το οποίο όμως εγκατέλειψε το 1973 χωρίς να αποφοιτήσει. Άρχισε να σχεδιάζει κόμικς για διάφορες μικρές εταιρίες του χώρου, ώσπου στα μέσα της δεκαετίας κατάφερε να δουλέψει για πρώτη φορά στη Marvel.
Marvel Comics.
Η μεγάλη αναγνώριση για τον Μπερν ήρθε τελικά όταν το 1978 συνεργάστηκε με τον συγγραφέα Κρις Κλέρμοντ στους X-Men αναλαμβάνοντας τη σχεδίαση του περιοδικού τους "Uncanny X-Men" από το τεύχος 108. Η δουλειά τους άφησε εποχή, το σχέδιο του Μπερν ήταν μνημειώδες και οι X-Men εκτοξεύτηκαν στην κορυφή των πωλήσεων και της δημοφιλίας, όπου παραμένουν μέχρι σήμερα. Ο Μπερν έμεινε στον τίτλο μέχρι το τεύχος 143 όταν αποχώρησε λόγω διαφωνιών με τον συγγραφέα.
Στις αρχές της δεκαετίας του 80 ο Μπερν δούλεψε και σε άλλους τίτλους της Marvel όπως ο Captain America (#247-255) και ανέλαβε τη δημιουργία εξολοκλήρου (σχέδιο και σενάριο μαζί) ενός νέου τίτλου με Καναδούς υπερήρωες, την Alpha Flight ο οποίος σημείωσε επιτυχία. Μετά το τεύχος 28 της σειράς ανέλαβε τον Hulk, σχεδιάζοντας και γράφοντας τα "Incredible Hulk" #314-319.
Η πιο σημαντική στιγμή όμως μετά την αποχώρησή του από τους X-Men ήρθε όταν ανέλαβε τους Fantastic Four πάλι κάνοντας ολοκληρωμένα το σενάριο και το σχέδιο. Ξεκίνησε από το "Fantastic Four" #232 και έμεινε στον τίτλο για έξι χρόνια έως το #293, δημιουργώντας μια "δεύτερη χρυσή εποχή" για τους Fantastic Four.
Superman.
Λίγο πριν το τέλος της συνεργασίας του με τη Marvel, ανέλαβε την "ανανέωση" του βασικού χαρακτήρα της DC Comics, του Superman. Ο Μπερν επαναπροσδιόρησε από την αρχή την ιστορία του ήρωα μέσω της μίνι σειράς "The Man of Steel" το 1986 και δημιουργώντας έναν νέο τίτλο το 1987, το "Superman" (σκέτο) ενώ παράλληλα δούλευε και στον παλιό τίτλο του "Action Comics". Ο Μπερν έμεινε 2 χρόνια στον Σούπερμαν κάνοντας σημαντική δουλειά με χαρακτηριστικό το ότι μείωσε αισθητά τις υπερβολικές έως τότε δυνάμεις του ήρωα.
Επιστροφή στη Marvel και άλλες δουλειές.
Το 1989 επέστρεψε στη Marvel Comics όπου δούλεψε σε διάφορους τίτλους με κυριότερους τους "West Coast Avengers", τη "Sensational She-Hulk" (νέος τίτλος που δημιούργησε με χαρακτηριστικό το έντονο κωμικό στοιχείο), τον "Iron Man" και τον "Namor, the Sub-Mariner".
Παράλληλα, μετά το 1990 δημιούργησε τη σειρά Next Men για τη Dark Horse Comics η οποία είχε σαφώς πιο σκοτεινό και ρεαλιστικό κλίμα από τις προηγούμενες δουλειές του και κράτησε μέχρι το τεύχος 30 το 1994. Στο υπόλοιπο της δεκαετίας του 90 αλλά και μετά το 2000 συνέχισε να δουλεύει σε διάφορους τίτλους είτε της Marvel, είτε της DC (όπως "Wonder Woman").

</doc>
<doc id="48624" url="https://el.wikipedia.org/wiki?curid=48624" title="John Byrne">
John Byrne



</doc>
<doc id="48625" url="https://el.wikipedia.org/wiki?curid=48625" title="Ηλέκτρα">
Ηλέκτρα



</doc>
<doc id="48626" url="https://el.wikipedia.org/wiki?curid=48626" title="Πρώτη (νήσος)">
Πρώτη (νήσος)

Η Πρώτη (τούρκικα: "Kınalıada") είναι ένα νησί της Τουρκίας στη Θάλασσα του Μαρμαρά. Ανήκει σε μια ομάδα νησιών γνωστές ως τα Πριγκηπονήσια.
Η Πρώτη είναι το πιο κοντινό προς την Κωνσταντινούπολη νησί του συμπλέγματος των Πριγκηπονήσων (περίπου μία ώρα με το πλοίο). Κατά τους βυζαντινούς χρόνους, χρησίμευε ως τόπος εξορίας, με πιο διάσημο εξορισθέντα τον Αυτοκράτορα Ρωμανό Δ' Διογένη. 
Η Πρώτη έχει το λιγότερο πράσινο από όλα τα Πριγκηπονήσια και η θάλασσά της έχει κοκκινωπό χρώμα, από τα ορυχεία χαλκού και σιδήρου που βρίσκονταν εκεί.
Είναι το μικρότερο από τέσσερα κατοικημένα Πριγκηπονήσια, με έκταση 1400 τ.μ. περίπου.
Ιστορικές αναφορές.
Η παλαιότερη αναφορά στο νησί είναι από τον Εφέσιο Αρτεμίδωρο, στα τέλη του 2ου αιώνα π.Χ., ο οποίος γράφει για ""...νήσον Πρώτα λεγομένην"." Πρόκειται για το δωρικό τύπο της σημερινής ονομασίας "Πρώτη". Η ονομασία προήλθε από το γεγονός ότι είναι το πρώτο από τα Πριγκηπόνησα που αντικρύζει ο ταξιδευτής. 
Ο Στέφανος Βυζάντιος αναφέρει ότι εκαλείτο και "Ακονίτις" ή "Ακόναι", επειδή έχει έδαφος βραχώδες και αργιλώδες, από το οποίο προμηθεύονταν λίθους κατάλληλους για ακόνισμα μετάλλων.
Στην πρώιμη βυζαντινή περίοδο αναπτύχθηκε μικρός οικισμός στην ανατολική πλευρά του νησιού, όπου υπάρχει ασφαλές μικρό λιμάνι. Αυτό συμπεραίνεται από πλήθος τάφων και άλλων αρχαιοτήτων που έχουν βρεθεί. Στον οικισμό ζούσαν κυρίως αλιείς και θαλασσινοί γενικότερα. Όμως, στις απόκρημνες και απρόσιτες ανατολικές και βορειοδυτικές περιοχές της Πρώτης υπήρχαν πλήθος από ερημίτες και αναχωρητές καλογήρους. 
Αργότερα στο νησί δημιουργηθηκαν τρία μοναστήρια: η "Κάτω Μονή" κοντά στον ψαράδικο οικισμό, η "Μονή Μεταμορφώσεως" στο οροπέδιο του νησιού και η μικρή "Μονή Βαρδανίου" κοντά στο λιμάνι. Τα μοναστήρια αυτά πρωταγωνίστησαν στη μακροχρόνια διαμάχη ανάμεσα στους εικονομάχους και τους εικονολάτρες, οπότε στο νησί συνέβησαν τραγικά γεγονότα, εξορίες και δολοφονίες αντιπάλων, τόσες ώστε ο συγγραφέας Άγγελος Βουδούρης να την χαρακτηρίσει "Πένθιμη Νήσο". 
Η Πρώτη λεηλατήθηκε και καταστράφηκε δυο φορές: το 1204 στην πρώτη Άλωση της Κωνσταντινούπολης από τους Σταυροφόρους της Δ' Σταυροφορίας και το 1302 από Λατίνους πειρατές.
Τόπος εξορίας.
Μερικοί από τους άρχοντες του Βυζαντίου που εξορίστηκαν ή πέθαναν εδώ ήταν: 
Μεταβυζαντινή εποχή.
Οι Οθωμανοί την ονόμασαν "Cesire-i Kinali" και με αυτό το όνομα σημειώνεται σε απογραφή του 1563. Την εποχή αυτή είχε 63 κατοίκους, που διατηρούσαν αμπελώνες και κήπους. 
Το 1624 υπέστη την επίθεση των Κοζάκων του Ντον, οι οποίοι λεηλάτησαν τα παράλια του Βοσπόρου και της γύρω περιοχής. Παρά το πλήγμα στην απογραφή του 1641 αναφέρονται 100 σπίτια με αμπέλια και καλλιέργειες κι ένα μοναστήρι.
Στις αρχές του 18ου αιώνα, το μοναστήρι είχε πολλά χρέη και γι' αυτό η διαχείριση της
περιουσίας του ανατέθηκε σε Χιώτες εμπόρους. Όμως, το νησί είχε αρχίσει να ερημώνεται και το 1743 ήταν έρημο και το χωριό του ερειπωμένο.
Το 1761 περίπου ο Οικουμενικός Πατριάρχης Ιωαννίκιος Γ΄ Καρατζάς πούλησε την Πρώτη μαζί με τη Μονή Μεταμορφώσεως Σωτήρος στον άρχοντα Πιτάρη κυρίτζη Διαμαντή, ο οποίος την μεταπούλησε στον Αλέξανδρο Ιωάννου Υψηλάντη, ηγεμόνα της Βλαχίας. Ως τα χρόνια της επανάστασης του εικοσιένα το νησί αποτελούσε μετόχι της μονής Καμαριώτισσας της Χάλκης.
Νεότερη εποχή.
Το εγκαταλελειμμένο νησί ξανακατοικήθηκε στα 1828-1830 από προτεστάντες Αρμένιους. Στη συνέχεια εγκαταστάθηκαν και Έλληνες. Η πρώτη οικογένεια Ρωμιών που αναφέρεται ήταν του Ηλία Σαρή Κωνσταντόγλου στα 1831 περίπου, ο οποίος είχε καΐκια. 
Όταν η ελληνική κοινότητα αυξήθηκε, έκτισε το ναό της Γεννήσεως της Θεοτόκου στο χώρο που υπήρχε άλλοτε η Κάτω Μονή. Επίσης, ίδρυσε τριτάξιο σχολείο. Ναό διατηρούσε και η αρμενική κοινότητα, η οποία τη νεότερη εποχή ήταν πάντα πολυπληθέστερη της ελληνικής.
Το 1906 στα κτίρια της Μονής Μεταμόρφωσης του Σωτήρος ιδρύθηκε το "Εθνικό του Γένους Ορφανοτροφείο Θηλέων" από τον πατριάρχη Ιωακείμ Γ΄, έπειτα από γενναία ευεργεσία του Συμεωνάκη Σινιόσογλου.
Κατά τον 20ό αιώνα στο νησί κτίστηκαν κάποιες αρχοντικές κατοικίες από Έλληνες, Λεβαντίνους και Αρμένιους (οικίες: Σεϊμήρη, Φρυδά, Ράκα, Αρσενάκη, Νικολαΐδη, Ελισσαίου, Menevich, Servichen κ.ά.) χωρίς να χάσει τον ψαράδικο χαρακτήρα του. Αποτελούσε θέρετρο των πλούσιων οικογένειών της Πόλης. Για πολλά χρόνια λειτουργούσε το πολυτελές ξενοδοχείο Chahab από την ομώνυμη αρμένικη οικογένεια, που κατεδαφίστηκε το 1960. 
Σήμερα.
Η Πρώτη όπως πάντοτε,είχε την μικρότερη,σε αριθμό,ελληνική κοινότητα των Πρίγκηπονήσων με 50 κατοίκους.Παλαιότερα υπήρχε και τριταξια σχολή που έκλεισε λόγω έλλειψης μαθητών.Η μοναδική εκκλησία,Ελλήνων,στο νησί είναι ο ναός της Γεννήσεως της Θεοτόκου με 50 ενορίτες.Η πλειοψηφία του πληθυσμού του νησιού είναι Χριστιανοί Αρμένιοι.

</doc>
<doc id="48628" url="https://el.wikipedia.org/wiki?curid=48628" title="Μαντζικέρτ">
Μαντζικέρτ



</doc>
<doc id="48629" url="https://el.wikipedia.org/wiki?curid=48629" title="Μάντζικερτ">
Μάντζικερτ



</doc>
<doc id="48630" url="https://el.wikipedia.org/wiki?curid=48630" title="Μαλαζγκίρτ">
Μαλαζγκίρτ

Το Μαλαζγκίρτ (τουρκικά: "Malazgirt", παλαιότερα "Μαντζικέρτ", "Manzikert", ελληνικά: "Ματζιέρτη") είναι μικρή πόλη της Ανατολικής Τουρκίας, στην περιοχή της μεσαιωνικής Μεγάλης Αρμενίας, κοντά στη λίμνη Βαν. Έχει πληθυσμό 24.000 κατοίκων.
Ιστορία.
Κατά τον 4ο αι., η πόλη ήταν ήδη έδρα σημαντικής επισκοπής και αναφέρεται ως τέτοια μέχρι τον 11ο αι. Το 725/6 ήταν έδρα συνόδου που συγκλήθηκε με σκοπό την ένωση της Αρμενικής και της Συριακής Εκκλησίας. Το Μαντζικέρτ έφτασε στο απόγειο της ακμής του, ως στρατιωτικό και εμπορικό κέντρο κατά τον 9ο και 10ο αι., υπό την εξουσία των Καϋσιτών (Qays) εμίρηδων. Η κατάληψη και ισοπέδωση της πόλης από τους Βυζαντινούς, το 968/9, οι οποίοι την απέδωσαν στον πρίγκηπα Δαβίδ της Ταώ, σήμανε το τέλος της ακμής της. Με τον θάνατο του Δαυΐδ, το 1000, το Μαντζικέρτ περιήλθε και πάλι στη Βυζαντινή αυτοκρατορία.
Το 1054, πολιορκήθηκε ανεπιτυχώς, από τους Σελτζούκους του Τογκρούλ Μπεγκ.
Η πόλη είναι περισσότερο γνωστή είναι γνωστή από τη μάχη του Μαντζικέρτ, τον Αύγουστο του 1071. Κατά τη μάχη αυτή, ο ανομοιογενής (κατά βάση μισθοφορικός) στρατός των Βυζαντινών νικήθηκε αποφασιστικά από τους Σελτζούκους Τούρκους. Η ήττα οφειλόταν, κατά μεγάλο μέρος, στην προδοτική στάση στρατιωτικών και πολιτικών όπως οι (Ιωάννης Δούκας, Ανδρόνικος Δούκας, Μιχαήλ Ψελλός. Ο ίδιος ο Βυζαντινός Αυτοκράτορας Ρωμανός Δ' Διογένης, μαζί με πολλούς στρατηγούς, πιάστηκε αιχμάλωτος. Ακολούθησε ταπεινωτική συμφωνία με το Σουλτάνο Άλπ Αρσλάν για τη δημιουργία σελτζουκικού κράτους - αναχώματος κατά των επιδρομών εναντίον του Βυζαντίου. Ο Ρωμανός απελευθερώθηκε και επέστρεψε στην Κωνσταντινούπολη, όπου τυφλώθηκε και εξορίστηκε από το νέο αυτοκράτορα Μιχαήλ Δούκα στη νήσο Πρώτη της Προποντίδας, στην οποία πέθανε το 1072, από τα τραύματά του. Η μάχη αυτή σήμανε την ίδρυση του Σουλτανάτου του Ικονίου και, μαζί με την πολιτική αποσύνθεση του Βυζαντίου η οποία ακολούθησε, την οριστική εγκατάσταση των Τούρκων στην περιοχή της Ανατολίας και την απαρχή της πτώσης της αυτοκρατορίας.

</doc>
<doc id="48631" url="https://el.wikipedia.org/wiki?curid=48631" title="Αλίκη Γεωργούλη">
Αλίκη Γεωργούλη

Η Αλίκη Γεωργούλη (Αθήνα 22 Δεκεμβρίου 1931 - Αθήνα 25 Ιουλίου 1995) ήταν Ελληνίδα ηθοποιός.
Βιογραφικό.
Σπούδασε στην Δραματική Σχολή του "Ωδείου Αθηνών". Πρωτοεμφανίστηκε στο θέατρο το 1953 στο έργο του Μπέρναρντ Σω "Ο άνθρωπος του διαβόλου". Συνεργάστηκε πολλές φορές με τον Μάνο Κατράκη και με τον Αλέκο Αλεξανδράκη, με τον οποίο παντρεύτηκε το 1956. Χώρισαν το 1965. Μαζί του έπαιξε σε πολλές ταινίες.
Στο σινεμά πρωτοεμφανίστηκε το 1953 στην ταινία "Εύα" της Μαρίας Πλυτά. Έλαβε μέρος σε 15 ταινίες. Μερικές από αυτές είναι "Το αγοροκόριτσο(1959)", "Ο Ηλίας του 16ου(1959)", "Έγκλημα στα παρασκήνια(1960)", "Συνοικία το όνειρο(1961)", "Ο Θίασος(1975)".
Μέχρι λίγο καιρό πριν φύγει απο την ζωή έπαιζε στο θέατρο "Αποθήκη" στου Ψυρρή, στην Αθήνα. Πέθανε από καρκίνο και κηδεύτηκε δημοσία δαπάνη στο νεκροταφείο Ζωγράφου. Γιος της είναι ο φωτογράφος Γιώργος Καλφαμανώλης.

</doc>
<doc id="48632" url="https://el.wikipedia.org/wiki?curid=48632" title="Λουίζα Ποδηματά">
Λουίζα Ποδηματά

Η Λουίζα Ποδηματά (Ρωσία 1920-9 Μαρτίου 2001) ήταν Ελληνίδα ηθοποιός, μαθήτρια του Βεάκη και του Ροντήρη.
Βιογραφία.
Ξεκίνησε από τον θίασο της Μαρίκας Κοτοπούλη και με τα χρόνια εξελίχθηκε σε μια καρατερίστα με χιούμορ. Συνεργάστηκε με την Κατερίνα, τους Μανωλίδου - Αρώνη - Χορν και εντάχθηκε, για μια δεκαετία, στη δύναμη του Εθνικού Θεάτρου.
Έπαιξε πλάι στους Λαμπέτη - Χορν, Μουσούρη, Κατράκη, Βεργή, Μυράτ, Βουγιουκλάκη, Αλεξανδράκη - Γαληνέα, Δανδουλάκη, Φέρτη - Ντενίση, Καλογεροπούλου και άλλους, προσφέροντας το δικό της λιθαράκι στην ιστορία του ελληνικού θεάτρου. Ήταν παρούσα, για πολλά χρόνια (από το 1939) στη σκηνή, στην οθόνη και στην τηλεόραση.
Πηγή.
retroDB 

</doc>
<doc id="48633" url="https://el.wikipedia.org/wiki?curid=48633" title="Ταϋγέτη">
Ταϋγέτη

Η Ταϋγέτη Μπασούρη (29 Ιουνίου 1914 - 28 Ιανουαρίου 2003), περισσότερο γνωστή ως Ταϋγέτη, ήταν Ελληνίδα ηθοποιός του θεάτρου και του κινηματογράφου.
Βιογραφία.
Σπούδασε στη Σχολή του Εθνικού Ωδείου, με δάσκαλο στο τραγούδι τον Μ. Κουνελάκη και αργότερα στη Σχολή του Εθνικού Θεάτρου. Πραγματοποίησε τις πρώτες εμφανίσεις της την περίοδο της Κατοχής, ενώ το 1943 έγινε μέλος του ΣΕΗ. Είχε ενεργό συμμετοχή στο ΕΑΜ Θεάτρου και εντάχθηκε στο ΚΚΕ. Για τις ιδέες και την αντιστασιακή της δράση εξορίστηκε στη Χίο, στη Μακρόνησο, στο Τρίκερι και στον Αϊ-Στράτη. 
Από το 1951 υπηρέτησε όλα τα θεατρικά είδη (τραγωδία, δράμα, κωμωδία, μουσική κωμωδία, επιθεώρηση) υποδυόμενη κυρίως κωμικούς ρόλους. Ανάμεσα στις πιο γνωστές ταινίες που συμμετείχε ανήκουν "Η Κάλπικη λίρα", "Ο παπατρέχας" και οι "Δυο τρελοί και ο ατσίδας". Το 1973 πραγματοποίησε την πρώτη της εμφάνιση στην τηλεόραση, συμμετέχοντας στη σειρά «Το εικοσιτετράωρο ενός παλιατζή». Από το 1984 εργάστηκε στο Εθνικό Θέατρο όπου παρέμεινε μέχρι την συνταξιοδότησή της, το 1992. Η τελευταία της συμμετοχή στο θέατρο έγινε στο διασκευασμένο για παιδιά, από τον Αλέξη Σολωμό, έργο του Μπέρναρντ Σο «Ο Ανδροκλής και το λιοντάρι». Αξίζει να σημειωθεί ότι, για τελευταία φορά, εμφανίστηκε στην τηλεοπτική σειρά Οι μεν και οι δεν, συγκεκριμένα, στο επεισόδιο 70 με τον τίτλο "Ψυχώ". 
Θάνατος.
Το 1993 έχασε την αδερφή της και από το 1995-1996 ζούσε με την εξαδέρφη της Ευγενία Ταμβακολόγου, στους Αγίους Αναργύρους, πάσχοντας από άνοια. Πέθανε σε ηλικία 89 ετών, μετά από πολυήμερη νοσηλεία, έπειτα από εγκεφαλικό επεισόδιο που υπέστη. Κηδεύτηκε στους Αγίους Αναργύρους. Το 2010 (ή το 2011), πέθανε και η εξαδέρφη της Ευγενία Ταμβακολόγου.

</doc>
<doc id="48644" url="https://el.wikipedia.org/wiki?curid=48644" title="Κωνσταντίνος Α'">
Κωνσταντίνος Α'



</doc>
<doc id="48647" url="https://el.wikipedia.org/wiki?curid=48647" title="Λίλιθ">
Λίλιθ

Η Λίλιθ είναι μυθικός θηλυκός Μεσοποτάμιος νυχτερινός δαίμονας που σχετίζεται με τον άνεμο και πιστεύεται ότι βλάπτει τα παιδιά. Στο Ταλμούδ και το Μιδράς, η Λίλιθ εμφανίζεται σαν νυχτερινός δαίμονας. Σύμφωνα με κάποια απόκρυφα κείμενα της καθολικής εκκλησίας, η Λίλιθ ήταν η πρωτόπλαστη γυναίκα και φτιάχτηκε όπως ο Αδάμ από χώμα, οπότε ήταν ίση του, σε αντίθεση με την Εύα. 
Όταν ο Αδάμ προσπάθησε να την καθυποτάξει, η Λίλιθ πρόφερε το ιερότερο από τα ονόματα του Θεού και υψώθηκε στον ουρανό. Ο Αδάμ παραπονέθηκε στον Θεό, ο οποίος της έδωσε την επιλογή ή να υποταχθεί στον Αδάμ είτε να φύγει από τον Κήπο της Εδέμ και πολλά από τα παιδιά που θα κάνει να πεθαίνουν. Η Λίλιθ, για να μπορέσει να έχει ελεύθερη βούληση, διάλεξε να εγκαταλείψει τον Κήπο της Εδέμ. Έπειτα από τη φυγή της, ο Αδάμ νιώθοντας μοναξιά παρακάλεσε το Θεό και του έδωσε μια γυναίκα υποτακτική, την Εύα.
Ετυμολογία.
Το όνομά της κατά πάσα πιθανότητα προέρχεται από την Σουμεριανή Λιλλάκε και σημαίνει (σε ελεύθερη μετάφραση) «η Θεϊκή Γυναίκα». Εμφανίζεται για πρώτη φορά σε αρχαία Σουμερικά μυστικιστικά γραπτά και φυλαχτά ως Λιλλάκε, που είναι το απόκρυφο όνομα της Θεάς Μπελίλι. Την ξανασυναντάμε με το όνομα Μπααλάτ (που είναι παράφραση του «Μπελίλι») στους καναΐτες.
Παρουσία και λατρείες.
Λίγο αργότερα την ξανασυναντάμε στις Εβραϊκές δοξασίες ως δαιμόνισσα της ερήμου και η πρώτη «επίσημη» εμφάνισή της στο Εβραϊκό και Χριστιανικό δόγμα με το όνομα Λίλιθ γίνεται με μια πολύ σύντομη αναφορά στην Βίβλο, όπου αναφέρεται και πάλι ως δαιμόνισσα, καθώς και στα Χειρόγραφα της Νεκράς Θάλασσας. Κατά την Ρωμαϊκή Αυτοκρατορία, ο χαρακτήρας της Λίλιθ ξεκινά πλέον να έχει «πρωταγωνιστικό ρόλο» στις δοξασίες που σχετίζονται με το Σκότος και η πρώτη σοβαρή αναφορά της γίνεται στο Εβραϊκό Ταλμούδ.
Πριν όμως από όλες τις προαναφερόμενες γραπτές παρουσίες της, συναντάμε και πολλές ταυτίσεις της στις λαϊκές δοξασίες με διάφορες άλλες αρχαίες Θεότητες όπως η Εκάτη, η Περσεφόνη, η ινδική Κάλι και άλλες. 
Με όλες αυτές τις προ-εβραϊκές εμφανίσεις της, γεννάται η απορία για το κατά πόσον η ιστορία της Λίλιθ ως πρωτόπλαστης προϋπήρξε και κρίθηκε απόκρυφη ή προστέθηκε αργότερα. Πάντως σίγουρα λύνει τον γρίφο που δημιουργεί το πρώτο με το δεύτερο Βιβλίο της Γένεσης, αναφέροντας αρχικά στο πρώτο ότι ο Θεός έπλασε τον άνδρα και την γυναίκα ενώ αργότερα στο δεύτερο παρουσιάζοντας τον άνδρα μόνο και με ανάγκη για συντροφιά. 
Στα Καμπαλιστικά γραπτά η Λίλιθ αναφέρεται κυρίως ως σύντροφος του Σαμαήλ και ως η θηλυκή έκφρασή του. Αναφέρεται επίσης και ως η προσωποποίηση του πειρασμού, καθώς και ως το πρώτο σούκουμπους που επιτίθετο στον Αδάμ ενώ αυτός κοιμόταν. 
Την ξανασυναντάμε στην Μεσαιωνική θρησκευτική ζωγραφική, όπου αναπαριστάται ως ο πειρασμός του Αδάμ και της Εύας (ο απαγορευμένος καρπός) είτε ως φίδι με γυναικείο κεφάλι είτε ακόμα μερικές φορές ως κανονική γυναίκα που τους προσφέρει τον καρπό. Αυτό είναι κάτι που μας οδηγεί στο να συνδέσουμε τον Όφι του κήπου της Εδέμ με την Λίλιθ. 
Φτάνοντας στον 19ο αιώνα, η Λίλιθ απολαμβάνει για άλλη μια φορά την διασημότητα μέσω του ψυχολόγου Καρλ Γιουνγκ, που την χρησιμοποιεί ως έκφραση και προσωποποίηση του αρσενικού άνιμους, δηλαδή την καταπιεσμένη θηλυκή πλευρά του κάθε άνδρα. 
Κατά τον ίδιο αιώνα, η Λίλιθ ξεκινά αργά αλλά σταθερά να μεταλλάσσεται από πλάσμα δαιμονικό σε σύμβολο θηλυκότητας. Πάμπολλες φεμινίστριες την λατρεύουν ως το αυθεντικό θηλυκό ίνδαλμα που απαρνείται ακόμα και τον κήπο της Εδέμ για χάρη της ελευθερίας και της ανεξαρτησίας της και η δαιμονική και παιδοκτόνος πλευρά της παραμερίζεται και απορρίπτεται. 
Τα νεοπαγανιστικά κινήματα (όπως το Wicca) αποδέχονται την Λίλιθ ως Θεότητα-Προστάτιδα της σκοτεινής γυναικείας πλευράς αλλά και του γυναικείου ερωτισμού, θέλοντας έτσι να δείξουν ότι αντιτίθενται στην φαλλοκρατική καθημερινότητα. Λατρεύεται όμως μέχρι τις μέρες μας και από διάφορα σκοτεινά τάγματα με την αρχική της μορφή, ως Αρχόντισσα του Σκότους δηλαδή, καθώς και ως η Ηγέτιδα των άυλων Βαμπίρ (incubi &amp; succubi). 
Η Λίλιθ είναι η μυθολογική πρώτη σύζυγος του Αδάμ. Όπως και ο Αδάμ, δημιουργήθηκε από τον Θεό ως πρώτη αναφορά ανθρώπινης ζωής στην Βίβλο. Η Εύα έρχεται μετά, δημιουργημένη από το πλευρό του Αδάμ καθώς κοιμόταν: 
Αυτή η φανερή αντίθεση μπορεί να εξηγηθεί μόνο με την προϋπόθεση της ύπαρξης θηλυκού ανθρώπου πριν την Εύα. Και αφού μόνο η Εύα αναφέρεται στον κήπο της Εδέμ, η πρoκάτοχός της θα πρέπει να έφυγε πριν το όλο σκηνικό. Η απουσία της Λίλιθ από την Βίβλο εξηγείται λόγω της πατριαρχικής αντίληψης και επικράτησης των Ιουδαίων/Χριστιανών. 
Ο σημιτικός θρύλος περιγράφει την Λίλιθ να αρνείται την επιβολή του Αδάμ (σεξουαλικά κατά το να είναι "από κάτω"), και σε στιγμή πικρίας ξεστόμισε το ιερότερο των ονομάτων του Θεού και πέταξε στον αέρα, με αποτέλεσμα να διωχτεί από τον Θεό στην έρημο. Η μόνη αναφορά στις τωρινές γραφές τις Βίβλου είναι κατά Ιεζεκιήλ, όπου μιλάει για την ζωή της στην έρημο. Η Λίλιθ περιγράφεται με διάφορες μορφές, που επισκέπτεται τα όνειρα ανδρών και συνευρίσκεται μαζί τους.

</doc>
<doc id="48653" url="https://el.wikipedia.org/wiki?curid=48653" title="Η Κόρη του Δράκουλα">
Η Κόρη του Δράκουλα

Η Κόρη του Δράκουλα (Dracula's Daughter) είναι Αμερικάνικη ταινία τρόμου του 1936 σκηνοθετημένη απ' τον Λάμπερτ Χίλιμερ βασισμένη σε ένα σενάριο του Γκάρετ Φορτ *σεναριογράφος της πρώτης ταινίας). Η ταινία αυτή είναι η συνέχεια της ταινίας "Δράκουλας (1931)". Παρ' όλο που η ταινία βασίζεται στον χαρακτήρα του Κόμη Δράκουλα από το μυθιστόρημα του Μπραμ Στόκερ, η ταινία αρχικά θα ήταν η κινηματογραφική μεταφορά του διεγραμμένου πρώτου κεφαλάιου στο μυθιστόρημα του Στόκερ,"Ο Καλεσμένος του Δράκουλα". Στοιχεία επίσης δανείζονται από την νουβέλα "Καρμίλα" του Τζόζεφ Σέρινταν Λε Φανού. 
Πλοκή.
Αυτή η ταινία αρχίζει εκεί που τελειώνει η προηγούμενη. Δύο αστυνομικοί ανακαλύπτουν τον καθηγητή Βαν Χέλσινγκ στο υπόγειου του Αββαείου του Κάρφαξ, έχοντας τρυπήσει τον Κόμη Δράκουλα στο φέρετρό του με ένα μυτερό παλούκι. Χωρίς να πιστέψουν τις παράξενες ασυναρτησίες του καθηγητή για βαμπίρ, τον μεταφέρουν στο αστυνομικό τμήμα μαζί με το πτώμα του Δράκουλα και του Ρένφιλντ. Ο αρχηγός της αστυνομίας, ο σερ Μπάσιλ Χάμφρι, έχωντας τις ίδιες γνώμες και σκέψεις με τους δύο αστυνομικούς, στέλνει τον καθηγητή Βαν Χέλσινγκ υπό την επιτήριση του φίλου του Δρ Τζέφρεϊ Γκαρθ, τον οποίο ο Βαν Χέλσινγκ σχεδιάζει να προσλάβει ως δικηγότο.
Εν τω μεταξύ, η κόρη του Δράκουλα, η Κόμισσα Μαρία Ζαλέσκα, με την βοήθεια του υπηρέτη της, Σάντορ, κλέβει το πτώμα του πατέρα της και το καιει, ελπίζοντας να απελευθερωθεί απ΄ τον βαμπιρισμό της. Μετά την αποτυχία αυτή, η Κόμισσα Ζαλέσκα ζητάει βοήθεια απ' τον Δρ. Γκαρθ, χωρίς να του πει πως είναι βαμπίρ. Σύντομα όμως αρχίζει να ερωτεύεται τον γοητευτικό επιστήμονα, με το μόνο εμπόδιο για να γίνει δικός της είναι η αρραβωνιαστικιά του και γραμματέας Τζάνετ Μπλέικ, και ασφαλώς ο καθηγητής Βαν Χέλσινγκ που έχει βάλει στο μάτι τη νεαρή κόμισσα υποπτεύοντάς την για την κόρη του Δράκουλα.

</doc>
<doc id="48661" url="https://el.wikipedia.org/wiki?curid=48661" title="Αρχιεπίσκοπος Κυπριανός">
Αρχιεπίσκοπος Κυπριανός



</doc>
<doc id="48680" url="https://el.wikipedia.org/wiki?curid=48680" title="Πλυντήριο ρούχων">
Πλυντήριο ρούχων

Το πλυντήριο ρούχων είναι ηλεκτρική (επαγγελματική ή οικιακή) συσκευή, που σκοπό έχει το πλύσιμο των ειδών ρουχισμού και λοιπών υφασμάτων. Ο όρος "πλυντήριο" χρησιμοποιείται μόνο στις συσκευές/μηχανές που αντλούν νερό σαν κύριο μέσο καθαρισμού (π.χ. πλυντήριο πιάτων, πλυντήριο αυτοκινήτων), σε αντίθεση με το στεγνό καθαρισμό (που χρησιμοποιεί εναλλακτικά υγρά καθαρισμού και εκτελείται κατά κύριο λόγο από ειδικές επιχειρήσεις). 
Ιστορία.
Το πρώτο βρετανικό δίπλωμα ευρεσιτεχνίας για την κατηγορία πλυσίματος και στυψίματος μηχανών εκδόθηκε το 1691. Ένα σχέδιο ενός πρόωρου πλυντηρίου ρούχων εμφανίστηκε σε μία έκδοση τον Ιανουάριο του 1752 "του περιοδικού των κυρίων", σε μια αγγλική δημοσίευση. Το 1782, εκδόθηκε ένα βρετανικό δίπλωμα ευρεσιτεχνίας για ένα πλυντήριο περιστρεφόμενων τυμπάνων στον Henry Sidgier. 
Πρώτες οι Ηνωμένες Πολιτείες κατοχυρώνουν, με τον τίτλο "ενδύματα που πλένονται, με δίπλωμα ευρεσιτεχνίας" στον Nathaniel Briggs από το Νιου Χάμπσαϊρ. Σε μια πυρκαγιά το 1797 καταστράφηκε το γραφείο διπλωμάτων ευρεσιτεχνίας και δεν σώθηκε καμία περιγραφή της συσκευής και έτσι δεν είναι γνωστό πως λειτουργούσε η συσκευή που είχε "εφεύρει" ο Briggs. 
Το ηλεκτρικό πλυντήριο ρούχων παρήχθη πρώτη φορά μαζικά το 1906. Δεν είναι γνωστό ποιος εφηύρε αρχικά το ηλεκτρικό πλυντήριο. Ο J. Alva, ψαράς στο επάγγελμα, έχει κατοχυρωθεί ανακριβώς ως εφευρέτης του ηλεκτρικού πλυντηρίου. Το γραφείο αμερικανικών διπλωμάτων ευρεσιτεχνίας παρουσιάζει τουλάχιστον ένα δίπλωμα ευρεσιτεχνίας που εκδίδεται στο όνομα κάποιου κ. Φίσερ.
Σχεδιασμός.
Τα πλυντήρια ρούχων είναι διαθέσιμα σε δύο κύριες μορφές: "επάνω φόρτωσης" και "μπροστινής φόρτωσης". Το σχέδιο "επάνω φόρτωσης" είναι δημοφιλέστερο στις Ηνωμένες Πολιτείες, τον Καναδά, την Αυστραλία και μερικά μέρη της Ευρώπης: τοποθετεί τα ενδύματα σε έναν κάθετα τοποθετημένο κύλινδρο με έναν αναδευτήρα στο κέντρο του κυλίνδρου. Τα πλυντήρια "επάνω φόρτωσης" στην Ασία χρησιμοποιούν στροφεία αντί αναδευτήρων. Τα στροφεία είναι παρόμοια με τους αναδευτήρες εκτός από το ότι δεν έχουν την κεντρική θέση που επεκτείνεται επάνω και στη μέση του καλαθιού της σκάφης πλυσίματος. Τα ρούχα εισάγονται στον κάδο του πλυντηρίου από πάνω και καλύπτονται με δεύτερη μεταλλική πόρτα εκτός της κυρίας πόρτας στην οροφή του πλυντηρίου. 
Το σχέδιο "μπροστινής φόρτωσης", το δημοφιλέστερο στην Ευρώπη και τη Μέση Ανατολή, τοποθετεί τον κύλινδρο οριζόντια, και η τοποθέτηση των ρούχων γίνεται από την είσοδο που βρίσκεται στην πρόσοψη της συσκευής, η οποία κλείνει με πόρτα από ανθεκτικό γυαλί κατάλληλο για υψηλές θερμοκρασίες. Ο κύλινδρος καλείται επίσης "τύμπανο". Η ανάδευση γίνεται με την πίσω -και-εμπρός περιστροφή του κυλίνδρου. Τα ρούχα περιστρέφονται μέσα στο τύμπανο κατά τακτά χρονικά διαστήματα. Αυτή η κίνηση λυγίζει την ύφανση του υφάσματος και ο συνδυασμός νερού και απορρυπαντικού καθαρίζει τα ρούχα. Τα πλυντήρια έχουν ηλεκτρικά στοιχεία θέρμανσης για να θερμαίνουν το νερό. 
Συγκριτικές δοκιμές πλυντηρίων με "μπροστινή φόρτωση" και "επάνω φόρτωση" έχουν δείξει ότι γενικά τα πρώτα πλένουν τα ρούχα καλύτερα, προκαλούν τη λιγότερη φθορά, καταναλώνουν λιγότερο νερό και απορρυπαντικό και συμβάλλουν στην εξοικονόμηση ενέργειας σε αντίθεση με τα πλυντήρια "επάνω φόρτωσης". 
Προς το τέλος της δεκαετίας του '90, ο Βρετανός εφευρέτης James Dyson προώθησε έναν νέο τύπο πλυντηρίου ρούχων με δύο κυλίνδρους που περιστρέφονται σε αντίθετες κατευθύνσεις, μειώνοντας το χρόνο πλυσίματος και δίνοντας καθαρότερα αποτελέσματα, αλλά δεν έχει έως και σήμερα διατεθεί στην παραγωγή.
Λειτουργία.
Κατά τη λειτουργία του πλυντηρίου, ο σωλήνας νερού της συσκευής συνδέεται με την παροχή νερού. Από εκεί, διέρχεται νερό, το οποίο θερμαίνεται μέσα στο πλυντήριο ρούχων. Ανάλογα με το πρόγραμμα πλυσίματος που επιλέγεις, η θερμοκρασία του νερού μπορεί να φτάσει μέχρι και τους 90 βαθμούς Κελσίου. Το νερό πέφτει πάνω στα ρούχα, καθώς πλένονται. Μετά το ξέπλυμά τους, τα νερά αποβάλλονται από το πλυντήριο, μέσω του σωλήνα αποχέτευσης της συσκευής.
Το σωλήνα αυτό συνηθίζεται να τον τοποθετούμε μέσα σε κάποιο σιφόνι, ή ακόμα και στη μπανιέρα, για να αδειάσει τα νερά, χωρίς να λερωθεί το μπάνιο. Αυτός είναι ο γενικός τρόπος, για το πώς λειτουργεί το πλυντήριο ρούχων. Φυσικά, για κάθε πρόγραμμα πλυσίματος μπορεί η διαδικασία να διαφέρει λίγο από τις άλλες. Η εγκατάσταση και σύνδεση πλυντηρίου ρούχων, για καινούργια πλυντήρια, δεν είναι δύσκολη υπόθεση. Ωστόσο, συστήνεται να ζητήσεις τη βοήθεια τεχνικού, αν δεν έχεις καμία προηγούμενη εμπειρία στην εργασία αυτή.
Αποτελούμενα μέρη.
Το πλυντήριο αποτελείται από:
Αξιολόγηση.
Η ικανότητα πλυσίματος και το κόστος είναι οι κύριες εκτιμήσεις για την αγορά ενός πλυντηρίου ρούχων. Στα πλυντήρια ρούχων δίνονται οι βαθμοί Eurobell για την απόδοση πλύσης, την ενεργειακή αποδοτικότητα και την αποδοτικότητα περιστροφής. Οι βαθμοί ξεκινούν από το Α μέχρι το Ε (από το καλύτερο προς το χειρότερο), και παρέχουν μια απλή μέθοδο για την οικονομία και την απόδοση. Μια συσκευή Α+++ δηλώνει κορυφαία απόδοση και στις τρεις κατηγορίες.

</doc>
<doc id="48682" url="https://el.wikipedia.org/wiki?curid=48682" title="Πύλη του Βρανδεμβούργου">
Πύλη του Βρανδεμβούργου

Η Πύλη του Βρανδεμβούργου (γερμανικά: "Brandenburger Tor"), στο κέντρο του Βερολίνου, αποτελούσε παλιότερα την πύλη της πόλης, ενώ σήμερα είναι το πιο αναγνωρίσιμο σύμβολο της γερμανικής πρωτεύουσας. Το οικοδόμημα βρίσκεται στην πλατεία Παρίζερ (γερμ. "Pariser Platz"), την οποία συνδέει με την λεωφόρο Ούντερ ντεν Λίντεν (γερμ. "Unter den Linden"). Η πύλη είναι άρρηκτα συνδεδεμένη με πολλά σημαντικά γεγονότα της ιστορίας της Γερμανίας, αλλά και της παγκόσμιας ιστορίας, ιδιαίτερα του 20ού αιώνα.
Αρχιτεκτονική.
Η Πύλη του Βρανδεμβούργου έχει ύψος 26 μ., μήκος 65,5 μ. και πλάτος 11 μ. Θυμίζει τα Προπύλαια της Ακρόπολης των Αθηνών. Πρόκειται για οικοδόμημα νεοκλασικού ρυθμού, το οποίο ουσιαστικά ήταν και το πρώτο του είδους του, που χτίστηκε στο Βερολίνο. Έχει έξι κίονες δωρικού ρυθμού, από κάθε πλευρά, ύψους 15 μ. ο κάθε ένας. Πάνω στην στέγη της Πύλης του Βρανδεμβούργου στέκεται στο ύψους 5 μέτρων άγαλμα της θεάς νίκης, η οποία επανδρώνει μια ρωμαϊκή πολεμική άμαξα (λατ. "quadriga"), την οποία σύρουν τέσσερα άλογα. 
Χαρακτηριστικό αρχιτεκτονικό γνώρισμα της πύλης είναι η αντίθεση με τους κανόνες της δωρικής αρχιτεκτονικής. Ενώ κατά την δωρική τεχνοτροπία ο κεντρικός άξονας των τριγλύφων, που κοσμούσαν την στέγη, έπρεπε να βρίσκεται σε συμφωνία με τον κεντρικό άξονα των κιόνων, αυτό δεν συμβαίνει στην αρχιτεκτονική της πύλης. Αποτέλεσμα είναι να υπάρχει ένα κενό τμήμα μαρμάρου στην στέγη, και να μην τελειώνει η άκρη της στέγης με ένα τρίγλυφο, όπως συνηθιζόταν κατά την κατασκευή των δωρικών ναών στην αρχαία Ελλάδα.
Ιστορία.
Η Πύλη του Βρανδεμβούργου κατασκευάστηκε μεταξύ των ετών 1788 με 1791 και κατά την διάρκεια της βασιλείας του Φρειδερίκου Γουλιέλμου του δεύτερου (γερμ. "Friedrich Wilhelm II") της Πρωσίας.Το 1806 η ρωμαϊκή πολεμική άμαξα που κοσμούσε την Πύλη, μεταφέρθηκε από τον Μεγάλο Ναπολέοντα στο Παρίσι, όμως το 1814 επιστράφηκε ξανά στο Βερολίνο, και το γλυπτό ξαναπήρε τη θέση του στο μνημείο. Το 1860 με αφορμή την κατεδάφιση των τειχών του Βερολίνου, καταστράφηκαν σχεδόν όλες οι πύλες της πόλης, με εξαίρεση την Πύλη του Βρανδεμβούργου. 
Στις 30 Ιανουαρίου του 1933 γιορτάστηκε από τους Εθνικοσοσιαλιστές η ανάληψη της εξουσίας μπροστά στην Πύλη του Βρανδεμβούργου. Κατά την διάρκεια του Δευτέρου Παγκοσμίου Πολέμου το γλυπτό της θεάς Νίκης με την άμαξα υπέστη σημαντικές ζημίες εξαιτίας των πυροβολισμών. Επίσης το κυρίως σώμα της Πύλης είχε εν μέρει καταστραφεί. Το μνημείο ήταν ανάγκη να ανακατασκευαστεί. Στις εργασίες της ανακατασκευής έλαβαν μέρος και τα δύο μέρη του Βερολίνου, το ανατολικό και το δυτικό. Οι εργασίες ολοκληρώθηκαν στις 14 Δεκεμβρίου του 1957.
28 χρόνια μετά το χτίσιμο του Τείχους του Βερολίνου, στις 22 Δεκεμβρίου 1989, και παράλληλα με την πτώση του Τείχους, η Πύλη του Βερολίνου άνοιξε, ενώνοντας τα δύο τμήματα της πόλης. Η Πύλη του Βρανδεμβούργου απoτέλεσε το επίκεντρο των πανηγυρισμών, το σύμβολο της ένωσης της Γερμανίας και το σύμβολο του τέλους του Ψυχρού Πολέμου. Στις 3 Οκτωβρίου 2002 η Πύλη του Βρανδεμβούργου ανασκευάστηκε πλήρως, έπειτα από εργασίες 22 μηνών.
Η Πύλη του Βρανδεμβούργου απεικονίζεται στην πίσω πλευρά των 10, 20 και 50 λεπτών των γερμανικών κερμάτων ευρώ.

</doc>
<doc id="48684" url="https://el.wikipedia.org/wiki?curid=48684" title="Καρμίλα">
Καρμίλα

Καρμίλλα (Carmilla) είναι μια αγγλική νουβέλα τρόμου του 1871, γραμμένη από τον Τζόζεφ Σέρινταν Λε Φανού. Δημοσιεύθηκε στην Αγγλία το 1872. Το "Καρμίλλα" είναι επίσης μια γοτθική ιστορία βρικολάκων, που ενέμπνευσε αρκετά τον Ιρλανδό συγγραφέα Μπραμ Στόκερ για την συγγραφή του διάσημου πλέον μυθιστορήματος "Δράκουλας", αλλά μας δείχνει πιο πολλές ομοιότητες το διεγραμμένο κεφάλαιο του "Δράκουλα", "Ο Καλεσμένος του Δράκουλα". Η νουβέλα του Λε Φανού μας λεει την ιστορία του νεαρού κοριτσιού Λώρα που βρίσκεται σε κίνδυνο απ' την φίλη της την Καρμίλλα (που είναι μυστικά από αυτήν, βρικόλακας).

</doc>
<doc id="48686" url="https://el.wikipedia.org/wiki?curid=48686" title="Φράνκα Ποτέντε">
Φράνκα Ποτέντε

Η Φράνκα Ποτέντε ("Franka Potente", 22 Ιουλίου 1974) είναι Γερμανίδα ηθοποιός. Ξεκίνησε την καριέρα της στην ταινία "It's a jungle out there", το 1995. Έγινε γνωστή στο ευρύ κοινό για τον ρόλο της στην ταινία Τρέξε Λόλα, τρέξε ("Run Lola run"), παραγωγής 1998. Έχει πρωταγωνιστήσει σε αρκετές Γερμανικές ταινίες, αλλά κατάφερε να κάνει καριέρα και στο Χόλιγουντ, σε ταινίες όπως το "Blow" και το "Χωρίς Ταυτότητα".

</doc>
<doc id="48687" url="https://el.wikipedia.org/wiki?curid=48687" title="Οίκος Ναύτου">
Οίκος Ναύτου

Ο Οίκος Ναύτου -στην Ελλάδα- ήταν ΝΠΔΔ, τη λειτουργία του οποίου επόπτευε το Υπουργείο Εμπορικής Ναυτιλίας και μετά την συγχώνευσή του το Υπουργείο Προστασίας του Πολίτη. Αποτελούσε ίδρυμα κοινωνικής προστασίας ναυτικών παρέχοντας σ΄αυτούς και τις οικογένειές τους ιατρική, φαρμακευτική και νοσοκομειακή περίθαλψη.
Από την 1η Απριλίου 2012, ο Οίκος Ναύτου απορροφήθηκε από τον ΕΟΠΥΥ.
Ο Ο.Ν. διοικείται από 9μελες Δ.Σ. Η σύνθεση του Δ.Σ. του Οίκου Ναύτου είναι η εξής:
Δίπλα Μαρία, Πρόεδρος Δ.Σ.,
Κοσσυβάκης Κωνσταντίνος, Αντιπρόεδρος Δ.Σ.,
Διαθεσόπουλος Μιχαήλ, Τακτικό Μέλος, Νομικός-Οικονομολόγος,
Αξαρλής Γεώργιος, Τακτικό Μέλος,
Δελημιχάλης Χρήστος, Τακτικό Μέλος (Μέλος και του Δ.Σ. ΝΑΤ),
Σημαντώνης Χαράλαμπος, Τακτικό Μέλος (Εκπρόσωπος των εφοπλιστών),
Ζαχαράτος Γεράσιμος, Τακτικό Μέλος (Εκπρόσωπος της Πανελλήνιας Ναυτικής Ομοσπονδίας), 
Χριστοδούλου Ευάγγελος, Τακτικό Μέλος (Εκπρόσωπος των συνταξιούχων ναυτικών),
Γαλάζιου Αποστόλω, Τακτικό Μέλος (Εκπρόσωπος του Συλλόγου Προσωπικού Οίκου Ναύτου.

</doc>
<doc id="48690" url="https://el.wikipedia.org/wiki?curid=48690" title="ΑΕΚ Λάρνακας">
ΑΕΚ Λάρνακας



</doc>
<doc id="48691" url="https://el.wikipedia.org/wiki?curid=48691" title="Α.Ε. Κυτίου Λάρνακας">
Α.Ε. Κυτίου Λάρνακας



</doc>
<doc id="48694" url="https://el.wikipedia.org/wiki?curid=48694" title="Φαιός νάνος">
Φαιός νάνος

Ένας φαιός (καφέ) νάνος (ή καστανός νάνος) δεν είναι ούτε πλανήτης ούτε αστέρας. Χαρακτηρίζεται ως "υποαστρικό σώμα" και αποτελεί κατά κάποιο τρόπο έναν «αποτυχημένο αστέρα». Λόγω της πολύ μικρής του μάζας, η θερμοκρασία και η πίεση στον πυρήνα του δεν είναι αρκετά υψηλές ώστε να ξεκινήσουν ή να διατηρήσουν τις θερμοπυρηνικές αντιδράσεις. Αλλά σε αντίθεση με τους πλανήτες, ακτινοβολεί λίγο μέσω της δικής του θερμότητας. Ένας φαιός νάνος θα μπορούσε για κάποια εποχή να είχε ξεκινήσει αντιδράσεις θερμοπυρηνικής σύντηξης, αλλά να μην είχε φτάσει ποτέ σε μια σταθερή κατάσταση, με αποτέλεσμα τελικά να σβήσει.
Χαρακτηριστικά.
Οι περισσότεροι φαιοί νάνοι περιφέρονται μόνοι στο διάστημα, γεγονός που επιβεβαιώνει ότι σχηματίζονται ως αστέρες και όχι ως πλανήτες. Σήμερα πιστεύεται ότι ένας φαιός νάνος πρέπει να έχει μάζα 13 φορές μεγαλύτερη από αυτή του Δία και το πολύ 0,075 φορά την ηλιακή μάζα, διότι με μάζα μεγαλύτερη από αυτή οι αντιδράσεις θερμοπυρηνικής σύντηξης μπορούν να υπάρξουν για πολύ μεγάλο διάστημα. Το όριο των 13 δίιων μαζών επιλέχθηκε διότι πρόκειται για την ελάχιστη μάζα που πρέπει να έχει ένας αστέρας για να μπορεί να συντήξει υδρογόνο. Πρόκειται επίσης για το ανώτατο όριο μάζας για τα αντικείμενα που έχουν εντοπιστεί μέσω της μεθόδου της ακτινικής ταχύτητας σε τροχιά γύρω από κάποιους αστέρες. Έχει προταθεί επίσης ένας άλλος ορισμός του ορίου που διαχωρίζει πλανήτες και φαιούς νάνους, ένας φαιός νάνος διαχωρίζεται από έναν πλανήτη λόγω των μηχανισμών που οδήγησαν στον σχηματισμό του. Οι φαιοί νάνοι γεννώνται ως αποτέλεσμα κατά τόπους συμπυκνώσεων ύλης υπό βαρυτική κατάρρευση, που προκύπτουν κατά τον κατακερματισμό ενός μοριακού νέφους, ακριβώς όπως οι αστέρες, ενώ οι πλανήτες σχηματίζονται από την κατά τόπους κατάρρευση ενός δίσκου ύλης που στρέφεται γύρω από έναν αστέρα. 
Η ανακάλυψη ενός φαιού νάνου που περιβάλλεται από έναν πρωτοπλανητικό δίσκο αφήνει να εννοηθεί ότι ο σχηματισμός των πλανητών, φυσικά υποπροϊόντα του σχηματισμού αστέρων, είναι εφικτός και γύρω από φαιούς νάνους.
Θερμοκρασία.
Ένας φαιός νάνος χαρακτηρίζεται "ψυχρός" όταν έχει επιφανειακή θερμοκρασία 1.000 °C και "θερμός" με θερμοκρασία τουλάχιστον 2.000 °C. Η θερμότητα που εκπέμπει ένας φαιός νάνος δεν είναι πλέον παρά το κατάλοιπο του σχηματισμού του (σώμα τέτοιου τύπου δεν παράγει ενέργεια). Ένας νέος φαιός νάνος είναι επομένως κάπως θερμός, αργότερα όμως στη διάρκεια της ύπαρξης του η θερμοκρασία του θα μειωθεί αργά. Οι νέοι φαιοί νάνοι έχουν επιφανειακές θερμοκρασίες ίδιες με αυτές των πιο γηραιών αστέρων μικρής μάζας και σχεδόν δεν διαφοροποιούνται από αυτούς. Μόνο αφού περάσουν μερικά δεκάδες ή εκατοντάδες εκατομμύρια έτη (εξαρτάται από τη μάζα του φαιού νάνου), οι νάνοι αυτοί θα αποκτήσουν θερμοκρασία ίση με αυτήν των ψυχρότερων αστέρων, δηλαδή γύρω στους 1.800 °Κ (1.500 °C). Όταν οι φαιοί νάνοι έχουν ηλικία αρκετών δισεκατομμυρίων ετών, έχουν επιφανειακή θερμοκρασία που κυμαίνεται από 400 °Κ έως 1.000 °Κ (120 °C έως 700 °C). 
Παρατήρηση και ανακάλυψη.
Οι φαιοί νάνοι δεν παρατηρούνται εύκολα, εφόσον εκπέμπουν μόνο μικρή ποσότητα υπέρυθρης ακτινοβολίας. Οι επιστήμονες μπόρεσαν να επιβεβαιώσουν την ύπαρξη τους μόλις στα μέσα της δεκαετίας του 1990.

</doc>
<doc id="48695" url="https://el.wikipedia.org/wiki?curid=48695" title="Κινεζικό ημερολόγιο">
Κινεζικό ημερολόγιο

Το Κινεζικό ημερολόγιο είναι σεληνιακό-ηλιακό ημερολόγιο. Σήμερα στην Κίνα για τις καθημερινές δραστηριότητες χρησιμοποιείται το Γρηγοριανό ημερολόγιο, ενώ το Κινεζικό ημερολόγιο χρησιμοποιείται για τον καθορισμό των παραδοσιακών εορτών όπως το Κινέζικο νέο έτος και στην αστρολογία.
Η παράδοση λέει ότι το ημερολόγιο αναπτύχθηκε από τον πρώτο αυτοκράτορα, Χουάνγκ Ντί (Huang Di) ή Κίτρινο Αυτοκράτορα (περίπου 2698-2599 π.Χ.). Ο τέταρτος αυτοκράτορας, Γιάο (Yao) πρόσθεσε τον εμβόλιμο μήνα όπως και πάλι αναφέρει η παράδοση.
Το Κινέζικο ημερολόγιο υπήρχε ήδη από τη δεύτερη χιλιετία π.Χ., όπως φαίνεται από αρχαιολογικά ευρήματα (τελετουργικά κόκαλα), με 12 μήνες το χρόνο και περιστασιακά 13 ή 14 μήνες για διόρθωση.
Από το 840 π.Χ. είναι δυνατή ακριβής αντιστοίχιση των ημερομηνιών που αναφέρονται σε ιστορικά στοιχεία.
Άλλα παραδοσιακά ημερολόγια της Ανατολικής Ασίας (Κορεάτικο, Βιετναμέζικο, Θιβετιανό) είναι παρόμοια ή ίδια με το Κινέζικο ημερολόγιο, έχοντας επηρεαστεί από αυτό.

</doc>
<doc id="48697" url="https://el.wikipedia.org/wiki?curid=48697" title="Βέρνερ Χάιζενμπεργκ">
Βέρνερ Χάιζενμπεργκ

Ο Βέρνερ Καρλ Χάιζενμπεργκ ("Werner Karl Heisenberg", Βύρτσμπουργκ, 5 Δεκεμβρίου 1901 – Μόναχο, 1 Φεβρουαρίου 1976), γνωστός και ως «Ο Δολοφόνος του Μπορ», ήταν Γερμανός φυσικός, με σπουδαία συμβολή στη θεμελίωση της Κβαντομηχανικής, για την οποία τιμήθηκε με το Βραβείο Νόμπελ Φυσικής του 1932.
Ο Χάιζενμπεργκ σπούδασε από το 1920 Θεωρητική Φυσική στο Πανεπιστήμιο του Μονάχου. Μπήκε στο πνεύμα της Κβαντικής Φυσικής — η οποία απαρτιζόταν τότε από ασύνδετα θεωρήματα — τόσο γρήγορα, ώστε μετά από μερικούς μήνες έδωσε λύσεις σε σημαντικά προβλήματα (π.χ. Φαινόμενο Ζέεμαν). Επειδή απαιτείτο μία ελάχιστη σπουδή έξι εξαμήνων, μόλις το 1923 μπόρεσε ο Χάιζενμπεργκ να ανακηρυχθεί διδάκτορας. Το 1924 έγινε βοηθός του Μαξ Μπορν στο Γκέτινγκεν.
Σε προκαταρκτικές εργασίες τού Χάιζενμπεργκ στηρίχθηκαν οι Μαξ Μπορν και Πασκουάλ Ζόρνταν και διατύπωσαν τις αρχές γνωστές σαν «Goettinger Matrizenmechanik» που αποτελεί μία περιγραφή για την Κβαντική Μηχανική. Το 1927 διατύπωσε ο ίδιος ο Χάιζενμπεργκ την «Αρχή της απροσδιοριστίας», μετά από στενή συνεργασία με τον Νιλς Μπορ. Η αρχή της απροσδιοριστίας έδινε μια τελείως νέα ερμηνεία για τον φυσικό κόσμο, όπως ότι κύμα και σωματίδιο είναι διαφορετικές θεωρήσεις του ίδιου πράγματος, καθώς και την ουσιαστική εξήγηση της σταθερότητας της ύλης. Στη θέση της αιτιότητας της Κλασικής Φυσικής, μπήκε η τυχαιότητα των γεγονότων. 
Το 1932 βραβεύτηκαν οι εργασίες του Χάιζενμπεργκ στην Κβαντική Μηχανική με το Νόμπελ της Φυσικής. Μετά την ολοκλήρωση της μελέτης των περιφερόμενων ηλεκτρονίων του ατόμου και την ανακάλυψη του νετρονίου από τον Τσάντγουικ, ο Χάιζενμπεργκ μελέτησε τον ατομικό πυρήνα και εξήγησε τη συγκρότησή του από πρωτόνια και νετρόνια.
Το 1927, σε ηλικία 26 ετών, ο Χάιζενμπεργκ έγινε καθηγητής της Θεωρητικής Φυσικής στη Λειψία. Όταν επρόκειτο να πληρωθεί η έδρα Θεωρητικής Φυσικής του Ζόμερφελντ το 1937 στο Μόναχο, ήταν προφανές ότι μόνο ο Χάιζενμπεργκ ήταν δυνατόν να την καταλάβει. Αυτή την επιλογή προσπάθησαν να παρεμποδίσουν οι ναζιστικοί κύκλοι για αρκετά χρόνια, επειδή ο Χάιζενμπεργκ είχε υποστηρίξει επιστημονικά πορίσματα που είχαν δημοσιεύσει οι «Εβραίοι» Αϊνστάιν και Λίζε Μάιτνερ (η συνεργάτιδα του χημικού Όττο Χαν, με τον οποίο είχε στενή σχέση ο Χάιζενμπεργκ). Το 1940 με την έναρξη του πολέμου αναγκάστηκαν να υποχωρήσουν οι ναζί, επειδή οι γνώσεις του Χάιζενμπεργκ ήταν απαραίτητες για τις έρευνες στην πυρηνική φυσική. Δεν είναι γνωστό με πόσο ζήλο εργάστηκε για την κατασκευή μιας «ναζιστικής» ατομικής βόμβας, πάντως δεν έδειξε ποτέ ότι επηρεάζονταν οι επιστημονικές εργασίες του από τις συνθήκες ζωής υπό το χιτλερικό καθεστώς, με συνθήκες παγκόσμιου πολέμου, με διωγμούς ή διαφυγές συναδέλφων του από τη Γερμανία κ.ά..
Μετά τον πόλεμο ο Χάιζενμπεργκ συνέβαλε σημαντικά στην επιστημονική ανόρθωση της Γερμανίας, της οποίας τα πανεπιστημιακά εργαστήρια είχαν υποστεί καταστροφές και είχαν αποψιλωθεί από τεράστιο αριθμό επιστημόνων στο εξωτερικό. Πέθανε σε ηλικία 75 ετών και άφησε επτά παιδιά.

</doc>
<doc id="48698" url="https://el.wikipedia.org/wiki?curid=48698" title="Χάιζενμπεργκ">
Χάιζενμπεργκ



</doc>
<doc id="48701" url="https://el.wikipedia.org/wiki?curid=48701" title="Λουδοβίκειο-Μαξιμιλιάνειο Πανεπιστήμιο του Μονάχου">
Λουδοβίκειο-Μαξιμιλιάνειο Πανεπιστήμιο του Μονάχου



</doc>
<doc id="48705" url="https://el.wikipedia.org/wiki?curid=48705" title="Σχέση όγκου - βάρους αερίων">
Σχέση όγκου - βάρους αερίων

Από τη Φυσική είναι γνωστό ότι το ειδικό βάρος ενός αερίου λέγεται το βάρος που έχει η μονάδα του όγκου του. Ενώ ειδικός όγκος ενός αερίου λέγεται το αντίθετο, δηλαδή ο όγκος που καταλαμβάνει η μονάδα του βάρους αυτού.
Στην εφαρμογή των μέτρων ως μονάδα βάρους στο μετρικό σύστημα χρησιμοποιείται το χιλιόγραμμο (kg) εις δε το αγγλικό η λίμπρα (lb). Ως μονάδα όγκου στο μετρικό σύστημα είναι το κυβικό μέτρο (m3) ενώ στο αγγλικό το κυβικό πόδι (ft3).
Κατόπιν των παραπάνω τόσο το ειδικό βάρος όσο και ο ειδικός όγκος προσδιορίζονται αν διαιρεθούν οποιοδήποτε βάρος δια του όγκου που καταλαμβάνει ή ο οποιοσδήποτε όγκος του αερίου δια του βάρους που έχει αυτός ο όγκος. Συνεπώς αν Β το βάρος ενός αερίου, V ο όγκος του αερίου, γ το ειδικό του βάρος, και v ο ειδικός του όγκος, τότε προκύπτουν οι ακόλουθοι τύποι:
Συμπέρασμα: Από τους παραπάνω τύπους αλλά και απ΄ όσα έχουν προηγουμένως αναφερθεί "ειδικό βάρος" και "ειδικός όγκος" βρίσκονται σε αντίστροφη σχέση μεταξύ τους. Σημειώνεται επίσης ότι το "ειδικό βάρος" και ο "ειδικός όγκος " των αερίων δεν είναι σταθερά όπως συμβαίνει στα στερεά και υγρά σώματα αλλά εξαρτώνται πάντοτε από την πίεση και την θερμοκρασία τους. Δηλαδή όσο μικρότερη η πίεση και υψηλότερη η θερμοκρασία του αερίου τόσο αραιότερο είναι αυτό και επομένως τόσο μικρότερο το "ειδικό του βάρος" ή τόσο μεγαλύτερος ο "ειδικός του όγκος".&lt;br&gt;
Κάθε φορά που προσδιορίζεται ή μετριέται το ειδικό βάρος ή ο ειδικός όγκος ενός αερίου πρέπει να καθορίζεται και η πίεση και θερμοκρασία του κατά την στιγμή της μέτρησης.
Παράδειγμα εφαρμογής: Αν ληφθεί ότι η πίεση του ατμοσφαιρικού αέρα είναι 760 mmHg και θερμοκρασία 0 βαθμοί C έχει ειδικό βάρος γ=1,293 kg/m3, προσδιορίζεται εύκολα ο ειδικός όγκος από τον παραπάνω τύπο v = 1 / γ. Δηλαδή ειδικός όγκος αέρος v = 1 / 1,293 = 0,778 m3/kg.

</doc>
<doc id="48707" url="https://el.wikipedia.org/wiki?curid=48707" title="Εξαγωγή πληροφοριών">
Εξαγωγή πληροφοριών

Η εξαγωγή ή εξόρυξη πληροφοριών είναι ένα είδος ανάκτησης πληροφοριών από μη δομημένα ή ημιδομημένα δεδομένα (unstructured or semi-structured data – τυπικά κείμενα γραμμένα σε φυσική γλώσσα, ιστοσελίδες κ.α.) και αποτελεί κλάδο της σύγχρονης Επιστήμης των υπολογιστών. Είναι βασισμένη στην τεχνολογία της Επεξεργασίας του φυσικού λόγου.
Γενικά.
Πρακτικά, συνίσταται στην αναγνώριση συγκεκριμένου είδους πληροφοριών, όπως κύρια ονόματα (ονόματα ανθρώπων, τοπωνύμια, ονόματα εταιρειών, ημερών, μηνών, κτλ.), χρονικές πληροφορίες (ημερομηνίες), σχέσεις και γεγονότα από (συνήθως) ηλεκτρονικά κείμενα. Απώτερος στόχος της εξαγωγής πληροφοριών είναι η «κατανόηση» των βασικών συστατικών του υπό ανάλυση κειμένου, τα οποία αργότερα μπορούν να χρησιμοποιηθούν από εφαρμογές όπως αυτόματη εξαγωγή περιλήψεων κειμένων, αυτόματη απάντηση ερωτήσεων, αυτόματη μετάφραση κ.α.
Τα βασικά στάδια της εξαγωγής πληροφοριών είναι συνήθως πέντε, σύμφωνα με τον οδηγό των συνεδρίων MUC (Message Understanding Conference):
Η έρευνα στην Εξόρυξη πληροφοριών επηρεάστηκε σε μεγάλο βαθμό από τα MUC συνέδρια, τα οποία δημοσίευαν τα αποτελέσματα διαγωνισμών μεταξύ συστημάτων που επιχειρούσαν εξαγωγή πληροφοριών σε κείμενα που περιγράφουν καθημερινές ειδήσεις.
Σημασία της εξαγωγής πληροφοριών.
Ο ρόλος της Εξαγωγής πληροφοριών, στα πλαίσια της Ανάκτησης πληροφοριών και Διαχείρισης γνώσης, είναι η αναγνώριση εξειδικευμένης πληροφορίας και η εξαγωγή γνώσης από μη δομημένα δεδομένα με μηχανικό (αυτόματο) τρόπο. Αντίθετα με την κλασσική Ανάκτηση πληροφοριών, σύμφωνα με την οποία η αναζήτηση γίνεται με βάση συγκεκριμένες λέξεις-κλειδιά και το αποτέλεσμα περιλαμβάνει μόνο κείμενα στα οποία βρίσκεται (ενδεχομένως) η χρήσιμη πληροφορία, η Εξόρυξη πληροφοριών στοχεύει ακριβώς στην αναγνώριση της χρήσιμης μόνο πληροφορίας και το περιβάλλον (context) στο οποίο αυτή εμφανίζεται.
Δεδομένου του μεγάλου όγκου πληροφοριών που παράγονται και διακινούνται σήμερα (κύριο χαρακτηριστικό του διαδικτύου) το ζητούμενο στις μέρες μας είναι όχι απλώς η κατοχή της πληροφορίας – ο οποιοσδήποτε σήμερα μπορεί να έχει πρόσβαση σε σχετικά οποιαδήποτε πληροφορία – αλλά η διαχείριση της πληροφορίας και ο εντοπισμός της «σχετικής» πληροφορίας. Έτσι, ενώ με μια κλασσική μηχανή αναζήτησης ο ενδιαφερόμενος θα λάβει ως απάντηση ένα σύνολο κειμένων που ενδεχομένως περιέχουν την απάντηση που περιμένει, η Εξόρυξη πληροφοριών στοχεύει στην απάντηση και μόνο σε αυτή.
Οι εφαρμογές μιας τέτοιας τεχνολογίας είναι πραγματικά αμέτρητες.
Αποτελέσματα – επιδόσεις.
Οι επιδόσεις αναλόγων συστημάτων που έχουν παρουσιαστεί κατά καιρούς σε συνέδρια και ερευνητικές εργασίες αναφέρονται σε έρευνα πάνω σε συγκεκριμένους τομείς (κείμενα γραμμένα για συγκεκριμένους θεματικούς χώρους) και διαφέρουν ανάλογα με το είδος της πληροφορίας που στοχεύουν να αναγνωρίσουν. Έτσι, αναφορικά με της πέντε προαναφερθείσες κατηγορίες της Εξαγωγής πληροφοριών, έχουν παρατηρηθεί τα κάτωθι:
Όσο προχωράμε από την αναγνώριση κυρίων ονομάτων προς την αναγνώριση σχέσεων μεταξύ γεγονότων η δυσκολία αυξάνεται εκθετικά, αφού εξάλλου τα μετέπειτα στάδια ανάλυσης εξαρτώνται σε μεγάλο βαθμό στα προγενέστερα. Έχοντας ως δεδομένο το γεγονός αυτό, η αναγνώριση κυρίων ονομάτων επιτυγχάνεται κατά 93% περίπου (Cunningham, 2000) και, λαμβάνοντας υπ’ όψιν το γεγονός ότι ένας άνθρωπος δε μπορεί να επιτύχει το 100%, μπορούμε να ισχυριστούμε πως τα συστήματα αναγνώρισης ονομάτων τα καταφέρνουν το ίδιο ή σχεδόν το ίδιο καλά με τον άνθρωπο.
Όμως, τα επόμενα στάδια ανάλυσης δεν εφαρμόζονται με την ίδια επιτυχία. Τα αποτελέσματα που δημοσιεύονται είναι ενδεικτικάπερισσότερες πληροφορίες εδώ. Τελικά, η αναγνώριση γεγονότων (που είναι ο κύριος στόχος της εξαγωγής πληροφοριών) δεν εφαρμόζεται με μεγάλη επιτυχία ούτε αυτή: τα καλύτερα συστήματα αναφέρουν επιδόσεις της τάξεως του 60%, σύμφωνα με τα πρακτικά των συνεδρίων MUC. Τα νούμερα που αναφέρονται εδώ δηλώνουν κατά προσέγγιση την επίδοση των συστημάτων και είναι το F-measure των αποτελεσμάτων.
Στο σημείο αυτό πρέπει να σημειώσουμε δύο πράγματα. Πρώτον, τα αναφερόμενα μεγέθη αναφέρονται σε πειράματα πάνω σε συγκεκριμένους τομείς (domains) και συγκεκριμένες γλώσσες (Αγγλικά συνήθως). Το γεγονός αυτό είναι ιδιαίτερα σημαντικό, αφού κάθε τομέας και κάθε γλώσσα έχουν ιδιαιτερότητες οι οποίες πρέπει να ενσωματωθούν στα συστήματα εξόρυξης πληροφοριών. Από τη φύση της λοιπόν η Εξαγωγή πληροφοριών είναι άρρηκτα συνδεδεμένη με τη γλώσσα και το είδος των δεδομένων (κειμένων) που πρόκειται να αναλυθούν.
Δεύτερον, η σχετική έρευνα έχει γίνει πιο εντατική τα τελευταία χρόνια. Συνεχώς προτείνονται νέες μέθοδοι κατασκευής αναλόγων αρχιτεκτονικών και συστημάτων οι οποίες στοχεύουν σε καλύτερες επιδόσεις και στην απλοποίηση της επέκτασης της λειτουργίας υπαρχόντων συστημάτων σε νέους τομείς και νέες γλώσσες. Έμφαση δίνεται κυρίως στην ανάπτυξη ειδικών συστημάτων μέσω αυτόματης εκμάθησης της γλωσσικής πληροφορίας και των ιδιαιτεροτήτων του χώρου από το ίδιο το σύστημα. Στο μέλλον, λοιπόν, είναι βέβαιο ότι θα έχουμε καλύτερα συστήματα και σαφώς καλύτερες επιδόσεις.

</doc>
<doc id="48708" url="https://el.wikipedia.org/wiki?curid=48708" title="Κρητική λογοτεχνία της Φραγκοκρατίας">
Κρητική λογοτεχνία της Φραγκοκρατίας



</doc>
<doc id="48715" url="https://el.wikipedia.org/wiki?curid=48715" title="Ιωάννης Καμινιάτης">
Ιωάννης Καμινιάτης

Ο Ιωάννης Καμινιάτης ή Καμενιάτης μάς είναι γνωστός από την περιγραφή της άλωσης της Θεσσαλονίκης το 904, όταν στόλος Αράβων επιτέθηκε και κυρίευσε την πόλη. Πρόκειται για τον συγγραφέα ενός από τα τρία μεσαιωνικά ελληνικά έργα με ανάλογο περιεχόμενο, καθώς ακολούθησαν ο Ευστάθιος Θεσσαλονίκης, που αφηγήθηκε την άλωση της Θεσσαλονίκης από τους Νορμανδούς το 1185, και ο Ιωάννης Αναγνώστης, με την αντίστοιχη συγγραφή του για την κατάληψη της πόλης από τους Οθωμανούς το 1430.
Στοιχεία για τη ζωή του.
Με δεδομένη την απουσία οποιασδήποτε αναφοράς στο πρόσωπο του Καμινιάτη από άλλους, σύγχρονους και μεταγενέστερους, συγγραφείς, οι πληροφορίες για τον Καμινιάτη περιορίζονται στα στοιχεία που ο ίδιος παρέχει στο μοναδικό έργο του. Σύμφωνα με όσα αναφέρονται στο Εις την άλωσιν της Θεσσαλονίκης, ο Καμινιάτης καταγόταν από τη Θεσσαλονίκη ή έστω είχε μεγαλώσει σε αυτή. Ήταν έγγαμος κληρικός, κατείχε το αξίωμα του "κουβουκλείσιου" και υπηρετούσε στα αυτοκρατορικά οικήματα της Θεσσαλονίκης, ενώ τόσο ο ίδιος, όσο και τα υπόλοιπα μέλη της οικογένειάς του, κληρικοί και αυτοί, ανήκαν στην τάξη των "αναγνωστών". Επιπρόσθετα, για τον πατέρα του πληροφορεί πως ήταν "έξαρχος της Ελλάδος απάσης".
Στο έργο του, ο αυτόπτης μάρτυρας των γεγονότων Καμινιάτης δεν περιορίζεται στην περιγραφή της άλωσης της πόλης από τον Λέοντα Τριπολίτη, αλλά αφηγείται την ατομική, και συνάμα συλλογική, περιπέτειά του, καθώς οι Άραβες πήραν χιλιάδες αιχμαλώτους και τους μετέφεραν αρχικά στη Τρίπολη της Συρίας, κατόπιν στην Ταρσό της Κιλικίας. 
Το κείμενο σώζεται σε τέσσερα χειρόγραφα, όλα χρονολογημένα από τον 15ο και 16ο αιώνα. 
Η αφήγηση του Καμινιάτη ήρθε στο φως αρχικά από το Χιώτη Λέοντα Αλλάτιο το 1653, έπειτα από τον Γάλλο Φρανσουά Κομπφί το 1685, ενώ το 1838 ο Γερμανός Αύγουστος Ιμάνουελ Μπέκερ εκδίδει για τρίτη φορά το έργο. To 1973, η Γερμανίδα Γκέρτρουντ Μπέλιχ προχώρησε στην κριτική έκδοση του κειμένου στα πλαίσια της "Συλλογής Πηγών της Βυζαντινής Ιστορίας (Corpus Fontium Historiae Byzantinae)". Ελληνικές μεταφράσεις με σύντομη εισαγωγή και σχόλια έχουν δώσει το 1987 ο Γεώργιος Τσάρας, το 2000 ο Εύδοξος Τσολάκης και το 2010 ο Χάρης Μέσσης.

</doc>
<doc id="48719" url="https://el.wikipedia.org/wiki?curid=48719" title="Πατριάρχης Αλεξανδρείας Πέτρος Ζ'">
Πατριάρχης Αλεξανδρείας Πέτρος Ζ'



</doc>
<doc id="48730" url="https://el.wikipedia.org/wiki?curid=48730" title="Ισθμός της Κορίνθου">
Ισθμός της Κορίνθου

Ο Ισθμός της Κορίνθου είναι μια στενή λωρίδα γης που ενώνει τη Στερεά Ελλάδα με την Πελοπόννησο, ενώ η διώρυγα που έχει διανοιχθεί σε αυτόν ενώνει τον Σαρωνικό με τον Κορινθιακό κόλπο. Έχει μήκος 6 περίπου χιλιόμετρα και το πιο στενό σημείο είναι εκεί όπου έχει κατασκευαστεί η διώρυγα της Κορίνθου (1880-1893). Ήταν στρατηγικό σημείο και για το λόγο αυτό είχε κατασκευαστεί τείχος ήδη από τους αρχαίους χρόνους (τέλη 5ου αιώνα π.Χ.), που είχε διατηρηθεί μέχρι και τους Βυζαντινούς (Εξαμίλιον).
Ο ισθμός της Κορίνθου ήταν γνωστός στον αρχαίο κόσμο ως το ορόσημο που χώριζε την Πελοπόννησο από την υπόλοιπη ηπειρωτική Ελλάδα. Τον 1ο αιώνα μ.Χ. ο γεωγράφος Στράβων επισήμανε μια στήλη στον ισθμό της Κορίνθου, που έφερε δύο επιγραφές. Μία προς την Ανατολή, δηλ. τα Μέγαρα της Αττικής, που έλεγε: "τάδ᾽ οὐχὶ Πελοπόννησος, ἀλλ᾽ Ἰωνία" και την άλλη προς τη Δύση, δηλ. την Πελοπόννησο: "τάδ᾽ ἐστὶ Πελοπόννησος, οὐκ Ἰωνία". Ο Πλούταρχος απέδιδε την ανέγερση αυτής της στήλης στον ήρωα της Αττικής Θησέα καθ' οδόν προς την Αθήνα.
Από το 1893 στον πλάτους 6,3 χιλιομέτρων ισθμό έχει διανοιχτεί η Διώρυγα της Κορίνθου, που στην πράξη καθιστά την Πελοπόννησο νησί. Σήμερα δύο οδικές, δύο σιδηροδρομικές και δύο βυθιζόμενες γέφυρες στα δύο άκρα της διώρυγας συνδέουν την ηπειρωτική πλευρά του ισθμού με εκείνη της Πελοποννήσου. Στο δυτικό άκρο της διώρυγας βρίσκεται επίσης μια στρατιωτική γέφυρα έκτακτης ανάγκης.
Ιστορία της διώρυγας.
Η ιδέα για μια συντόμευση ώστε τα ιστιοπλοϊκά σκάφη να μην περιπλέουν την Πελοπόννησο είχε εξετασθεί για πολύ καιρό από τους Αρχαίους Ελληνες. Η πρώτη απόπειρα να ανοιχτεί εκεί μία διώρυγα έγινε από τον τύραννο Περίανδρο τον 7ο αιώνα π.Χ. Εγκατέλειψε το έργο λόγω τεχνικών δυσκολιών και αντί αυτού κατασκεύασε μια απλούστερη και λιγότερο δαπανηρή χερσαία λίθινη ράμπα, ονόματι Δίολκο, ως οδό διέλευσης. Απομεινάρια της Διόλκου υπάρχουν ακόμη σήμερα δίπλα στη σύγχρονη διώρυγα. Οταν οι Ρωμαίοι απέκτησαν τον έλεγχο της Ελλάδας επιχειρήθηκαν αρκετές διαφορετικές λύσεις. Ο Ιούλιος Καίσαρ προέβλεψε τα οφέλη μιας σύνδεσης για τη νεοιδρυθείσα από αυτόν Κόρινθο ως "Colonia Laus Iulia Corinthiensis". Επί της βασιλείας του Τιβέριου μηχανικοί προσπάθησαν να σκάψουν μια διώρυγα αλλά απέτυχαν λόγω έλλειψης σύγχρονου εξοπλισμού. Αντί αυτού κατασκεύασαν έναν Αρχαιοαιγυπτιακό μηχανισμό: τα σκάφη εκυλίοντο κατά μήκος του ισθμού πάνω σε κορμούς δένδρων, όπως οι Αιγύπτιοι είχαν κυλήσει κομμάτια γρανίτη για να κατασκευάσουν τις πυραμίδες τους. Αυτός τέθηκε σε λειτουργία το 32 μ.Χ. Το 67 μ.Χ. ο φιλέλληνας Ρωμαίος αυτοκράτορας Νέρων διέταξε 6.000 δούλους να σκάψουν μια διώρυγα με φτυάρια. Ο ιστορικός Ιώσηπος Φλάβιος γράφει ότι οι 6.000 δούλοι ήταν Εβραίοι πειρατές που αιχμαλωτίστηκαν από το Βεσπασιανό κατά τους Εβραϊκούς πολέμους. Σύμφωνα με τον Πλίνιο τον Πρεσβύτερο το έργο προχώρησε τέσσερα στάδια (περίπου 700 μέτρα). Την επόμενη χρονιά ο Νέρων πέθανε και ο διάδοχός του Γάλβας εγκατέλειψε το έργο ως πολύ δαπανηρό.
Στη νεότερη εποχή η ιδέα προτάθηκε για πρώτη φορά σοβαρά το 1830, αμέσως μετά την απελευθέρωση της Ελλάδας από την Οθωμανική Αυτοκρατορία και ολοκληρώθηκε το 1893 μετά από εργασίες έντεκα ετών.
Προσπάθειες διατήρησης.
Κοντά στη διώρυγα οδεύει μια αρχαία λίθινη δίοδος, η Δίολκος, που χρησιμοποιείτο άλλοτε για να σύρονται τα πλοία δια ξηράς. Υπάρχουν σοβαρές ανησυχίες σχετικά με τη διατήρηση αυτής της διόδου. Ελληνες ακτιβιστές πιέζουν για μεγαλύτερες προσπάθειες από την Ελληνική κυβέρνηση για να προστατεύσει αυτό τον αρχαιολογικό χώρο.

</doc>
<doc id="48739" url="https://el.wikipedia.org/wiki?curid=48739" title="Πεισίστρατος">
Πεισίστρατος

Ο Πεισίστρατος υπήρξε κατά διαστήματα τύραννος στην Αρχαία Αθήνα, για συνολικά περίπου 20 χρόνια, στην περίοδο 561 έως 527 π.Χ. Προσπάθησε και κατάφερε να επιβάλει τυραννίδα τρεις φορές χρησιμοποιώντας άλλοτε συμμάχους από διάφορες πόλεις, άλλοτε από την ίδια την Αθήνα όπου υπήρχαν έντονες διαμάχες εξουσίας μεταξύ αντίπαλων ισχυρών οικογενειών, άλλοτε μισθοφορικό στρατό και άλλοτε τραγελαφικά τεχνάσματα. Τις πρώτες δύο φορές κατάφερε να επιβληθεί για μικρό χρονικό διάστημα, μετά το οποίο ανατράπηκε και εξορίστηκε. Την τρίτη φορά όμως έμεινε στην εξουσία μέχρι το θάνατό του. Αυτός επήλθε από φυσικά αίτια και σε μεγάλη ηλικία του Πεισιστράτου, το 527 π.Χ., οπότε τον διαδέχτηκαν οι Πεισιστρατίδες.
Συνολικό έργο.
Στο διάστημα της διακυβέρνησής του σπάνια εφάρμοζε στυγνή τυραννία και φρόντιζε να κρατά πολιτικές ισορροπίες μη καταλύοντας όλους τους θεσμούς. Εντούτοις με πολλούς τρόπους παρακώλυε την πραγματική λειτουργία της δημοκρατίας και έλεγχε όλους τους μηχανισμούς της εξουσίας, παίρνοντας κατά καιρούς και ακραία, σαφώς τυραννικά μέτρα.
Εξόρισε για παράδειγμα όλους τους σημαντικούς αντιπάλους του, που ήταν οι "Παράλιοι", δηλαδή οι οι ασχολούμενοι με το εμπόριο και τη ναυτιλία εύποροι αστοί υπό τον Αλκμεωνίδη Μεγακλή, και οι "Πεδιείς", δηλαδή οι ολιγαρχικοί στις πεποιθήσεις τους αριστοκράτες γαιοκτήμονες υπό τον Λυκούργο γιο του Αριστολαΐδη. Πήρε συγγενείς όλων των αντιπάλων του ως ομήρους ώστε να μην τολμούν να του αντιταχθούν όσοι παρέμεναν στην Αθήνα - έστειλε τους ομήρους στη Νάξο όπου έγινε τύραννος ο προσωπικός φίλος του Λύγδαμις.
Δήμευσε τις περιουσίες όσων εξόρισε και τις μοίρασε στους "Διακρίους", στην τάξη δηλαδή των αγροτών, βοσκών, θητών και φτωχών που αποτελούσαν και το βασικό λαϊκό έρεισμά του και την οποία ανακούφισε οικονομικα.
Στήριξε την πολιτική του στον "πόλεμο κατά των πλουσίων" αλλά πήρε και μέτρα που τον έκαναν αρεστό ακόμα και σε εκείνους, επειδή τόνωσαν το εμπόριο και τη βιοτεχνία. Αυτό το έκανε τόσο για να ευημερεί η πόλη, όσο και για να προσεταιρίζεται όσους αριστοκράτες και αστούς εμπόρους μέχρι πρόσφατα στήριζαν το κόμμα των "παραλίων" ή εκείνη την εποχή, των Αλκμεωνιδών.
Απέφυγε τους πολέμους και στα ειρηνικά χρόνια της κυβέρνησής του η οικονομία της Αθήνας βελτιώθηκε σημαντικά, κατασκευάστηκαν πολλά έργα και δημιουργήθηκε σημαντική βιβλιοθήκη.
Ο ίδιος είχε σημαντικά εισοδήματα από προσωπικές επιχειρήσεις που απέκτησε στο Παγγαίο όσο ήταν εξόριστος και έτσι δεν επιβάρυνε ιδιαίτερα τον κρατικό προϋπολογισμό με προσωπικές δαπάνες που θα τον αποξένωναν από το λαό.
Συνέδεσε το όνομα του με σπουδαία εξωραϊστικά έργα (Εκατόμπεδο, δημιουργία ναών στην Ακρόπολη, Εννεάκρουνος Πηγή, Τελεστήριο της Ελευσίνας) καθώς και την προσπάθεια για δημιουργία βιβλιοθήκης.
Πρώτα χρόνια.
Υπήρξε γόνος αριστοκρατικής οικογένειας η οποία καταγόταν από τον Αυλώνα της Αττικής. Γεννήθηκε γύρω στο 607 π.Χ. και ήταν γιος ενός πλούσιου άνδρα που είχε ακίνητη περιουσία στα μεσόγεια, πιθανόν στο Μαραθώνα ή στη Βραυρώνα, του Ιπποκράτη. Η μητέρα του ήταν ξαδέλφη της μητέρας του Σόλωνα και ίσως αυτό ήταν η αιτία που κάποιοι ανέφεραν στενή σχέση μεταξύ των δύο ανδρών. Συγκεκριμένα ο Πεισίστρατος ως έφηβος φέρεται ως ερωμένος του Σόλωνα όπως και του Χάρμου. Όταν ήταν νέος, στην Αθήνα κυριαρχούσε σχεδόν εμφύλιος με έντονες διαμάχες. Η απογοήτευση από τα μέτρα του Σόλωνα, που φτωχοί και προνομιούχοι θεωρούσαν ημίμετρα ο καθένας για τους λόγους του, ήταν μεγάλη και η πόλη είχε φτάσει στο σημείο να μη μπορεί να εκλέξει ηγεσία. Πιο δυσαρεστημένοι πάντως ήταν οι ακτήμονες και όσοι είχαν μικρά κομμάτια γης, αλλά και οι ολιγαρχικοί γαιοκτήμονες. Οι έμποροι κρατούσαν μια ήπια στάση και ήταν μάλλον υπέρ της διατήρησης των μέτρων του Σόλωνα, ενώ οι ολιγαρχικοί ήθελαν να καταργηθούν.
Στην πολιτική σκηνή κυριαρχούσαν ως εκπρόσωποι των δύο ισχυρών τάξεων, δύο άνδρες.Ο ένας ήταν ο Αλκμεωνίδης Μεγακλής που ήταν σχετικά μετριοπαθής και συντασσόταν με τους πλούσιους εμπόρους ή την αστική τάξη της εποχής, παρότι ανήκε οικονομικά στην προνομιούχα αριστοκρατία και είχε τεράστια περιουσία. Ήταν ιδιαίτερα αντιπαθής, γιατί ήταν βεβαρυμένος με το Κυλώνειο Άγος. Ηγείτο πάντως του "κόμματος" των παράλιων όπως λεγόταν τότε η μερίδα με συμφέροντα από το εμπόριο και που επεδίωκε το άνοιγμα της πολιτικής εξουσίας σε όσους είχαν αποκτήσει χρήματα από αυτό. Στην άλλη μερίδα ήταν επικεφαλής ο Λυκούργος του Αριστολαΐδη, ο οποίος ήταν επικεφαλής των γαιοκτημόνων ή του κόμματος των πεδιακών.
Ο Πεισίστρατος προτού βάλει στόχο την εξουσία, είχε διακριθεί τότε σε μια εκστρατεία στα Μέγαρα, και ο λαός τον εκτιμούσε. Ο λόγος ήταν πως το 570 π.Χ., στη διάρκεια του πολέμου των Αθηναίων με τους Μεγαρείς, κατέλαβε τη Νισαία, το λιμάνι των Μεγάρων.
Η πρώτη τυραννίδα.
Ευφυής και φιλόδοξος, προσπάθησε στη συνέχεια δυο φορές να καταλάβει την εξουσία με στρατηγήματα, τα αποτελέσματα των οποίων είχαν βραχυπρόθεσμη επιτυχία και τον οδήγησαν δυο φορές στην εξορία.
Την πρώτη φορά, το 561 π.Χ., αυτοτραυματίστηκε και μαχαίρωσε επίσης τα μουλάρια του. Εμφανίστηκε αιμόφυρτος στην αγορά με δυο πληγωμένα μουλάρια, και υποστήριξε ότι γλίτωσε από βέβαιη δολοφονία, καθώς υπερασπιζόταν τα δίκαια των αδύναμων. Δεν κατονόμασε τους αντιπάλους που του επιτέθηκαν αλλά παρενέβη ένας φίλος του και άρχων, ο Αριστίων, που είπε ότι ο δήμος πρέπει να εκδώσει ψήφισμα για την προστασία του Πεισιστράτου. Σύμφωνα με το ψήφισμα θα επιτρεπόταν πλέον ο Πεισίστρατος να διαθέτει προσωπική φρουρά από ενόπλους και συγκεκριμένα από 50 κορυνηφόρους (άνδρες οπλισμένους με ρόπαλα).
Ο Σόλωνας αντέδρασε σε αυτό εντονότατα, αλλά δεν εισακούσθηκε. Κατηγόρησε ευθέως τον Πεισίστρατο ότι είχε αυτοτραυματιστεί σαν τον Οδυσσέα, μόνον που εκείνος το είχε κάνει για να ξεγελάσει εχθρούς ενώ ο Πεισίστρατος ήθελε να ξεγελάσει συμπολίτες του. Έκρουσε τον κώδωνα του κινδύνου για τη δημοκρατία λέγοντας ότι στόχος του Πεισίστρατου ήταν να χρησιμοποιήσει ενόπλους άνδρες για να καταλύσει τη δημοκρατία. Διαπίστωσε όμως ότι οι μεν αριστοκρατικοί φοβούνταν να αντιδράσουν (μια που ήταν και ύποπτοι για το υποτιθέμενο επεισόδιο εναντίον του Πεισίστρατου) οι δε δημοκρατικοί ήταν σύσσωμοι με το μέρος του Πεισίστρατου. Οπότε ο Σόλωνας είπε στο δήμο "αποχαυνωθήκατε όλοι σας" και αποχώρησε αποκαρδιωμένος. Όντως ο Πεισίστρατος χρησιμοποίησε πολύ σύντομα αυτή την προσωπική φρουρά - την οποία τεχνηέντως αύξησε σημαντικά σε αριθμό - και κατέλαβε την Ακρόπολη και την εξουσία.
Ο Πεισίστρατος κυβέρνησε τους Αθηναίους χωρίς να αλλάξει εντελώς τους νόμους, αλλά διοικώντας σύμφωνα με το καθεστώς και ρυθμίζοντας τα θέματα τις πόλεις με σύνεση, πλην όμως πολύ γρήγορα (ίσως σε λίγους μήνες ή το πολύ μέσα σε ένα χρόνο) ανατράπηκε και εξορίστηκε. Στην ανατροπή του πρωταγωνίστησαν οι συνασπισμένοι εναντίον του εκπρόσωποι των ολιγαρχικών και των εμπόρων, δηλαδή οι Λυκούργος και Μεγακλής. Πλην όμως η λυκοφιλία των δύο ανδρών που εκπροσωπούσαν συμφέροντα αντίθετων κοινωνικών ομάδων, δεν κράτησε πολύ. Οι ολιγαρχικοί ήθελαν να αλλάξει η κατάσταση εις βάρος της αστικής τάξης ώστε η πολιτική εξουσία να περάσει και πάλι αποκλειστικά στα χέρια των ευγενών (δηλαδή των γαιοκτημόνων ουσιαστικά), οι δε έμποροι που είχαν πια αρκετά χρήματα απαιτούσαν να έχουν άποψη στα πολιτικά και στήριζαν τον Μεγακλή για να αντισταθεί στις ολιγαρχικές κινήσεις.
Η δεύτερη τυραννίδα.
Ο Πεισίστρατος, εκμεταλλευόμενος τη νέα διαμάχη των αντιπάλων του, συμμάχησε με το Μεγακλή, ο οποίος για να απαλλαγεί από το Λυκούργο και τους ολιγαρχικούς, και θεωρώντας ότι ο πλούτος του αρκούσε για να ελέγξει τον Πεισίστρατο, δέχτηκε να τον στηρίξει σε μια μορφή ήπιας τυραννίας ώστε να μην ανατραπεί το σύστημα του Σόλωνα. Του έδωσε μάλιστα για σύζυγο την κόρη του ώστε τα παιδιά που θα αποκτούσε με αυτήν να ένωναν τις δύο οικογένειες, των Αλκμεωνιδών και των Πεισιστρατιδών. Με αυτό τον όρο ο Μεγακλής βοήθησε τον Πεισίστρατο να καταλάβει την εξουσία.
Για να κερδίσει την εύνοια των Αθηναίων αυτή τη φορά ο Πεισίστρατος επινόησε ένα τέχνασμα που ο Αριστοτέλης περιγράφει ως χονδροειδέστατο. Έβαλε πάνω σε άρμα μια νεαρή και υψηλή γυναίκα ντυμένη με πανοπλία και περικεφαλαία και εν πομπή την έφερε από την Παιανία στην Ακρόπολη διαδίδοντας ότι ήρθε η ίδια η Αθηνά για να τον στέψει άρχοντα της πόλης. Ο λαός της Αθήνας πράγματι εντυπωσιάστηκε και ο Πεισίστρατος έγινε τύραννος για δεύτερη φορά το 558 π.Χ.
Αυτή τη φορά η τυραννίδα κράτησε 2 χρόνια (αν και δεν συμφωνούν όλοι οι ιστορικοί για τις χρονολογίες). Πάντως σύντομα η συμμαχία του Πεισίστρατου με τον Αλκμεωνίδη Μεγακλή άρχισε να κλονίζεται επειδή ο τύραννος έδειξε εξαρχής ότι απέφευγε να κάνει παιδιά με την κόρη του πολιτικού συμμάχου του. Ο Μεγακλής ήταν γενικά σε δύσκολη θέση γιατί ο λαός των Αθηνών δεν συμπαθούσε τους Αλκμεωνίδες λόγω του Κυλωνείου Άγους αλλά και επειδή μεγάλη μερίδα του πληθυσμού ήταν φτωχή και δημοκρατική. Οι τελευταίοι στήριζαν απόλυτα τον Πεισίστρατο και οι έμποροι δεν αρκούσαν για να τον ανατρέψουν. Ο Μεγακλής συμμάχησε το 556 π.Χ. με τον Λυκούργο για άλλη μια φορά και έτσι κατάφερε πάλι να ανατρέψει τον Πεισίστρατο.
Η τρίτη τυραννίδα.
Αν και εξόριστος και χωρίς περιουσία, ο Πεισίστρατος δεν έμεινε άπραγος. Κατόρθωσε χάρη στην επινοητικότητά του να αποκτήσει τον έλεγχο ορυχείων αργύρου και χρυσού στη Μακεδονία και τη Θράκη, και να πλουτίσει. Έτσι, με μισθοφόρους από το Άργος και στρατό που του εξασφάλισε ο φίλος του Λύγδαμις από το νησί της Νάξου, και αριστοκράτες φίλοι του από τη Θήβα, τη Θεσσαλία και την Ερέτρια, ο Πεισίστρατος έπλευσε από την Ερέτρια στον Μαραθώνα. Από εκεί εξεστράτευσε κατά της Αθήνας και νικώντας τις δυνάμεις του Λυκούργου και Μεγακλή που τον περίμεναν στην Παλλήνη, έγινε κυρίαρχος των Αθηνών για τρίτη φορά, το 545 π.Χ., και μέχρι το τέλος της ζωής του. Οι αντίπαλοι του αναγκάσθηκαν να αυτοεξορισθούν, ενώ ο Σόλωνας προσπάθησε να απευθυνθεί στον λαό και πάλι για να τον προτρέψει να αντισταθεί στην τυραννία, χωρίς επιτυχία. Δύο χρόνια αργότερα ο ηλικιωμένος Σόλων πέθανε από φυσικά αίτια.
Κατά την τυραννία του ο Πεισίστρατος δεν κατέλυσε τους θεσμούς. Αντίθετα σεβάστηκε τους νόμους του Σόλωνα, διατήρησε τον υπάρχοντα διοικητικό μηχανισμό της Αθήνας, αλλά φρόντισε να τοποθετήσει σε όλες τις θέσεις-κλειδιά ανθρώπους της απόλυτης εμπιστοσύνης του. 
Επίσης κατάφερε με ειρηνικά μέσα να αφοπλίσει τους Αθηναίους πείθοντάς τους ότι θα τους προστάτευε με στρατό που θα τον πλήρωνε από προσωπικά και δημόσια έσοδα, και έστρεψε τα ενδιαφέροντά τους στην καλλιέργεια της γης και στην τόνωση του εμπορίου. Για να διασφαλίσει το καθεστώς του από τους αντιφρονούντες ο Πεισίστρατος πήρε ομήρους μερικούς νέους από αριστοκρατικές οικογένειες και τους έστειλε στη Νάξο, στον Λύγδαμι, και εξόρισε όσους αρνήθηκαν να συμβιβαστούν, όπως τους Αλκμεωνίδες.
Ο Πεισίστρατος έκανε αναδασμό της γης που δήμευσε -δηλαδή όχι όλης της γαιοκτησίας των πλουσίων, αλλά εκείνων που είχαν εξοριστεί- και την διένειμε στους ακτήμονες. Φρόντισε επίσης για τους αγρότες δίνοντάς τους χαμηλότοκα δάνεια. Θέσπισε κινητά δικαστήρια στην ύπαιθρο για την επίλυση των διαφορών. Με τον τρόπο αυτό περιόρισε την αστυφιλία και αύξησε την αγροτική παραγωγή.
Ο Πεισίστρατος ενθάρρυνε και τη βιοτεχνία και το εμπόριο, και καλυτέρευσε κατά πολύ την οικονομία της Αθήνας με τη φορολογία της δεκάτης (10% επί του εισοδήματος). Με τα χρήματα που εισέπραττε από τους φόρους κατασκεύασε δρόμους και πολλά άλλα δημόσια έργα, μνημεία και ναούς που ομόρφηναν την Αττική αλλά ταυτόχρονα πρόσφεραν δουλειά στον αστικό πληθυσμό. 
Αυτά τα χρόνια, πολλά Αττικά προϊόντα εξήχθησαν στην Ετρουρία και Αίγυπτο, Μικρά Ασία και πόλεις της Μαύρης Θάλασσας, κυρίως κρασί, λάδι και αρώματα.
Μερικά από τα διασημότερα έργα της εποχής του Πεισίστρατου ήταν το υδραγωγείο, η Εννεάκρουνος ή Καλλιρρόη, το Εκατόμπεδον στην Ακρόπολη προς τιμήν της Αθηνάς, εκεί όπου αργότερα χτίστηκε ο Παρθενώνας, και ο ναός του Ολυμπίου Διός, ο οποίος τελικά ολοκληρώθηκε αιώνες αργότερα από τον Ρωμαίο αυτοκράτορα Αδριανό.
Πάντως για κάποια από αυτά τα έργα, οι ιστορικοί αποδίδουν στον Πεισίστρατο και πολιτική σκοπιμότητα, ότι δηλαδή επεδίωκε για παράδειγμα με μεγαλεπήβολα σχέδια όπως με το ναό του Ολυμπίου Διός να κρατά το λαό ικανοποιημένο και συνάμα αρκετά απασχολημένο, ώστε να μην εντρυφεί στην πολιτική και να είναι ο ίδιος ανενόχλητος στην τυραννίδα του Σε πολιτική υστεροβουλία, πιθανόν σε συνδυασμό και με το θετικό κίνητρο να διευκολύνει το λαό, αποδίδουν και το μέτρο του για περιοδεύοντες δικαστές. Αυτοί ναι μεν έλυναν επιτόπου πολλές διαφορές πολιτών στην Αττική και τους γλίτωναν από αδικίες και ταλαιπωρίες σε μετακινήσεις προς το άστυ, αλλά παράλληλα κρατούσαν και τους πολίτες στους δήμους τους, μακριά από το δήμο της Αθήνας όπου θα μπορούσαν ίσως να δημιουργήσουν προβλήματα στον Πεισίστρατο.
Στην εποχή του Πεισίστρατου καταγράφηκαν για πρώτη φορά και τα Ομηρικά Έπη ενώ στην βιβλιοθήκη του, τη μεγαλύτερη σε όλες τις ελληνικές πόλεις, είχαν πρόσβαση όλοι οι πολίτες. Η αττική αγγειοπλαστική επί των ημερών του γνώρισε μεγάλη άνθηση.
Στο πλαίσιο της φιλολαϊκής πολιτικής του ο Πεισίστρατος αναδιοργάνωσε και αναβάθμισε τις κυριότερες γιορτές της Αθήνας, όπως τα Διονύσια και τα Παναθήναια. Περιέλαβε στους εορτασμούς της πόλης και αθλητικούς, μουσικούς και ποιητικούς αγώνες. Λέγεται μάλιστα ότι ο Θέσπις, ο προπάτορας του αρχαίου ελληνικού θεάτρου, αναδείχτηκε νικητής στον ποιητικό αγώνα των Μεγάλων Διονυσίων επί Πεισιστράτου, το 535 ή το 533 π.Χ.
Στα είκοσι σχεδόν χρόνια της τρίτης τυραννίδας του Πεισίστρατου η Αττική δεν ενεπλάκη σε κανέναν πόλεμο. Οι σχέσεις του Πεισίστρατου με τους γείτονες, και κυρίως την επικίνδυνη Μεγαρίδα, υπήρξαν άριστες. Το ίδιο και με τις περισσότερες ελληνικές πόλεις. Οι φιλικές σχέσεις του με το λιμάνι της Δήλου (το θρησκευτικό κέντρο των Ιώνων), είχε ως αποτέλεσμα η Αθήνα να γίνει ο ηγέτης της Ιωνικής φυλής. Σύμφωνα με τις ιστορικές μαρτυρίες η τυραννίδα του Πεισίστρατου ήταν μάλλον ήπια, σχεδόν «δημοκρατική».
Μετά τον θάνατο του Πεισίστρατου τον διαδέχθηκαν οι γιοι του Ιππίας και Ίππαρχος, οι οποίοι και υπήρξαν οι τελευταίοι τύραννοι της Αθήνας. Το τυραννικό πολίτευμα της Αθήνας καταλύθηκε το 510 π.Χ. με την ανατροπή του Ιππία.
Η προσωπική ζωή του τυράννου.
Ο Πεισίστρατος έκανε τρεις γάμους και απέκτησε συνολικά πέντε ή έξι παιδιά. Οι απόψεις των ιστορικών δεν ταυτίζονται απόλυτα ούτε ως προς τον αριθμό των τέκνων ούτε ως προς τα ονόματα όλων των παιδιών, αλλά πάντως συμφωνούν ότι από το γάμο με την κόρη του Μεγακλή δεν γεννήθηκε κανένα παιδί. Επίσης συμφωνούν ότι ο Ιππίας και ο Ίππαρχος ήταν αδιαμφισβήτητα παιδιά του πρώτου γάμου.
Από τον πρώτο ή το δεύτερο γάμο ο Πεισίστρατος απέκτησε και μία κόρη.
Όταν ήταν στην εξορία, για να συμμαχήσει με τους Αργείους και να επανέλθει στην Αθήνα (ή κατ' άλλους, όταν ήδη ήταν στην εξουσία, προκειμένου να ισχυροποιήσει τη συμμαχία της Αθήνας με το Άργος), παντρεύτηκε την Τιμώνασσα, κόρη του Αργείου ισχυρού άνδρα Γοργίλου. Η Τιμώνασσα ήταν μέχρι τότε παντρεμένη με έναν άνδρα από την Αμβρακία, απόγονο των Κυψελιδών. Πάντως παντρεύτηκε τον Πεισίστρατο παρότι τα παιδιά που απέκτησε μαζί του θεωρήθηκαν στη συνέχεια νόθα για τα Αθηναϊκά μητρώα. Μία ερμηνεία είναι ότι ήταν καταγεγραμμένα ως Αργείοι πολίτες και όχι Αθηναίοι. Κατ΄άλλους, ο Πεισίστρατος δεν παντρεύτηκε ποτέ την Τιμώνασσα με τα έθιμα των Αθηνών, ακριβώς για να μη δημιουργηθεί δυναστικό ζήτημα με τους πρωτότοκους γιους του, οπότε ο μη νόμιμος γάμος δεν μπορούσε να έχει και νόμιμα τέκνα. Από αυτό το γάμο πάντως γεννήθηκαν σίγουρα δύο αγόρια, πιθανόν και τρίτο. Το ένα ήταν ο Ηγησίστρατος, στον οποίο αργότερα ο Πεισίστρατος ανέθεσε την τυραννική διακυβέρνηση του Σιγείου στην Ιωνία και αυτή η ανάθεση εκλαμβάνεται από τους ιστορικούς ως τήρηση συμφωνίας προς τους Αργείους -ότι δηλαδή έδωσε στον γιο του από την Αργεία σύζυγο ως κληρονομιά την περιοχή του Σιγείου. Το άλλο αγόρι ονομαζόταν Θετταλός. Ο Αριστοτέλης αναφέρει και έναν Ιοφώντα, που όμως δεν μνημονεύεται ξανά. Αν πράγματι υπήρξε, μάλλον πέθανε νέος. Επίσης ο Αριστοτέλης μάλλον κατά λάθος συγχέει τον Ηγησίστρατο με τον Θετταλό -λέει ότι το "Θετταλός" ήταν παρατσούκλι του Ηγησίστρατου, κάτι όμως που ιστορικά δεν μπορεί να ευσταθεί αφού ο Θεταλλός αποδεικνύεται ότι ζούσε στην Αθήνα την εποχή που ο Ηγησίστρατος ζούσε πια στο Σίγειο.
Βιβλιογραφία.
Τέλος ο Πεισίστρατος ήταν πολύ GG τύπος γιατί ήταν και τύραννος αλλά έκανε και δημόσια έργα

</doc>
<doc id="48741" url="https://el.wikipedia.org/wiki?curid=48741" title="Διώρυγα της Κορίνθου">
Διώρυγα της Κορίνθου

Η Διώρυγα της Κορίνθου είναι η διώρυγα η οποία ενώνει τον Σαρωνικό με τον Κορινθιακό κόλπο, στη θέση του Ισθμού της Κορίνθου, λίγο ανατολικότερα από την πόλη της Κορίνθου. Κατασκευάστηκε μεταξύ των ετών 1880-1893, έργο του Έλληνα μηχανικού Πέτρου Πρωτοπαπαδάκη. Η κατασκευή της είναι αποτέλεσμα της αναπτυξιακής πολιτικής του πρωθυπουργού Χαρίλαου Τρικούπη, ο οποίος με την κατασκευή μεγάλων έργων υποδομής στόχευε στη δημιουργία ενός σύγχρονου και οικονομικά ανεπτυγμένου κράτους.
Στη σύγχρονη εποχή ο ρόλος της διώρυγας στην Ελληνική οικονομία και ναυτιλία είναι περιορισμένος καθώς τα περισσότερα εμπορικά πλοία δεν μπορούν να τη διασχίσουν. Το μέγιστο πλάτος διέλευσης είναι περίπου 17 μέτρα που αντιστοιχεί μόνο σε πλοία τύπου handysize. Επίσης τα τέλη διέλευσης είναι ιδιαίτερα υψηλά, κάτι που λειτουργεί ως αποτρεπτικός παράγοντας χρήσης για τα μικρότερα σκάφη.
Ιστορικό.
Στα αρχαία χρόνια μεταξύ του τείχους του Ισθμού και του περιβόλου του υπήρχε η δίολκος, οδός μέσω της οποίας μεταφερόταν εμπορεύματα και μικρά πλοία για να αποφευχθεί ο περίπλους της Πελοποννήσου. Η δίολκος, κατασκευή του Περιάνδρου, ήταν ένας πλακόστρωτος δρόμος ντυμένος με ξύλα, επάνω στον οποίο γλιστρούσαν τα πλοία με τη βοήθεια λίπους. Τα πλοία που "υπερισθμίζοντο" πλήρωναν τέλη, που ήταν το πιο σημαντικό έσοδο της Κορίνθου.
Η ιδέα της διώρυγας υπήρχε ήδη από την εποχή του Περίανδρου, το 602 π.Χ. Ο πρώτος που προσπάθησε την υλοποίησή του ήταν ο Νέρων, το 66 μ.Χ., σε σχέδια του Ιούλιου Καίσαρα και του Καλιγούλα. Μετά το θάνατο του Νέρωνα, συνέχισε την προσπάθεια ο Ηρώδης ο Αττικός, ο οποίος όμως την εγκατέλειψε.
Ο Ι. Καποδίστριας, προβλέποντας τη σημασία που θα είχε η διώρυγα στην ανάπτυξη της Ελλάδας, ανέθεσε τη σχετική μελέτη σε μηχανικό. Η δαπάνη εκτιμήθηκε σε 40.000.000 χρυσά φράγκα, που δεν μπορούσαν να εξευρεθούν από τη διεθνή χρηματαγορά και η προσπάθεια εγκαταλείφθηκε. Το 1869 έγινε η διώρυγα του Σουέζ και τον Νοέμβριο του ίδιου έτους η Κυβέρνηση Ζαΐμη ψήφισε νόμο "περί διορύξεως του Ισθμού", που εταιρεία ή ιδιώτης θα αναλάμβανε την κατασκευή και εκμετάλλευση του έργου. 
Η μελέτη του έργου έγινε από τον Ούγγρο στρατηγό István Türr, ο οποίος ίδρυσε την Διεθνή Εταιρεία της Θαλασσίας Διώρυγος της Κορίνθου (Société Internationale du Canal Maritime de Corinthe). Στο έργο συμμετείχαν και άλλοι Ούγγροι ή Σλοβάκοι μηχανικοί, όπως ο Ίστβαν Τουρ και ο Μπέλα Γκέστερ από το Κόσιτσε της σημερινής Σλοβακίας. Λόγω έλλειψης κεφαλαίων το έργο ολοκληρώθηκε από εταιρεία του Ανδρέα Συγγρού το 1893. Οι εργασίες για τη διώρυγα εγκαινιάστηκαν την 23 Απριλίου 1882 παρουσία του βασιλιά Γεωργίου Α'. 
Στη λήξη του Β΄ Παγκοσμίου Πολέμου, κατά την αποχώρησή τους οι Γερμανοί το πρώτο δεκαήμερο του Οκτωβρίου 1944, ανατίναξαν τη σιδηροδρομική και την οδική γέφυρα, έριξαν βαγόνια τρένου σε ένα σημείο της διώρυγας για να τη φράξουν και πυροδότησαν εκρήξεις στο βυθό του προλιμένα. Το 1947 η Σχολή Μηχανικού του Στρατού ανέλαβε την ανακατασκευή της οδικής γέφυρας.
Η διώρυγα έχει μήκος 6.346 m, πλάτος στην επιφάνεια της θάλασσας 24,6 m, στο βυθό της 21,3 m, ενώ το βάθος της κυμαίνεται από 7,50 έως 8 m. Κάθε χρόνο περνούν τη διώρυγα 12.000 πλοία.

</doc>
<doc id="48751" url="https://el.wikipedia.org/wiki?curid=48751" title="Τριπόταμο Ευρυτανίας">
Τριπόταμο Ευρυτανίας

Το Τριπόταμο Ευρυτανίας, γνωστό και ως Τατάρνα ως το 1928, είναι χωριό και έδρα της ομώνυμης Τοπικής Κοινότητας του καλλικρατικού Δήμου Αγράφων (τέως καποδιστριακού Δήμου Φραγκίστας). Βρίσκεται 61 χιλιόμετρα από το Καρπενήσι, κοντά στα όρια των περιφερειακών ενοτήτων Ευρυτανίας και Αιτωλοακαρνανίας, σε υψόμετρο 650 μέτρων. 
Μονή Τατάρνας.
Στο χωριό υπάρχει και το μοναστήρι της Τατάρνας, κοντά στη θέση παλαιού βυζαντινού και ιστορικού μοναστηριού, που πρόσφερε πολλά όχι μόνο στην ορθοδοξία αλλά και στον αγώνα για εθνική παλιγγενεσία. Καταφύγιο ονομαστών κλεφτών και αρματολών (Κατσαντώνη, Δίπλα, Καραΐσκάκη), καταστράφηκε πολλές φορές, αναστηλώθηκε επί Όθωνα και τελικά κατέρρευσε από τη μεγάλη κατολίσθηση του 1963, μετά την ολοκλήρωση της τεχνητής λίμνης των Κρεμαστών. 
Το νέο μοναστήρι διασώζει πολλά κειμήλια και μεταξύ αυτών το καντήλι που είχε προσφέρει, σε εκπλήρωση τάματος, ο κλέφτης Κατσαντώνης.
Διοικητικά-Δημογραφικά.
Στην Τοπική Κοινότητα Τριποτάμου ανήκουν επίσης οι συνοικισμοί "Βρεκαίικα", "Καϊπανάκι" και "Κοψαίικα". Κατά την Απογραφή του 2011 το χωριό είχε 119 κατοίκους. Η πληθυσμιακή διακύμανση του χωριού είναι η εξής:
Ως κοινότητα συστάθηκε το 1912 με το όνομα "Κοινότητα Τατάρνης", έχοντας ως έδρα τον ομώνυμο οικισμό (ΦΕΚ 261Α - 31/08/1912), ανήκοντας όμως διοικητικά στον νομό Αιτωλοακαρνανίας, ενώ με το ίδιο ΦΕΚ προσαρτήθηκε στην κοινότητα και ο οικισμός Μονή Γενεθλίων Θεοτόκου. Το 1915 προσαρτήθηκε στην κοινότητα ο οικισμός Κοψέϊκα (ΦΕΚ 476Α - 31/12/1915), που όμως καταργήθηκε το 1920. Ο οικισμός και κατά προέκταση και η κοινότητα μετονομάστηκε από "Τατάρνα" σε "Τριπόταμο" το 1928 (ΦΕΚ 81Α - 14/05/1928), ενώ το 1943 η κοινότητα υπήχθη στο νομό Ευρυτανίας (ΦΕΚ 63Α - 22/03/1943). Το 1961 αναγνωρίσθηκε και προσαρτήθηκε στην κοινότητα Τριποτάμου ο οικισμός Κοψαίικα και το 1981 οι οικισμοί Βρεκαίικα και Καϊπανάκι. Η κοινότητα Τριποτάμου καταργήθηκε το 1997, σύμφωνα με τις διατάξεις του προγράμματος Καποδίστριας, και συνενώθηκε με το Δήμο Φραγκίστας. Το 2011, σύμφωνα με τις διατάξεις του Προγράμματος Καλλικράτης, εντάχθηκε στο Δήμο Αγράφων. 

</doc>
<doc id="48752" url="https://el.wikipedia.org/wiki?curid=48752" title="Τατάρνα">
Τατάρνα



</doc>
<doc id="48768" url="https://el.wikipedia.org/wiki?curid=48768" title="Κατάλογος πόλεων του Ιράκ">
Κατάλογος πόλεων του Ιράκ

Ακολουθεί κατάλογος των πόλεων του Ιράκ. Οι πόλεις με έντονα γράμματα είναι πρωτεύουσες κυβερνείων.

</doc>
<doc id="48769" url="https://el.wikipedia.org/wiki?curid=48769" title="Κατάλογος πόλεων του Ιράν">
Κατάλογος πόλεων του Ιράν



</doc>
<doc id="48774" url="https://el.wikipedia.org/wiki?curid=48774" title="Παρανέστι Δράμας">
Παρανέστι Δράμας

Το Παρανέστι είναι πεδινό χωριό της Ανατολικής Μακεδονίας στην Περιφερειακή Ενότητα Δράμας με υψόμετρο 120 μέτρα.
Γεωγραφία.
Το Παρανέστι βρίσκεται στα νότια όρια με την Περιφερειακή Ενότητα Καβάλας, δίπλα στον ποταμό Νέστο και επί του οδικού άξονα Δράμας - Ξάνθης (Εθνική οδός 14), ενώ απέχει απόσταση 40 χλμ. ΒΑ.-Α. από τη Δράμα και 49 χμ. ΝΔ.-Δ. από την Ξάνθη. Έχει 625 μόνιμους κατοίκους (απογραφή 2011), σιδηροδρομικό σταθμό (ο οποίος έχει χαρακτηριστεί μνημείο), κέντρο υγείας, Δημοτικό Σχολείο και Γυμνάσιο με Λ.Τ.. καθώς και Κέντρο Περιβαλλοντικής Εκπαίδευσης (Κ.Π.Ε.) με πλούσια δράση. Από τον Σεπτέμβριο του 2012 λειτουργεί στην περιοχή «κέντρο υποδοχής μεταναστών». 
Το Παρανέστι αποτελεί το τελευταίο κέντρο προμηθειών για την εξόρμηση στην ενδοχώρα της παρανέστιας γης. Την ευρύτερη περιοχή χαρακτηρίζει η πλούσια φυσική ομορφιά, με τη σπουδαία όσο και σπάνια βλάστηση, την πλούσια χλωρίδα και πανίδα, τα ρέματα με τις παλιές τοξωτές γέφυρες και τους πανέμορφους καταρράκτες, ενώ τα διάσπαρτα ερείπια και οι εκκλησιές μαρτυρούν την ανθρώπινη παρουσία σε προηγούμενες δεκαετίες. Στην περιοχή του Παρανεστίου υπάρχουν κοιτάσματα ουρανίου.
Ιστορία.
Η περιοχή του Παρανεστίου ήταν στην αρχαιότητα, τόπος όπου κατοικούσαν πολλές Θρακικές φυλές. Αργότερα, η περιοχή κατακτήθηκε από τους Μακεδόνες και στη συνέχεια από τους Ρωμαίους. Υπάρχουν πλούσια ευρήματα στην περιοχή από τις εποχές αυτές, έως και το Βυζάντιο, όπως τάφοι με πλούσια κτερίσματα και οικιστικές εγκαταστάσεις. Το Νοέμβριο του 1373 ο Χατζή Εβρενός κατέκτησε την περιοχή και ακολούθησε μια μακρά Οθωμανική περίοδος. Οι Ελληνικοί πληθυσμοί σχεδόν εξαφανίστηκαν και μεταφέρθηκαν Τούρκοι και Γιουρούκοι από το Ικόνιο και τα Άδανα. Παρ' όλες τις δύσκολες συνθήκες, το Ελληνικό στοιχείο ουδέποτε εξαφανίστηκε από την περιοχή. Το 19ο αιώνα στην περιοχή προσέρευσαν πολλοί Ηπειρώτες από την Κόνιτσα και τα Ιωάννινα και τονώθηκε έτσι ο Ελληνισμός. Την περίοδο του Μακεδονικού Αγώνα οι κάτοικοι συμμετείχαν στις προσπάθειες του Ελληνισμού κατά των Βουλγάρων. Σπουδαίοι Μακεδονομάχοι του Παρανεστίου, ήταν ο Αριστείδης Γραμμενίδης και ο Δημήτριος Πασσιάς. Τον 20ο αιώνα προσέφυγαν στο Παρανέστι πρόσφυγες από την Ανατολική Θράκη, τον Πόντο, τη δυτική Καπαδοκία και τα παράλια της Μικράς Ασίας.

</doc>
<doc id="48775" url="https://el.wikipedia.org/wiki?curid=48775" title="Δήμος Παρανεστίου (πρόγραμμα Καποδίστριας)">
Δήμος Παρανεστίου (πρόγραμμα Καποδίστριας)



</doc>
<doc id="48776" url="https://el.wikipedia.org/wiki?curid=48776" title="Κατάλογος πόλεων της Ισλανδίας">
Κατάλογος πόλεων της Ισλανδίας

Ακολουθεί κατάλογος με τις μεγαλύτερες πόλεις της Ισλανδίας:

</doc>
<doc id="48777" url="https://el.wikipedia.org/wiki?curid=48777" title="Κατάλογος πόλεων της Ιταλίας">
Κατάλογος πόλεων της Ιταλίας

Ο κατάλογος αυτός περιλαμβάνει τους δήμους-πόλεις της Ιταλίας με πληθυσμό μεγαλύτερο των 50.000 μόνιμων κατοίκων, σύμφωνα με τα στοιχεία της 31ης Δεκεμβρίου 2018 της εθνικής στατιστικής υπηρεσίας της Ιταλίας (ISTAT). Σε παρένθεση αναφέρεται η επαρχία στην οποία ο κάθε δήμος ανήκει.

</doc>
<doc id="48778" url="https://el.wikipedia.org/wiki?curid=48778" title="Μεσσήνη (αποσαφήνιση)">
Μεσσήνη (αποσαφήνιση)

To όνομα Μεσσήνη μπορεί να αναφέρεται:

</doc>
<doc id="48779" url="https://el.wikipedia.org/wiki?curid=48779" title="Ο Καλεσμένος του Δράκουλα">
Ο Καλεσμένος του Δράκουλα

Ο Καλεσμένος του Δράκουλα (πρωτότυπος τίτλος: "Dracula's Guest") είναι ο τίτλος συλλογής διηγημάτων του Μπραμ Στόκερ. Δημοσιεύτηκε για πρώτη φορά το 1914, μετά το θάνατο του συγγραφέα του. Η συλλογή περιλαμβάνει τα διηγήματα "Dracula's Guest", "The Judges's House", "The Squaw", "The Secret of the Growing Gold", "The Gipsy Prophecy", "The Coming of Abel Behenna", "The Burial of the Rats" , "A Dream of Red Hands" και "Crooken Sands".
Ο Καλεσμένος του Δράκουλα.
Το ομώνυμο διήγημα της συλλογής, αποτελεί ένα κεφάλαιο από το μυθιστόρημα τρόμου του Μπραμ Στόκερ "Δράκουλας", το οποίο όμως τελικά δεν διατηρήθηκε στην έκδοση του βιβλίου που κυκλοφόρησε. Θεωρείται πως ενέπνευσε τη δημιουργία της ταινίας του 1936 "Η Κόρη του Δράκουλα".

</doc>
<doc id="48784" url="https://el.wikipedia.org/wiki?curid=48784" title="Σταματαίικα Αργολίδας">
Σταματαίικα Αργολίδας

Το χωριό Σταματαίικα βρίσκεται στους πρόποδες του όρους Αραχναίο στην Αργολίδα. Το όνομά του το πήρε από τους πρώτους κατοίκους που κατοίκησαν εκεί περίπου το 1815, με το όνομα Σταματόπουλος που κατέβηκαν από τα ορεινά μέρη της Αρκαδίας και ειδικότερα από το χωριά Λεβίδι και Καρδαρά. Έχει 450 μέτρα υψόμετρο, και οι λιγοστοί κάτοικοι που ζουν εκεί, ασχολούνται με την κτηνοτροφία και την καλλιέργεια ελαιώνων για παραγωγή λαδιού. Η ποιότητα του λαδιού είναι μοναδική λόγω του ότι οι παραγωγοί δε ραντίζουν καθόλου με αγροτικά φάρμακα και αντί λιπασμάτων χρησιμοποιούν κοπριά από τα ζώα.
Το Δεκέμβριο του 2006, κατοικούσαν μόνιμα μόνο 1 οικογένεια με συνολικό πληθυσμό 5 άτομα, ενώ το 1960 κατοικούσαν μόνιμα περίπου 85 άτομα.
Το χωριό υδρεύεται από πηγή με φυσική ροή. Όμως οι σωλήνες είναι από αμίαντο, άρα θεωρούνται καρκινογόνες και πρέπει άμεσα να αντικατασταθούν. Το υδραγωγείο που είναι 2 χιλιόμετρα, κατασκευάστηκε περίπου το 1960 με προσωπική εργασία των κατοίκων και μέχρι σήμερα δεν έχει αντικατασταθεί.
Λόγω των δυσκολιών και των χαμηλών πόρων που υπήρχαν στο χωριό, τα νέα άτομα έφυγαν προς αναζήτηση καλύτερης τύχης, σπούδασαν και έχουν γίνει σχεδόν όλοι επιστήμονες και εποπτεύουν σημαντικές θέσεις στο Δημόσιο καθώς και στον Ιδιωτικό Τομέα.
Στο ανατολικό και βόρειο μέρος του χωριού, υπάρχουν λατομεία εξόρυξης μαρμάρου.
Στο κάτω μέρος του χωριού, υπάρχει το παλαιότερο λιτρίβι επεξαργασίας λαδιού το οποίο κατασκευάστηκε στις αρχές του 1940 από το Δημήτριο Γ. Σταματόπουλο και τον Ηρακλή Π. Κόλλια, και λειτούργησε μέχρι το 1968.
Το καλοκαίρι του 2007 ο νέος Δήμαρχος κ. Χ. Τσακαλιάρης, ασφαλτόστρωσε τον κεντρικό δρόμο του χωριού και έτσι η πρόσβαση με αυτοκίνητο είναι εύκολη, άρα λύθηκε ένα μακροχρόνιο αίτημα των κατοίκων, που αν είχε γίνει πριν 10-15 χρόνια, θα υπήρχαν περισσότεροι μόνιμοι κάτοικοι στο χωριό.

</doc>
<doc id="48787" url="https://el.wikipedia.org/wiki?curid=48787" title="Φασματοσκοπία">
Φασματοσκοπία

Φασματοσκοπία, ή Φασματομετρία, είναι η μελέτη του ηλεκτρομαγνητικού φάσματος μιας φωτεινής πηγής. Η φασματοσκοπία είναι κλάδος της φυσικής και ιδιαίτερα της οπτικής ή κυματικής οπτικής που ασχολείται με την έρευνα και τη μελέτη της δομής, της σύστασης και των ιδιοτήτων των φασμάτων της ύλης, καθώς και των διαφόρων ακτινοβολιών.
Φασματοσκοπία.
Η φασματοσκοπία, ή φασματομετρία, είναι η μελέτη του ηλεκτρομαγνητικού φάσματος μιας πηγής ηλεκτρομαγνητικής ακτινοβολίας σε ένα εύρος συχνοτήτων. Γενικά φάσμα είναι μια συνάρτηση κατανομής ενός πληθυσμού και προκύπτει με την ανάλυση, μιας φυσικής ποσότητας στον χώρο της ενέργειας ή γενικότερα στον χώρο ενός μεγέθους από το οποίο εξαρτάται. Συνήθως φάσμα ονομάζουμε την ανάλυση της ακτινοβολίας ενός σώματος φωτονίων σε συνάρτηση με την συχνότητα, το μήκος κύματος κ.λπ.
Ιστορία.
Η Φασματοσκοπία έχει ως προέλευσή της το περίφημο εκείνο πείραμα του Νεύτωνα που πρώτος το 1668 πέτυχε να λάβει φάσμα του Ηλιακού φωτός με παρεμβολή ενός διαφανούς πρίσματος στη πορεία λεπτής φωτεινής δέσμης. Με αυτό τον τρόπο έλαβε δηλαδή μια πολύχρωμη επιμήκη δέσμη που αποτελούνταν κατά σειρά τα χρώματα: κόκκινο, πορτοκαλί, κίτρινο, πράσινο, μπλε και ιώδες. Από το πείραμα εκείνο παρεμβάλλοντας στη σειρά και δεύτερο ισότροπο πρίσμα και διαπιστώνοντας πως κάθε μια μονοχρωματική αναδυόμενη δέσμη δεν αναλύεται συμπέρανε τα ακόλουθα:
Το 1802 ο Βόλλαστον εξετάζοντας το ηλιακό φάσμα λεπτομερέστερα παρατήρησε πλήθος σκοτεινών παράλληλων ραβδώσεων. Το 1814 ο Ιωσήφ Φραουνχόφερ μελέτησε τις ραβδώσεις αυτές και σύγκρινε διάφορα φάσματα με του ηλιακού. Έκτοτε οι ραβδώσεις αυτές του ηλιακού φάσματος φέρονται ως "ραβδώσεις Φραουνχόφερ". 
Μερικές εξ αυτών είναι λεπτότατες και άλλες εντονότερες ενώ η όψη και η διάταξη αυτών είναι ανεξάρτητες της ύλης και της διαθλαστικής γωνίας του πρίσματος. Την εξήγηση των ραβδώσεων έδωσε το 1859 ο Κίρχοφ που διαπίστωσε πως αυτές οφείλονται στην ύπαρξη διάπυρων αερίων στοιχείων στον Ήλιο, όπως νατρίου, (ραβδώσεις D), καλίου (ραβδώσεις A-B), σιδήρου κ.λπ. Η διαπίστωση όμως αυτή ήταν αρκετή για την γένεση της φασματοσκοπικής χημικής ανάλυσης.
Είδη φασμάτων.
Υπάρχουν τρεις κατηγορίες φασματοσκοπίας: απορρόφησης, εκπομπής και σκέδασης.
Ανάλογα με την ακτινοβολία παρατήρησης και τον τρόπο μέτρησης, υπάρχουν οι εξής μέθοδοι φασματοσκοπίας:

</doc>
<doc id="48788" url="https://el.wikipedia.org/wiki?curid=48788" title="Φασματοσκοπία υπερύθρου">
Φασματοσκοπία υπερύθρου

Η φασματοσκοπία υπερύθρου στηρίζεται στην αλληλεπίδραση της ύλης με το υπέρυθρο φως. Η αλληλεπίδραση αυτή προκαλεί αλλαγές στη διπολική ροπή του μορίου, που μελετάται δημιουργώντας δονήσεις. Οι δονήσεις αυτές, που εμφανίζονται σε ένα φάσμα υπερύθρου μπορούν να μας δώσουν την ταυτότητα των χημικών στοιχείων, που υπάρχουν στο δείγμα. Συνήθως μετράται η απορρόφηση του φωτός από το δείγμα σε σχέση με τη συχνότητα, η οποία εκφράζεται από το νόμο των Beer-Lambert, I=Io*10^(-εCd).
Ιστορική αναδρομή
Τη δεκαετία του 1980 οι WIlliam Abney και Festing ερευνούσαν το υπέρυθρο φάσμα οργανικών ενώσεων και συνέστησαν τη χρήση της υπέρυθρης ακτινοβολίας ως εργαλείο για την αναγνώριση οργανικών μορίων.
Ο William Coblentz απέδειξε ότι διαφορετικές ομάδες ατόμων και μορίων απορροφούν συγκεκριμένα και χαρακτηριστικά μήκη κύματος στην περιοχή του υπερύθρου.
Κατά τη διάρκεια του Β' Παγκόσμιου πολέμου η φασματοσκοπία υπερύθρου χρησιμοποιούνταν από τους Συμμάχους προκειμένου να εξακριβώσουν τα συστατικά των βομβών των Ναζί. 
Μετά το Β' Παγκόσμιο Πόλεμο,άρχισε να γίνεται η τεχνική ευρύτερα γνωστή και να εξελίσσεται διαρκώς.

</doc>
<doc id="48789" url="https://el.wikipedia.org/wiki?curid=48789" title="Σπισισμός">
Σπισισμός

Ο όρος σπισισμός, ή ειδισμός είναι γλωσσικό δάνειο από την αγγλική λέξη "speciesism", που προέρχεται από τη λέξη "species" που σημαίνει "είδος". Γι' αυτό η λέξη αποδίδεται επιπλέον και ως ειδισμός. Η έννοια του σπισισμού ή ειδισμού δηλώνει τη διάκριση μεταξύ των διαφορετικών ζωικών ειδών, η οποία επιφέρει την εκμετάλλευση του ενός είδους από το άλλο. Ο όρος χρησιμοποιήθηκε πρώτη φορά από τον Ρίτσαρντ Ράιντερ (Richard D. Ryder) το 1973, αλλά καθιερώθηκε στο έργο του Πίτερ Σίνγκερ (Peter Singer) "Η Απελευθέρωση των Ζώων". Όπως αναφέρει χαρακτηριστικά ο Σίνγκερ, "Ο ειδισμός είναι μια μορφή προκατάληψης υπέρ των συμφερόντων των μελών του ιδίου είδους και εναντίον των μελών των άλλων ειδών." Επομένως, ο ειδιστής τηρεί μια στάση υπέρ του είδους του. Όπως αναφέρει ο Σίνγκερ, προλογίζοντας βιβλίο του Ράιντερ, είδε πρώτη φορά αυτό τον όρο σε ένα φυλλάδιο του Ράιντερ που απεικόνιζε χιμπαντζήδες, οι οποίοι είχαν μολυνθεί με σύφιλη, για την ανάγκη ενός πειράματος, και από κάτω έγραφε "speciesism" (ειδισμός).
Ο όρος του σπισισμού έχει χρησιμοποιηθεί αρκετές φορές σε σενάρια επιστημονικής φαντασίας, όπως στην ταινία Ο Πλανήτης των Πιθήκων (1968), κατά βάση όμως χρησιμοποιείται από προασπιστές των δικαιωμάτων των ζώων.

</doc>
<doc id="48790" url="https://el.wikipedia.org/wiki?curid=48790" title="Κλάρα Μπαδιόλα">
Κλάρα Μπαδιόλα

Η Κλάρα Μπαδιόλα ("Klara Badiola", 3 Μαΐου 1954) είναι ηθοποιός από τη Χώρα των Βάσκων.

</doc>
<doc id="48794" url="https://el.wikipedia.org/wiki?curid=48794" title="Παναγιώτης Χρήστου">
Παναγιώτης Χρήστου

Ο Παναγιώτης Χρήστου (1917 - 1996) ήταν Έλληνας θεολόγος και καθηγητής Πατρολογίας του Αριστοτελείου Πανεπιστημίου Θεσσαλονίκης. Εκτός από το καθηγητικό και το συγγραφικό του έργο, είχε λάβει και σε κυβερνήσεις το 1966 και το 1973.
Γεννήθηκε στο Βασιλικό Ιωαννίνων και σπούδασε στη Θεολογική Σχολή Αθηνών. Μετεκπαιδεύτηκε στα πανεπιστήμια του Γέιλ και της Βοστώνης. Το 1951 ανακηρύχθηκε διδάκτορας του Πανεπιστημίου Αθηνών, ενώ την ίδια χρονιά εξελέγη υφηγητής και το 1954 τακτικός καθηγητής Πατρολογίας στη Θεολογική Σχολή Θεσσαλονίκης.
Διετέλεσε Κοσμήτορας Θεολογικής Σχολής το διάστημα 1963-1964 και πρύτανης του Πανεπιστημίου το 1966-1967. Υπήρξε ο πρώτος διευθυντής του Πατριαρχικού Ιδρύματος Πατερικών Μελετών κατά τα έτη 1966-1989 καθώς και διευθυντής του Κέντρου Θεολογικών και Αγιολογικών Μελετών Θεσσαλονίκης (1989-1994).
Ο Χρήστου διετέλεσε υπουργός Βορείου Ελλάδος (1966-67) και Εθνικής Παιδείας και Θρησκευμάτων (1973-1974). Από αυτή τη θέση μάλιστα επανέφερε σε ισχύ τον Καταστατικό Χάρτη της Εκκλησίας που είχε καταργηθεί το 1967 και απομάκρυνε πολλούς από τους Μητροπολίτες που είχαν τοποθετηθεί στις έδρες τους επί επταετίας. Το 1974 μετά την επαναφορά της Δημοκρατίας απομακρύνθηκε από την πανεπιστημιακή του έδρα. Έκτοτε αφοσιώθηκε στην μελέτη και έκδοση πατερικών κειμένων και Μελετών.
Πέθανε στη Θεσσαλονίκη το 1996.
Συγγραφικό έργο.
Υπήρξε ο πρώτος σύγχρονος εκδότης των έργων του Αγίου Γρηγορίου του Παλαμά σε πέντε τόμους από το 1962 και εξής. Στο συγγραφικό του έργο συμπεριλαμβάνονται τα εξής έργα:
Χαρακτηριστικό είναι ότι τα περισσότερα έργα του τα επεξεργάζονταν πάντα κατά τις επόμενες εκδόσεις και για τον λόγο αυτό πολλά φαίνονται σε πολύ πρόσφατες εκδόσεις. Επίσης κατά τα τελευταία χρόνια της ζωής του ασχολήθηκε με την έκδοση πατερικών κειμένων που περιλάμβαναν εισαγωγή, το πρωτότυπο κείμενο και μετάφραση. Ως υπεύθυνος της σειράς Έλληνες Πατέρες της Εκκλησίας (Ε.Π.Ε.) των εκδόσεων Βυζάντιο επιμελήθηκε την έκδοση περισσότερων από 100 τόμων.

</doc>
<doc id="48795" url="https://el.wikipedia.org/wiki?curid=48795" title="Ιωάννης Καλογήρου">
Ιωάννης Καλογήρου

Ο "Ιωάννης Καλογήρου" γεννήθηκε στην Αθήνα το 1971.Αποφοίτησε από το Α΄ Λύκειο Κηφισιάς με άριστα.
Πήρε το πτυχίο της ιατρικής σχολής του Πανεπιστημίου Αθηνών το 1996 &amp; από το 1997- 2005 ειδικεύτηκε και εξειδικεύτηκε στην Μαιευτική και Γυναικολογία στην Ελλάδα και την Μεγάλη Βρεττανία.Διδάκτορας Ιατρικής Σχολής Πανεπιστημίου Αθηνών με θέμα τον πρόωρο τοκετό &amp; έχει υπάρξει πρωταθλητής Ελλάδος 1995 στο Light Contact.

</doc>
<doc id="48797" url="https://el.wikipedia.org/wiki?curid=48797" title="Δροσιά">
Δροσιά



</doc>
<doc id="48798" url="https://el.wikipedia.org/wiki?curid=48798" title="Πολιτεία Αττικής">
Πολιτεία Αττικής

Η Πολιτεία είναι συνοικισμός στο ανατολικό τμήμα των Δήμων Νέας Ερυθραίας και Κηφισιάς. Είναι μια ιδιαίτερα καλαίσθητη περιοχή, σε προνομιακή θέση στα δυτικά του πεντελικού όρους, με προσεγμένη ρυμοτομία κατά τα αγγλικά πρότυπα.Αναπτύσσεται σε υψόμετρο 370 μέτρα και πλεον στήν περιοχή τα πεύκα είναι ελάχιστα λώγω της μεγάλης οικιστικής ανάπτυξης.
Στη Πολιτεία οι χιονοπτώσεις είναι συχνές τον χειμώνα χωρίς όμως να είναι πολύ έντονες όπως στην Δροσιά, την Σταμάτα, το Καπανδρίτι και τον Διόνυσο.
Η περιοχή έχει αμιγώς οικιστικό χαρακτήρα, με κατοικίες υψηλού επιπέδου, όπου διαμένουν πολλοί πρώην και νυν πολιτικοί, γνωστοί καλλιτέχνες, επιχειρηματίες και απλοί βαλαντιούχοι. Αλλά, όπως και σε άλλες αντίστοιχες περιοχές, ο «αμιγώς» οικιστικός χαρακτήρας της περιοχής διακόπτεται από τις προϋφιστάμενες του 1983 επαγγελματικές δραστηριότητες, όπως οι καφετέριες και τα νυχτερινά κέντρα στην πλατεία. Η περιοχή είναι γνωστή και ως Κοκκιναράς από το ομώνυμο ρέμα και συνορεύει ανατολικά με τη συνοικία Κεφαλάρι, βόρεια με δασική περιοχή του Πεντελικού όρους, δυτικά με την Νέα Ερυθραία - συνοικία Καστρί και νότια με τον Δήμο Κηφισιάς, όπου στο μεγαλύτερο τμήμα ανήκει και διοικητικά. Στην πλατεία υπάρχει και Δημοτικό Σχολείο του Δήμου Κηφισιάς, κλειστό δημοτικό γήπεδο και ανοικτό δημοτικό κολυμβητήριο.

</doc>
<doc id="48799" url="https://el.wikipedia.org/wiki?curid=48799" title="Μπουνάτσα">
Μπουνάτσα

 
Με τον όρο μπονάτσα ή μπουνάτσα (αγγλικά: calm), προερχόμενος εκ του ενετικού bonazza (=καλοσύνη καιρού), χαρακτηρίζεται στην ελληνική ναυτική γλώσσα η κατάσταση θαλάσσης όταν η επιφάνειά της είναι τελείως αρυτίδωτη από κύματα, έστω και για λίγο. Προϋπόθεση της γαλήνης της θάλασσας είναι η άπνοια στον αέρα, η οποία επισήμως αναφέρεται ως 0 Μποφόρ. Αυτό όμως δεν ισχύει και αντίστροφα, καθώς μπορεί με άπνοια να υφίσταται κυματισμός, όπως σε περίπτωση αποθαλασσίας, που είναι απότοκος «απακμάζοντος ανέμου», στην ίδια ή σε παρακείμενη περιοχή. Στην τέλεια μπουνάτσα (flat calm) η επιφάνεια της θάλασσας μοιάζει σαν λείο επίπεδο (λάδι) και εξ αυτού και η έκφραση "η θάλασσα είναι λάδι".
Με τη χρήση του ρήματος "μπονατσάρει" χαρακτηρίζεται γενικά η καλυτέρευση των καιρικών φαινομένων.
Γνωστός επίσης είναι και ο στίχος ελληνικού λαϊκού τραγουδιού: 

</doc>
<doc id="48800" url="https://el.wikipedia.org/wiki?curid=48800" title="Πεύκη">
Πεύκη

Η Πεύκη είναι περιοχή του Βόρειου Τομέα Αθηνών, ευρισκόμενη 10 χλμ. βορειοανατολικά του κέντρου της Αθήνας. Είναι η μία από τις δύο δημοτικές ενότητες του Δήμου Λυκόβρυσης-Πεύκης του Βορείου τομέα Αθηνών. Προηγουμένως ανεξάρτητος δήμος, συνενώθηκε με αυτόν της Λυκόβρυσης κατ´εφαρμογή του σχεδίου Καλλικράτης του Ν.3852/2010. Σύμφωνα με την απογραφή του 2011, η Πεύκη έχει 21.352 κατοίκους.
Χαρακτηριστικά.
Ήταν ένας από τους μικρότερους σε έκταση δήμους της Αττικής, ενώ παλαιότερα ήταν συνοικισμός του δήμου Αμαρουσίου με την ονομασία Μαγκουφάνα. Χωρίζεται στο νότιο (Κάτω Πεύκη) και στο βόρειο τμήμα (Άνω Πεύκη). Στα όρια του δήμου είναι εγκατεστημένο και το πρότυπο «Ηλιακό Χωριό», συνοικία που οικοδομήθηκε και παραδόθηκε στους δικαιούχους του Οργανισμού Εργατικής Κατοικίας (ΟΕΚ).
Παρά τη μικρή του έκταση διαθέτει μεγάλα άλση και πολλούς χώρους πρασίνου, ενώ έχει καθαρά οικιστικό χαρακτήρα. Συγκοινωνιακά εξυπηρετείται από τους γειτονικούς σταθμούς του ηλεκτρικού σιδηροδρόμου Αμαρουσίου, KAT, Ειρήνη και Νερατζιώτισσα. Ο τελευταίος σταθμός εξυπηρετείται επίσης από τον Προαστιακό Σιδηρόδρομο και από τη δημοτική λεωφορειακή γραμμή της Πεύκης. Οι αντικειμενικές αξίες στην υψηλή ζώνη το 2006 αγγίζουν τα 1.500 €/τ.μ.
Η ονομασία του Δήμου προκύπτει από το φυσικό πλούτο της περιοχής στη χαρακτηριστική μεσογειακή πεύκη της Αττικής. Η πεύκη (ή πεύκο ) κοσμεί και το έμβλημα της τοπικής αυτοδιοικητικής οντότητας.
Ιστορία.
Ένας από τους 12 Δήμους στην αρχαία Αθήνα ήταν ο Δήμος των Αθμονέων, το σημερινό Μαρούσι.
Στον Δήμο αυτό βρίσκονταν η περιοχή της σημερινής Πεύκης. Οι Αθμονείς απόγονοι του μυθικού βασιλιά Κέκροπα είχαν ως βασικές ασχολίες την γεωργία, την κτηνοτροφία και την αγγειοπλαστική. Τα προϊόντα από τις ασχολίες αυτές τα πουλούσαν στην αγορά της Αθήνας. Στην περιοχή που σήμερα βρίσκεται η Πεύκη υπήρχαν βοσκότοποι. Οι αρχαίοι κτηνοτρόφοι μάζευαν γάλα και έφτιαχναν τυρί εξαιρετικής ποιότητας.
Από την περιοχή αυτή πιθανόν να πέρασαν οι οπαδοί του Κλεισθένη με προορισμό την Αθήνα για να καταλύσουν την τυρανίδα των Πεισιστρατιδών.&lt;br&gt;
Ο Θεόδωρος Μαγκαφάς ήταν μάγιστρος (έπαρχος) στην Μικρά Ασία την εποχή του Βυζαντίου. Κατά πάσα πιθανότητα οι απόγονοι του έφθασαν στην τότε τουρκοκρατούμενη Ελλάδα (16ος αιώνας) και εγκαταστάθηκαν στην Αττική. Οι αγάδες την Αθήνας παραχώρησαν στους Μαγκαφάδες βακούφια (μεγάλες εκτάσεις προς εκμετάλλευση) στην βορειοδυτική Αττική. Στις εκτάσεις αυτές περιλαμβάνονταν η περιοχή της σημερινής Πεύκης.&lt;br&gt; 
Οταν ιδρύθηκε το Ελληνικό Κράτος και ανέβηκε στον θρόνο ο Όθωνας, οι εκτάσεις αυτές δόθηκαν σε Βαυαρούς ακόλουθους της αυλής του βασιλιά. Υπάρχει πιθανότητα οι εκτάσεις αυτές λόγω του πλούσιου εδάφους σε πράσινο, να χρησιμοποιήθηκαν σαν ιπποφορβεία. Παράλληλα στην περιοχή υπήρχαν στάνες Ελλήνων κτηνοτρόφων. Το όνομα «Μαγκουφάνα» προέρχεται και ετυμολογικά από την παραφθορά του ονόματος της βυζαντινής οικογένειας Μαγκαφά. Μία άλλη εκδοχή είναι εκείνη που ξεκίνησε το 1843 όταν ο ευρισκόμενος στην Αθήνα περιηγητής Ραούλ Μαλέρμπ διέδιδε κατά την άποψή του ότι τελικά το όνομα προήλθε από κάποια «Μαγκούφα Άννα» η οποία κατοίκησε στην περιοχή μόνη της πιθανόν κωφή και άρρωστη από φυματίωση προκειμένου να θεραπευθεί, όπου και τελικά τα κατάφερε και επέζησε στην περιοχή μέχρι τον θάνατό της. Ακόμα και ο μακαρίτης Σωτήρης Πασσαλής αναφερόταν σε επιτύμβια πλάκα, της «Άννας της Μαγκούφας» που βρίσκονταν μέσα στο κτήμα Αργύρη.
Οι πρώτοι Μικρασιάτες πρόσφυγες ξεριζωμένοι από τις εστίες τους έφθασαν στο Μαρούσι το 1922 κι εγκαταστάθηκαν στην περιοχή του παλαιού Δημαρχείου. Ορισμένοι ανέβηκαν στην Πεύκη και χτίστηκαν τα πρώτα πλινθόκτιστα σπιτάκια μέσα στο δάσος εκεί που και σήμερα υπάρχει ο συνοικισμός στην Άνω Πεύκη.
Το 1950 προσδιορίζεται η Κοινότητα Μαγκουφάνας από όμορες κοινότητες. Το 1960 δημοσιεύεται στην Εφημερίδα της Κυβερνήσεως το Διάταγμα της μετονομασίας της Μαγκουφάνας σε Πεύκη. Την ίδια εποχή ολοκληρώνεται η ηλεκτροδότηση της πόλης και οι αστικές συγκοινωνίες πληθαίνουν. Ηδη από το 1960 - 1961 υπήρχε αίτηση με υπογραφές κατοίκων για την δημιουργία σταθμού του ηλεκτρικού σιδηρόδρομου στην περιοχή του Νοσοκομείου Κ.Α.Τ. Ολοκληρώνεται η υδροδότηση της πόλης.
Ιδρύεται το πρώτο Γυμνάσιο και Λύκειο της περιοχής με την διεύρυνση του Σμαράγδειου Εκπαιδευτήριου. Ο από συστάσεως της κοινότητας πρόεδρος Μανώλης Τρυπιάς, ο οποίος κατά την Κατοχή υποβλήθηκε σε φρικτά βασανιστήρια από τους Ναζί, χωρίς να αποκαλύψει τους συνεργάτες του, πέθανε εν ενεργεία τον Μάιο του 1982. Αντικαταστάθηκε προσωρινά από τον δημοτικό σύμβουλο Α. Παπατριανταφύλλου. Το 1982 η Πεύκη γίνεται δήμος με πρώτο δήμαρχο τον ιατρό Αντώνη Κυδωνάκη που παρέμεινε για 12 χρόνια. Τον διαδέχτηκε το 1995 ο πολιτικός μηχανικός Πάυλος Καμάρας που παρέμεινε και αυτός για 12 χρόνια. Από το 2007 ως το 2010, δημάρχος Πεύκης ήταν ο δημοσιογράφος Γιάννης Θεοδωρακόπουλος, ενώ στις εκλογές του Νοέμβρη 2010, στον ενιαίο πλέον Δήμο Λυκόβρυσης - Πεύκης εκλέχτηκε ο γιατρός Δημήτρης Φωκιανός, πρώην Δήμαρχος Λυκόβρυσης. To 2014 Δήμαρχος Λυκόβρυσης - Πεύκης εκλέχτηκε ο Τάσος Μαυρίδης.
Ηλιακό Χωριό.
Το Ηλιακό Χωριό βρίσκεται στην Πεύκη Αττικής, στο Βόρειο τομέα της Αθήνας, σε απόσταση 10 χλμ. από το κέντρο της πόλης. Το «Ηλιακό Χωριό» έχει 435 κατοικίες που έχουν σχεδιασθεί με σύγχρονη «ηλιακή αρχιτεκτονική» και εξυπηρετούν περίπου 1.600 κατοίκους. Τα 435 «ηλιακά διαμερίσματα» είναι συγκροτημένα σε τέσσερις γειτονιές γύρω από μια κεντρική πλατεία με «πεζοπεριοχές», αποκεντρωμένη κίνηση αυτοκινήτων και περιοχή πράσινου στους δρόμους και στους ιδιόχρηστους κήπους. Έχει εμπορικό και «κοινωνικό» κέντρο με καταστήματα, καφετέρια, αίθουσα συγκεντρώσεων, αίθουσα προβολών, κοινοτικό γραφείο, κέντρο πληροφοριών, αίθουσα εκθέσεων και βιβλιοθήκη.
Πρόκειται για ένα οικιστικό συγκρότημα 435 “ηλιακών” κατοικιών οι οποίες στεγάζουν δικαιούχους του Οργανισμού Εργατικής Κατοικίας (ΟΕΚ). Ο σχεδιασμός και η ανέγερση του Ηλιακού Χωριού έγιναν με τη συνεργασία του ΥΒΕΤ (σημερινού Υπουργείου Ανάπτυξης), του Οργανισμού Εργατικής Κατοικίας (ΟΕΚ) και του Υπουργείου Έρευνας και Τεχνολογίας της Ομοσπονδιακής Γερμανίας. Το έργο κατασκευάστηκε το 1984 βάσει μελέτης του γραφείου μελετών Α.Ν. Τομπάζη.
Στόχος ήταν ένα οικιστικό συγκρότημα όπου η εξοικονόμηση της ενέργειας και η προστασία του φυσικού περιβάλλοντος συνυπάρχουν με τις σύγχρονες οικιακές ανέσεις και κοινωνικές εξυπηρετήσεις, ωστόσο τα τελευταία χρόνια δίνει μία εικόνα παραμέλησης και παρακμής.

</doc>
<doc id="48808" url="https://el.wikipedia.org/wiki?curid=48808" title="Αγία Κυριακή Κηφισιάς">
Αγία Κυριακή Κηφισιάς

Η Αγία Κυριακή είναι συνοικισμός που εντοπίζεται στη νοτιοδυτική πλευρά του δήμου Κηφισιάς. Το τμήμα αυτό του δήμου, μαζί με την κάτω Κηφισιά δεν έχει ολοκληρωμενη ρυμοτομία. Το τοπίο που αντικρύζει ο επισκέπτης στην περιοχή αυτή του δήμου με τις ατελείωτες αγροτικές εκτάσεις θυμίζει εικόνες που δεν έχουμε συνηθίσει να βλέπουμε στο λεκανοπέδιο. Ο συγκεκριμένος συνοικισμός αποτελείται από ενιαία συγκροτήματα πολυκατοικιών που οικοδομήθηκαν από το φιλανθρωπικό σύλλογο Κηφισιωτών για τους πρόσφυγες και τους απόρους. Πρόσφατα ελήφθη απόφαση που εκτός από την εξυγίανση της βιομηχανικής ζώνης στην εθνική Αθηνών-Λαμίας, προβλέπει και την εισαγωγή του ανωτέρω συνοικισμού στο σχέδιο πόλεως.

</doc>
<doc id="48809" url="https://el.wikipedia.org/wiki?curid=48809" title="Ηράκλειο Αττικής">
Ηράκλειο Αττικής

Το Ηράκλειο Αττικής είναι αστική περιοχή και δήμος του πολεοδομικού συγκροτήματος των Αθηνών, στο βόρειο τομέα. Ο Δήμος περιλαμβάνει το Πολιτιστικό Κέντρο στο οποίο στεγάζονται η δημοτική βιβλιοθήκη, η αίθουσα πολλαπλών χρήσεων και έκθεσης, το δημοτικό θέατρο, το Μουσείο Εθνικής Αντίστασης και η "Βίλλα Στέλλα" όπου γίνεται ο Ανοιχτός Κύκλος Διαλέξεων, επίσης έχει εκθέσεις ζωγραφικής και άλλες εκδηλώσεις.
Υπάρχουν κέντρα στα οποία η συγκέντρωση των πολιτών είναι μεγάλη όπου έρχονται σε επαφή με τη μουσική, το θέατρο, την ποίηση και το χορό.Το πιο σημαντικό από αυτά είναι η κεντρική πλατεία με τις πολλές καφετέριες και το ανοικτό θέατρο, όπου συχνά πραγματοποιούνται πολιτιστικές εκδηλώσεις, φεστιβάλ καθώς και εκθέσεις παραδοσιακών προϊόντων. Επίσης ο Δήμος περιλαμβάνει τα Πνευματικά Κέντρα Ιερού Ναού Αγίας Τριάδας και Αγίου Λουκά, τον ραδιοφωνικό σταθμό «Επικοινωνία 94 FM» και το θερινό κινηματογράφο «Νοσταλγία». Στο μέσο του δήμου στεγάζονται οι περιφερειακοί τηλεοπτικοί σταθμοί Attica TV (με έδρα στον Ασπρόπυργο), Blue Sky, Nickelodeon Greece, RISE TV, SBC και ο ραδιοφωνικός σταθμός Music 89.2.
Συγκοινωνίες.
Από το κέντρο του δήμου διέρχεται το Μετρό της Αθήνας από τον ομώνυμο Σταθμό Ηρακλείου. Το 2004 κατασκευάστηκε και ο σταθμός Ηρακλείου του Προαστιακού σιδηρόδρομου που εξυπηρετεί τη βόρεια πλευρά του δήμου. Επιπλέον είναι ιδιαίτερα εμπλουτισμένες οι λεωφορειακές γραμμές προς τους όμορους δήμους, καθώς και η δημοτική συγκοινωνία με αφετηρία το σταθμό του ηλεκτρικού.
Ιστορικά.
Στην αρχαία Ελλάδα, το Ηράκλειο, το οποίο αναφέρεται στη διαθήκη του Πλάτωνα αποτελούσε έναν από τους δήμους του Κλεισθένη με το όνομα Ιφιστιάδαι ή Ηφαιστιάδαι. Στα βόρεια του προαστίου υπήρχε το ιερό (βωμός) του Ηρακλή, από όπου πήρε και το νεότερο όνομά του. Την εποχή του Βυζαντίου ονομαζόταν Αράκλι, Παλιό Θεμέλι, Πηγάδι του Καλογήρου ή Χαλκωματάδες. Στα νεώτερα χρόνια, την εποχή του Όθωνα χτίστηκε στο Παλαιό Ηράκλειο η Στρατιωτική αποικία των Βαυαρών (1837), που ήταν οι μισθοφόροι που είχε φέρει μαζί του ο Όθωνας όταν ήρθε ως βασιλιάς της Ελλάδας. Πρώτος μάλιστα διοικητής είχε οριστεί ο Χριστόφορος Νέζερ, παππούς του μεγάλου ηθοποιού. Ο Όθων εξέδωσε συνολικά τέσσερα διατάγματα, με το πρώτο από αυτά (12/24-5-1837) να αποτελεί την επίσημη ονοματοδοσία της περιοχής. Η περιοχή δεν επιλέχτηκε τυχαία. Λέγεται ότι οι αυλικοί του Όθωνα μετά από διαταγή του έσφαξαν αρνιά και τα άφησαν σε διάφορα σημεία της Αττικής. Εκεί που τα αρνιά θα σάπιζαν αργότερα θεωρούσαν ότι είχε λιγότερη υγρασία και καλύτερο κλίμα. Πράγματι τα αρνιά σάπισαν αργότερα στο Ηράκλειο και έτσι επέλεξαν την περιοχή. Με το πέρασμα των χρόνων οι Βαυαροί κάτοικοι αφομοιώθηκαν από τους ντόπιους και εξελληνίστηκαν διατηρώντας μόνο το Καθολικό δόγμα και το όνομα. Συχνά είναι τα Βαυαρικά επώνυμα ακόμα και στις μέρες μας (Βάγγερ, Πίτλιγγερ, Κελμάγερ, Φιξ και άλλα).
Μετά τη Μικρασιατική Καταστροφή, το 1922, εγκαθίστανται στην περιοχή Έλληνες Μικρασιάτες πρόσφυγες, αυξάνοντας ραγδαία τον πληθυσμό του Ηρακλείου. Από τη δεκαετία του 1960 παρατηρείται εισροή και εγκατάσταση νέων κατοίκων λόγω της αστυφιλίας, από πολλές περιοχές της Ελλάδας. Τότε η πόλη χαρακτηρίσθηκε ως "αρχοντοχώρι" λόγω της κοινωνικής διαστρωμάτωσής της.
Διοικητικές μεταβολές.
Το Ηράκλειο έγινε Κοινότητα το 1926, καθώς τότε αποσπάσθηκε από το Δήμο Αθηναίων. Ακολούθως (1948) αναβαπτίσθηκε σε Δήμο.
Τη δεκαετία του 2000 λειτούργησε η Αττική οδός και ο Προαστιακός σιδηρόδρομος με σταθμό στο Ηράκλειο.
Συνοικίες.
Ο παραδοσιακός οικισμός του Ηρακλείου αναπτύχθηκε στο δυτικό τμήμα του δήμου, πλησίον της Λεωφόρου Ηρακλείου που παρείχε πρόσβαση από την Αθήνα και τη Νέα Ιωνία. Το κέντρο μετατοπίστηκε στο Νέο Ηράκλειο, συνοικία η οποία αναπτύχθηκε στο ανατολικό τμήμα του δήμου, γύρω από τον ομώνυμο σταθμό του μετρό, ενώ στη βόρεια πλευρά, γύρω από τον Πράσινο Λόφο αναπτύχθηκε το Άνω Ηράκλειο, ενώ η συνοικία η οποία συνορεύει με τη Μεταμόρφωση είναι γνωστή ως Καναπίτσα. Η παραγωγική ζώνη βρίσκεται στη βορειοανατολική πλευρά, άνωθεν της Αττικής Οδού.
Το Ηράκλειο Αττικής περιβάλλεται από τους δήμους Αμαρουσίου, Νέας Ιωνίας, Μεταμόρφωσης και Λυκόβρυσης - Πεύκης.
Δήμος Ηρακλείου Αττικής.
Ο δήμος Ηρακλείου Αττικής βρίσκεται στην Περιφερειακή Ενότητα Βορείου Τομέα Αθηνών της Περιφέρειας Αττικής.
Με την εφαρμογή της νέας διοικητικής διαίρεσης της χώρας κατά το Πρόγραμμα «Καλλικράτης» το 2011 ουδεμία μεταβολή επήλθε στο Δήμο, σύμφωνα με το άρθρο 1,§ 5.1.Β αυτού.
Διοικητική ιστορία.
Αρχικά το Ηράκλειο αποτελούσε τμήμα του Δήμου Αθηναίων. Το 1925 αποσπάστηκε και έγινε ανεξάρτητη κοινότητα, με τον κτηματία Γεώργιο Στάντζο ως πρώτο πρόεδρο.
Κοινοτάρχες.
Πρόεδροι της Κοινότητας διετέλεσαν τα ακόλουθα πρόσωπα:
Δήμαρχοι.
Μετά την αναγνώριση του δήμου το 1948, δήμαρχοι διετέλεσαν οι:

</doc>
<doc id="48811" url="https://el.wikipedia.org/wiki?curid=48811" title="Μεταμόρφωση Αττικής">
Μεταμόρφωση Αττικής

Η Μεταμόρφωση (γνωστή και ως Κουκουβάουνες) είναι εργατικός συνοικισμός στη δυτική περιφέρεια του βορείου τομέα της Αθήνας, στους πρόποδες της Πάρνηθας, ο οποίος εξυπηρετείται συγκοινωνιακά κυρίως μέσω της εθνικής οδού Αθηνών-Λαμίας. Διοικητικά υπάγεται στην Περιφέρεια Αττικής - περιφερειακή ενότητα Βόρειου Τομέα Αθηνών. Εκκλησιαστικά, ανήκει στην Ιερά Μητρόπολη Κηφισίας, Αμαρουσίου, Ωρωπού και Μαραθώνος.
Η παλαιότερη ονομασία Κουκουβάουνες, που άλλαξε στις 17 Ιανουαρίου του 1957 σε Μεταμόρφωση, παραμένει ευρέως διαδεδομένη, ιδιαίτερα από τους γηραιότερους κατοίκους της πόλης.
Κατά την αρχαιότητα, στην θέση της σημερινής Μεταμόρφωσης βρισκόταν ο αρχαίος Δήμος Συπαληττού.
Χαρακτηριστικά.
Ο σημερινός Δήμος βρίσκεται νότια της Κηφισιάς και απέχει 12 χιλιόμετρα από το κέντρο της Αθήνας. Είναι έκτασης 9 τετραγωνικών χιλιομέτρων. Αρχικά υπαγόταν διοικητικά στον Δήμο της Αθήνας, έως το 1934. Από το 1934 έως και το 1971 αναγνωρίστηκε ως αυτόνομη Κοινότητα Μεταμορφώσεως, για να προαχθεί τελικά σε Δήμο Μεταμορφώσεως το έτος 1972. Έχει μέσο υψόμετρο 200 μέτρα.
Αποτελούσε κατά το παρελθόν φημισμένο τόπο αναψυχής των Αθηναίων, τόσο λόγω του καλού της κλίματος, αλλά και λόγω των πολλών ταβερνών που υπήρχαν στην περιοχή, που ήταν τότε ένα γραφικό χωριό στην εξοχή της Αθήνας. Σήμερα, έχει εξελιχθεί σε ένα ολοκληρωμένο σύγχρονο Δήμο, με εμπορικά μαγαζιά, πολλά πάρκα και πλατείες, αθλητικές εγκαταστάσεις.
Συγκοινωνίες.
Διασχίζεται από διάφορες γραμμές λεωφορείων ενώ εξυπηρετείται από τον Σταθμό Αμαρουσίου της Γραμμής 1 του μετρό. Στον δήμο λειτουργεί και Δημοτική Συγκοινωνία.
Επίσης, εξυπηρετείται μέσω του ομώνυμου σταθμού του Προαστιακού Σιδηροδρόμου.
Δήμος Μεταμορφώσεως.
Ο δήμος Μεταμορφώσεως βρίσκεται στην Περιφερειακή ενότητα Βορείου Τομέα Αθηνών της Περιφέρειας Αττικής.
Κοινοτάρχες.
Πρόεδροι της Κοινότητας ήταν οι εξής:
Δήμαρχοι.
Το 1972 η Κοινότητα Μεταμορφώσεως αναγνωρίστηκε σε δήμο.

</doc>
<doc id="48815" url="https://el.wikipedia.org/wiki?curid=48815" title="Άτομα">
Άτομα



</doc>
<doc id="48816" url="https://el.wikipedia.org/wiki?curid=48816" title="Αγία Βαρβάρα (αποσαφήνιση)">
Αγία Βαρβάρα (αποσαφήνιση)

Η Αγία Βαρβάρα μπορεί να αναφέρεται:

</doc>
<doc id="48818" url="https://el.wikipedia.org/wiki?curid=48818" title="Καρυές">
Καρυές

Με το όνομα Καρυές ή Καρυαί συναντώνται οι παρακάτω οικισμοί της Ελλάδας:
η συνοικία:
ο εγκαταλελειμμένος οικισμός:
ο οικισμός στη Βουλγαρία:

</doc>
<doc id="48819" url="https://el.wikipedia.org/wiki?curid=48819" title="Καθαρό">
Καθαρό



</doc>
<doc id="48820" url="https://el.wikipedia.org/wiki?curid=48820" title="Δομνίστα">
Δομνίστα



</doc>
<doc id="48821" url="https://el.wikipedia.org/wiki?curid=48821" title="Άδενδρον">
Άδενδρον



</doc>
<doc id="48823" url="https://el.wikipedia.org/wiki?curid=48823" title="Αερινό">
Αερινό



</doc>
<doc id="48824" url="https://el.wikipedia.org/wiki?curid=48824" title="Ανεμοδούρι">
Ανεμοδούρι



</doc>
<doc id="48825" url="https://el.wikipedia.org/wiki?curid=48825" title="Αντρώνι">
Αντρώνι



</doc>
<doc id="48827" url="https://el.wikipedia.org/wiki?curid=48827" title="Παντέλι">
Παντέλι



</doc>
<doc id="48828" url="https://el.wikipedia.org/wiki?curid=48828" title="Παλαιόκηπος">
Παλαιόκηπος



</doc>
<doc id="48831" url="https://el.wikipedia.org/wiki?curid=48831" title="Στανός">
Στανός



</doc>
<doc id="48833" url="https://el.wikipedia.org/wiki?curid=48833" title="Στράτος">
Στράτος



</doc>
<doc id="48834" url="https://el.wikipedia.org/wiki?curid=48834" title="Φλογητά">
Φλογητά



</doc>
<doc id="48835" url="https://el.wikipedia.org/wiki?curid=48835" title="Ψωραροί">
Ψωραροί



</doc>
<doc id="48836" url="https://el.wikipedia.org/wiki?curid=48836" title="Γιγαντισμός πλοίων">
Γιγαντισμός πλοίων

Ο όρος γιγαντισμός πλοίων ("gigantism") χαρακτηρίζει αφενός μεν την αύξηση του μεγέθους των πλοίων με συνέπεια την αύξηση της χωρητικότητας αυτών και αφετέρου την τάση ναυπήγησης μεγάλων μεγεθών πλοίων.
Στη τάση αυτή οδηγήθηκε σχεδόν η παγκόσμια ναυτιλία προκειμένου να πετύχει την μείωση κυρίως εκείνου του κόστους των μεταφορών και συνεπώς της εκμετάλλευσης των πλοίων με επακόλουθο την αύξηση της ανταγωνιστικότητάς τους. Ευνόητο είναι ότι ένα πλοίο μεγάλου μεγέθους σε σύγκριση πάντα με ένα συμβατικού μεγέθους παρουσιάζει μείωση λειτουργικού κόστους, μείωση εργατικών εξόδων (βελτίωση σχέσης εργασίας - χωρητικότητας), μείωση εξόδων κίνησης και γενικά πάσης φύσεως γενικών εξόδων λόγω ακριβώς της κατανομής των σε μεγαλύτερο όγκο μεταφερόμενου φορτίου.
Η προοδευτική τάση του γιγαντισμού.
Η τάση αυτή του γιγαντισμού φαίνεται ακόμη εντονότερη αν ληφθούν υπ΄ όψη ενδεικτικά στοιχεία μεγέθους (μεταφορικής ικανότητας) ναυπηγηθέντων πλοίων κατά τα ακόλουθα έτη:
Βέβαια με τα μεγαλύτερα μεγέθη ναυπηγήθηκαν τα Δεξαμενόπλοια πετρελαιοφόρα (Tankers) τα κοινώς "γκαζάδικα" για τα οποία όμως καθορίστηκαν οι ακόλουθες κατηγορίες:
Το 1974 όμως, ξέσπασε μια ναυτιλιακή κρίση που έπληξε κυρίως τα μεγαλύτερα μεγέθη των πλοίων με αποτέλεσμα την ανακοπή αυτού του γιγαντισμού.
Οι ανασχετικοί παράγοντες στον γιγαντισμό.
Ανεξάρτητα όμως των παραπάνω, υπάρχουν πολλοί και αρκετά σοβαροί ανασχετικοί παράγοντες που ανέκοψαν τουλάχιστον την πρόοδο αυτού του γιγαντισμού των πλοίων όπως:
Στην ακτοπλοΐα.
Όμως ανεξάρτητα το τι συνέβη στα Δεξαμενόπλοια η ακτοπλοΐα δεν έμεινε πίσω. Σήμερα τα σύγχρονα ελληνικά επιβατηγά των ακτοπλοϊκών γραμμών φαντάζουν σαν τα υπερωκεάνεια των 10ετιών 1960 - 1970 και ο γιγαντισμός και αυτών των πλοίων είναι πλέον δεδομένος.

</doc>
<doc id="48837" url="https://el.wikipedia.org/wiki?curid=48837" title="Πύργοι Κοζάνης">
Πύργοι Κοζάνης

Οι Πύργοι Εορδαίας βρίσκονται στους δυτικούς πρόποδες της οροσειράς Βερμίου. Το παλαιό όνομα των Πύργων, όνομα με το οποίο αποκαλείται μέχρι σήμερα συνήθως το χωρίο, γνωστό και στα γύρω χωριά και πόλεις της επαρχίας Εορδαίας του νομού Κοζάνης, ήταν Κατράνιτσα ή Καστράνιτσα. Το όνομα αυτό συνδέεται ίσως με το κάστρο που υπήρχε στην περιοχή και σήμερα σώζονται μόνο ερείπιά του.
Οι Πύργοι βρίσκονται σε υψόμετρο 700-800 μέτρων, στο κέντρο κοιλάδας, υποχρεωτικής διάβασης από το υψίπεδο Εορδαίας - Πτολεμαΐδας (Καϊλαρίων) προς Έδεσσα - Γιαννιτσά - Θεσσαλονίκη. Ανατολικά συνορεύει με την οροσειρά Βερμίου, βόρεια με τη λίμνη Βεγορίτιδα (Οστρόβου), μαζί με την επιβλητική οροσειρά του Βόρα (Καϊμακτσαλάν) και δυτικά με την οροσειρά Μαυροπούλι (Κάρακους). Η απόσταση των Πύργων από την Αθήνα είναι 530χλμ., από τη Θεσσαλονίκη 130χλμ.
Σήμερα αποτελεί τοπική κοινότητα του νέου καλλικρατικού δήμου Εορδαίας. Ιερατικά, υπάγεται στην Ιερά Μητρόπολη Φλωρίνης, Πρεσπών και Εορδαίας.
Ιστορικά στοιχεία.
Αρχαιότητα.
Σε κοντινή προς το χωριό τοποθεσία («Γκραντ») μαρτυρείται από διάφορα αρχαιολογικά ευρήματα (επιγραφές, νομίσματα, τάφοι) η ύπαρξη αρχαίου οικισμού, οχυρωμένου κατά την ελληνιστική και υστερορωμαϊκή περίοδο, ο οποίος είχε τον έλεγχο ενός σπουδαίου δρόμου που οδηγούσε από την Εορδαία στην Κάτω Μακεδονία.
Ο Μαργαρίτης Δήμιτσας (19ος αι), στο πόνημά του "Αρχαία Γεωγραφία της Μακεδονίας", τοποθετεί στην περιοχή των Πύργων την αρχαία πόλη Εορδαία. Γράφει λοιπόν μεταξύ άλλων : "...η μεν πρωτεύουσα αυτής Εορδαία έκειτο μεσημβρινοανατολικώς της λίμνης του Οστρόβου παρά το νύν χωρίω Κατράνιτσα, του οποίου η θέσις φαίνεται λίαν κατάλληλος εις αρχαίαν πόλιν παρά τω Εορδαικώ (Ποτάβα) ποταμώ. Η αρχαία αυτή πόλις διατηρηθείσα μέχρι του 10 αιώνος κατεστράφη υπό των Βουλγάρων και έκτοτε πλέον δεν ανωκοδομήθη καταλίπουσα ερείπια τινά παρά τω προμνησθέντι χωρίω Κατράνιτσα".
Τουρκοκρατία.
Το 1571, μετά τη ναυμαχία της Ναυπάκτου (7 Οκτ. 1571), υπήρξαν εξεγέρσεις Ελλήνων κατά των Οθωμανών στην Κατράνιτσα, και σε όλη την Μακεδονία.
Επί Τουρκοκρατίας άκμασε τόσο πού που ονομάστηκε «Κιουτσούκ Σταμπούλ» (Μικρή Κωνσταντινούπολη). 
Από τους Πύργους κατάγονταν προσωπικότητες που διακρίθηκαν στα γράμματα, το εμπόριο και τις επιστήμες και λόγω συνθηκών μετεγκαταστάθηκαν σε διάφορα μέρη. Το 1737 γεννήθηκε στους Πύργους ο μεγαλέμπορος της Βιέννης και συνεργάτης του Ρήγα Φεραίου, Χρήστος Μάνος, γενάρχης της οικογενείας Χρηστομάνου. Χαρακτηριστικά αναφέρεται ότι απόγονοι των Χρηστομάνων ίδρυσαν στην Αθήνα τη σχολή τυφλών στην Καλλιθέα ενώ ο Κωνσταντίνος Χρηστομάνος (Αθήνα 1867 - 1 Νοεμβρίου 1911) θεωρείται ανανεωτής του ελληνικου θεάτρου.
Από τους Πύργους καταγόταν ο κλέφτης Γούτας..
Ελληνική Επανάσταση του 1821.
Κατά την επανάσταση του 1821, οι κάτοικοι των Πύργων ξεσηκώθηκαν και, τον Μάρτιο του 1822, 150 αγωνιστές υπό τον Μπλατσιώτη οπλαρχηγό Καραμήτσο, εξόντωσαν μεγάλες οθωμανικές δυνάμεις στην περιοχή. Στην εξέγερση της Νάουσας συμμετείχε ο Κατρανιτσιώτης οπλαρχηγός Δημήτριος Σιουγκάρας με τα τέσσερα αδέλφια του και 45 Κατρανιτσιώτες μαχητές. Επίσης, Κατρανιτσιώτικη ήταν η οικογένεια Λιάμπα, μέλη της οποίας (όπως οι αδελφοί Εμμανουήλ, Στέργιος, Κωνσταντίνος και Γεώργιος), αγωνίστηκαν και σκοτώθηκαν στην καταστροφή της Νάουσας το 1822.
Από τους Πύργους κατάγονταν επίσης ο καθηγητής του Εθνικού και Καποδιστριακού Πανεπιστημίου Αθηνών Δαμιανός Γεωργίου Δράσκας και ο Ιωάννης Καραμάτας (1864-1913), σημαντικός παράγοντας της Ελληνικής παροικίας του Σεμλίνου (Ζεμούν) και ιδρυτής του πρώτου Ελληνικού τυπογραφείου της Σερβίας (εγγονός του ήταν ο διακεκριμένος μαθηματικός του 20ου αιώνα Γιοβάν Καραμάτα). Κατρανιτσιώτης ήταν και ο μεγάλος διπλωμάτης και νομικός Πέτρος Ίτσκος που συνέβαλε στη δημιουργία του σερβικού κράτους. 
Μακεδονικός Αγώνας.
Στην περίοδο του Μακεδονικού αγώνα, η κωμόπολη Κατράνιτσα χρησιμοποιούνταν από τα ελληνικά αντάρτικα σώματα ως βάση εξόρμησης. Από την Κατράνιτσα κατάγονταν ο μακεδονομάχος φαρμακοποιός Φίλιππος Καπετανόπουλος ο οποίος δρούσε στο Μοναστήρι και ήταν στενός συνεργάτης του Παύλου Μελά. Σκοτώθηκε μαχόμενος με το ανταρτικό σώμα του Παύλου Μελά, στις 19 Σεπτεμβρίου 1904 λίγο έξω από τον Πολυπόταμο Φλώρινας. 
Ακόμη από τους Πύργους καταγόταν εκτός του δραστήριου μακεδονομάχου του σώματος του Παύλου Μέλα Καπετανόπουλου και μια πλειάδα γηγενών Μακεδονομάχων όπως οι: Χαρίσιος Βαντσούκης, Αναστάσιος Βασδέκης, Κωνσταντίνος Βασδέκης, Μάρκος Γεωργίου, Ιωάννης Καπετανόπουλος, Πέτρος Νικολαΐδης, Αντώνιος Παγιάντζας, Σταύρος Χατζημήτσος με ενεργή δράση στην ένοπλη φάση του Μακεδονικού Αγώνα, οργανωμένοι οι περισσότεροι στην Επιτροπή Άμυνας του χωριού έναντι των Κομιτατζήδων.
Τέλος οι Κατρανιτσιώτες: Μιχαήλ Γιούρου, Αντώνιος Δήμου, Θεοδόσιος Θεοδώρου, Θωμάς Καπετανόπουλος, Μιχαήλ Μπασδέκης, Νικόλαος Μπίτσιου, Μιχαήλ Παράσχου, Πέτρος Παράσχου, Γεώργιος Σιώνης, Ιωάννης Σταμπουλής, Σταύρος Τσίτσης, Μάρκος Χατζητάσκου και Σταύρος Χατζητάσκου, οδεύοντας για την αγορά της Νάουσας δολοφονήθηκαν από σώματα κομιτατζήδων επάνω στο όρος Βέρμιο στις 21 Απριλίου του έτους 1906.
Οι Πύργοι Κοζάνης απελευθερώθηκαν από την Οθωμανική αυτοκρατορία το 1912 στους Βαλκανικούς πολέμους.
Β΄ Παγκόσμιος Πόλεμος (Η Σφαγή των Πύργων).
Στις 24 Απριλίου του 1944, στους Πύργους, έλαβαν χώρα μαζικές εκτελέσεις (380 με 425 εκτελεσθέντες), ανάμεσά τους γυναίκες και παιδιά, από τους Γερμανούς ναζί και τους Έλληνες συνεργάτες τους κυρίως από τον Πελαργό κλπ ενώ καταστράφηκαν σχεδόν όλα τα σπίτια του χωριού. Πρόκειται για το δεύτερο μεγαλύτερο ολοκάυτωμα των ναζί στην Ελλάδα μετά από αυτό των Καλαβρύτων. Κάθε χρόνο στους Πύργους δίνει το παρόν του στο καθιερωμένο μνημόσυνο για τα θύματα του ολοκαυτώματος ο Πρόεδρος της Ελληνικής Δημοκρατίας.
Σήμερα.
Σήμερα ο πληθυσμός ανέρχεται σε 870 άτομα. Πριν το ολοκαύτωμα των Πύργων από τους Γερμανούς τον Απρίλη του 1944, ο πληθυσμός ανέρχονταν σε 1.302 κατοίκους.
Στους Πύργους, εφημέριος ιερεύς, επί σειρά πολλών ετών, μέχρι και το 2006 που συνταξιοδοτήθηκε λόγω γήρατος, ήταν ο πατήρ Επαμεινώντας Ιω. Νικολούσης. Ο παπαΝώντας, σεβαστή φυσιογνωμία σε όλη την περιοχή, είχε πλούσια ποιμαντική και φιλανθρωπική δράση τόσο στους Πύργους, όσο και σε άλλα γειτονικά χωριά. Έφυγε από αυτή τη ζωή στις 14.9.2018.
Κατά τις εργασίες για την διάνοιξη του Διαδριατικού Αγωγού Φυσικού Αερίου ΤΑΡ το 2018 στην τοπική κοινότητα των Πύργων, εντοπίστηκαν οικιστικά κατάλοιπα της πρώιμης εποχής του σιδήρου (10ος-8ος αι. π.Χ.), αποθηκευτική κατασκευή και νόμισμα ρωμαϊκής περιόδου, τμήμα νεκροταφείου πρώιμων βυζαντινών χρόνων, αλλά και ταφικά κατάλοιπα νεότερου τάφου που περιείχε σέρβικο ασημένιο νόμισμα του 19ου αιώνα. 
Τα ευρήματα σε συνδυασμό με τους ήδη υπάρχοντες σημαντικούς αρχαιολογικούς θησαυρούς(μακεδονικός τάφος, ερείπια κάστρου,τοξοτά γεφύρια, βυζαντινές εκκλησίες κ.α.), επιβεβαιώνουν την συνεχή ανθρώπινη παρουσία με την μορφή οργανωμένου οικισμού στην περιοχή των Πύργων και συνεπώς επιβεβαιώνουν τον ιστορικό Μαργαρίτη Δήμιτσα που τοποθετούσε στην περιοχή της Κατράνιτσας (Πύργων) την αρχαία πόλη Εορδαία.

</doc>
<doc id="48838" url="https://el.wikipedia.org/wiki?curid=48838" title="Ο Γιος του Δράκουλα">
Ο Γιος του Δράκουλα

Ο Γιος του Δράκουλα (Son of Dracula) είναι μια αμερικάνικη ταινία τρόμου του 1943. Σκηνοθέτης είναι ο Ρόμπερτ Σιόντμακ και το σενάριο είναι από τον Κέρτις Σιόντμακ. Πρωταγωνιστεί ο Λον Κάνι Τζούνιορ ως Κόμης Αλουκάρντ. Η ταινία αυτή είναι η συνέχεια του "Ο Κόμης Δράκουλας" και του "Η Κόρη του Δράκουλα".

</doc>
<doc id="48839" url="https://el.wikipedia.org/wiki?curid=48839" title="Καλλιθέα Πατρών">
Καλλιθέα Πατρών

Η Καλλιθέα είναι χωριό της Αχαΐας και πρώην ανεξάρτητη κοινότητα της Επαρχίας Πατρών. 
Η ομώνυμη Τοπική Κοινότητα του Δήμου Πατρέων (τέως Δημοτικό Διαμέρισμα του Δήμου Μεσσάτιδος), απαρτίζεται από τους οικισμούς της Άνω (ή παλαιάς) Καλλιθέας και της (Κάτω) Καλλιθέας (ή Καλλιθεόκαμπος). Βρίσκεται στην ομώνυμη τοποθεσία, τον "Καλλιθεόκαμπο", και την διασχίζει η Εθνική Οδός Πατρών-Τριπόλεως ("111"). Συνορεύει με τις πρώην κοινότητες: Οβρυά, Θέα, Χαλανδρίτσα και Παυλόκαστρο. Απέχει 8 χιλιόμετρα από το κέντρο της πόλης της Πάτρας.
Κατά την απογραφή του 2011 ο οικισμός της Καλλιθέας είχε 691 κατοίκους, ενώ συνολικά η Τοπική Κοινότητα Καλλιθέας είχε 837 κατοίκους.
Ιστορία.
Στην Άνω Καλλιθέα έχουν βρεθεί και ανασκαφεί δύο μυκηναϊκά νεκροταφεία στις θέσεις "Ραμπαντάνα" και "Λαγκαδιά", το ένα μάλιστα με 22 τάφους ασύλητους. Βρέθηκαν πολλά χάλκινα όπλα, αμφορείς και όστρακα τα οποία χρονολογούνται τον 13ο αιώνα π.Χ.
Στην Άνω Καλλιθέα υπήρχαν δύο χάνια για ξαποσταίνουν οι ταξιδιώτες και να ξεκουράζονται και τα ζώα τους. Ο οικισμός της παλιάς Καλλιθέας ήταν το αρχικό χωριό το οποίο έπειτα από σεισμό το 1969, κατά τον οποίο καταστράφηκαν τα περισσότερα σπίτια και έγιναν πολλές κατολισθήσεις, εγκαταλείφθηκε για να δημιουργηθεί η Κάτω Καλλιθέα (πρώην: Καλλιθεόκαμπος). Σήμερα η Παλιά ή Άνω Καλλιθέα ξαναχτίζεται.
Ονομασία.
Το παλιό όνομα του χωριού, δηλ. της Άνω Καλλιθέας, ήταν Γαϊδουριάρης και σύμφωνα με την παράδοση, που κατέγραψε ο Χ. Κανελλάκης, το πήρε από τους πρώτους κατοίκους του χωριού. Ο κάτοικος αυτός είχε αρκετά γαϊδούρια στην ιδιοκτησία του που του επέτρεπε να κάνει μεταφορές ακόμα και στην Πάτρα. Από την προτροπή πάμε στου "Γαϊδουριάρη" έμεινε το τοπωνύμιο.
Λαογραφία.
Στην Εθνική Οδό Πατρών-Τριπόλεως υπάρχει η τοποθεσία "Κουμπάρες", συνεχόμενοι δασώδες λόφοι όπου, πριν διανοιχτεί η σημερινή εθνική οδός, από εκεί περνούσε ο παλιός αμαξιτός δρόμος. Το σημείο αυτό ήταν το πιο επικίνδυνο γιατί ακολουθούσε τους λόφους με συνεχόμενες ανηφόρες, κατηφόρες και ήταν ιδιαίτερα δύσβατο. Σε εκείνο το σημείο καιροφυλακτούσαν ληστές και λήστευαν τους ταξιδιώτες. Η παράδοση λέει ότι οι λόφοι αυτοί δημιουργήθηκαν όταν σε γαμήλια πομπή ο παράνυφος βίασε στο σημείο αυτό την νύφη και απολιθώθηκαν όλοι, μαζί με την συνοδεία τους. Όσο για την ονομασία μια άλλη παράδοση λέει ότι εκεί συναντήθηκαν δύο γαμήλιες πομπές και μονομάχησαν οι κουμπάροι για το ποιά θα περάσει και το ποιά θα κάνει πίσω. Από τον θάνατο των κουμπάρων πήρε και την ονομασία αυτή.
Αθλητισμός.
Στον αθλητικό τομέα στην Καλλιθέα εδρεύει ο ποδοσφαιρικός σύλλογος "Α.Ο. Καλλιθέα". Επίσης υπάρχει πίστα μοντελισμού και ιδιωτικός ιππικός όμιλος.

</doc>
<doc id="48843" url="https://el.wikipedia.org/wiki?curid=48843" title="Πύργος (αποσαφήνιση)">
Πύργος (αποσαφήνιση)

Η λέξη Πύργος μπορεί να αναφέρεται στα:
Πύργοι.
Πύργοι είναι ο πληθυντικός τού πύργου.

</doc>
<doc id="48846" url="https://el.wikipedia.org/wiki?curid=48846" title="Αγία κυριακή Κηφισιάς">
Αγία κυριακή Κηφισιάς



</doc>
<doc id="48849" url="https://el.wikipedia.org/wiki?curid=48849" title="Ιωάννης Β' Ορσίνι">
Ιωάννης Β' Ορσίνι



</doc>
<doc id="48856" url="https://el.wikipedia.org/wiki?curid=48856" title="Κατάλογος πόλεων της Λετονίας">
Κατάλογος πόλεων της Λετονίας

Ο κατάλογος των πόλεων της Λετονίας με άνω των 5.000 κατοίκων. 

</doc>
<doc id="48861" url="https://el.wikipedia.org/wiki?curid=48861" title="Prison Break">
Prison Break

Τo Prison Break (επίσημος ελληνικός τίτλος: Η Απόδραση) είναι μια Αμερικανική τηλεοπτική σειρά που ξεκίνησε να προβάλλεται στο τηλεοπτικό δίκτυο "Fox Broadcasting Company" στις 29 Αυγούστου 2005. Η σειρά δημιουργήθηκε από τον Paul Scheuring, Αμερικανό σεναριογράφο και σκηνοθέτη. Ο δεύτερος κύκλος επεισοδίων ξεκίνησε να προβάλλεται στις Η.Π.Α στις 21 Αυγούστου 2006 έχοντας τον τίτλο Prison Break: Manhunt.
Υπόθεση.
Ο Lincoln Burrows (Dominic Purcell) κατηγορείται για την δολοφονία του Terrence Steadman, αδερφού της Αντιπροέδρου των Η.Π.Α. Τα στοιχεία εναντίον του είναι αδιαμφισβήτητα , και έτσι καταδικάζεται σε θάνατο και στέλνεται στις Κρατικές Φυλακές Fox River. Ο αδερφός του Lincoln, Michael Scofield (Wentworth Miller), ένας δομικός μηχανικός, είναι πεπεισμένος ότι ο αδερφός του είναι αθώος και θέτει σε εφαρμογή ένα σχέδιο απόδρασης. Διαπράττει μία ληστεία σε τράπεζα, μόνο και μόνο για να καταδικαστεί και να εγκλειστεί στην ίδια φυλακή με τον αδερφό του, έχοντας χαράξει σε όλο του το σώμα με τη μορφή τατουάζ τα αρχικά σχέδια της φυλακής και άλλα στοιχεία που θα τον βοηθήσουν να πραγματοποιήσει την απόδραση. Ταυτόχρονα, η νεαρή δικηγόρος Veronica Donovan (Robin Tunney), πρώην κοπέλα του Lincoln, προσπαθεί να ανακαλύψει την αλήθεια και να αποτρέψει την εκτέλεση της ποινής, όμως φαίνεται πως η συνωμοσία εναντίον του Lincoln Burrows φτάνει μέχρι και τα υψηλόβαθμα κλιμάκια της Κυβέρνησης.
Ο πρώτος κύκλος τελειώνει με 22 επεισόδια.Η ιστορία συνεχίζεται 8 ώρες μετά από την απόδραση από την FOX RIVER, εστιάζοντας στα γεγονότα και τις καταστάσεις της απόδρασης. Από την σειρά λείπει η Veronica Donovan (Robin Tunney),η οποία σκοτώνεται στην προσπάθειά της να μάθει την αλήθεια για τον αδελφό της αντιπροέδρου. Εμφανίζονται στο καστ νέοι χαρακτήρες όπως ο Alexander Mahone (William Fichtner),ο οποίος είναι πράκτορας του FBI και καταδιώκει τους φυγάδες. Όλος ο δεύτερος κύκλος βασίζεται στη ζωή των φυγάδων μετά την απόδραση. Εν τω μεταξύ, η πλοκή συνωμοσίας αναπτύσσεται δεδομένου ότι «η Εταιρία» συνεχίζει το σχέδιό της για να εντοπίσει τον Λίνκολν και να τον αποτρέψει να μάθει την αλήθεια. Ένα μεγάλο μέρος της κύριας πλοκής του έργου σχετικά με τη συνωμοσία ολοκληρώνεται πριν από το φινάλε. 
Με το τέλος του δεύτερου κύκλου, ο Michael Scofield (Wentworth Miller) βρίσκεται φυλακισμένος σε μια φυλακή στον Παναμά, τη Sona. Συγκρατούμενοι του είναι και άλλοι πρωταγωνιστές της σειράς όπως ο Brad Bellick (Wade Williams). Στον τρίτο κύκλο της σειράς παρακολουθούμε τις προσπάθειες του πρωταγωνιστή να αποδράσει από τη Sona, μαζί με έναν καινούργιο για τη σειρά χαρακτήρα, τον James Whistler (Chris Vance), ο οποίος καθώς φαίνεται, είναι ένα πρόσωπο που έχει μεγάλη σημασία για την "Εταιρία". Στον κύκλο αυτό εισάγονται πολλοί νέοι χαρακτήρες, όπως η Sofia Luego (Danay Garcia) που είναι το κορίτσι του James Whistler και ο Lechero (Robert Wisdom) ο οποίος κινεί τα νήματα μέσα στη φυλακή!
Ο Τέταρτος κύκλος της σειράς κινείται γύρω από την εκδίκηση του Michael για την εταιρεία και τα πρόσωπα που την απαρτίζουν . Με τη συνεργασία του ομοσπονδιακού πράκτορα Don Shelf η A-Team προσπαθεί να ανακτήσει τη βάση δεδομένων "Scylla" που αποτελεί την δύναμη της Εταιρίας. Στην πορεία ανακαλύπτουμε ότι η μητέρα του Michael εξακολουθεί να ζει και ανταγωνίζεται με την Εταιρεία προκειμένου να αποκτήσει τη "Scylla".
Σχετικά με τον Πέμπτο κύκλο της σειράς, εμφανίζεται στην Ευρώπη το 2020, ενώ στην Αμερική έχει ήδη κυκλοφορήσει από το 2017. Οι Ευρωπαίοι φαν της σειράς, μπορούν να παρακολουθήσουν πλέον όλους τους κύκλους της σειράς στο Netflix. Ο κύκλος ξεκινάει με τον "αγαπημένο" μας κακό T-Bag (Robert Knepper), ο οποίος αφήνεται μετά από χρόνια ελεύθερος από τη φυλακή! Συνάμα, τον περιμένουν εκπλήξεις μόλις επιστρέψει στον έξω κόσμο, ενώ πρόκειται να αφήσει πίσω του και ένα παλιό πρόβλημα που τον καθιστούσε αδύναμο. Ο κύκλος αυτός είναι συνυφασμένος με μία ακόμα φυλακή, αλλά και με τη ζωή του , η οποία θα αποκαλύψει πολλά μυστικά και σχέδια.
Η φυλακή την οποία πρέπει να αντιμετωπίσουν αυτή τη φορά οι ήρωες μας, ονομάζεται , μια φυλακή ακόμα πιο σκληρή από την Sona.Η υπόθεση λαμβάνει τόπο στην Μέση Ανατολή, όπου ο Lincoln (Dominic Purcell) και οι φίλοι του θα έρθουν αντιμέτωποι με πρωτοφανείς και δύσκολες καταστάσεις. Ο Burrows(Dominic Purcell), παραμένει σχεδόν ίδιος με τον Burrows(Dominic Purcell) που γνωρίσαμε στους προηγούμενους κύκλους. Δυστυχώς η ήρεμη οικογενειακή ζωή του δεν κράτησε για πολύ, καθώς μετά το θάνατο του αδερφού του, επέστρεψε στις "κακές" του συνήθειες.
Ο πρωταγωνιστής μας αυτή τη φορά είναι ο Kaniel Outis, δηλαδή ο Michael Scofield
( Wentworth Miller), ο οποίος όχι μόνο δεν πέθανε, αλλά έχει γίνει κυριολεκτικά άλλος άνθρωπος.
Βλέπουμε μάλιστα την Sara (Sarah Wayne Callies), η οποία προσπαθεί να φτιάξει ξανά την προσωπική της ζωή, έχοντας πλέον νέο σύντροφο, με τον οποία μάλιστα και παντρεύτηκε. Πάραυτα όποτε έχει την ευκαιρία, μιλάει στον γιο της για τον βιολογικό του πατέρα, θυμίζοντας του πόσο σπουδαίος ήταν. Θα δούμε μια Sara(Sarah Wayne Callies) η οποία προσπαθεί για μια ακόμα φορά να προστατεύσει τα αγαπημένα της πρόσωπα και να μάχεται ενάντια στο κακό. Η πέμπτη season αποτελείται από εννέα επεισόδια, για τα οποία φυσικά υπάρχει ήδη βαθμολογία και κριτική από το site "rottentomatoes". Το κοινό ωστόσο φαίνεται πως ανυπομονούσε για την season αυτή, καθώς η σειρά γνώρισε τεράστια τηλεθέαση, κατατάσσοντάς την στα top ten του Netflix. 
Λίστα επεισοδίων.
Περίοδος 1.
Η πρώτη περίοδος αποτελείται από 22 επεισόδια, τα οποία προβλήθηκαν στην Αμερική από τις 29 Αυγούστου το 2005 έως τις 15 Μαΐου το 2006. Σε αυτό τον κύκλο παρακολουθούμε τις προσπάθειες του Michael Scofield (Wentworth Miller) να αποδράσει από την φυλακή Fox River State Penitentiary.
1"Με βάση το επίσημο πρόγραμμα του ΑΝΤ1."
2"Με βάση τα δεδομένα της AGB Nielsen ."
Περίοδος 2.
Η δεύτερη περίοδος αποτελείται από 22 επεισόδια τα οποία προβλήθηκαν στην Αμερική από τις 21 Αυγούστου 2006 έως τις 2 Απριλίου 2007. Στη δεύτερη περίοδο παρακολουθούμε τα γεγονότα που ακολουθούν 8 ώρες μετά την απόδραση. Το πρώτο μισό της περιόδου ασχολείται με την επιστροφή των δραπετών στις οικογένειές τους, τα χρήματα του Westmoreland και το σχέδιο του Michael να βγουν από τη χώρα. Το δεύτερο μισό της περιόδου ασχολείται με την συνωμοσία γύρω από την ενοχοποίηση του Lincoln. Η υπόθεση της περιόδου περιγράφει περίπου 3 βδομάδες από τις ζωές των χαρακτήρων. Η δεύτερη περίοδος κυκλοφόρησε στην Αμερική με τον δεύτερο τίτλο "Manhunt" (Ανθρωποκυνηγητό) και στην Αυστραλία με τον δεύτερο τίτλο "On the Run".
Περίοδος 3.
Η τρίτη περίοδος του Prison Break έκανε πρεμιέρα στην Αμερική στις 17 Σεπτεμβρίου 2007. Τα πρώτα 17 λεπτά του πρώτου επεισοδίου προβλήθηκαν στον επίσημο δικτυακό τόπο της σειράς στις 24 Αυγούστου 2007. Η υπόθεση συνεχίζεται από εκεί ακριβώς που τελείωσε η δεύτερη περίοδος. Ο Michael είναι φυλακισμένος στη Sona μαζί με τον Mahone, τον Bellick και τον T-Bag και προσπαθεί να αποδράσει παίρνοντας μαζί του τον James Whistler, ένα νέο πρόσωπο το οποίο φαίνεται να έχει μεγάλη σημασία για την "Εταιρία". Ταυτόχρονα, ο αδερφός του Lincoln κάνει ό,τι μπορεί για να τον βοηθήσει καθώς γνωρίζει ότι ο γιος του LJ και η Sara είναι αιχμάλωτοι της Gretchen, μιας υπαλλήλου της "Εταιρίας", η οποία ως αντάλλαγμα για τη ζωή και την ελευθερία τους ζητάει την απελευθέρωση του James Whistler. Λόγω της απεργίας του Σωματείου Σεναριογράφων Αμερικής (WAG) η σειρά τερματίστηκε πρόωρα στις 18 Φεβρουαρίου 2008 λόγω έλλειψης σεναρίου.
Περίοδος 4.
Η τέταρτη περίοδος του Prison Break έκανε πρεμιέρα στην Αμερική στην 1 Σεπτεμβρίου 2008.
Περίοδος 5.
Η πέμπτη περίοδος του Prison Break έκανε πρεμιέρα στην Αμερική στις 4 Απριλίου 2017.
Διεθνείς Προβολές και Ανταπόκριση.
Αμερική.
Το κανάλι Fox υποστήριξε το Prison Break με μια μεγάλη διαφημιστική καμπάνια. Το πρώτο επεισόδιο της σειράς παρακολουθήθηκε από 10.500.000 τηλεθεατές, νούμερο που η Fox είχε να δει από την εποχή του του "Melrose Place" και του "Ally McBeal" σε καλοκαιρινή περίοδο. Η πρεμιέρα του Prison Break, έφτασε στην έβδομη θέση των προγραμμάτων με το μεγαλύτερο ποσοστό τηλεθεατών για εκείνη την εβδομάδα και στην πρώτη θέση στις ηλικίες από 18-49 και από 18-34. Η μεγάλη επιτυχία του πρώτου, διπλού, επεισοδίου κέρδισε αρκετές θετικές κριτικές. Η εφημερίδα "New York Times", χαρακτήρισε το Prison Break ως μια από τις πιο πρωτότυπες και ενδιαφέρουσες νέες τηλεοπτικές σειρές και το περιοδικό "Entertainment Weekly" το αποκάλεσε "ένα από τα καλύτερα νέα σόου για το 2005". Στον αντίποδα η εφημερίδα "The Washington Post" άσκησε κακή κριτική για την "ζοφερή προσποίηση" και τις "τσιτωμένες ερμηνείες". Η σειρά αποσπούσε περίπου 10.000.000 τηλεθεατές ανά εβδομάδα.
Η πρεμιέρα του δεύτερου κύκλου κέρδισε 9.400.000 τηλεθεατές. Ο μεγαλύτερος αριθμός τηλεθεατών για τον δεύτερο κύκλο ήταν με το επεισόδιο "Chicago" που κέρδισε 10.100.000 τηλεθεατές. Από την άλλη μεριά, το τελευταίο επεισόδιο της σειράς απέσπασε μόλις 8.010.000 τηλεθεατές, ενώ την πρεμιέρα του τρίτου κύκλου παρακολούθησαν 7.510.000 τηλεθεατές, που είναι και ο χαμηλότερος αριθμός τηλεθεατών στην ιστορία της σειράς.
Η σειρά προβάλλεται με επιτυχία και σε άλλες χώρες της αμερικανικής ηπείρου, όπως τη Βραζιλία, την Κούβα, την Αργεντινή, τη Βενεζουέλα, το Μεξικό, τον Παναμά και την Κολομβία.
Ωκεανία.
Το Prison Break έκανε πρεμιέρα στην Αυστραλία στις 1 Φεβρουαρίου 2006 με μέσο όρο 1.940.000 τηλεθεατές. Η πρώτη περίοδος απέσπασε κατά μέσο όρο 1.353.000 τηλεθεατές. Η δημοτικότητα της σειράς είναι προφανής και στη Νέα Ζηλανδία, όπου το Prison Break κέρδισε το People's Choice Award ως Καλύτερη Νέα Τηλεοπτική Σειρά.
Η δεύτερη περίοδος, προβλήθηκε από τον τηλεοπτικό σταθμό Seven με τον τίτλο Prison Break - On the Run, και έκανε πρεμιέρα στις 31 Ιανουαρίου 2007 με 1.226.000 τηλεθεατές (47%). Με τα ποσοστά τηλεθέασης να πέφτουν συνεχώς κατά τη διάρκεια προβολής του δεύτερου κύκλου, το Seven αποφάσισε να προβάλλει την τρίτη περίοδο όσο πιο κοντά γίνεται στην ημέρα προβολής του στην Αμερική, σε μια προσπάθεια να κερδίσει ξανά τους τηλεθεατές πριν τις εκδόσεις των DVD ή το διαδίκτυο. Παρ' όλα αυτά, το πρώτο επεισόδιο του τρίτου κύκλου απέσπασε μόλις 899.000 τηλεθεατές.

</doc>
<doc id="48864" url="https://el.wikipedia.org/wiki?curid=48864" title="Γύφτικα-Αγία Αικατερίνη">
Γύφτικα-Αγία Αικατερίνη



</doc>
<doc id="48869" url="https://el.wikipedia.org/wiki?curid=48869" title="Ευηνοχώρι Αιτωλοακαρνανίας.">
Ευηνοχώρι Αιτωλοακαρνανίας.



</doc>
<doc id="48870" url="https://el.wikipedia.org/wiki?curid=48870" title="Αργυράδες">
Αργυράδες



</doc>
<doc id="48871" url="https://el.wikipedia.org/wiki?curid=48871" title="Κατελειός">
Κατελειός



</doc>
<doc id="48872" url="https://el.wikipedia.org/wiki?curid=48872" title="Λάκκοι">
Λάκκοι



</doc>
<doc id="48875" url="https://el.wikipedia.org/wiki?curid=48875" title="Καλαπόδι">
Καλαπόδι



</doc>
<doc id="48877" url="https://el.wikipedia.org/wiki?curid=48877" title="Θέμελο">
Θέμελο



</doc>
<doc id="48878" url="https://el.wikipedia.org/wiki?curid=48878" title="Πανόραμα Κηφισιάς">
Πανόραμα Κηφισιάς



</doc>
<doc id="48880" url="https://el.wikipedia.org/wiki?curid=48880" title="Λεονάρδος Γ΄ Τόκκος">
Λεονάρδος Γ΄ Τόκκος

Ο Λεονάρδος Γ΄, ιταλ. LEonardo III Tocco (1448 – 1479) από τον Οίκο των Τόκκων ήταν Παλατινός Κόμης της Κεφαλληνίας, Ζακύνθου και Ιθάκης, Δούκας Λευκάδας και Δεσπότης της Ηπείρου (Κύριος της Άρτας ως Λεονάρδος Α΄ Τόκκος).
Καταγωγή και νεανικά χρόνια.
Πατέρας του ήταν ο Κάρολος Β΄ Τόκκος, Παλατινός Κόμης Κεφαλληνίας και Ζακύνθου η δε μητέρα του ήταν η Ραμοντίνα Βεντιμίλια, θυγατέρα του κόμητ Ιωάννη άρχοντα του Giraci (Ιέρακος) και πρόκριτου του βασιλιά της Νεάπολης. Είχε δύο αδελφούς, τον Ιωάννη και τον Αντώνιο. Ο Λεονάρδος ήταν ακόμη ανήλικος, όταν ο πατέρας του πέθανε το 1448 και την διακυβέρνηση του κράτους ανέλαβε ως επίτροπος η μητέρα του, η οποία όμως δεν μπόρεσε να εμποδίσει την κατάληψη της Άρτας στις 24 Μαρτίου 1449 από τους Τούρκους. Όταν ο Σουλτάνος Μουράτ Β΄ έστειλε στρατό στην Ήπειρο υπό την ηγεσία του βεζύρι Καρά Σινάν και επολιόρκησε τα Ιωάννινα, ο Κάρολος Β΄ υποχρεώθηκε να υπογράψει συνθήκη ειρήνης στις 9 Οκτωβρίου 1430. Σύμφωνα με τους όρους της, υποχρεώθηκε να παραδώσει τα Ιωάννινα και να πληρώνει στον μεν Σουλτάνο ετήσιο φόρο υποτελείας 500 δουκάτων, άλλα δε 500 σε κάθε νεοδιοριζόμενο Πασά Ιωαννίνων. Επιπλέον, σαν εγγύηση για την καλή εκτέλεση των όρων της συνθήκης αυτής, υποχρεώθηκε να παραδώσει στον Σουλτάνο τον γυιό του Λεονάρδο σαν όμηρο.
Ανάληψη της εξουσίας.
Ο Λεονάρδος διαδέχθηκε τον αποθανόντα πατέρα του Κάρολο Β΄ Τόκκο. Κρατούμενος όμως όμηρος στη Θεσσαλονίκη, κατόρθωσε να δραπετεύσει και αφού έφθασε στην Λευκάδα ανέλαβε την διοίκηση του Κράτους του το 1451 ως υποτελής του Βασιλιά της Νεάπολης Αλφόνσου ο οποίος τον ανακήρυξε “Μεγαλοπρεπή δεσπότη 'Ηπείρου, δούκα Λευκάδας και Κόμη Κεφαλληνίας, Ζακύνθου και Ιθάκης” με κάθε επισημότητα το 1451, ως Λεονάρδο Γ΄. Με τον τρόπο αυτό καταργήθηκε την συνθήκη του 1430 που είχε υπογράψει ο πατέρας του με τον Σουλτάνο και κόπηκε κάθε δεσμός υποτέλειας προς αυτόν. 
Επανίδρυση του Επισκοπικού Θρόνου Ζακύνθου.
Αντιλαμβανόμενος όμως ο Λεονάρδος, ότι για να αντιμετωπίσει την συνεχιζόμενη προέλαση των Τούρκων και θέλοντας να έχει με το μέρος του τους Ορθόδοξους υπηκόους του, επανίδρυσε το 1452 τον καταργηθέντα από τον Ματθαίο Ορσίνι επισκοπικό θρόνο Κεφαλληνίας-Ζακύνθου. Επίσκοπος θα οριζόταν εκ περιτροπής ιερωμένος από τα δύο μεγαλύτερα νησιά και θα υπαγόταν στον επίσκοπο Κορίνθου όπως συνέβαινε κατά την Βυζαντινή περίοδο. Το 1454 αναδείχθηκε επίσκοπος ο Γεράσιμος Λοβέρδος έχοντας το προνόμιο να αποτελεί την πνευματική αρχή των νησιών. Το προνόμιο αυτό επικυρώθηκε αργότερα από την Βενετία και ίσχυε μέχρι το 1824. 
Υπό την προστασία της Βενετίας.
Ό Λεονάρδος, θέλοντας να έχει ισχυρούς προστάτες που θα του εξασφάλιζαν την δια θαλάσσης άμυνα, έστειλε στην Βενετία πρέσβη τον Ιωάννη Λομβάρδο ζητώντας την ναυτική υποστήριξη της Γαληνοτάτης, θέτοντας ταυτόχρονα τον εαυτό του και τους αδελφούς του Ιωάννη και Αντώνιο υπό την προστασία της Βενετίας. Το αίτημά του έγινε αποδεκτό και ο τότε Δόγης Πασχάλης Μαριπέτρος το ενέκρινε, εκδίδοντας σχετικό διάταγμα το 1458 αποδεχόμενος την προστασία του Λεονάρδου και του κράτους του
Επικοισμός των νησιών επί Λεονάρδου Γ '.
Ο Σουλτάνος στο μεταξύ κυρίευσε την Αθήνα και άπέστειλε τόν Άσάν με πολύ στρατό, και κυρίεψε την Πελοπόννησο εκτός από μερικά κάστρα της, που έμειναν στους Παλαιολόγους. Στα 1464 μετά τήν κήρυξη του πρώτου βενετοτουρκικοΰ πολέμου δέκα περίπου χιλιάδες Πελοποννήσιοι και πολλοί Βενετοί, Έλληνες και Ελληνοαλβανοί στρατιώτες υπό την αρχηγίαν του καπετάνιου των στρατιωτών Μιχαήλ Ράλλη, μαζί με τις οικογένειές τους κατέφυγαν στην Ζάκυνθο με την συγκατάθεση του Λεονάρδου, όπου τους παραχωρήθηκαν κτήματα για καλλιέργεια. Όλοι αυτοί οι μέτοικοι που ονομάστηκαν “Μοραΐτες”, μετέφεραν στην νέα τους πατρίδα τα ήθη και έθιμά τους ενισχύοντας το Ελληνικό στοιχείο του ντόπιου πληθυσμού. Έχοντας την Βενετική υπηκοότητα δημιούργησαν δική τους κοινότητα στο νησί υπακούοντας στον Βένετο πρόξενο (Κόνσολο) και μόνο, με αποτέλεσμα να εξασθενεί σιγά-σιγά η επιρροή των ντόπιων αρχόντων που ήταν υποτακτικοί στις διαταγές του Λεονάρδου. Σύμφωνα με μαρτυρία του Ισπανού ιστοριογράφου Θουρίτα, το 1478 «ή Ζάκυνθος είχε εικοσιπέντε χιλιάδας κατοίκων και ο Λεονάρδος Γ' άπελάμβανε ετήσιο εισόδημα μεγαλύτερο των δώδεκα χιλιάδων δουκάτων. Επί πλέον το νησί ήταν αρκετά μεγάλο και με την διοίκηση που είχε θα μπορούσε να αναγορευθεί σε βασίλειο.
Προσωπική ζωή και ρήξη με την Βενετία.
Ο Λεονάρδος νυμφεύτηκε την Μελίτσα κόρη του Λάζαρου Βούκοβιτς (Μπράνκοβιτς) Δεσπότη της Σερβίας η οποία όμως πέθανε το 1464. Στην συνέχεια το 1477 νυμφεύεται την Φραγκίσκη Μαρτζάνο από την Φλωρεντία, ανεψιά του Βασιλιά της Νεάπολης Φερδινάνδου Α΄, γεγονός που δυσαρέστησε τους Βενετούς, οι οποίοι φοβήθηκαν μην περάσει και πάλι η Παλατινή Κομητεία Κεφαλληνίας-Ζακύνθου στην επιρροή του Βασιλείου της Νεάπολης. Έτσι με το τέλος του Βενετο-Τουρκικού πολέμου το 1478 άφησαν την Ζάκυνθο εκτός της ειρηνευτικής συνθήκης των εμπολέμων. Συμφωνήθηκε μόνον να αναχωρήσουν από το νησί οι Βενετοί υπήκοοι και όσοι από τους κατοίκους ήθελαν.
Διάλυση της Παλατινής Κομητείας.
Ο τουρκικός στόλος υπό την αρχηγία του Γκεντίκ Αχμέτ έλαβε εντολή από τον Σουλτάνο να κατακτήσει το τελευταίο Λατινικό κρατίδιο στον Ελλαδικό χώρο, την Παλατινή Κομητεία Κεφαλληνίας και Ζακύνθου, το 1479. Αφού κατέλαβε το κάστρο της Βόνιτσας, την Λευκάδα, την Ιθάκη και ρήμαξε την Κεφαλλονιά κατευθύνθηκε στην Ζάκυνθο όπου είχε καταφύγει ο Λεονάρδος με την οικογένειά του και τους αδελφούς του ζητώντας την προστασία του Βενετσιάνικου στόλου που ήδη βρισκόταν στο νησί για να υπερασπιστεί τους Βενετούς πολίτες που διέμεναν εκεί. Ο Λεονάρδος βλέποντας ότι δεν υπήρχε σωτηρία, πούλησε σε Βενετούς για 70,000 δουκάτα διάφορα κτήματά του και έφυγε με την οικογένειά του για τον Τάραντα από όπου συνέχισε το ταξείδι του για την Νεάπολη. Ύστερα από διαβουλεύσεις των Βενετών πρέσβεων στην Κωνσταντινούπολη με τον Σουλτάνο αποφασίστηκε να επιτραπεί στους Βενετούς στρατιώτες και πολίτες να αναχωρήσουν από την Ζάκυνθο, καθώς επίσης και σε όσους από τους κατοίκους το επιθυμούσαν. Ακολούθησε ομαδική έξοδος του πληθυσμού διότι όλοι καταλάβαιναν τι θα ακολουθούσε όταν οι Τούρκοι θα έβγαιναν στην στεριά. Στις 8 Σεπτεμβρίου 1479 οι Τούρκοι αποβιβάστηκαν στο νησί και το λεηλάτησαν για τρεις ημέρες σφάζοντας πολλούς από τους εναπομείναντες κατοίκους. Έκαψαν Εκκλησίες αρχοντικά και χωριά. Κατέστρεψαν περιουσίες, ελαιώνες και αμπέλια. Όσοι από τους κατοίκουςπου έπεφταν στα χέρια τους αιχμαλώτιζαν και τους πουλούσαν στους Βενετούς προς 40 άσπρα τον καθένα. Στην συνέχεια οι Τούρκοι αναχώρησαν με τον στόλο τους αφήνοντας στο νησί μικρή φρουρά, την οποία έδιωξαν οι Βενετοί το 1483 καταλαμβάνοντας το νησί στο όνομα της Γαληνότατης Δημοκρατίας του Αγίου Μάρκου. Με την συνθήκη της Κωνσταντινούπολης στις 22 Απριλίου 1484 η μεν Κεφαλλονιά παραχωρήθηκε στους Τούρκους, η δε Ζάκυνθος τέθηκε υπό την κυριαρχία της Βενετίας. Έτσι έληξε η κυριαρχία των Τόκκων και η Παλατινή Κομητεία Κεφαλληνίας και Ζακύνθου έπαψε να υπάρχει ύστερα από 300 περίπου χρόνια από την σύστασή της.
Προσπάθειες ανάκτησης της Κομητείας.
Όταν ο Λεονάρδος έφθασε με την οικογένειά του στην Νεάπολη, ο βασιληάς Φερδινάνδος τον υποδέχφηκε θερμά και του χορήγησε ετήσιο εισόδημα 500 φλωρινίων. Παράλληλα του διέθεσε κτήματα στην Καλημέρα της Καλαβρίας και στο Μπριάτικο. Το επόμενο έτος 1480 μετέβη με τον γθιό του Κάρολο Γ΄ και τους αδελφούς του στην Ρώμη για να ζητήσει από τον Πάπα Σίξτο Δ΄ βοήθεια για να επανακτήσει την χαμένη Κομητεία του. Ο Πάπας του χορήγησε χίλια χρυσά νομίσματα με την υπόσχεση να δίνει άλλες δύο χιλιάδες ετησίως. Στην συνέχεια επέστρεψε στην Νεάπολη όπου ετοίμασε στόλο και ξεκίνησε το 1481 να απελευθερώσει την Ζάκυνθο και την Κεφαλλονιά. Οι εκκλήσεις του προς τους Τούρκους να παραδωθούν αλλά μάταια. Έτσι αναγκάστηκε να επιστρέψει άπραγος. Ο Λεονάρδος πέθανε γύρω στο 1499.
Οικογένεια και απόγονοι.
Από τον πρώτο γάμο του με τη Μίλιτσα Μπράνκοβιτς, κόρη του Λαζάρ Δεσπότη της Σερβίας και της Ελένης Παλαιολογίνας, κόρης του Θωμά δεσπότη του Μωρέως, απέκτησε τέκνο:
Από τον δεύτερο γάμο του με την Φραγκίσκη Μαρτζάνο, ανιψιάς του Φερδινάνδου Α΄ της Νάπολης, απέκτησε μία θυγατέρα: 
Βιβλιογραφία.
&lt;br&gt;

</doc>
<doc id="48881" url="https://el.wikipedia.org/wiki?curid=48881" title="Δήμος Ερινεού">
Δήμος Ερινεού

Ο Δήμος Ερινεού ήταν δήμος προηγούμενων διοικητικών διαιρέσεων του Νομού Αχαΐας. Με το Πρόγραμμα «Καλλικράτης» αποτελεί πλέον από το 2010 Δημοτική Ενότητα του νεοπαγούς Δήμου Αιγιαλείας.
Έδρα του «καποδιστριακού» δήμου ήταν το Λαμπίρι.
Δήμος Ερινεού (1996-2010).
Ιδρύθηκε το 1996 με την συνένωση των κοινοτήτων των χωριών Καμάρες, Ζήρια και Νέος Ερινεός. Το 1998 προστέθηκαν στο δήμο, σύμφωνα με το Σχέδιο «Καποδίστριας», τα χωριά των κοινοτήτων Σαλμενίκου, Αρραβωνίτσας και Δαμακινίου. Στο δήμο ανήκει επίσης ο οικισμός Μεσοχώρι.
Γεωγραφία.
Από το Δήμο Ερινεού ρέει ο Σαλμενίκος ποταμός (ή Φοίνικας) και μεγάλο μέρος του δήμου καλύπτεται από το όρος Ζήρια.
Ιστορικά στοιχεία.
Αρχαία Ιστορία.
Στην περιοχή του Δήμου υπήρχε η "Ρυπική χώρα" και η αρχαία πόλη Ρύπες η οποία ήταν μία από τις πόλεις της Αχαϊκής συμπολιτείας. Στην θαλάσσια περιοχή έγινε ναυμαχία μεταξύ Αθηναίων και Πελοποννησίων το 412 π.X. Στις Καμάρες υπάρχουν ερείπια από καμάρες υδρεύσεως της ρωμαϊκής εποχής στα οποία οφείλεται η ονομασία του χωριού Καμάρες. Στο χωριό Σαλμενίκο υπάρχει κάστρο το Κάστρο της Ωριάς. Στο σημερινό Λαμπίρι υπήρχε στην αρχαιότητα το λιμάνι των Ρυπών, ο Ερινεός, του οποίου το όνομα προέρχεται από την αγριοσυκιά. Το Λαμπίρι πήρε το όνομά του από τον Γάλλο σταυροφόρο και φεουδάρχη της περιοχής "Sir de Lambri".
Νεώτερη Ιστορία.
Δήμος Ερινεού (1835-1912).
Το 1907 ο Δήμος είχε 4.500 κατοίκους και περιελάμβανε τα χωριά Σαλμενίκο (έδρα του δήμου), Άβερνα, Σελλά, Πιτίτσα, Καμάρες, Προβοδός, Ζήρια, Συνανιά, Βερίνο, Γκρόμπα, Αραγόζαινα, Τραγανό, Δουκαναίικα, Μυρόβρυση και Μάγειρα.
Σύμφωνα με τον Χ. Κορύλλο ο Δήμος ανήκε στην Επαρχία Πατρών ήταν Β' τάξεως και συνόρευε με τους δήμους Αιγίου, Φαρρών και Πατρέων. Είχε 4 δημοτικά σχολεία αρρένων, 2 θηλέων, ένα ελληνικό σχολείο και 6 γραμματεία. Κύρια ασχολία των κατοίκων ήταν η κτηνοτροφία και η γεωργία.
Δημοτικά διαμερίσματα (1997-2010).
Στον καποδιστριακό δήμο περιλαμβάνονταν τα παρακάτω δημοτικά διαμερίσματα και οικισμοί:
Αθλητισμός.
Ομάδες του Δήμου είναι ο Α.Σ. Αχιλλέας Καμαρών με τμήματα Ποδοσφαίρου και καλαθοσφαίρισης, ο Α.Ο. Ζήριας, και ο Ολυμπιακός Καμαρών.
Ολυμπιακός Καμαρών&lt;br&gt;
Ο Α.Π.Σ. Ολυμπιακός Καμαρών ιδρύθηκε το 1991 και έχει έδρα το χωριό Καμάρες, δίπλα στο Αίγιο. Αγωνίζεται στο Εθνικό Στάδιο Καμαρών το οποίο έχει φυσικό χόρτο. Χρώματα έχει το κόκκινο-άσπρο. Ανήκει στην δύναμη της Ε.Π.Σ. Αχαΐας με αριθμό μητρώου ΕΠΟ 4877. Είναι το δεύτερο σωματείο των Καμαρών μετά τον Αχιλλέα Καμαρών. Από την ημέρα ίδρυσής του έχει αγωνιστεί μόνο στη Β' και Γ' κατηγορία.
Α.Ο. Ζήρια&lt;br&gt;
Ο Α.Ο. Ζήρια ιδρύθηκε το 1980 και έχει έδρα το χωριό Ζήρια με χρώματα το μαύρο και άσπρο και έμβλημα ένα αστέρι. Αγωνίζεται στο γήπεδο "Θεόδωρος Αντωνόπουλος" που διαθέτει φυσικό χλοοτάπητα και έχει πάρει το όνομα του παλιού ποδοσφαιριστή της ομάδας που απεβίωσε στην προπόνηση της ομάδας το 2008. Αγωνίζεται στην Α' κατηγορία από το 2003. Ο ΑΟ Ζήρια διέθετε στις τάξεις του και έναν διεθνή ποδοσφαιριστή τον "Παύλο Μητρόπουλο", βασικό στέλεχος της Εθνικής Ελλάδος παίδων, μέχρι που πήρε μεταγραφή το 2007 στον Παναιγιάλειο Γ.Σ. όπου αγωνιζέται έως σήμερα.

</doc>
<doc id="48882" url="https://el.wikipedia.org/wiki?curid=48882" title="Μενίδι (αποσαφήνιση)">
Μενίδι (αποσαφήνιση)

Με την ονομασία Μενίδι μπορεί να αναφέρονται:

</doc>
<doc id="48884" url="https://el.wikipedia.org/wiki?curid=48884" title="Αντικαπιταλιστική Συμμαχία">
Αντικαπιταλιστική Συμμαχία

Η Αντικαπιταλιστική Συμμαχία ήταν ακροαριστερή πολιτική κίνηση που δημιουργήθηκε το 2004.
Ιστορικό.
Η Αντικαπιταλιστική Συμμαχία συγκροτήθηκε το 2004 από την Πρωτοβουλία Γένοβα 2001, τη Συμμαχία Σταματήστε τον Πόλεμο, το Σοσιαλιστικό Εργατικό Κόμμα και ανένταχτους αριστερούς. 
Συμμετείχε στις εθνικές εκλογές του 2004 παίρνοντας 8.313 ψήφους και στις ευρωεκλογές του ίδιου χρόνου με 0,19% της λαϊκής ψήφου. Στις νομαρχιακές εκλογές του 2006 στην υπερνομαρχία Αθηνών-Πειραιώς με υποψήφιο το Θανάση Τσιριγώτη έλαβε περίπου 20.000 ψήφους.
Το 2007, μαζί με άλλες οργανώσεις της εξωκοινοβουλευτικής αριστεράς συγκρότησε την Ενωτική Αντικαπιταλιστική Αριστερά.
Συμμετέχοντα κόμματα.
Στην Ενωτική Αντικαπιταλιστική Αριστερά συμμετείχαν οι ακόλουθες οργανώσεις:

</doc>
<doc id="48885" url="https://el.wikipedia.org/wiki?curid=48885" title="Νέα Ερυθραία">
Νέα Ερυθραία

Η Νέα Ερυθραία είναι δημοτική ενότητα του Δήμου Κηφισιάς, μαζί με την Κηφισιά και την Εκάλη, στον Βόρειο Τομέα Αθηνών. Οι πρώτοι εποικιστές της περιοχής ήταν πρόσφυγες από την Ερυθραία της Ιωνίας στη Μικρά Ασία το 1923, εξ ου και η ονομασία της "Νέα", αρχικά υπαγόμενη στην Κοινότητα Κηφισιάς. Το 1928 αριθμούσε 1844 κατοίκους. Από την 1η Ιανουαρίου 2011 η Ν. Ερυθραία αποτελεί δημοτική ενότητα του Καλλικρατικού Δήμου Κηφισιάς.
Συνοπτική ιστορία.
Η Νέα Ερυθραία ιδρύθηκε από Έλληνες πρόσφυγες από την περιοχή της Ερυθραίας χερσονήσου της Μικράς Ασίας και συγκεκριμένα από τα χωριά Λυθρί, Βουρλά , Αλάτσατα, Τσεσμέ, Σιβρισάρι, Καράμπουρνα, Μελί κ.α., οι οποίοι κατέφυγαν στην Κηφισιά μετά την Μικρασιατική Καταστροφή του 1922 . Οι πρώτες κινήσεις για τη δημιουργία της Νέας Ερυθραίας άρχισαν με την ίδρυση του Σωματείου Προσφύγων Κηφισιάς (1923) που είχε ως μέλημα την αστική αποκατάσταση. Τα πρώτα οικήματα εμφανίζονται το 1925 όταν το Υπουργείο Πρόνοιας απαλλοτριώνει 152 στρέμματα τα οποία μοιράζονται σε 364 οικογένειες μέλη του Συλλόγου. Ακολουθούν κι άλλες απαλλοτριώσεις περίπου 900 στρεμμάτων.
Έτσι ο δήμος Νέας Ερυθραίας αρχίζει να λειτουργεί κατ’ αρχήν ως οικισμός του δήμου Αθηναίων το 1925. Το Σεπτέμβριο του 1927 θεμελιώνεται ο ιερός ναός της Ευαγγελίστριας και το κτίριο του 1ου δημοτικού σχολείου. Το 1ο δημοτικό σχολείο συνδέεται άμεσα με την ιστορία της Νέας Ερυθραίας και είναι σημείο αναφοράς για όλους τους Ερυθραιώτες. Στεγάστηκε σε μια ξύλινη παράγκα, που ήταν δύο αίθουσες και ένα δωμάτιο για το δάσκαλο, στο χώρο μπροστά από τον Ιερό Ναό της Ευαγγελίστριας και σ΄ αυτό το χώρο λειτούργησε ως το 1931 που η κυβέρνηση Ε. Βενιζέλου με υπουργό Παιδείας τον Γ. Παπανδρέου έχτισε το κτίριο που στεγάζεται το σημερινό σχολείο.
Υπό την ασφυκτική πίεση των βιοτικών αναγκών το 1934 ο δήμος Νέας Ερυθραίας κατορθώνει να γίνει Κοινότητα με πρώτο πρόεδρο τον Γεώργιο Γεωργιάδη. Το πρώτο κοινοτικό συμβούλιο υπέδειξε το σήμα της σφραγίδας της Κοινότητας Νέας Ερυθραίας. Είναι αρχαίο νόμισμα με επιγραφή και πρόσωπο της Σίβυλλας της Ερυθραίας . Στην απογραφή του 1928 οι κάτοικοι της πόλης είναι 1544 ενώ οι τεράστιες δυσχέρειες σε βασικούς τομείς όπως η ύδρευση και η καθαριότητα, δυσκολεύουν στο έπακρο το έργο του Κοινοτικού Συμβουλίου. Η οικονομική δραστηριότητα των πρώτων κατοίκων της Ν. Ερυθραίας άρχισε με την καλλιέργεια γης με κρασοστάφυλλα κλήματα, με την τέχνη και το μεράκι των ανθρώπων της Μ.Ασίας.
Από το 1934 ως το 1936 διετέλεσε πρόεδρος της Κοινότητας ο Γεώργιος Λεωνιδόπουλος, τον οποίο διαδέχθηκε ο Γεώργιος Θεοδωράκης, από το 1936 ως το 1937. Στις 14 Δεκεμβρίου 1937 η Κοινότητα καταργείται και η Κηφισιά εντάσσει την Νέα Ερυθραία στα διοικητικά της όρια προκειμένου να γίνει δήμος. Το καθεστώς αυτό συντηρείται ως το 1948 που η Ερυθραία αποσπάται από την κυριαρχία της Κηφισιάς και ξαναγίνεται Κοινότητα με πρόεδρο τον Δημήτρη Αναγνώστου (1948-51). Η πόλη τότε αριθμεί 4225 κάτοικους (απογραφή 1951). Μετά την απελευθέρωση αρχίζει σταδιακά η περίοδος της ανόδου. Υπάρχουν πλέον δρόμοι, φωτισμός, καθαριότητα και κυρίως νερό, στοιχεία απαραίτητα όχι μόνο για την καλή διαβίωση αλλά και για την ίδια την επιβίωση. Αργότερα (1982) η Κοινότητα γίνεται Δήμος, οι υπηρεσίες εκσυγχρονίζονται και οι πληγές από το κακό παρελθόν επουλώνονται συν τω χρόνω.
Την δεκαετία του '50 εναλλάσσονται ως πρόεδροι της κοινότητας ο Μανώλης Μουστάκης (1951-53, 1955-58) και ο Δημήτριος Αναγνώστου (1953-55). Στη συνέχεια πρόεδροι ανέλαβαν οι Ευάγγελος Γεροντάκης (1958-62), Φώτιος Βαρδαξής (1962-67) και ξανά, αυτήν τη φορά διορισμένος, ο Δημήτρης Αναγνώστου (1967-74). Μεταπολιτευτικά εξελέγη πρόεδρος ο Φώτιος Βαρδαξής, υπηρετώντας ξανά από το 1975 ως το 1978 και από το 1979 ως τον θάνατό του, το 1983 πρόεδρος και από το 1982 δήμαρχος υπηρέτησε ο Γεώργιος Δρυμπέτης.
Μετά τον θάνατο του Δρυμπέτη δήμαρχος αναλαμβάνει ο Δημήτριος Κατσιάνος, ο οποίος θα επανεκλεγεί συνεχώς ως και το 1990, υπηρετώντας ως το 1994. Επόμενοι δήμαρχοι θα εκλεγούν και θα αναλάβουν οι: Βασιλική Ταμβάκη-Μαγουλά (1995-2002) και ο Δημήτριος Μπουρίκας (2003-2006). Η Ταμβάκη-Μαγουλά θα εκλεγεί ξανά το 2006 και θα υπηρετήσει ως τελευταία δήμαρχος από το 2007 ως το 2010.
Η προέλευση των πρώτων κατοίκων του δήμου και η μετέπειτα πορεία τους συνοδεύονται με αγώνες, τόσο εναντίον των συνεπειών της ιστορικής συγκυρίας (1922) όσο και εναντίον σκληρών ιδιωτικών συμφερόντων. Η δύσκολη αυτή διαδρομή δεν επέτρεψε στους πρώτους κάτοικους και στους κοινοτικούς άρχοντες έως και την εποχή ανασυγκρότησης του λεκανοπέδιου Αθηνών (1959-1960) να θέσουν την ανάπτυξη της περιοχής σε πιο στέρεες βάσεις. Αναμφισβήτητα λοιπόν στις ελλείψεις εκείνης της εποχής οφείλεται ένα μεγάλο μέρος των προβλημάτων που αντιμετωπίζει και σήμερα ο δήμος.
Τα τελευταία χρόνια ο δήμος έχει επιδείξει μια σημαντική δραστηριοποίηση με την ανάπτυξη πολιτιστικών, κοινωνικών δραστηριοτήτων και με την κατασκευή έργων υποδομής ή κοινής ωφέλειας. Σήμερα , σύμφωνα με το Γενικό Πολεοδομικό Σχέδιο ο οικιστικός ιστός του Δήμου Ν. Ερυθραίας συγκροτείται από 5 πολεοδομικές ενότητες: Περιοχή Συνοικισμού, Περιοχή Εθνικιστών - Αναπήρων Πολέμου, Περιοχή Καστρί – Πολιτείας, Περιοχή Μορτερό και Περιοχή Τριγώνου Εθνικής Αντίστασης.
Τα τελευταία χρόνια πυκνοδομείται το Καστρί, η Πολιτεία ενώ το Μορτερό δομείται και αναπτύσσεται μετά την ένταξη του στο Σχέδιο Πόλεως.
Μουσείο Μικρασιατών.
Το Λαογραφικό Μουσείο Ένωσης Μικρασιατών Νέας Ερυθραίας, βρίσκεται στην οδό Καρασταμάτη και Δρυμπέτη 2. Ξεκίνησε τη λειτουργία του το 1992 και φιλοξενεί 1.380 κειμήλια από διάφορες περιοχές της Μικράς Ασίας. Στο Μουσείο υλοποιούνται εκπαιδευτικά προγράμματα για μαθητές.
Δημογραφικά και Στατιστικά Στοιχεία.
Ο δήμος Ν. Ερυθραίας έχει συνολική έκταση 6500 στρέμματα. Εξ’ αυτών τα 5000στρ. αποτελούν την νομοθετημένη περιοχή σχεδίου πόλης, ενώ τα υπόλοιπα 1500στρ. είναι σήμερα εκτός σχεδίου.
Η λεωφόρος Κηφισίας-Μαραθώνα διασχίζει την Ερυθραία και αποτελεί τον κύριο άξονα οδικής προσπέλασης. Από το κέντρο της περιοχής διέρχεται η λεωφόρος Ελ. Βενιζέλου , σε μήκος 1,5 χλμ. , ενώ στο δυτικό τμήμα του δήμου διέρχεται η εθνική οδός Αθηνών-Λαμίας σε μήκος 2 χλμ. περίπου. Μάλιστα είναι από τους πρώτους δήμους εκατέρωθεν της εθνικής οδού.
Η ενότητα των δήμων Κηφισιάς και Νέας Ερυθραίας αρχίζει από τις πλάγιες της Πεντέλης και με συνεχείς κατωφέρειες, στην αρχή πιο απότομες και μετά ήπιες , καταλήγει στον Κηφισό ποταμό. Η περιοχή τέμνεται από το ρέμα Κοκκιναρά – Πύρνας, το οποίο διασχίζει ολόκληρο το δήμο Κηφισιάς και συγκλίνει δυτικά με το Κηφισό ποταμό. Στον ίδιο ποταμό καταλήγουν επίσης μικρότερα ρέματα, είτε απ’ ευθείας, είτε μέσω του ρέματος Κοκκιναρά. Τα υψώματα της Πεντέλης καλύπτουν ανατολικά την περιοχή και η Πάρνηθα αποτελεί τον βόρειο ορίζοντα της. Νότια και δυτικά ο ορίζοντας προς το Λεκανοπέδιο της Αθηνάς είναι ελεύθερος. Στο Καστρί (ανατολικά της λεωφόρου Βενιζέλου) το έδαφος είναι λοφώδες, ενώ στο υπόλοιπο μέρος του δήμου -κατά βάση- πεδινό.
Πληθυσμός κατά φύλο και ομάδες ηλικιών.
ο συνολικός πληθυσμός της Νέας Ερυθραίας το 1991 ανερχόταν σε 12.993 άτομα, ενώ σύμφωνα με την απογραφή του 2001 ανερχόταν σε 15.439 άτομα, δηλ. αύξηση 18,83%. Υπάρχει δηλαδή συνολικά μία αυξητική τάση 18,83% ποσοστό τριπλάσιο από το 6,86% της αύξησης του πληθυσμού της χώρας και από το αντίστοιχο 6,76% του πληθυσμού της περιφέρειας Αττικής, με αποτέλεσμα μια σημαντική δημογραφική αύξηση.
Σχετικά με την ηλικιακή σύνθεση του πληθυσμού, σύμφωνα με τα στοιχεία του 2001, 2.252 άτομα ήταν άνω των 65 ετών, δηλ. ποσοστό 14,59% ενώ το 1991 αντίστοιχα 1.501 άτομα ήταν άνω των 65, δηλ. ποσοστό 11,55%. Το 2001, 9.805 άτομα βρίσκονταν στις παραγωγικές ηλικιακές ομάδες του πληθυσμού (ηλικίες 20-64) δηλ. ποσοστό 63,51%, ενώ το 1991 το αντίστοιχο ποσοστό ήταν 62,66%.
Η αύξηση των δημοτών άνω των 65 ετών το 2001 είναι 50,03%, παρατηρούμε δηλαδή τάση γήρανσης του πληθυσμού που σημαίνει ότι ο δήμος θα πρέπει να προνοήσει για τη δημιουργία υπηρεσιών φροντίδας και μέριμνας για ηλικιωμένους.
Σύμφωνα με την Απογραφή του 2011, ο μόνιμος πληθυσμός ανέρχεται σε 18.038 κατοίκους.
Δημοτικές Επιχειρήσεις και ΝΠΔΔ 
Στο Δήμο Νέας Ερυθραίας λειτουργούν δυο Παιδικοί Σταθμοί. Ο Α΄ στην οδό Πανόρμου 3 και ο Β΄ στην οδό Ηλία Βενέζη 8.
Η λειτουργία των Παιδικών Σταθμών αρχίζει την 1η Σεπτεμβρίου και λήγει την 31η Ιουλίου του επόμενου έτους από Δευτέρα έως Παρασκευή. Οι ώρες λειτουργίας είναι από 07.00 π.μ έως 04.00 μ.μ. Γίνονται δεκτά παιδιά ηλικίας από 2 ετών έως 2,5 ετών για το βρεφικό τμήμα και από 2,5 ετών έως την εγγραφή τους στο Νηπιαγωγείο για τα νηπιακά τμήματα. Η υποβολή αιτήσεων εγγραφής γίνεται από 20 Μαΐου έως 15 Ιουνίου κάθε έτους στα γραφείο του Α΄ Παιδικού Σταθμού Πανόρμου 3. Οι Βρεφονηπιακοί Σταθμοί του Δήμου Νέας Ερυθραίας έχουν ως σκοπό:
Την καθημερινή εκπαίδευση και φροντίδα βρεφών και νηπίων.
Την πολύπλευρη και σφαιρική νοητική, κοινωνική, συναισθηματική και σωματική τους ανάπτυξη.
Την ευαισθητοποίηση και ενημέρωση των γονέων σε θέματα αγωγής, ψυχολογίας και σχέσεων με τα παιδιά τους.
Την στήριξη των εργαζομένων γονέων και την βοήθεια για την αντιμετώπιση ενδεχόμενων προβλημάτων τους.
Γραφείο Κοινωνικής Αλληλεγγύης.
Η κοινωνική υπηρεσία του Δήμου λειτουργεί στην διεύθυνση Αθ.Διάκου 31 στον πρώτο όροφο από τον Φεβρουάριο του 2009 και απευθύνεται στις ευπαθείς ομάδες του πληθυσμού της περιοχής.
Δράσεις και προγράμματα.
Πρόγραμμα Μονάδα Κοινωνικής Μέριμνας. Λειτουργεί στο Δήμο από το 2000 για να εξυπηρετήσει την Τρίτη ηλικία και άτομα με ειδικές ανάγκες.Απευθύνεται κυρίως σε μοναχικά άτομα ,άτομα που δεν μπορούν να αυτοεξυπηρετηθούν πλήρως ή που χρειάζονται ιδιαίτερη φροντίδα. Οι υπηρεσίες που παρέχονται είναι κοινωνική εργασία,νοσηλευτική φροντίδα, οικογενειακή βοήθεια φυσιοθεραπεία κατ’ οίκον.
Άμεση παροχή υπηρεσιών σε ατομικό και οικογενειακό επίπεδο.
Παροχή πληροφοριών στους δημότες για κοινωνικοπρονοιακά θέματα.
Πραγματοποίηση επισκέψεων κατ’ οίκον για κοινωνική έρευνα και στήριξη.
Παραπομπή από την κοινωνική υπηρεσία σε άλλες υπηρεσίες εντός και εκτός του Δήμου ανάλογα με τις ανάγκες των δημοτών.
Συνεργασία με ιδιωτικούς και κρατικούς κοινωνικούς φορείς και φορείς πρόνοιας.Στόχος η ενημέρωση και αναζήτηση πηγών βοήθειας για την καλύτερη εξυπηρέτηση των δημοτών. Καταγραφή άπορων δημοτών οι οποίοι υποστηρίζονται από την υπηρεσία με είδη διατροφής, δωροεπιταγές κ.ά. Δραστηριοποίηση (συγκέντρωση τροφίμων, φαρμάκων) σε έκτακτες ανάγκες π.χ. σεισμόπληκτοι, πυρόπληκτοι ,πληθυσμοί που βρίσκονται σε εμπόλεμη κατάσταση, με σκοπό την ενίσχυση των πληγέντων πολιτών.
Στη Νέα Ερυθραία λειτουργεί το Δρυμπέτειο κέντρο Προαγωγής Υγείας, το οποίο αποτελεί Ν.Π.Δ.Δ. και συστήθηκε με την υπ' αριθμό 29/96 απόφαση του Δημοτικού Συμβουλίου. Σύμφωνα με την παραπάνω απόφαση σκοπός του Δρυμπέτειου είναι η εκπόνηση και η εφαρμογή προγραμμάτων υγείας για το σύνολο του πληθυσμού του Δήμου και την παροχή δωρεάν πρωτοβάθμιας περίθαλψης. Οι δραστηριότητές του είναι περισσότερο η συμβουλευτική και η ενημέρωση, παρά η ιατροφαρμακευτική αγωγή.
Το Πνευματικό Κέντρο Νέας Ερυθραίας διαμέσου των δραστηριοτήτων που αναπτύσσει έχει κάνει αισθητή την παρουσία του στην πολιτιστική ζωή του τόπου.Ο χώρος της Βίλλας Κώνστα εδώ και χρόνια στεγάζει τις πνευματικές και καλλιτεχνικές ανησυχίες των κατοίκων της Νέας Ερυθραίας. Στο πέτρινο αναπαλαιωμένο κτήριο έχει διαμορφωθεί ένας χώρος δημιουργίας, όπου μικροί και μεγάλοι έχουν την δυνατότητα έκφρασης μάθησης και ψυχαγωγίας.
Κάθε χρόνο το Σεπτέμβριο πραγματοποιούνται οι "ΑΛΛΟΤΙΝΕΣ ΠΑΤΡΙΔΕΣ", εκδηλώσεις μνήμης και τιμής για την Μικρασιατική καταστροφή του 1922 από το ΚΕΝΤΡΟ ΕΡΕΥΝΑΣ ΚΑΙ ΜΕΛΕΤΗΣ ΤΗΣ ΜΙΚΡΑΣΙΑΤΙΚΗΣ ΕΡΥΘΡΑΙΑΣ (ΚΕΜΜΕ) του Δήμου Κηφισιάς.
Ο Αθλητικός Οργανισμός του Δήμου Νέας Ερυθραίας δραστηριοποιείται σε αθλητικές διοργανώσεις εκτός του στίβου, διαθέτει γήπεδο ποδοσφαίρου και κλειστό γυμναστήριο και πλαισιώνεται από τοπικούς αθλητικούς συλλόγους όπως:
Τον Πανερυθραϊκό Αθλητικό Σύλλογο ο οποίος διαθέτει τμήματα ποδοσφαίρου, μπάσκετ, βόλεϊ και ποδηλασίας.
Τον Αθλητικό Όμιλο Νέων Νεανίδων "Αμαζόνες" με τμήματα για κορίτσια στα αθλήματα μπάσκετ, βόλεϊ, κολύμβησης και ενόργανης γυμναστικής.
Τον Αθλητικό Σύλλογο "ΑΜΕΣ" ο οποίος διαθέτει τμήματα κολύμβησης και μη διαδεδομένων αθλημάτων.
Στο δήμο υπάρχει γήπεδο ποδοσφαίρου, επιπέδου Β Εθνικής, το οποίο ανακαινίστηκε πριν τους Ολυμπιακούς αγώνες. Κάτω από τις κερκίδες υπάρχει γήπεδο 5x5 και γήπεδο βόλεϊ – μπάσκετ, με χρήση κυρίως για προπονήσεις. Επίσης υπάρχει κλειστό γήπεδο 300 θέσεων, όπου γίνονται και αγώνες Α Εθνικής βόλεϊ, αφού έπαιζε και η ομάδα της Νέας Ερυθραίας σε αυτή την κατηγορία και άλλα μικρότερα γήπεδα σε άλλες περιοχές. Επίσης λειτουργεί το "Σπίτι του Αθλητισμού" στο Μορτερό, οδός Σπ. Λούη &amp; Αν. Πίττα
Η Δημοτική Επιχείρηση Ανάπτυξης Νέας Ερυθραίας (Δ.Ε.Α.Ν.Ε.) είναι αμιγής Δημοτική Επιχείρηση. Ιδρύθηκε με την 241/95 απόφαση του Δημοτικού Συμβουλίου και η συστατική της πράξη δημοσιεύτηκε στο ΦΕΚ 175/19-3-96 όπως αυτό τροποποιήθηκε με τις δημοσιεύσεις στα ΦΕΚ 172/17-02-2000 και 974/13-07-2005. Είναι Νομικό Πρόσωπο Ιδιωτικού Δικαίου και λειτουργεί σύμφωνα με τους κανόνες της ιδιωτικής οικονομίας.
Το κεφάλαιο της επιχείρησης ανέρχεται σε 245.000,00 ευρώ. Η επιχείρηση διοικείται από ενδεκαμελές διοικητικό συμβούλιο. 

</doc>
<doc id="48886" url="https://el.wikipedia.org/wiki?curid=48886" title="Ληξούρι Κεφαλλονιάς">
Ληξούρι Κεφαλλονιάς



</doc>
<doc id="48887" url="https://el.wikipedia.org/wiki?curid=48887" title="Άρτεμις Γουνάκη">
Άρτεμις Γουνάκη

Η Άρτεμις Γουνάκη ("Artemis Gounaki", Μόναχο, 7 Απριλίου 1967) είναι Ελληνογερμανίδα συνθέτρια και τραγουδίστρια. Τράβηξε τα φώτα της δημοσιότητας από τις εμφανίσεις της σε τηλεοπτικά προγράμματα, στα οποία δούλεψε ως vocal coach και ως κριτής. Ο πατέρας της γεννήθηκε στη Κρήτη. Ζει στο Μόναχο στην Αθήνα και στη Κρήτη. Έχει ένα γιο.
Βιογραφία.
Η Άρτεμις Γουνάκη είναι δημοφιλής vocal coach από διάφορους κύκλους της τηλεοπτικής εκπομπής Popstars στη γερμανική, ελληνική και ελβετική τηλεόραση, και βοηθά συγκροτήματα και τραγουδιστές να βελτιώσουν τις φωνές τους. Έχει δουλέψει ως φωνητική παραγωγός στα συγκροτήματα: Bro'Sis Preluders,Nu Pagadi, Overground, H-Blockx και Guano Apes). Τραγουδούσε, έγραφε και συνέθετε για το συγκρότημά της το Illegal Aliens, μαζί με τον Μάρκο Μίννεμαν, ο οποίος ήταν ο πρώην σύζυγός της. Το συγκρότημα διαλύθηκε το 2001, όταν ο Μίννεμαν και η Γουνάκη πήραν διαζύγιο. Πολλά από τα συγκροτήματα έβγαλαν δίσκους, οι οποίοι έγιναν χρυσοί και πλατινένιοι στη Γερμανία. Επίσης, η Άρτεμις υποστηρίζει με vocal training τους φιναλίστες και τους νικητές των Popstars στην Ελβετία και στην Ελλάδα.
Αλλά, η δουλειά της δεν περιορίστηκε στα τηλεοπτικά σόου, είχε συνεργαστεί με πολλούς καλλιτέχνες πριν δουλέψει στα Popstars. Το 2003 πήγε στην Αθήνα για να γίνει vocal coach του ελληνικού Popstars και για να δουλέψει στη φωνητική παραγωγή του συγκροτήματος Hi-5.
Έχει συνεργαστεί με παραγωγούς μουσικής και μουσικούς όπως με τον Γκρεγκ Μάννινγκ, τον Τόνι Κοττούρα, τον Μαρκ Μόζαρτ, το Λου Μπέγκα, τον Τ. Μ. Στήβενς, τον Leslie Mandoki, τον Uwe Fahrenkrog-Petersen, τον Thorsten Brötzmann και τον Peter Ries. Επίσης, έχει συνεργαστεί με δισκογραφικές εταιρείες όπως με τη Sony BMG, τη Universal Music, και πολλές άλλες.
Το Νοέμβριο του 2005 άρχισε να σπουδάζει αρχιτεκτονική στο Πανεπιστήμιο του Μονάχου και κυκλοφόρησε ένα βιβλίο που είχε γράψει κατά τη διάρκεια του διαλείμματος που είχε κάνει ("Ο καθένας μπορεί να τραγουδήσει" ήταν ο τίτλος του βιβλίου) το οποίο κυκλοφόρησε τον Οκτώβριο του 2005.

</doc>
<doc id="48888" url="https://el.wikipedia.org/wiki?curid=48888" title="Παλαιό Ψυχικό">
Παλαιό Ψυχικό

Το Ψυχικό είναι συνοικισμός και έδρα του Δήμου Φιλοθέης Ψυχικού στο Βόρειο Τομέα Αθηνών. Ήταν από τις πρώτες περιοχές που κατοικήθηκαν πέριξ του κέντρου της Αθήνας. Οικοδομήθηκε και εκτείνεται γύρω από και πάνω στα Τουρκοβούνια από την ανατολική μεριά και, σε συνδυασμό με τη ρυμοτομία της πρότυπης αγγλικής κηπούπολης και το υψηλό εισοδηματικό επίπεδο των κατοίκων του, κατόρθωσε να διατηρήσει το χαρακτήρα της κοινότητας μέχρι και τα πρόσφατα χρόνια. Είναι από τις περιοχές της Αθήνας με το περισσότερο πράσινο και με πολύ καλή θέα, ενώ πολλοί είναι οι δρόμοι όπου θα δει κανείς τους κατοίκους να απολαμβάνουν τον περίπατό τους ή μια βόλτα με το ποδήλατο. Ο συντελεστής δόμησης παραμένει ακόμη και σήμερα στο 0,6 με αποτέλεσμα η περιοχή να είναι αραιοκατοικημένη.
Εκτός του χαρακτήρα κηπούπολης, το Ψυχικό αποτελεί μια από τις ακριβότερες περιοχές της χώρας (στατιστικά ο ακριβότερος δήμος από το 1970) λόγω των υψηλής αρχιτεκτονικής αισθητικής και πολυτέλειας κτιρίων του, πολλά από τα οποία είναι μοναδικά σε πανελλήνιο επίπεδο δείγματα ρυθμών της αστικής αρχιτεκτονικής του 20ού αιώνα και παράλληλα λόγω της ελάχιστης απόστασης από το κέντρο της Αθήνας συγκριτικά με άλλες κηπουπόλεις όπως π.χ. η Κηφισιά, οι Θρακομακεδόνες, ο Διόνυσος και η Εκάλη. Στο Δήμο Ψυχικού εδρεύουν πολυάριθμες Πρεσβείες και προξενεία, καθώς και ιδιωτικά σχολεία όπως το Κολλέγιο Αθηνών, το Αρσάκειο και τη Σχολή Μωραΐτη.
Ονομασία.
Το τοπωνύμιο έχει την προέλευσή του από ουσιαστικοποιημένο ουδέτερο του επιθέτου "ψυχικός", "ψυχικό". Δηλώνει αυτόν που δίνεται για την ψυχή ενός πεθαμένου. Το συγκεκριμένο τοπωνύμιο δόθηκε διότι στην περιοχή αυτή άνοιξε κάποιο πηγάδι ένας ιδιοκτήτης κτήματος, προς χάρη των διερχομένων, με σκοπό τη σωτηρία της ψυχής του. Η παράδοση αποδίδει τη δημιουργία αυτού του φρεατίου στην Αγία Φιλοθέη της οποίας κτήματα βρίσκονταν στην περιοχή εκείνη. Η ίδια παράδοση εντοπίζει το «ψυχικό» της Αγίας Φιλοθέης έξω από τη βόρεια μάντρα του Γηροκομείου, δεξιά του δρόμου όπως κατεβαίνουν τα αυτοκίνητα για να βρεθούν στη διασταύρωση Κηφισίας-Κατεχάκη, όπου έχει ανεγερθεί μικρό προσκυνητάρι.
Ένας λαϊκός θρύλος παλαιότερων εποχών τον οποίον κατέγραψε τον 19ο αιώνα ο Ανδρέας Καρκαβίτσας και αργότερα ο Λίνος Πολίτης αποδίδει την ονομασία του Ψυχικού στην ιστορική πεζοπορία του Φειδιππίδη μετά τη Μάχη του Μαραθώνα. Σύμφωνα με τον θρύλο κάποιες γυναίκες ζήτησαν από τον Φειδιππίδη να «σταματήσει» για να μάθουν την έκβαση της μάχης στην περιοχή της σημερινής Σταμάτας, ενώ στο Ψυχικό παραλίγο να ξεψυχήσει από τη κόπωση.
Χωροταξία.
Η κοινότητα Ψυχικού είναι χτισμένη στα ανατολικά των Τουρκοβουνίων και συνορεύει με τον Δήμο Αθηναίων, αποτελώντας έτσι τη μετάβαση από το Κέντρο της Αθήνας στα Βόρεια Προάστια. Γειτνιάζει με τις συνοικίες της Αθήνας Νέα Φιλοθέη και Γηροκομείο στα νότια, με το Γαλάτσι στα δυτικά (από το οποίο χωρίζεται από τα Τουρκοβούνια), με τη Φιλοθέη στα βόρεια και με το Χαλάνδρι (Αγία Βαρβάρα), Νέο Ψυχικό και Ελληνορώσων στα ανατολικά. Οριοθετείται από την οδό Μουσών στα νότια (στο ύψος της Λ. Κατεχάκη), από τα ακατοίκητα Τουρκοβούνια στα δυτικά, από την οδό Στεφάνου Δέλτα, Κωνσταντινουπόλεως, Μπιζανίου, Ροΐδη, Διαδόχου Παύλου και Δρυάδων στα βόρεια και από τη Λεωφόρο Κηφισίας στα ανατολικά. Εντός της κοινότητας οι δρόμοι είναι κατασκευασμένοι με αυστηρό πολεοδομικό σχέδιο και υπάρχουν 10 πλατείες, καθώς και αρκετά πάρκα.
Η περιοχή εξυπηρετείται από τους σταθμούς του μετρό Πανόρμου και Κατεχάκη, καθώς και από τις λεωφορειακές γραμμές 653, 036, 140 και τις πολλαπλές γραμμές που διέρχονται από τη Λεωφόρο Κηφισίας. Επίσης με τη παράδοση του B' Σταδίου της γραμμής 4 που αναμένεται να γίνει το 2030, η περιοχή θα αποκτήσει πρόσβαση σε 2 ακόμη σταθμούς σε μικρή απόσταση.
Ιστορία.
Η ιστορία του σύγχρονου Ψυχικού ανάγεται στα χρόνια της μικρασιατικής καταστροφής και οικοδομήθηκε σε μια τοποθεσία κοντά στα Τουρκοβούνια η οποία ήταν χώρος άσκησης των αξιωματικών του ιππικού. Την εποχή εκείνη η περιοχή θεωρούνταν άγρια και κατοικούνταν από λίγους βοσκούς, τα Τουρκοβούνια δε ήταν από τα Οθωμανικά χρόνια καταφύγιο κλεφτών και συνεπώς η γύρω περιοχή αποφευγόταν από τους περαστικούς. Η βλάστηση περιοριζόταν σε πεύκα και πουρνάρια που κάλυπταν τους λοφίσκους ενώ πιο χαμηλά, στα καλλιεργημένα χωράφια, υπήρχαν ελιές, συκιές και αμυγδαλιές. Η περιοχή από το 1874 περιήλθε κατά καιρούς σε διάφορους ιδιοκτήτες στους οποίους συμπεριλαμβανόταν και η Εταιρεία "Epargne Immobilière".
Το 1908 με το Βασιλικό Διάταγμα 21-01-1908 (ΦΕΚ Α΄ 16/25-01-1908) εγκρίνεται το διάγραμμα ρυμοτομίας Ψυχικού από τον Βασιλέα Γεώργιο Α΄. Ο Γεώργιος Ησαΐας ο οποίος ήταν χημικός, ζωγράφος, μεγαλοβιομήχανος και τότε Υπουργός Συγκοινωνίας και η "Αθηναϊκή Εταιρία προς ενίσχυση του Εμπορίου και της Βιομηχανίας" δώρισαν το 1923 μεγάλες εκτάσεις γης στην τεχνική εταιρία ΚΕΚΡΩΨ, η οποία ιδρύθηκε το ίδιο έτος. Η εταιρία έχοντας τότε στη κατοχή της ολόκληρη τη περιοχή που αποτελεί σήμερα το Ψυχικό ανέλαβε τη κατασκευή της περιοχής με τη χάραξη, διάνοιξη και κατασκευή των δρόμων, τη μελέτη και κατασκευή των έργων υποδομής, τη διαμόρφωση χώρων αναψυχής και πρασίνου, τη δημιουργία κοινωφελών χώρων, την κατασκευή κοινωφελών έργων και οικοδομημάτων, και την οριοθέτηση οικοπέδων για οικιστική ανάπτυξη. Η κατασκευή του Ψυχικού ξεκίνησε το 1923 ενώ τα τελευταία έργα ολοκληρώθηκαν το 1936. Εκείνη την εποχή, με την αγορά οικοπέδου από την ΚΕΚΡΩΨ, ο ιδιοκτήτης υποχρεούνταν να ανεγείρει κατοικία, μέσα σε συγκεκριμένο χρονοδιάγραμμα. Η εταιρία σήμερα ειδικεύεται στη κατασκευή πολυτελών κατοικιών ενώ διατηρεί μέχρι και σήμερα πολλά οικόπεδα και μεγάλες εκτάσεις γης στο Ψυχικό, στα λεγόμενα Τουρκοβούνια και αλλού. Η μακροχρόνια παρουσία της στη περιοχή γίνεται πολλές φορές αισθητή με τη διεξαγωγή δικαστικών διαμαχών με το Δήμο Ψυχικού και με το Ελληνικό Δημόσιο σχετικά με τη κυριότητα εκτάσεων γης στη περιοχή. 
Οι πρώτοι κάτοικοι που εγκαταστάθηκαν στο Ψυχικό υπάγονταν διοικητικά στην τότε κοινότητα Χαλανδρίου. Ο οικισμός έγινε κοινότητα το 1929 με πρώτο πρόεδρο τον Εμμανουήλ Τσάκωνα. Το 1982, η Κοινότητα Ψυχικού αναγνωρίζεται ως Δήμος (φτάνει τους 10.000 κατοίκους), ενώ παύει διοικητικά να υφίσταται ως αυτόνομος Δήμος στις 31 Δεκεμβρίου 2010 με το Πρόγραμμα «Καλλικράτης», και αποτελεί πλέον Κοινότητα του Δήμου Φιλοθέης-Ψυχικού. Πρώτος δήμαρχος εξελέγη ο Γιάννης Χαραλάμπους (1983-86) και στη συνέχεια δήμαρχοι ήταν οι Δημήτριος Μαναός (1987-94), Ερωτόκριτος Νεόφυτος (1995-2006) και Ειρήνη Κατσαρού (2007-10).
Τοπωνύμια - Αξιοθέατα.
Παλαιά Αγορά.
Η Παλαιά Αγορά ήταν το κέντρο του Ψυχικού από το 1930 καθώς κάλυπτε τις καθημερινές λειτουργικές ανάγκες των νοικοκυριών και αποτελούσε σημείο συνάθροισης των κατοίκων. Είχε ένα αίθριο και περιβαλλόταν από στοές. Σχεδιάστηκε το 1924 από τον Σωτήριο Μαγιάση. Από τη δεκαετία του 90' δεν αξιοποιείται λόγω νομικών διαμαχών με την εταιρία ΚΕΚΡΩΨ, η οποία διαθέτει μεγάλες εκτάσεις γης στο Ψυχικό το οποίο και έχτισε. Η αγορά του Ψυχικού έχει μεταφερθεί έκτοτε στη Νέα Αγορά, λίγα τετράγωνα πιο πάνω. 
Νέα Αγορά.
Η Νέα Αγορά είναι η μοναδική περιοχή του Ψυχικού που εξαιρείται από τον αυστηρά οικιστικό χαρακτήρα της περιοχής καθώς διαθέτει μαγαζιά, φαρμακείο, κάποια εστιατόρια και το κέντρο εξυπηρέτησης πολιτών. Βρίσκεται σε μια τριγωνική περιοχή που οριοθετείται από τις οδούς Γράμμου, Βίτσι και Δάφνης και από το μέσο της διέρχεται η οδός 28ης Οκτωβρίου. Η περιοχή αυτή είναι από τις λιγοστές του Ψυχικού που συγκεντρώνει σημαντική κίνηση και σχετική πολυκοσμία, κάτι που οφείλεται εκτός άλλων στην κομβικότητά της. Συγκεκριμένα, η οδός 28ης Οκτωβρίου (που συνεχίζει ως οδός Έβρου στο Γαλάτσι) έχει σημαντικό συγκοινωνιακό ρόλο αφού περνώντας από τα Τουρκοβούνια ενώνει το Ανατολικό με το Δυτικό λεκανοπέδιο Αττικής. Στη Νέα Αγορά επίσης υπάρχει παιδική χαρά και πάρκο με όργανα γυμναστικής.
Ανάκτορο της Φρειδερίκης.
Το επιβλητικό αρχοντικό της οδού Διαμαντίδου που έμεινε γνωστό ως το "Ανάκτορο της Φρειδερίκης" αγοράστηκε το 1937 από τον Βασιλιά Γεώργιο Β΄ για να στεγάσει το μελλόνυμφο ζεύγος Παύλου και Φρειδερίκης. Μετά τον θάνατο του βασιλέως Παύλου, αποτέλεσε την μόνιμη κατοικία της βασιλομήτορος Φρειδερίκης. Με την κατάργηση της βασιλείας από το δημοψήφισμα του 1974 το Ελληνικό Δημόσιο, και συγκεκριμένα η Κτηματική Εταιρεία του Δημοσίου, αποφάσισε την εκποίησή του με πλειοδοτικό διαγωνισμό. Αγοράστηκε από την οικογένεια Χατζηιωάννου (ιδιοκτήτες της εταιρίας EasyJet), έναντι 316.000.000 δραχμών. Μέχρι σήμερα παραμένει εγκαταλελειμμένο.
Φάρος Ψυχικού.
Η περιοχή ονομάστηκε έτσι από έναν φανό κυκλοφορίας οχημάτων που βρισκόταν επί της Λεωφόρου Κηφισίας μέχρι τα χρόνια του Μεσοπολέμου. Στον φάρο προσέκρουσε αυτοκίνητο και προκλήθηκε θανατηφόρο δυστύχημα το 1933 και έκτοτε δεν επανατοποθετήθηκε. Ο όρος αναφέρεται και στην περιοχή απέναντι από τη Λεωφόρο, η οποία ανήκει στο Νέο Ψυχικό. Ορόσημο της περιοχής από τη δεκαετία του '70 είναι το γιγαντιαίο κατάστημα του ΑΒ Βασιλόπουλου (από τη μεριά του Νέου Ψυχικού). 
Στον φάρο Ψυχικού βρίσκεται το έργο μοντέρνας τέχνης Ομπρέλες του Γιώργου Ζογγολόπουλου, μια μικρότερη παραλλαγή του παρόμοιου γλυπτού της Θεσσαλονίκης. Στην ίδια περιοχή επίσης, δίπλα από το Λιβυκό προξενείο βρίσκεται το Λιβυκό μειονοτικό σχολείο, στον χώρο του οποίου βρίσκεται και τζαμί για τις θρησκευτικές ανάγκες της κοινότητας. Στον δρόμο κάτω από το σχολείο αυτό βρίσκεται η πιάτσα των ταξί του Ψυχικού.
Ιερός Ναός Άγιου Δημητρίου.
Ο Ιερός Ναός του Αγίου Δημητρίου βρίσκεται στην Λεωφόρο Δημοκρατίας και είναι αφιερωμένος στον πολιούχο του Ψυχικού, τον Άγιο Δημήτριο. Κτίστηκε από τον μηχανικό Θ. Κυριακίδη σε μελέτη και σχέδια του βυζαντινολόγου Α. Ορλάνδου, μεταξύ του 1929 και του 1930. Ο ρυθμός του είναι εγγεγραμμένος σταυροειδής με τρούλο και είναι κατασκευασμένος σύμφωνα με το πνεύμα της εποχής. Με τα χρόνια ο ναός σταδιακά επεκτάθηκε, με το Κωδωνοστάσιο να κατασκευάζεται το 1956, τις δύο υπόστυλες στοές το 1962 και το Παρεκκλήσιο το 1986. Στην αγιογράφηση του ναού συνέβαλαν πολλοί αγιογράφοι όπως ο Ν. Στρατούλης, Δ. Πελεκάσης, Δ. Κάφης, Γ. Μάλαμας, καθώς και οι νεότεροι Κοκκινίδης, ο αρχιμανδρίτης Ρωμανός Φωκάκης, ο Κωτσάκης και ο Παπαδάκης. 
Υπαίθρια Γλυπτοθήκη.
Η Υπαίθρια Γλυπτοθήκη Ψυχικού βρίσκεται στην Πλατεία «Γιώργου Ζογγολόπουλου» στο Ψυχικό, επί της Λεωφόρου Δημοκρατίας δίπλα στον ναό του Αγ. Δημητρίου. Είναι η μοναδική δημοτική υπαίθρια γλυπτοθήκη στην Ελλάδα που είναι αφιερωμένη στο έργο ενός καλλιτέχνη. Στο χώρο βρίσκονται έξι μεγάλης κλίμακας γλυπτά του Ζογγολόπουλου (τα «Αλέξανδρος», «Ποσειδώνας», «Γλυπτό ΔΕΘ», «Ολυμπιακοί Κύκλοι», «Στήλη» και «Ειράνα») που καλύπτουν διαφορετικές χρονικές περιόδους της δημιουργίας του καλλιτέχνη και τοποθετήθηκαν μετά από παραχωρήσεις του Ιδρύματος Ζογγολόπουλου (παραχώρησε πέντε από τα γλυπτά) και του συλλέκτη Ζαχαρία Πορταλάκη (παραχώρησε τον «Αλέξανδρο»).
Γενικά Αρχεία του Κράτους.
Το κεντρικό κτήριο των Γενικών Αρχείων του Κράτους (ΓΑΚ) βρίσκεται στην Οδό Δάφνης στο Ψυχικό, δίπλα από τη Βαρβάκειο Σχολή. Αποπερατώθηκε από τον Οργανισμό Σχολικών Κτηρίων (ΟΣΚ) με την οικονομική βοήθεια του Πρόδρομου Αθανασιάδη - Μποδοσάκη (κυρίως για τον εξοπλισμό) και εγκαινιάστηκε στις 11 Νοεμβρίου του 2003 από τον τότε Πρωθυπουργό Κωνσταντίνο Σημίτη. Πρόκειται για κτήριο με υπερσύγχρονες εγκαταστάσεις και προδιαγραφές, χτισμένο σε παρόμοιο αρχιτεκτονικό στυλ με το Θέμιδος Μέλαθρον, και ικανό να στεγάσει τόσο το ταξινομημένο όσο και το αταξινόμητο αρχειακό υλικό και φυσικά, το ειδικευμένο προσωπικό. Έχει επίσης γίνει σημαντική προσπάθεια ψηφιοποίησης μεγάλου τμήματος του αρχειακού υλικού, ενώ στο κτήριο λειτουργεί και μικρό εκθετήριο των πολύ σημαντικών τεκμηρίων που διαθέτει η συλλογή των ΓΑΚ.
Σημαντική προσπάθεια έχει καταβληθεί για την προστασία του υλικού και του κτηρίου: Πυροσβεστικό αέριο FM200 και διοξείδιο του άνθρακα για τα αρχειοστάσια και τον ηλεκτρομηχανολογικό εξοπλισμό, νερό για τους χώρους εργασίας, με ειδικές πυροπροστατευτικές θύρες που κλείνουν αεροστεγώς, ενώ τα φωτιστικά σώματα είναι ειδικά για φωτισμό κατακόρυφων επιφανειών στα αρχειοστάσια και λειτουργούν με ανιχνευτές κίνησης, ενώ στους χώρους μελέτης των εγγράφων χρησιμοποιούνται λαμπτήρες περιορισμένης εκπομπής υπεριώδους ακτινοβολίας. Οι υαλοπίνακες των αιθουσών όπου το αρχειακό υλικό είναι εκτεθειμένο στο φυσικό φως (όπως, π.χ., στο αναγνωστήριο), είναι επενδεδυμένοι με ειδική μεμβράνη αποκοπής της υπεριώδους ακτινοβολίας. Τέλος, όλες οι υπηρεσίες διαθέτουν ηλεκτρονικούς υπολογιστές (διασυνδεδεμένους σε τοπικό δίκτυο) με πρόσβαση στο Διαδίκτυο μέσω του Πανελληνίου Σχολικού Δικτύου.
Το κτήριο είναι ανοιχτό για το κοινό όλες τις εργάσιμες ημέρες από τις 9 το πρωί μέχρι 3 το μεσημέρι.
Τουρκοβούνια.
Τα Τουρκοβούνια ή "Λυκοβούνια" των Αθηνών είναι η υψηλότερη (από τη στάθμη της θάλασσας) και η πλέον εκτεταμένη λοφοσειρά στην κεντρική περιοχή του Λεκανοπεδίου της Αθήνας. Χωρίζει, έτσι, το λεκανοπέδιο σε ανατολικό και δυτικό. Στην αρχαιότητα ονομάζονταν Αγχεσμός. Από το 1937 μέχρι το 1976 στα Τουρκοβούνια η εταιρία ΚΕΚΡΩΨ λειτουργούσε λατομείο και έτσι η γεωμορφολογία της περιοχής έχει, σε πολλά μέρη, καταστραφεί ανεπανόρθωτα. Αν και σήμερα το λατομείο έχει κλείσει, το βιομηχανικό στοιχείο παραμένει πολύ έντονο στη περιοχή. Εγκαταλελειμμένα κτήρια, τσιμεντένιες δομές και απορρίμματα πολλών ειδών είναι διάσπαρτα στα Τουρκοβούνια, τα οποία ονομάζονται γι' αυτόν τον λόγο και Νταμάρια. Η εταιρία από το 1988 μέχρι και σήμερα βρίσκεται σε νομική διαμάχη με το Ελληνικό Δημόσιο και τον Δήμο Ψυχικού σχετικά με τη κυριότητα-εκμετάλλευση, των εκτάσεων αυτών. 
Αρχιτεκτονική.
Το υψηλό εισοδηματικό επίπεδο των κατοίκων, ο χαμηλός συντελεστής δόμησης, καθώς και ο αυστηρά οικιστικός χαρακτήρας του Ψυχικού, (απαγορεύονται τα γραφεία και τα καταστήματα), δημιούργησαν τις κατάλληλες συνθήκες ώστε στη περιοχή να κατασκευαστούν και σταδιακά να συγκεντρωθούν πολλές κατοικίες μεγάλου καλλιτεχνικού, ιστορικού και αρχιτεκτονικού ενδιαφέροντος, ξεκινώντας από τα μεσοπολεμικά χρόνια και φτάνοντας μέχρι και σήμερα. Ο χαρακτήρας κηπούπολης της περιοχής και η πολιτική ενάντια στην ανάπτυξη επαγγελματικών δραστηριοτήτων προστάτεψαν τις ιστορικές κατοικίες της συνοικίας από τις μαζικές κατεδαφίσεις και την έλευση των πολυκατοικιών, όπως συνέβη σε πολλές άλλες περιοχές του λεκανοπεδίου τα πρώτα μεταπολεμικά χρόνια. Στο Ψυχικό σήμερα βρίσκονται 75 διατηρητέα κτίρια (ΦΕΚ 12-4-2000), σε πανελλήνιο επίπεδο μοναδικά δείγματα ρυθμών της αστικής αρχιτεκτονικής του 20ού αιώνα. 
Αθλητισμός.
Το Ψυχικό αντιπροσωπεύεται στον τομέα του αθλητισμού από την Α.Ε. Ψυχικού. Η Ένωση ιδρύθηκε το 1985 και διατηρεί επαγγελματικό τμήμα καλαθοσφαίρισης ανδρών που αγωνίζεται στην Α2 Εθνική. Εκτός αυτού, διατηρεί τμήματα καλαθοσφαίρισης όλων των ηλικιακών ομάδων, καθώς επίσης και ακαδημίες μίνι ποδοσφαίρου, πετοσφαίρισης, αντισφαίρισης, τάε κβον ντο, στίβου και γυμναστικής. Επίσης τα πολυάριθμα ιδιωτικά σχολεία που βρίσκονται στο Ψυχικό, όπως το Κολέγιο Αθηνών, το Κολέγιο Ψυχικού, το Αρσάκειο και η Σχολή Μωραΐτη όλα τους διαθέτουν αξιοσέβαστες εγκαταστάσεις και προπονητές, με αποτέλεσμα να έχουν πολλές επιτυχίες σε μαθητικές αθλητικές διοργανώσεις.
Στη περιοχή υπάρχουν επίσης αρκετές δημόσιες αθλητικές εγκαταστάσεις, όπως δημοτικά γήπεδα τένις, μπάσκετ, βόλεϋ και κλειστό γυμναστήριο. Ακόμη, σε πάρκο στη Νέα Αγορά έχουν εγκατασταθεί όργανα γυμναστικής ελεύθερα προς χρήση.
Εκπαίδευση.
Το Ψυχικό ως μια νεόκτιστη περιοχή με καλή φήμη και κοντά στο κέντρο της Αθήνας επιλέχθηκε ως ο τόπος εγκατάστασης ενός σημαντικού αριθμού σχολείων κατά τα μεσοπολεμικά και μεταπολεμικά χρόνια. Στη συνοικία βρίσκονται ορισμένα αξιοσημείωτα εκπαιδευτικά ιδρύματα/σχολεία:
Κολλέγιο Αθηνών.
Το Κολέγιο Αθηνών και το Κολέγιο Ψυχικού είναι ελληνικά σχολεία του Ελληνο-Αμερικανικού Εκπαιδευτικού μη Κερδοσκοπικού Ιδρύματος, ΕΕΙ παλαιότερα και Κολέγιο Αθηνών σήμερα, της πρωτοβάθμιας και δευτεροβάθμιας εκπαίδευσης, το οποίο και ιδρύθηκε το 1925, δηλαδή μόλις δύο χρόνια μετά από την έναρξη των εργασιών για τη χάραξη του Ψυχικού. 
Ιδρύθηκε από μία ομάδα φωτισμένων Ελλήνων με πρωτεργάτες τον Εμμανουήλ Μπενάκη και τον Στέφανο Δέλτα και με την υποστήριξη Αμερικανών φιλελλήνων, και εγκαινιάστηκε το 1928 από τον Ελευθέριο Βενιζέλο. 
Βρίσκεται στο Ψυχικό στα όρια με τη Φιλοθέη και σήμερα κατατάσσεται στα καλύτερα εκπαιδευτικά ιδρύματα της Ελλάδας.
Αρσάκειο Ψυχικού.
Το Αρσάκειο Ψυχικού (πρώην παρθεναγωγείο) είναι συγκρότημα ελληνικών ιδιωτικών σχολικών μονάδων πρωτοβάθμιας και δευτεροβάθμιας εκπαιδευτικής βαθμίδας, που ανήκει στα λεγόμενα Αρσάκεια - Τοσίτσεια Σχολεία και ιδιοκτήτης του είναι η Φιλεκπαιδευτική Εταιρία. Το συγκρότημα αποτελείται από Νηπιαγωγείο, σε ανεξάρτητο συγκρότημα, ενώ δύο από τα τρία Δημοτικά, το Α΄Αρσάκειο και το Β΄ Αρσάκειο Δημοτικό, τα δύο Γυμνάσια, το Α΄ και το Β΄ Αρσάκειο Γυμνάσιο και τα τρία Λύκεια, το Α΄και το Β΄ Αρσάκειο Λύκειο, καθώς και το Ενιαίο Αρσάκειο Λύκειο (πρώην Αρσάκειο Κλασικό Λύκειο) συνυπάρχουν στο κεντρικό κτήριο. Το Γ΄ Αρσάκειο Δημοτικό εδρεύει στο κτήριο, που παλαιότερα λειτουργούσε το Οικοτροφείο.
Η αγορά του οικοπέδου 60 στρεμμάτων στο Ψυχικό αποφασίστηκε από το Δ.Σ. της Φ.Ε. το 1927, η οποία ανήλθε στις 900.000 δραχμές. Η έκταση αυτή βρισκόταν σε ένα ύψωμα, δίπλα από την έκταση του Κολεγίου και ήταν κατάλληλη για δημιουργία χώρων άθλησης, ψυχαγωγίας, περιπάτου και κηπουρικής. Ονομαστοί αρχιτέκτονες της εποχής όπως ο Α.Κριεζής, οι Ελβετοί Μπουντέ και Βενσάν και ο Γάλλος Λεφέβρ συμβουλεύουν, σχεδιάζουν και επιστατούν στην ανέγερσή του σχολικού συγκροτήματος, το οποίο ξεκίνησε στις 23 Ιουλίου 1931, μετά την έγκριση του τελικού σχεδίου του Α. Κριεζή. Στην αρχή το κτίριο κτίστηκε με σκοπό να συμπεριλάβει Οικοτροφείο για 150 οικότροφες και 80 ημισύσσιτες μαθήτριες, αίθουσες διδασκαλίας, Γυμναστήριο και τον Ιερό Ναό της Αγ. Αναστασίας.
Σχολή Μωραΐτη.
Η Σχολή Μωραΐτη ιδρύθηκε το 1936 από τον Κάρολο Μπερζάν ως "Πρότυπον Λύκειον Αθηνών" και αρχικά στεγαζόταν σε νεοκλασικό στην οδό Μαυροματταίων. Μετεγκαταστάθηκε στην σημερινή της τοποθεσία στο Ψυχικό (κοντά στο Αρσάκειο) το 1952, σε τότε νεοκλασικό κτίριο. Την ίδια χρονιά η άδεια λειτουργίας μεταβιβάστηκε στον τότε συνδιευθυντή Αντώνη Μωραΐτη, φιλόλογο, στον οποίον η σχολή οφείλει το όνομά της. Ωστόσο καθώς τότε φοιτούσαν ήδη στη σχολή 618 μαθητές από το 1954 άρχισε η ανέγερση του νέου σημερινού κτιρίου που τελικά εγκαινιάστηκε το 1971. Η Σχολή Μωραΐτη σήμερα είναι από τις πιο σπουδαίες στην Ελλάδα και την Ευρώπη και είναι ιδιαίτερα ονομαστή για τις επιτυχίες της στο πρόγραμμα του οργανισμού IB, με τον οποίο άρχισε να συνεργάζεται το 1985. 
Βαρβάκειος Πρότυπος Σχολή.
Η Βαρβάκειος Πρότυπος Σχολή (σημερινή ονομασία Πρότυπο Γυμνάσιο &amp; ΓΕ.Λ Βαρβακείου Σχολής) είναι ένα από τα αρχαιότερα σχολεία της Ελλάδας. Άρχισε να λειτουργεί το 1860 σε κτήριο που χτίστηκε με δαπάνη του εθνικού ευεργέτη Ιωάννη Βαρβάκη, προς τιμή του οποίου ονομάστηκε η Σχολή. Το πρώτο αυτό κτήριο βρισκόταν στον χώρο της σημερινής Βαρβακείου Αγοράς επί της οδού Αθηνάς και στέγαζε τη Σχολή μέχρι και το 1944, οπότε το κτίριο υπέστη μεγάλες καταστροφές κατά τη διάρκεια των Δεκεμβριανών το 1944. Έκτοτε η Σχολή στεγαζόταν σε άλλα κτήρια στην Αθήνα (οδός Κωλέττη 34, οδός Ακαδημίας και Χ. Τρικούπη, οδός Αραχώβης), ενώ το αρχικό κτήριο κατεδαφίστηκε τελικά το 1955. Από το 1983 έως και σήμερα το Πρότυπο Γυμνάσιο και Λύκειο της Βαρβακείου Σχολής στεγάζεται σε κτιριακές εγκαταστάσεις στο Ψυχικό, στα όρια της περιοχής με τη Νέα Φιλοθέη. Από το 1981 παύει να είναι αποκλειστικά αρρένων.
Σήμερα το Βαρβάκειο είναι ένα σχολείο με πολλές καινοτομίες (Όμιλοι ηθικής, ρητορικής, επιστημών, ηλεκτρονικό περιοδικό, εκπαιδευτικές εκδρομές στο εξωτερικό, ντουλαπάκια μαθητών καθώς κάθε τμήμα δε διαθέτει δική του αίθουσα, σύγχρονα εργαστήρια για τα μαθήματα κ.α.), με μαθητές που λαμβάνουν συχνά διακρίσεις σε σχολικούς διαγωνισμούς και απόφοιτους που κάνουν καριέρα στην Ελλάδα και στο Εξωτερικό. Η σχολή διαθέτει Σύλλογο Αποφοίτων.
Δημόσια σχολεία.
Εκτός αυτών στο Ψυχικό βρίσκονται το 1ο Δημοτικό και το Γενικό Ενιαίο Λύκειο Ψυχικού. Αυτά τα σχολεία θεωρούνται από τα πιο οργανωμένα δημόσια στην Αθήνα.
Άλλα.
Η περιοχή επίσης διαθέτει πλήθος νηπιαγωγείων και παιδικών σταθμών (από τα οποία αξιοσημείωτη είναι η Βίλλα Αιμιλία). Στο Ψυχικό επίσης υπάρχει ένας αριθμός μειονοτικών σχολείων, όπως η Εβραϊκή και η Λιβυκή Σχολή και το Μορφωτικό Κέντρο της Πρεσβείας του Ιράν.
Πρεσβείες - Προξενεία.
Στο Ψυχικό βρίσκεται ένας μεγάλος αριθμός πρεσβειών και προξενείων, μοναδικός σε όλη την Ελλάδα. Συγκεκριμένα βρίσκονται οι πρεσβείες των εξής χωρών:
Δήμος Φιλοθέης - Ψυχικού.
Ο Δήμος Φιλοθέης Ψυχικού είναι ένας από τους δώδεκα δήμους του Βορείου Τομέα της Αθήνας στην Περιφέρεια Αττικής. Ιδρύθηκε το 2010 με την εφαρμογή του προγράμματος Καλλικράτης από την συνένωση των παλαιότερων δήμων Ψυχικού, Νέου Ψυχικού και Φιλοθέης. Έχει πληθυσμό 26.968 κατοίκους σύμφωνα με την απογραφή του 2011, έδρα του είναι το Ψυχικό και η έκτασή του ανέρχεται σε 6,2 τ.χλμ.
Δήμαρχοι - Κοινοτάρχες.
Όλοι οι Κοινοτάρχες και Δήμαρχοι του Ψυχικού από το 1930 μέχρι σήμερα. Μεταξύ των ετών 1930-1982 αναφερόμαστε σε Κοινοτάρχες, αλλά μετά την αναγνώριση του Ψυχικού το 1982 ως ξεχωριστού Δήμου αναφερόμαστε σε Δημάρχους. Από 1-1-2011 και έπειτα αναφερόμαστε στους Δημάρχους του Δήμου Φιλοθέης - Ψυχικού ο οποίος συστάθηκε με την εφαρμογή του προγράμματος Καλλικράτη.

</doc>
<doc id="48889" url="https://el.wikipedia.org/wiki?curid=48889" title="Ψυχικό">
Ψυχικό



</doc>
<doc id="48894" url="https://el.wikipedia.org/wiki?curid=48894" title="Νέο Ψυχικό">
Νέο Ψυχικό

Το Νέο Ψυχικό είναι συνοικισμός του Δήμου Φιλοθέης Ψυχικού στο Βόρειο Τομέα της Αθήνας της Περιφέρειας Αττικής. Ο πληθυσμός του ανέρχεται σε 10.901 άτομα και η έκτασή του ανέρχεται σε 1 χμ2
Πρόκειται για μια μικρή συνοικία που αναπτύχθηκε πέριξ της τότε μικρής εκκλησίας της Αγίας Σοφίας. Αρχικά δημιουργήθηκε ως προέκταση του Χαλανδρίου, αν και πριν την δημιουργία ανεξάρτητης κοινότητας, ανήκε διοικητικά στον δήμο Χαλανδρίου. Οι πρώτες κατοικίες οικοδομούνται από Αθηναίους που μετακινούνται προς τα ανατολικά του κέντρου των Αθηνών, έπειτα από το πληθυσμιακό κύμα που δέχεται η Αθήνα κατά τη μικρασιατική καταστροφή το 1923, ενώ στις 26 Σεπτεμβρίου 1946 μετονομάζεται ως αυτόνομη Κοινότητα Νέου Ψυχικού. Πρώτος αιρετός πρόεδρος της Κοινότητας Νέου Ψυχικού ήταν ο Κωνσταντίνος Παραδέλης. Το 1964 εξελέγη πρόεδρος ο Παπασπύρου, ο οποίος επανεξελέγη μετά την πτώση της χούντας, το 1975 και τον διαδέχθηκε η Αγλαΐα Σταφυλά, η οποία υπηρέτησε ως τελευταία πρόεδρος της κοινότητας, από το 1979 ως το 1982. Το 1982 η κοινότητα συμπλήρωσε 10.000 κατοίκους και αναγνωρίστηκε σε Δήμο. Αργότερα παρατηρείται μια μετακίνηση αποστράτων στρατιωτικών προς τα αναπτυσσόμενα βορειοανατολικά προάστια και μείωση πληθυσμού. Παραδοσιακά ο συνοικισμός δέχεται πληθυσμό των σωμάτων ασφαλείας που μετακινούνται από τις βορειοανατολικές συνοικίες του Κεντρικού Τομέα Αθηνών, όπως το Κολωνάκι, του Γκύζη, Λ. Αλεξάνδρας, του Γουδή και τους Αμπελοκήπους.
Κοινοτάρχες Νέου Ψυχικού (1946-1982).
Πρόεδροι διετέλεσαν οι:

</doc>
<doc id="48895" url="https://el.wikipedia.org/wiki?curid=48895" title="Νέα Χαλκηδόνα">
Νέα Χαλκηδόνα

Η Νέα Χαλκηδόνα είναι δημοτική ενότητα του Δήμου Νέας Φιλαδέλφειας - Νέας Χαλκηδόνας η οποία βρίσκεται στο βόρειο άκρο του Κεντρικού Τομέα Αθηνών, στην Αττική. Εχει έκταση 1,73 τετραγωνικά χιλιόμετρα. Οι πρώτοι εποικιστές ήταν πρόσφυγες από τη Μικρασιατική Χαλκηδόνα.
Πριν το 1900 η περιοχή αναφερόταν ως καθαρά αγροτική. Το 1907 εμφανίζεται με πληθυσμό 19 κατοίκων, ενώ το 1920 η Ε.Σ.Υ.Ε. απογράφει 110 κατοίκους που ζούσαν σε αγροικίες. Η μεγάλη αύξηση του πληθυσμού έγινε μετά την Μικρασιατική καταστροφή, όταν πρόσφυγες από την Κωνσταντινούπολη εγκαταστάθηκαν στην περιοχή, τμήμα του Δήμου Αθηναίων, σε οικόπεδα και σπίτια που παραχωρήθηκαν από το τότε Υπουργείο οικισμού.
Σήμερα ο πληθυσμός του οικισμού ανέρχεται σε 9.822 κατοίκους (Απογραφή 2011).

</doc>
<doc id="48900" url="https://el.wikipedia.org/wiki?curid=48900" title="Σαραβάλι Αχαΐας">
Σαραβάλι Αχαΐας

 
Το Σαραβάλι είναι οικισμός της δημοτικής ενότητας Μεσσάτιδος του δήμου Πατρέων. Βρίσκεται νότια-νοτιοανατολικά έξω από την Πάτρα και απέχει οδικώς 8 χιλιόμετρα περίπου από το κέντρο της. Ο οικισμός είναι χτισμένος σε υψόμετρο μεταξύ 70-180 μέτρων, στα ρίζα του Ομπλού που αποτελεί πρόβουνο του Παναχαϊκού όρους.
Έχει πληθυσμό 735 κατοίκους και αποτελεί έδρα της ομώνυμης δημοτικής κοινότητας που ανήκουν επίσης οι οικισμοί των Δεμενίκων, του Κεφαλόβρυσου, του Μπακαρίου και του Αγίου Στεφάνου, με συνολικό πληθυσμό 4.202 κατοίκους.
Από τα βόρεια όρια του οικισμού διέρχεται η Περιμετρική Οδός Πατρών, η οποία συνδέει τη Νέα Εθνική Οδό Πατρών-Πύργου (Ε.Ο. 9) με τη Νέα Εθνική Οδό Πατρών-Αθηνών (Ε.Ο. 8α).
Ονομασία.
Η ονομασία του οφείλεται στον Ντε Σαραβάλε, Γάλλο φεουδάρχη της περιοχής και σταυροφόρο, ο οποίος είχε κτίσει στην περιοχή την οικία του, ένα κάστρο, απομεινάρια του οποίου υπάρχουν και σήμερα στην περιοχή του Σαραβαλίου. Σύμφωνα με την παράδοση, στο κάστρο αυτό έμεινε, το 1425, ο Κωνσταντίνος Παλαιολόγος. Μια άλλη εκδοχή λέει ότι ονομάστηκε έτσι από τον Ιταλό φεουδάρχη της περιοχής, Ραϊνάλδο, ο οποίος καταγόταν από το Σαραβάλε (Saravale) της Βόρειας Ιταλίας.
Ιστορία.
Στην περιοχή του Αγίου Νικολάου έχουν βρεθεί κατάλοιπα βυζαντινού οικισμού, και ερείπια μεγαλοπρεπούς οικίας. Στην περιοχή που βρισκόταν το κάστρο ανακαλύφθηκαν ρωμαϊκές επιγραφές που αναφέρονταν στην 12η ρωμαϊκή λεγεώνα, οι επιγραφές αυτές είναι άγνωστο από που ακριβώς μεταφέρθηκαν εκεί αφού ήταν εντοιχισμένες στα τείχη του κάστρου.
Το 1903 αναφέρεται πως το Σαραβάλι συνδέεται με την Πάτρα με δημοτικό αμαξιτό (χωμάτινο) δρόμο και μέσω αυτού απέχει περίπου μιάμιση (1½) ώρα από την πόλη.
Το κάστρο του Σαραβαλίου.
Το κάστρο είχε κατασκευαστεί από Φράγκους, άγνωστο ακριβώς πότε, χρησιμοποιούταν σαν κατοικία του εκάστοτε φεουδάρχη της περιοχής, βρισκόταν κοντά στην πόλη και σε στρατηγικό σημείο για την άμυνα της. Το κάστρο ήταν μικρό, είχε κυκλικό σχήμα και περίβολο. Υπήρχε και υπόνομος από το κάστρο προς τους αγρούς και χρησίμευε σε περιπτώσεις πολιορκίας. Αναφέρεται σε χρήση έως το 1471. Σήμερα το κάστρο δεν υπάρχει εκτός από ένα μικρό τμήμα του τείχους του που χρησιμεύει σαν μαντρότοιχος, ενώ μέχρι το 1955 αναφέρεται πως το ύψος του ήταν περίπου δέκα μέτρα πιο πάνω από το σημερινό. Στην θέση του βρίσκεται διαμορφωμένη η κεντρική πλατεία του Σαραβαλίου.
Μάχη του Σαραβαλίου.
Στις 9 Μαρτίου 1822 στις τοποθεσίες της περιοχής του Πετρωτού "Παλαιόπυργος" και "Νερόμυλος του Σαϊταγά" έγινε η γνωστή Μάχη του Σαραβαλίου. Η μάχη έγινε ανάμεσα στους επαναστατημένους Έλληνες με γενικό αρχηγό τον Θεόδωρο Κολοκοτρώνη και τους Τούρκους που ήταν κλεισμένοι στο κάστρο της Πάτρας. Ήταν κατά την πρώτη πολιορκία της πόλης από τους Έλληνες και στο χωριό είχε στρατοπεδεύσει και είχε το στρατηγείο όλων των ελληνικών δυνάμεων ο Θεόδωρος Κολοκοτρώνης. Κάθε χρόνο σε ανάμνηση της μάχης γίνονται εορταστικές εκδηλώσεις και αναπαράσταση της.
Διοικητικές μεταβολές.
Το Σαραβάλι από το 1912 έως το 1998 αποτελούσε έδρα της κοινότητας Σαραβαλίου της Επαρχίας Πατρών. Από 1998 με το Σχέδιο Καποδίστριας και την κατάργηση των κοινοτήτων, προσαρτήθηκε στον δήμο Μεσσάτιδος ως οικισμός και έδρα του δημοτικού διαμερίσματος Σαραβαλίου, έως το 2010 που με το Πρόγραμμα Καλλικράτης ο δήμος συγχωνεύτηκε στον νέο δήμο Πατρέων και το Σαραβάλι επίσης.
Οι πρόεδροι της κοινότητας από το 1912 μέχρι σήμερα ήταν οι εξής:
Εκπαίδευση.
Το Σαραβάλι διαθέτει ένα Νηπιαγωγείο, ένα Δημοτικό και ένα Γυμνάσιο. Αρχικά όλα τα σχολεία αυτά βρίσκονταν στο ίδιο κτίριο, ενώ αργότερα χτίστηκε νέο κτίριο για το γυμνάσιο σε διαφορετική τοποθεσία. Σχεδόν όλα τα παιδιά των οικογενειών που κατοικούν στο Σαραβάλι παρακολουθούν το Νηπιαγωγείο και το Δημοτικό στο Σαραβάλι. Στην συνέχεια λίγα παιδιά συνεχίζουν στο Γυμνάσιο του Σαραβαλίου καθώς πολλά από αυτά γράφονται σε κάποιο Γυμνάσιο της Πάτρας. Τέλος, όσα από τα παιδιά που παρακολούθησαν το Γυμνάσιο Σαραβαλίου αποφασίσουν να συνεχίσουν και στο Λύκειο, αναγκαστικά θα πρέπει να πάνε σε κάποιο Λύκειο της Πάτρας ή στο Λύκειο των Δεμενίκων που είναι σχετικά κοντά στο Σαραβάλι.
Αθλητισμός.
Στο Σαραβάλι εδρεύει ο Αχαιός Σαραβαλίου με τμήματα ποδοσφαίρου και καλαθοσφαίρισης και αγωνίζεται στο πρώην κοινοτικό και νυν Δημοτικό Γήπεδο Σαραβαλίου "Κ.ΖΑΡΡΑΣ" το οποίο έχει πλαστικό χλοοτάπητα. Επίσης στην δημοτική ενότητα του Σαραβαλίου και συγκεκριμένα παραπλεύρως του ποταμού Γλαύκου έχει τις αθλητικές της εγκαταστάσεις η Θύελλα Πατρών ενώ ο Γαλαξίας με τμήμα καλαθοσφαίρισης εδρεύει στα Δεμένικα.
Γ.Π.Σ. Αχαιός Σαραβαλίου.
Ο Αχαιός Σαραβαλίου ιδρύθηκε το 1969 με αριθμό μητρώου ΕΠΟ 1581 απο το Κωνσταντίνο Ζαρρα απο τον οποίο έχει πάρει και το όνομα το γήπεδο του Αχαιού. Τα χρώματα της ομάδας είναι το μπλέ και άσπρο και έχει ιδιόκτητο γήπεδο, Κατά καιρούς έχει αγωνιστεί σε όλες τις κατηγορίες της Ε.Π.Σ. Αχαΐας. Από τον Αχαιό έχει ξεκινήσει την καριέρα του ο Δημήτρης Αργυρόπουλος, που αγωνιζόταν στην Παναχαική Γ.Ε., ενώ έχει επίσης αγωνιστεί στην Ααλστ Βελγίου, στον Πατραϊκό, στον Πανελευσινιακό, στον Εθνικό και την Παναχαϊκή στην Α' Εθνική. Μεγαλύτερη επιτυχία του Αχαιού η συμμετοχή στον τελικό κυπέλλου ερασιτεχνών Αχαΐας το 2008 και το 2013. Επίσης στο τμήμα μπάσκετ του συλόγου ξεκίνησε και ο αδελφός του Δημήτρη, Νίκος, ο οποίος έπαιξε στον ΑΣ Απόλλων Πατρών στην Α' Εθνική και σήμερα αγωνίζεται στον Ολυμπιακό Πειραιώς. Τέλος διατηρεί τμήμα μπάσκετ με δικό του ανοιχτό γήπεδο και αξιόλογη παρουσία στις κατηγορίες της ΕΣΚΑ-Η.
Φωτοθήκη.
Οι φωτογραφίες αφορούν την ομάδα του Αχαιού Σαραβαλίου.

</doc>
<doc id="48901" url="https://el.wikipedia.org/wiki?curid=48901" title="Θέα Αχαΐας">
Θέα Αχαΐας

Η Θέα είναι χωριό της δημοτικής ενότητας Μεσσάτιδος του δήμου Πατρέων. Απέχει περίπου 11 χιλιόμετρα από το κέντρο της Πάτρας. Είναι έδρα της τοπικής κοινότητας της Θέας που ανήκουν επίσης οι οικισμοί Παυλόκαστρο και Λυγιές. Στην απογραφή του 2011 ο οικισμός είχε πληθυσμό 409 κατοίκους ενώ η ομώνυμη τοπική κοινότητα είχε 508. Η τοπική κοινότητα Θέας συνορεύει με αυτές την της Καλλιθέας και του Μιντιλογλίου καθώς και με την δημοτική κοινότητα της Οβρυάς.
Ιστορία.
Η Θέα σαν οικισμός αναφέρεται το 1889 με την ονομασία Τσαπλανέικα. Η ονομασία αυτή υπήρχε και από πριν αλλά σαν τοποθεσία. Το όνομα πιστεύεται ότι προέρχεται από τον πρώτο κάτοικο της περιοχής που λεγόταν "Τσαπλάνης". Οι πρώτοι κάτοικοι ήταν βοσκοί που προέρχονταν από ορεινά χωριά του Παναχαϊκού. Το 1955 μετονομάστηκε σε Θέα με το ΦΕΚ: 287/1955. Στην περιοχή έχουν βρεθεί και ανασκαφεί μυκηναϊκές αρχαιότητες.
Αθλητισμός.
Στη Θέα έχει έδρα ο ποδοσφαιρικός σύλλογος Α.Ο. Θέας. 
Α.Ο. Θέας.
Ο Α.Ο. Θέας είναι ποδοσφαιρικός σύλλογος της Αχαΐας. Ιδρύθηκε το 1997 με χρώματα το πράσινο και το άσπρο. Από το 1997 συμμετείχε στην Γ΄κατηγορία μέχρι το 2006 που κέρδισε την άνοδο για την Β΄ Κατηγορία για πρώτη φορά στην ιστορία του κατακτώντας την 2η θέση. Η Θέα όταν ιδρύθηκε μέχρι το 2006 αγωνιζόταν στο γήπεδο του Φωστήρα Οβρυάς. Την χρονιά εκείνη ο Φωστήρας τοποθέτησε φυσικό χλοοτάπητα και η ομάδα μετακόμισε στο Δημοτικό Γήπεδο Σαραβαλίου. Και εκεί όμως για λίγες αγωνιστικές, αφού στο γήπεδο του Σαραβαλίου έγιναν εργασίες εγκατάστασης πλαστικού χλοοτάπητα και η Θέα αγωνίστηκε στο γειτονικό γήπεδο του Ίκαρου Πετρωτού για να επιστρέψει στο δημοτικό γήπεδο Σαραβαλίου ξανά στα τέλη του 2007.

</doc>
<doc id="48902" url="https://el.wikipedia.org/wiki?curid=48902" title="Κρυσταλλόβρυση Αχαΐας">
Κρυσταλλόβρυση Αχαΐας

Η Κρυσταλλόβρυση (παλαιότερα: Μπαρδικώστα) είναι μικρό ορεινό χωριό της Αχαΐας, όπου σήμερα αποτελεί και τοπική κοινότητα του Δήμου Πατρέων. Έως το 2010 αποτέλεσε δημοτικό διαμέρισμα του πρώην Δήμου Μεσσάτιδος.
Τοποθεσία.
Το χωριό είναι χτισμένο στην νοτιοδυτική προέκταση του Ομπλού, σε πρόβουνο του ορεινού όγκου του Παναχαϊκού όρους και σε υψόμετρο περίπου 730 μέτρων από την επιφάνεια της θάλασσας. Σε κοντινή θέση με τον οικισμό πηγάζει ο χείμαρρος Ξεροπόταμος, ο οποίος συμβάλλει χαμηλότερα σε πεδινή τοποθεσία στον ποταμό Γλαύκο.
Ονομασία.
Μέχρι το 1957 το χωριό είχε την ονομασία "Μπαρδικώστα", η οποία είναι ανθρωπονυμικό, και εκείνη την χρονιά μετονομάστηκε σε "Κρυσταλόβρυση", βέβαια η παλιά ονομασία διατηρείται ακόμα και σήμερα και κυρίως στους ντόπιους.
Σύμφωνα με τον ιστορικό Στέφανο Θωμόπουλο η παλιά ονομασία προήλθε από κάποιον οικιστή ή τιμαριούχο της περιοχής.
Γενικά στοιχεία.
Η Κρυσταλόβρυση περιλαμβάνει επίσης και τον συνοικισμό "Τσιμπάτα". Οι λίγοι σήμερα μόνιμοι κάτοικοι του χωριού, απασχολούνται με τον Πρωτογενής τομέας παραγωγής και δηλαδή σε πρώτο κύριο βαθμό με την κτηνοτροφία. Στο χωριό υπάρχουν πολλά παραδοσιακά πετρόχτιστα σπίτια.
Κατά την Απογραφή του 2011 ο οικισμός βρέθηκε να έχει πληθυσμό μόλις 11 κατοίκους.

</doc>
<doc id="48904" url="https://el.wikipedia.org/wiki?curid=48904" title="Σταμάτα">
Σταμάτα

Η Σταμάτα είναι δημοτική κοινότητα του Δήμου Διονύσου στην Βόρεια Αττική, μαζί με τον Άγιο Στέφανο, τη Δροσιά Διονύσου, το Διόνυσο, την Άνοιξη, τη Ροδόπολη Διονύσου και το Κρυονέρι. Ανήκει στο πολεοδομικό συγκρότημα Αθηνών και έχει πληθυσμό 2.906 άτομα (απογραφή 2011) και έκταση 18,950 τ.χμ. 
Περιβάλλεται από το καταπράσινο τοπίο του Πεντελικού όρους, ενώ ορισμένες γνωστές συνοικίες της περιοχής είναι η Αμυγδαλέζα, ο Εύξεινος Πόντος και η Προκόνησος. Βρίσκεται 4 χιλιόμετρα νότια της Λίμνης του Μαραθώνα, στις βόρειες πλαγιές του Πεντελικού όρους, σε υψόμετρο 370. Ο οικισμός Ραπεντώσα εκτείνεται νότια της Σταμάτας, σε ορεινή περιοχή, πάνω στο δρόμο Εκάλης-Νέας Μάκρης. Όταν η κοινότητα πρωτοκατοικήθηκε είχε αγροτικό χαρακτήρα και μόλις τα τελευταία χρόνια, με την ολοένα αυξανόμενη οικιστική ζήτηση στην Αττική, άρχισε σιγά σιγά να αποκτά οικιστικό χαρακτήρα. Η περιοχή της κοινότητας είναι κατάφυτη και αποτελεί σημαντικό τόπο παραθερισμού για τους κατοίκους της πρωτεύουσας. Κάτοικοι στις προηγούμενες απογραφές: 347 (1971), 664 (1981), της κοινότητας 689 (1981), 1635 (1991), 2475 (2001). 
Στο λόφο Μυγδαλέζας έχουν ανακαλυφθεί ερείπια τρίκλιτης παλαιοχριστιανικής βασιλικής που χρονολογείται από τον 5ο-6ο αιώνα μ.Χ.
Η Μυγδαλέζα αποτελεί συνοικισμό που δημιουργήθηκε από Μικρασιάτες πρόσφυγες μετά τη Μικρασιατική Καταστροφή και την Ανταλλαγή πληθυσμών.
Η Σταμάτα συνορεύει με την Ροδόπολη, την Δροσιά, την Άνοιξη, τον Άγιο Στέφανο, τον Μαραθώνα και το Καπανδρίτι.
Ονομασία.
Ένας λαϊκός θρύλoς παλαιότερων εποχών τον οποίον κατέγραψε τον 19ο αιώνα ο Ανδρέας Καρκαβίτσας και αργότερα ο Λίνος Πολίτης αποδίδει την ονομασία της Σταμάτας στην ιστορική πεζοπορία του Φειδιππίδη μετά τη Μάχη του Μαραθώνα. Σύμφωνα με τον θρύλo κάποιες γυναίκες ζήτησαν από τον Φειδιππίδη να «σταματήσει» για να μάθουν την έκβαση της μάχης στην περιοχή της σημερινής Σταμάτας, ενώ στο Ψυχικό παραλίγο να ξεψυχήσει από τη κόπωση.
Διοικητικές μεταβολές.
Ο οικισμός της Σταμάτας ανήκε μέχρι το 1912 στον τότε διευρυμένο δήμο Μαραθώνος. Με την εφαρμογή της τότε διοικητικής διαίρεσης με την οποία καταργήθηκαν οι περισσότεροι διευρυμένοι δήμοι, η Σταμάτα εντάχθηκε στην νεοσύστατη κοινότητα Μαραθώνος στην οποία παρέμεινε μέχρι το 1929. Την χρονιά αυτή η Σταμάτα αποσπάστηκε από την κοινότητα Μαραθώνος και αποτέλεσε έδρα ξεχωριστής κοινότητας στην οποία εντάχθηκαν επίσης οι οικισμοί Διόνυσος, Μπάλα (Ροδόπολη) και Ρωσσοχώρι (Δροσιά). Τα επόμενα χρόνια η έκταση της κοινότητας περιορίστηκε. Το 1950 η Δροσιά αποσπάστηκε σχηματίζοντας νέα κοινότητα, το 1965 αποσπάστηκε η Μπάλα σχηματίζοντας την κοινότητα Μπάλας (μετέπειτα κοινότητα Ροδόπολης) ενώ το 1974 ο Διόνυσος αποσπάστηκε από την κοινότητα και εντάχθηκε στην κοινότητα Μπάλας. Στη συνέχεια η κοινότητα Σταμάτας αμετάβλητη μέχρι το τέλος του 2010 οπότε και θα καταργηθεί και θα ενταχθεί στον νεοσύστατο δήμο Διονύσου

</doc>
<doc id="48907" url="https://el.wikipedia.org/wiki?curid=48907" title="Ροδόπολη Αττικής">
Ροδόπολη Αττικής

Η Ροδόπολη είναι χωριό στην Ανατολική Αττική, μέρος του πολεοδομικού συγκροτήματος της Αθήνας, και συνορεύει με την Σταμάτα, τον Διονυσο, την Δροσια, την Νέα Μάκρη και τον Μαραθώνα. Στην Ροδόπολη ανήκει και ο οικισμός Γαλήνη. Η Ροδόπολη όπως και η γειτονική Σταμάτα διατηρούν τον αγροτικό χαρακτήρα πάρα την ραγδαία οικιστική ανάπτυξη
. Έχει πληθυσμό 2.078 μόνιμους κατοίκους, καταλαμβάνει έκταση 9,550 τ.χμ. και βρίσκεται σε υψόμετρο 400 μέτρων.
Η Ροδόπολη απειλήθηκε το 2009 απο την καταστροφικη πυρκαγια που ξεκινησε στο Γραμματικο οπως και οι γειτονικες περιοχές(Σταμάτα,Διόνυσος,Μαραθώνας)
Χαρακτηριστικά.
Τοποθετείται στις βορειοδυτικές παρυφές της Πεντέλης και συνορεύει με το Δήμο Δροσιάς στα δυτικά, την Κοινότητα Σταμάτας στα βόρεια, το Διόνυσο νότια και περιβάλλεται από τα πεντελικά δάση στα ανατολικά. Τα σύνορα μεταξύ των διοικητικών οντοτήτων είναι λεπτά και αμφιλεγόμενα, ενώ η περιοχή καθίσταται προσβάσιμη μέσω των λεωφόρων Κηφισίας, Θησέως από την Εκάλη, Δροσιάς-Σταμάτας από τον κόμβο της Δροσιάς και λεωφόρο Ροδοπόλεως στη διαδρομή προς το Διόνυσο. Διοικητικά, ο οικισμός υπάγεται στη Νομαρχία Ανατολικής Αττικής, αν και ουσιαστικά αποτελεί γειτονιά του ευρύτερου συγκροτήματος των βορείων προαστίων.
Το κέντρο της κοινότητας εντοπίζεται στην Πλατεία 25ης Μαρτίου, σε υψόμετρο περίπου 395-400 μέτρων, μετά τον καλαίσθητο Ναό του Προφήτη Ηλία. Τα διοικητικά όρια της κοινότητας καταλαμβάνουν έκταση 9.550 στρεμμάτων, αν και κυρίως εκτείνονται στην δασόφυτη κορυφογραμμή του πεντελικού, με την οικιστική ζώνη να αποτελεί ουσιαστικά μια γειτονιά γύρω από τη μικρή, φιλήσυχη πλατεία μέχρι και το λόφο Πνύκο στα νότια. Οι κάτοικοι της πεντελικής γειτονιάς ανέρχονται σε 2.090 σύμφωνα με την απογραφή του 2001, δηλαδή αναλογούν τυπικά 219 άτομα ανά τετραγωνικό χιλιόμετρο, αν και ουσιαστικά κατοικούν όλοι στη μικρή οικιστική ζώνη, με το καθαρό μικροκλίμα των πεντελικών δασών που την περιβάλλουν. Εξυπηρετούνται κυρίως από τις εμπορικές ζώνες των γειτονικών περιοχών (Δροσιάς, Νέας Ερυθραίας και Κηφισιάς). Ο επισκέπτης μπορεί να δει το Ναό του Προφήτη Ηλία, το κοινοτικό κατάστημα και το μνημείο πεσόντων και να περπατήσει στις πευκόφυτες γειτονιές.
Η μεγαλύτερη πληθυσμιακή αύξηση παρατηρείται κατά τη δεκαετία του 1980-1990, ύψους 72,9%, αν και λόγω της περιορισμένης έκτασης του πολεοδομικού σχεδίου συνοδεύεται από μικρό ρυθμό ανάπτυξης. 
Ετυμολογία.
Η ονομασία της "Μπάλας" είναι σύμφωνα με μια εκδοχή τουρκικής προέλευσης και σημαίνει "γιαταγάνι" και σύμφωνα με μία άλλη εκδοχή λατινογενούς. 
Ιστορική εξέλιξη.
Η ιστορική εξέλιξη της Ροδοπόλεως είναι στενά συνδεδεμένη με την ανάπτυξη της αγροτικής Κοινότητος Σταμάτας που στήνεται στους πρόποδες του πεντελικού, στο σταυροδρόμι μεταξύ του λεκανοπεδίου της Αθήνας και της πεδιάδας του Μαραθώνα. Σύμφωνα δε με την ελληνική μυθολογία, αυτή τη διαδρομή διένυσε ο Θησέας, βασιλιάς των Αθηνών, προς το Μαραθώνα και στο όνομα αυτού τιμήθηκε η κομβική Λεωφόρος Θησέως στην περιοχή της Εκάλης, που σύμφωνα με τον ίδιο μύθο πήρε την ονομασία της από τη γριούλα που φιλοξένησε το Θησέα στην καλύβα της κατά τη διάρκεια του ταξιδιού του. 
Την εποχή που η Αθήνα αρχίζει να έλκει το οικιστικό ενδιαφέρον των Ελλήνων, ο Μαραθώνας αναπτύσσεται στα πρότυπα ενός αγροτικού προσανατολισμού. Η προικισμένη πεδιάδα με το χαρακτηριστικό κοκκινόχωμα που βρέχεται από τον κόλπο του Μαραθώνος και περιβάλλεται από τις ορεινές απολήξεις του πεντελικού όρους υπόσχεται μια διαρκή πηγή παραγωγής ποιοτικών μεσογειακών προϊόντων (π.χ. ελαιόλαδο, οπωροκηπευτικά κ.α.) για τους κατοίκους του. Στην πεδιάδα εκτείνονται τα αμέτρητα αγροτικά κτήματα, ενώ πολλοί κάτοικοι αξιοποιούν τους δασόφυτους πρόποδες του όρους για να βοσκήσουν τα κοπάδια τους. Οι Σαρακατσαναίοι βοσκοί διαβιούν στο βουνό, ενώ πολλοί Μαραθωνείς αγοράζουν φθηνές εκτάσεις γύρω από το όρος, όπου στήνονται μικροί διάσπαρτοι οικισμοί. Διανύουν δε μεγάλες αποστάσεις για την πρόσβαση στα κτήματά τους όταν είναι η περίοδος της ελιάς. Οι οικισμοί αυτοί έλκουν σταδιακά το ενδιαφέρον παραθεριστών που αναζητούν το δροσερό κλίμα του πεντελικού όταν η Αθήνα αποσπάται από την Αττικοβοιωτία και υπόκειται σε μαζικό εποικισμό. Ένας από αυτούς τους οικισμούς είναι και η Σταμάτα που επίσης λαμβάνει αγροτικό χαρακτήρα.
Εγκατάσταση Μικρασιατών.
Το 1922 η ελληνική ιστορία στιγματίζεται από τη Μικρασιατική Καταστροφή, με τους πρόσφυγες της Σμύρνης και των λοιπών πόλεων της Μικράς Ασίας να αναζητούν καταφύγιο μεταξύ άλλων προορισμών και στην Αττική. Πέραν των οικισμών που στήνονται γύρω από την Αθήνα (Νέα Ιωνία, Καισαριανή, Περιστέρι, Κοκκινιά κ.α.), ορισμένα πληθυσμιακά κύματα φαίνεται να μη "χωράνε" στην αναπτυσσόμενη πόλη. Για αυτούς τους ανθρώπους το ελληνικό κράτος οργανώνει πρόχειρους καταυλισμούς μεταξύ άλλων και στους βορειοδυτικούς πρόποδες του πεντελικού, ανάμεσα στο χωριό της Σταμάτας και το Μπογιάτι, στη διαδρομή μεταξύ Αθηνών και Μαραθώνος. Προς ανάμνηση της Μικρασιατικής κληρονομιάς δίνονται τα τοπωνύμια της Μικράς Ασίας στους καταυλισμούς που στήνονται, όπως Εύξεινος Πόντος, Προκόνησσος κ.α. Με τον πληθυσμό της ευρύτερης περιοχής να έχει αυξηθεί, δημιουργείται η ανάγκη να αναγνωρισθεί η αυτόνομη Κοινότητα Σταμάτας εσωκλείοντας στα διοικητικά της όρια πολλούς από τους οικισμούς αυτούς, ενώ άλλοι περιλαμβάνονται στα όρια του αχανούς Μαραθώνος (π.χ. Καλέτζι κ.α.), άλλοι υπάγονται στις Αχαρνές (Μπάφι), άλλοι στο Μπογιάτι (σημερινή Άνοιξη- π.χ. Νέο Μπογιάτι-σημερινός Άγιος Στέφανος). Μεταξύ εκείνων που εσωκλείονται στα όρια της Σταμάτας είναι η Δροσιά και η Μπάλα (σημερινή Ροδόπολη). Στην Μπάλα, όταν πρωτοκατοικήθηκε η περιοχή γύρω στο 1926, διαβιούσαν λίγοι φιλήσυχοι κάτοικοι που ασχολούνται αποκλειστικά με αγροτικές εργασίες για τις οποίες προσφέρόταν το πεντελικό τοπίο.
Με την πάροδο των ετών η Αθήνα αναπτύσσεται ραγδαία και δημιουργούνται σημαντικές εστίες εργασίας τόσο στο πεδίο της βιομηχανικής ανάπτυξης, αλλά και του τριτογενούς τομέα αργότερα. Ο Μαραθώνας και η Σταμάτα εξακολουθούν να στηρίζονται στην αγροτική ανάπτυξη προμηθεύοντας το λεκανοπέδιο και λοιπές πόλεις με τα ποιοτικά αγροτικά τους προϊόντα.
Σύγχρονη ιστορία.
Το 1965, μετά την ανάπτυξη ανεξάρτητων παραθεριστικών εστιών στους νότιους πρόποδες του πεντελικού που "κοιτούν" στην Αθήνα (γύρω στο 1945-1949, όπως π.χ. Βριλήσσια κ.α.), αναγνωρίζεται η Ροδόπολη ως αυτόνομη κοινότητα της Αττικής, ακολουθώντας το παράδειγμα της Δροσιάς που έχει ήδη ανεξαρτητοποιηθεί από την περασμένη δεκαετία (1952, όταν παύει και η λειτουργία του σιδηροδρόμου που παρείχε πρόσβαση στα λατομεία του Διονύσου στη Ραπεντώσσα). Η κωλυσιεργία στην αυτονόμηση της Ροδόπολης οφείλεται στον περιορισμένο πληθυσμό της και την παραμονή στο πρότυπο της αγροτικής ανάπτυξης, σε αντίθεση με τη Δροσιά που γνωρίζει μεγάλη τουριστική και παραθεριστική ανάπτυξη κατά τους θερινούς μήνες. 
Κατά τις δεκαετίες του 1980, 1990 και 2000 η ευρύτερη περιοχή της Πεντέλης πλήγεται από τις πυρκαγιές που περιορίζουν τις δασικές εκτάσεις της, ενώ άλλο ένα περιστατικό που συγκλονίζει την περιοχή είναι ο σεισμός του 1999 που παρά ταύτα δεν προκαλεί σοβαρές ζημιές στην περιοχή. Όταν συγκροτείται ο Σύνδεσμος Προστασίας και Ανάπλασης του Πεντελικού (ΣΠΑΠ) η κοινότητα σπεύδει να συμμετάσχει στο εγχείρημα ως μέλος των 23 πλέον συμμετεχόντων. Το ανεξάντλητο οικιστικό ενδιαφέρον της Αθήνας ως μητροπολιτικό κέντρο ολόκληρης της Αττικής φαίνεται πλέον να ξεπερνά τα στενά όρια του λεκανοπεδίου και να φτάνει έως τον Άγιο Στέφανο, το Κρυονέρι, την Άνοιξη, τη Δροσιά και το Διόνυσο που αναγνωρίζονται σταδιακά ως δήμοι, σύμφωνα με το νέο Κανονισμό Δήμων και Κοινοτήτων. Η προσβασιμότητα που παρέχει η Εθνική Οδός Αθηνών Λαμίας, η εκρηκτική οικιστική δημοφιλία του συγκροτήματος των βορείων προαστίων και η αστική ανάπτυξη που ξεπερνά την πόλη της Κηφισιάς και φτάνει μέχρι τη Δροσιά (με εξαίρεση την Εκάλη που θέτει αυστηρούς οικοδομικούς περιορισμούς λόγω των δασών που εσωκλείει και του εισοδηματικού προφίλ των κατοίκων της) φανερώνουν μια δυναμική στα δεδομένα του συγκροτήματος. Οι οικιστικές πιέσεις που ασκούνται στο συγκρότημα των "υπερβορείων", όπως αποκαλούνται προαστίων, μετά την οικοδομική εξάντληση του λεκανοπεδίου, φαίνεται να είναι επιτακτικές και να έρχονται σε σύγκρουση με τους δασικούς χαρακτηρισμούς, ενώ συχνά επωφελούνται του γκρίζου νομοθετικού καθεστώτος στη χρήση γης. Η αδυναμία της ελληνικής πολιτείας να επιτρέψει την περιφερειακή ανάπτυξη και να ξεκαθαρίσει το τοπίο σχετικά με το κτηματολόγιο, το δασολόγιο και το περιουσιολόγιο φαίνεται να υποδαυλίζει περιστατικά πυρκαγιών στην ευρύτερη περιοχή του πεντελικού, μεταξύ άλλων, τοπίου. Οι οικιστικές πιέσεις έρχονται ευθέως πλέον σε ρήξη με τις ανάγκες περιορισμού της αστικής επέκτασης των Αθηνών και διατήρησης του Κρυονερίου ως βιομηχανική, δασική και ήπια οικιστική ζώνη, της δε Ροδόπολης και Σταμάτας ως αγροτικές, δασικές ζώνες επίσης ήπιας οικιστικής και παραθεριστικής ανάπτυξης. Το γεγονός αυτό φαίνεται να έχει επηρεάσει τις δύο τελευταίες κοινότητες, με πολλά περιστατικά δόμησης των δασών τους (Δάσος Ροδόπολης, Δάσος Σταμάτας, λόφος Πνύκος κ.α.) αλλά παράλληλα να ανεβάζουν τις αξίες τους και να τις αναδεικνύουν σε οιωνεί προάστια των Αθηνών, όπως συνέβη με το γειτονικό Διόνυσο και τη Δροσιά, με το Υπουργείο Οικονομικών να αναθεωρεί τακτικά τις παρωχημένες πλέον αντικειμενικές αξίες της ευρύτερης περιοχής.
Συγκοινωνιακή σύνδεση.
Η περιοχή καθίσταται προσβάσιμη οδικώς από την Αθήνα και τα βόρεια προάστια μέσω της Λεωφόρου Κηφισίας από τους Αμπελοκήπους μέχρι την Κηφισιά, έπειτα την επέκτασή της ονόματι Ελευθερίου Βενιζέλου στο ύψος της Νέας Ερυθραίας και τη Θησέως στο ύψος της Εκάλης έως τον κόμβο της Δροσιάς. Από εκεί ξεκινάει η λεωφόρος Δροσιάς-Σταμάτας έως τη διασταύρωση με τη λεωφόρο Ροδοπόλεως. Μια εναλλακτική διαδρομή από τη λεωφόρο Διονύσου στον κόμβο της Εκάλης μέσα από τη Ρέα επιτρέπει επίσης την πρόσβαση στη νότια διαστάυρωση με τη λεωφόρο Ροδοπόλεως. Με την υπόλοιπη Αττική συνδέεται μέσω της Εθνικής Οδού Αθηνών-Λαμίας μέχι την έξοδο της Εκάλης, καθώς επίσης κι από τις ορεινές προσβάσεις της Σταμάτας από το Μαραθώνα.
Οι αστικές συγκοινωνίες παρέχουν πρόσβαση από τον τερματικό Σταθμό του ηλεκτρικού στην Κηφισιά (άνοδος Λ. Κηφισίας πίσω από το άλσος) έως τον κόμβο της Δροσιάς (Λ. Σταμάτας) μέσω τριών λεωφορειογραμμών. Από αυτές η γραμμή 507 συνεχίζει προς το κέντρο της Ροδόπολης.
Σύμφωνα με τις ανακοινωθείσες μελέτες του ΗΣΑΠ και της ΤΡΑΙΝΟΣΕ προβλέπονται δύο επεκτάσεις προς τη βορειοανατολική Αττική μετά το 2013. Συγκεκριμένα, σύμφωνα με την πρώτη προβλέπεται υπογειοποίηση του Σταθμού της Κηφισιάς, επέκταση προς Νέα Ερυθραία, Καστρί, Εθνική Οδό Αθηνών-Λαμίας, Άνοιξη, Άγιο Στέφανο. Σύμφωνα με τη δεύτερη ο προαστιακός προβλέπεται να επεκταθεί από τις Αχαρνές, κατά μήκος του εθνικού σιδηροδρομικού δικτύου, επίσης προς το Σιδηροδρομικό Σταθμό Αγίου Στεφάνου.

</doc>
<doc id="48908" url="https://el.wikipedia.org/wiki?curid=48908" title="Καλλιθέα">
Καλλιθέα

Με το όνομα αυτό είναι γνωστά τα εξής χωριά και οικισμοί της Ελλάδας:
Σημείωση: Καλλιθέα ονομαζόταν μεταξύ 1915-1981 ο οικισμός της Άνω Καλλιθέας Αχαΐας προτού δημιουργηθεί ο νέος οικισμός της Καλλιθέας Πατρών.

</doc>
<doc id="48909" url="https://el.wikipedia.org/wiki?curid=48909" title="Διόνυσος Αττικής">
Διόνυσος Αττικής

Ο Διόνυσος είναι περιοχή και βασικός οικισμός της Δημοτική Ενότητας Διονύσου στον ομώνυμο δήμο της περιφερειακής ενότητας Βόρειας Αττικής, τον οποίον απαρτίζουν οι πρώην δήμοι Άνοιξης, Δροσιάς, Κρυονερίου, Ροδόπολης, Σταμάτας και Αγίου Στεφάνου. Ο οικισμός έχει πληθυσμό 5.651 κατοίκους,σύμφωνα με την Απογραφή του 2011, καταλαμβάνει έκταση 21,41 τ.χμ. και αναπτύσσεται σε υψόμετρο 500 μ. Είναι μέρος πολεοδομικού συγκροτήματος Αθηνών,και κατοικείται από άτομα υψηλού εισοδηματικού επιπέδου. Συνορεύει με την Δροσιά, την Ροδόπολη, την Νέα Μάκρη, την Πεντέλη και την Εκάλη.
Η Δημοτική Ενότητα Διονύσου συναποτελείται από τους οικισμούς Ραπεντώσα, με πληθυσμό 106 κατοίκους, και Εφέδρων-Αναγέννησης, πληθυσμού 701 κατοίκων, ο οποίος συνορεύει με την Εκάλη. Ο συνολικός πληθυσμός της δημοτικής ενότητας ανέρχεται σε 6.458 μόνιμους κατοίκους. Τον χειμώνα ο καιρός στον Διόνυσου είναι ψυχρότερος σε σχέση με τις περισσότερες περιοχές της Αττικής και εκδηλώνονται πολλές χιονοπτώσεις. Το καλοκαίρι ο καιρός είναι ξηρός.
Ιστορικά.
Η ιστορία του Διόνυσου ανάγεται σε πολλά χρόνια πριν, λόγω του γειτονικού ομώνυμου λατομείου στη σημερινή συνοικία της Ραπεντώσας. Είναι γνωστό πως το Πεντελικό όρος ήταν πλούσιο σε λευκό μάρμαρο. Εκεί έφτανε και ο πρώτος αστικός σιδηρόδρομος ("Θηρίο") με τα βαγόνια του από την Κηφισιά, μέχρι πριν από 50 χρόνια που καταργήθηκε η διαδρομή αυτή. Σήμερα, η περιοχή υπάγεται διοικητικά στην Ανατολική Αττική, ενώ στα όρια της κοινότητας εντάσσεται και η γειτονική συνοικία στα ανατολικά της Εκάλης, Αναγέννηση. Μέσω δε της Λεωφόρου Διονύσου επικοινωνεί, γύρω από το Πεντελικό όρος, με τον ανατολικό και παραθαλάσσιο Δήμο Μαραθώνα.
Ο Διόνυσος αποτελούσε οικισμό της Κοινότητας Σταμάτας ως το 1975, οπότε αποσπάστηκε και έγινε οικισμός της κοινότητας Μπάλας - νυν Ροδόπολης -. Το 1979 αναγνωρίστηκε ως αυτοτελής κοινότητα.
Ο οικισμός του Διονύσου δημιουργήθηκε κατά το τέλος του 19ου αιώνα, ως τόπος διαμονής των λατόμων που εργάζονταν στα γειτονικά λατομεία μαρμάρου του Πεντελικού όρους. Ονομάστηκε Διόνυσος από τον αρχαίο ναό του Διονύσου, τα ερείπια του οποίου βρίσκονται εκεί. Η περιοχή του ωστόσο είναι πλούσια σε μύθους. Εκεί γεννήθηκε ο Θέσπις και ιδρύθηκε το πρώτο θέατρο. Εκεί φιλοξενήθηκε ο Διόνυσος και δίδαξε την καλλιέργεια του αμπελιού. Στην περιοχή του Διονύσου, όπου βρέθηκαν επίσης και ερείπια του Πυθίου (όπως αναφέρεται σε επιγραφή), δηλαδή ενός ναού του Απόλλωνος, πιστεύεται ότι βρισκόταν ο αρχαίος αττικός δήμος της Ικαρίας, που συνδεόταν με τον θεό Διόνυσο.
Πολιτιστικά δρώμενα στο Δήμο Διονύσου.
Τα τελευταία 5 χρόνια ο Πολιτιστικός Οργανισμός του Δήμου Διονύσου οργανώνει τα "Διονύσια", τριήμερα πολιτιστικών εκδηλώσεων με συναυλίες, θεατρικές και χορευτικές παραστάσεις και άλλα καλλιτεχνικά γεγονότα. Το καλοκαίρι του 2000 τα "Διονύσια" ήταν αφιερωμένα στον εθελοντισμό, το 2001 στο βιβλίο, το 2002 στο παιδί, το 2003 στη διεύρυνση της Ευρώπης και το 2004 στην τέχνη της γλυπτικής μέσα από έργα αυστηρά ενταγμένα στη θεματική της Ολυμπιάδας, των Ολυμπιακών αγώνων και ιδεών. Τη διεξαγωγή του Συμποσίου ανέλαβαν ο δήμος Διονύσου και η Εταιρεία Λατομείων Μαρμάρων Διονύσου, με τη συμμετοχή και την υποστήριξη του Δήμου Αθηναίων.
Συγκοινωνία.
Ο Διόνυσος εξυπηρετείται από την λεωφορειακή γραμμή της Ο.ΣΥ "536 Ζηρίνειο - Διόνυσος".
Επίσης, από το 2010 τέθηκε σε λειτουργία μικρό αστικό λεωφορείο το οποίο πραγματοποιεί κυκλική διαδρομή στην περιοχή.
Εξωτερικοί Σύνδεσμοι.
Δήμος Διονύσου

</doc>
<doc id="48910" url="https://el.wikipedia.org/wiki?curid=48910" title="Πετρωτό">
Πετρωτό

Με το όνομα Πετρωτό είναι γνωστά τα εξής χωριά και οικισμοί της Ελλάδας:

</doc>
<doc id="48913" url="https://el.wikipedia.org/wiki?curid=48913" title="Ψυχολογία της θρησκείας">
Ψυχολογία της θρησκείας

Ψυχολογία της Θρησκείας είναι η συστηματική έρευνα και μελέτη -μέσω επιστημονικών (ψυχολογικών) θεωριών και μεθόδων- των ατομικών και συλλογικών ταυτοτήτων, (φυσιολογικών ή και νοσηρών) αντιλήψεων, ορμών, επιθυμιών, συγκινησιακών αντιδράσεων, στάσεων συμπεριφοράς και αξιών (όπως λ.χ. τής ψυχικής υγείας, well-being κ.λπ.) που γνωσιακά και πολιτισμικά (βλ. Επιστήμη, Τέχνη, ήθη και έθιμα κ.λπ.) σχετίζονται με το θρησκευτικό "σημαίνον", που μπορεί να προσδιορίζεται από πεποιθήσεις, δογματικά "πιστεύω", γλώσσα, σύμβολα, πρακτικές και ποικίλες νοητικές ή ψυχικές καταστάσεις.

</doc>
<doc id="48914" url="https://el.wikipedia.org/wiki?curid=48914" title="Τέλεια αέρια">
Τέλεια αέρια



</doc>
<doc id="48915" url="https://el.wikipedia.org/wiki?curid=48915" title="Ιδανικά αέρια">
Ιδανικά αέρια



</doc>
<doc id="48916" url="https://el.wikipedia.org/wiki?curid=48916" title="Γίγκμε Κεσάρ Ναμγκιάλ Βανγκτσούκ">
Γίγκμε Κεσάρ Ναμγκιάλ Βανγκτσούκ

Ο Γίγκμε Κεσάρ Ναμγκιάλ Βανγκτσούκ ("འཇིགས་མེད་གེ་སར་རྣམ་རྒྱལ་དབང་ཕྱུག་", 21 Φεβρουαρίου 1980) είναι ο 5ος βασιλιάς («Δράκων Βασιλεύς») του Μπουτάν.
Βιογραφικά στοιχεία.
Γεννήθηκε στις 21 Φεβρουαρίου 1980. Είναι ο μεγαλύτερος γιος του πρώην βασιλέα Γίγκμε Σίνγκιε Βανγκτσούκ και της τρίτης συζύγου του, (Ασί) Τσέρινγκ Γιανγκντόν. Σπούδασε στις ΗΠΑ και Πολιτικές Επιστήμες στη Βρετανία.
Στις 14 Δεκεμβρίου 2006 έγινε με βασιλικό διάταγμα νέος Βασιλιάς του Μπουτάν, μετά την παραίτηση του πατέρα του από το θρόνο. Ο τίτλος του στη γλώσσα του Μπουτάν είναι "Μανγκ-πος Μπουρ-μπά'ι ργκιάλπο, Ντρουκ Γκιάλπο". Είναι ο νεότερος σε ηλικία εν ενεργεία αρχηγός κράτους.
Κατά τα εγκαίνια του Κοινοβουλίου, στις 20 Μαΐου 2011, ο βασιλιάς ανακοίνωσε τους αρραβώνες του με την κοινή θνητή Τζετσούν Πέμα, η οποία γεννήθηκε στην Τιμπού στις 4 Ιουνίου 1990. Οι γάμοι τους έγιναν στις 13 Οκτωβρίου 2011 στην Πουνάχα Τσονγκ.
Στέψη.
 class="infobox" width=248 style="font-size: 100%;"
style="background: #CEBAEF; text-align: center; color:black" colspan="2" | Θυρεός του Βασιλιά του Μπουτάν Γίγκμε Κεσάρ Ναμγκιάλ Βανγκτσούκ
 colspan="3" align="center" 
Ο Βανγκτσούκ στέφθηκε επίσημα βασιλιάς στις 6 Νοεμβρίου του 2008 σε πολυτελή τελετή.

</doc>
<doc id="48917" url="https://el.wikipedia.org/wiki?curid=48917" title="Τζον Κόμπτον">
Τζον Κόμπτον

Ο Σερ Τζον Τζορτζ Μέλβιλ Κόμπτον ("Sir John George Melvin Compton", KBE PC, 29 Απριλίου 1925 - 7 Σεπτεμβρίου 2007) ήταν πολιτικός από την Αγία Λουκία, πρωθυπουργός της χώρας από τον Δεκέμβριο του 2006 μέχρι το θάνατό του. Ήταν επίσης πρωθυπουργός τις περιόδους 1964-1979 και 1982-1996. 
Καριέρα.
Έγινε ο άνθρωπος που οδήγησε τη χώρα στην ανεξαρτησία της, το 1979. Η δημοφιλία του ήταν μεγάλη σε βαθμό που τον φώναζαν "Μπαμπά" (Daddy).
Την περίοδο από το 1964 ως το 1967 ήταν επικεφαλής υπουργός.
Ηγέτης του συντηρητικού Ενωμένου Κόμματος Εργατών (United Workers Party - UWP) από το 1964 μέχρι το 1996, εξελέγη ξανά στην προεδρία του το 2005. Στις εκλογές που διενεργήθηκαν στις 11 Δεκεμβρίου 2006, το κόμμα του κατήγαγε εκπληκτική νίκη επί των Εργατικών, κερδίζοντας 11 επί συνόλου 17 εδρών στο Κοινοβούλιο. Στις 15 Δεκεμβρίου του 2006 ο Κόμπτον ανέλαβε πρωθυπουργός, σε ηλικία 81 ετών και έγινε ένας από τους μεγαλύτερους σε ηλικία εν ενεργεία ηγέτες στον κόσμο. Κυβέρνησε μέχρι το θάνατό του, ένα περίπου χρόνο αργότερα, το 2007. Η κόρη του κέρδισε την έδρα του σε επαναληπτικές εκλογές στις 26 Νοεμβρίου του 2007. Η εν λόγω έδρα είχε κηρυχθεί εν χηρεία μετά το θάνατο του Κόμπτον.

</doc>
<doc id="48918" url="https://el.wikipedia.org/wiki?curid=48918" title="Μάνος Ελευθερίου">
Μάνος Ελευθερίου

Ο Μάνος Ελευθερίου (Ερμούπολη, 12 Μαρτίου 1938 - 22 Ιουλίου 2018) ήταν Έλληνας ποιητής, στιχουργός και πεζογράφος. Έχει γράψει ποιητικές συλλογές, διηγήματα, μία νουβέλα, δύο μυθιστορήματα και περισσότερα από 400 τραγούδια. Παράλληλα εργάστηκε ως αρθρογράφος, επιμελητής εκδόσεων, εικονογράφος και ραδιοφωνικός παραγωγός.
Βιογραφικό.
Γεννήθηκε και μεγάλωσε στην Ερμούπολη της Σύρου. Ο πατέρας του ήταν ναυτικός. Σε ηλικία 14 ετών μετακόμισε με την οικογένειά του από την Σύρο στην Αθήνα και τα πρώτα επτά χρόνια κατοικούν στο Χαλάνδρι. Το 1960 μετακόμισαν οικογενειακώς στο Νέο Ψυχικό. Το 1955 γνωρίστηκε με τον Άγγελο Τερζάκη ο οποίος τον ώθησε να παρακολουθήσει μαθήματα στη δραματική σχολή του Εθνικού Θεάτρου ως ακροατής. Το 1956 γράφτηκε στο τμήμα θεάτρου της Σχολής Σταυράκου με καθηγητές τον Χρήστο Βαχλιώτη, τον Γιώργο Θεοδοσιάδη και τον Γρηγόρη Γρηγορίου. Το 1960 στα Ιωάννινα, όπου βρέθηκε για να εκτελέσει την στρατιωτική του θητεία, άρχισε να γράφει θεατρικά έργα και ποιήματα.
Καριέρα.
Εργογραφία.
Το 1962, σε ηλικία μόλις 24 ετών, δημοσίευσε την πρώτη του ποιητική συλλογή με τίτλο "Συνοικισμός," με δικά του χρήματα αλλά δεν είχε την αναμενόμενη επιτυχία. Την ίδια εποχή στα Ιωάννινα έγραψε τους πρώτους στίχους, ανάμεσα στους οποίους ήταν και «Το τρένο φεύγει στις 8:00», τους οποίους αργότερα μελοποίησε ο Μίκης Θεοδωράκης.
Τον Οκτώβριο του 1963 ξεκίνησε να εργάζεται στο «Reader's Digest» όπου και παρέμεινε για τα επόμενα δεκαέξι χρόνια. Στο μεταξύ, κυκλοφόρησαν τα δύο πρώτα του βιβλία με διηγήματα, "Το διευθυντήριο" (1964) και "Η σφαγή" (1965), για τα οποία γράφτηκαν εξαιρετικές κριτικές.
Δισκογραφία.
Το 1964 εμφανίστηκε στην ελληνική δισκογραφία. Συνεργάστηκε με το συνθέτη Χρήστο Λεοντή και με τον Μίκη Θεοδωράκη (1967), με τον οποίο η συνεργασία διακόπηκε εξαιτίας της Δικτατορίας. Τα συγκεκριμένα τραγούδια πρωτοκυκλοφόρησαν το 1970 στο Παρίσι.
Συνεργάστηκε επίσης με τον Δήμο Μούτση ("Άγιος Φεβρουάριος, "1971) και με τον Γιάννη Μαρκόπουλο στο δίσκο "Θητεία," του οποίου η ηχογράφηση ξεκίνησε τον Νοέμβριο του 1973, διακόπηκε από τα γεγονότα του Πολυτεχνείου και τελικά κυκλοφόρησε το 1974 με την Μεταπολίτευση.
Κατά καιρούς συνεργάστηκε σχεδόν με όλους τους Έλληνες συνθέτες, όπως με τον συνθέτη Σταύρο Κουγιουμτζή και τον τραγουδιστή Γιώργο Νταλάρα καθώς και με τον Θανάση Γκαϊφύλλια στην "Ατέλειωτη Εκδρομή" (1975), τον Μάνο Χατζιδάκι, τον Γιάννη Σπανό, τον Γιώργο Ζαμπέτα, τον Σταμάτη Κραουνάκη, τον Λουκιανό Κηλαηδόνη, τον Γιώργο Χατζηνάσιο, τον Αντώνη Βαρδή και άλλους.
Παράλληλα έγραψε και εικονογράφησε παραμύθια για παιδιά ενώ επιμελήθηκε την έκδοση λευκωμάτων με θέμα την Σύρο : "Ενθύμιον Σύρας", "Θέατρο στην Ερμούπολη" κ.ά. Την δεκαετία του '90 αρθρογραφούσε και έκανε ραδιοφωνικές εκπομπές στον Αθήνα 9,84 και στο Δεύτερο Πρόγραμμα.
Το 1994 εξέδωσε τη πρώτη του νουβέλα με τίτλο "Το άγγιγμα του χρόνου". Το 2004 δημοσίευσε το πρώτο του μυθιστόρημα με τίτλο "Ο Καιρός των Χρυσανθέμων," η οποία τιμήθηκε με το Κρατικό Βραβείο Λογοτεχνίας το 2005.
Το 2013 ο Μάνος Ελευθερίου, βραβεύθηκε για την συνολική προσφορά του από την Ακαδημία Αθηνών.
Πέθανε στις 22 Ιουλίου 2018.
Εργογραφία.
Επιμέλειες του συγγραφέα.
"Παλιές αγάπες αγιασμένες και μικρές"&lt;br&gt;
"κι άλλες που μείνανε στον κόσμο κολασμένες"&lt;br&gt;
"σαν καραμέλες μες στο στόμα μας πικρές"&lt;br&gt;
"μας ταξιδεύουν κάθε βράδυ στοιχειωμένες..."
&lt;br&gt; "Σε άδειο θέατρο"
Πηγές.
https://melodikos.gr/efyge-apo-ti-zoi-o-spoydaios-manos-eleytherioy/

</doc>
<doc id="48922" url="https://el.wikipedia.org/wiki?curid=48922" title="Ηλεκτρονική έγχυση καυσίμου">
Ηλεκτρονική έγχυση καυσίμου

Το σύστημα ηλεκτρονικού ψεκασμού καυσίμου ("electronic fuel injection, EFI") οχήματος είναι το σύγχρονο (ηλεκτρονικά ελεγχόμενο) σύστημα έγχυσης καυσίμου (ψεκασμού), το οποίο έχει αντικαταταστήσει τα παραδοσιακά μηχανικά συστήματα τροφοδοσίας καυσίμου (καρμπυρατέρ) στα τετράτροχα οχήματα και σε πολλές μοτοσικλέτες.
Μέχρι την καθιέρωση των καταλυτικών αυτοκινήτων, το βασικό σύστημα τροφοδοσίας για τα αυτοκίνητα και τις μοτοσικλέτες ήταν το σύστημα με εξαερωτήρα (καρμπυρατέρ). Οι εξελίξεις όμως της σύγχρονης τεχνολογίας και οι ολοένα αυστηρότερες προδιαγραφές των χωρών για μηδενικές εκπομπές ρύπων οδήγησαν τους κατασκευαστές στα ηλεκτρονικά ελεγχόμενα συστήματα ψεκασμού τα οποία, σε σχέση με τα παραδοσιακά συστήματα με καρμπυρατέρ, παρουσιάζουν σημαντικές διαφορές στον τρόπο λειτουργίας.
Πλεονεκτήματα και μειονεκτήματα.
Πλεονεκτήματα συστημάτων ηλεκτρονικού ψεκασμού, έναντι των συμβατικών συστημάτων τροφοδοσίας:
Το σημαντικότερο, ίσως, μειονέκτημα των ηλεκτρονικών συστημάτων ψεκασμού, είναι το υψηλότερο κόστος σε σχέση με τα συμβατικά συστήματα.
Αρχή λειτουργίας.
Τα συστήματα ηλεκτρονικής έγχυσης διακρίνονται, ως προς τον τρόπο ενσωμάτωσής τους στο ηλεκτρικό σύστημα του αυτοκινήτου, σε: 
Ως προς τον τρόπο έγχυσης, οι δύο βασικές διατάξεις είναι:
Ανάλυση λειτουργίας μονού ψεκασμού.
Τα συστήματα ψεκασμού ενός σημείου (TBI) χρησιμοποιούν μια μονάδα κεντρικής ανάμιξης καυσίμου, όπως τα καρμπυρατέρ, μαζί με μια βαλβίδα ψεκαστήρα η οποία ελέγχεται με ηλεκτρονικό τρόπο. Μερικά συστήματα TBI έχουν μόνο ένα ψεκαστήρα (σε μικρούς 6-κύλινδρους και 8-κύλινδρους κινητήρες, χρειάζονται δυο ψεκαστήρες). Ο ψεκαστήρας ή οι ψεκαστήρες, οι οποίοι βρίσκονται μέσα σε ένα κουτί που αντιστοιχεί με το σώμα του καρμπυρατέρ, με εντολή από τον υπολογιστή ψεκάζουν το καύσιμο, μέσα σε μια ουσιαστικά συμβατική πολλαπλή εισαγωγή. Το πλεονέκτημα του ΤΒΙ σε σχέση με το συμβατικό καρμπυρατέρ είναι ότι δεν υπάρχει σύστημα πλωτήρα (φλοτέρ), και συστήματα ρελαντί, επιτάχυνσης και κύριας μέτρησης καυσίμου, καθώς και το σύστημα απορρόφησης (τσοκ). Τα συστήματα αυτά έχουν αντικατασταθεί με ένα ακριβές σύστημα μέτρησης καυσίμου μέσω του ψεκαστήρα ή (ψεκαστήρων).
Ο χρόνος λειτουργίας (ή πλάτος παλμού) στον ψεκαστήρα είναι η χρονική διάρκεια (που μετριέται σε χιλιοστά του δευτερολέπτου) στην οποία ο εγχυτήρας ψεκάζει καύσιμο ή παραμένει ανοικτός. Ο χρόνος λειτουργίας του ψεκαστήρα καθορίζεται από τον μικροϋπολογιστή. Ο μικροϋπολογιστής δέχεται ηλεκτρικά σήματα από αισθητήρες οι οποίοι εποπτεύουν τις διάφορες συνθήκες λειτουργίας. Αποτιμά τις πληροφορίες από τους αισθητήρες, και με βάση αυτές στέλνει σήματα στους ψεκαστήρες καυσίμου, ελέγχοντας τους παλμούς λειτουργίας και διακοπής λειτουργίας. Όταν ο κινητήρας είναι κρύος, κατά την διάρκεια της επιτάχυνσης και με μεγάλο φορτίο και το γκάζι πατημένο, αυξάνει το πλάτος του παλμού. Στο ρελαντί και με σταθερό γκάζι (κίνηση με μεγάλη σταθερή ταχύτητα) με θερμό κινητήρα, το πλάτος παλμού στον ψεκαστήρα ελαττώνεται. 
Η βασική διαφορά ανάμεσα στον μονό ψεκασμό και στον πολλαπλό είναι ότι ο μονός ψεκάζει πριν από την πεταλούδα γκαζιού για αυτό και χαρακτηρίζεται σαν έμμεσος ψεκασμός ενώ στον πολλαπλό ψεκασμό τα μπέκ ψεκάζουν μετά την πεταλούδα, στην πολλαπλή εισαγωγής και μάλιστα κοντά στην βαλβίδα εισαγωγής. Όπως ακριβώς ο ψεκασμός ενός σημείου βελτίωσε την παροχή καυσίμου σε σύγκριση με τα καρμπυρατέρ, έτσι και ο ψεκασμός πολλών σημείων βελτίωσε την παροχή ενός σημείου παρέχοντας ακριβής ποσότητα καυσίμου σε κάθε κύλινδρο, με αποτέλεσμα να ελαττωθούν τα προβλήματα που προκαλούν από το σχήμα της πολλαπλής εισαγωγής.
Ανάλυση λειτουργίας ψεκασμού πολλών σημείων.
Τα συστήματα ψεκασμού πολλών σημείων (PFI) χρησιμοποιούν ένα ψεκαστήρα ανά κύλινδρο. Οι ψεκαστήρες σε σύστημα ψεκασμού πολλών σημείων μπορεί να λειτουργήσουν με παλμούς σκανδαλισμού με αρκετούς διαφορετικούς τρόπους:
Μέρη.
Κάθε ηλεκτρονικό σύστημα ψεκασμού αποτελείται από τρία βασικά υποσυστήματα:
Υποσύστημα τροφοδοσίας καυσίμου.
Το υποσύστημα τροφοδοσίας καυσίμου παρέχει το απαιτούμενο καύσιμο με πίεση (π.χ. 2,5 bar) και αποτελείται από τα εξής μέρη:
Φίλτρο καυσίμου.
Τα φίλτρα καυσίμου παρέχουν εξαιρετικά λεπτό φιλτράρισμα έτσι να προστατεύονται τα μικρά ανοίγματα στα ακροφύσια του ψεκαστήρα (μπεκ). Κανονικά τα ακροφύσια δεν μπορούν να καθαριστούν εύκολα. Αν βουλώσουν πρέπει να αντικατασταθεί ο ψεκαστήρας. Ακόμη, οι αντλίες καυσίμου και οι ρυθμιστές πίεσης είναι συνήθως εξαιρετικά αξιόπιστες μονάδες σφραγισμένες από το εργοστάσιο που δεν μπορούν να ρυθμιστούν ή να υποστούν επισκευή. Σε περίπτωση βλάβης, αντικαθίστανται. Για το λόγο αυτό, είναι κρίσιμη η αντικατάστασή του φίλτρου στα χρονικά διαστήματα που συστήνονται από τον κατασκευαστή του συστήματος.
Αντλία.
Αποτελείται από δυο τμήματα, τον ηλεκτρικό κινητήρα και την κυρίως αντλία η οποία περιλαμβάνει μια βαλβίδα αντεπιστροφής ή βαλβίδα ελέγχου, μια ανακουφιστική βαλβίδα και το πρώτο φίλτρο καυσίμου. Ο κινητήρας δίνει κίνηση στην αντλία και αποτελούν μαζί μια ενιαία μονάδα. Το καύσιμο περνάει μέσα από το εσωτερικό της αντλίας (ρότορας – τυλίγματα, ψήκτρες κλπ).
Η βαλβίδα αντεπιστροφής δεν επιτρέπει την επιστροφή του καυσίμου όταν σβήσει ο κινητήρας πίσω στο ρεζερβουάρ διευκολύνοντας έτσι την επανεκκίνηση του κινητήρα. Η ανακουφιστική βαλβίδα επιτρέπει την διαφυγή του καυσίμου πίσω στο ρεζερβουάρ, όταν κάποιο σωληνάκι βουλώσει ή δημιουργηθεί υπερπίεση στο κύκλωμα τροφοδοσίας. Με τον τρόπο αυτό προστατεύεται το σύστημα τροφοδοσίας. Η πίεση ανοίγματος είναι περίπου 5 bar.
Διακλαδωτήρας.
Ο διακλαδωτήρας των σωληνώσεων των μπεκ εξασφαλίζει την ίδια πίεση σε όλα τα μπεκ ψεκασμού. Ο όγκος του είναι σχετικά μεγάλος για να μπορεί να μειώνει και τις μικρές διακυμάνσεις της πιέσεις που προέρχονται από τον ψεκασμό των μπεκ σε κάθε κύκλο λειτουργίας. Επιπλέον διευκολύνει την αφαίρεση και επανατοποθέτηση των μπεκ. Ο διακλαδωτήρας υπάρχει μόνο στον πολλαπλό ψεκασμό.
Ρυθμιστής πίεσης καυσίμου.
Ο ρυθμιστής πίεσης ρυθμίζει την πίεση των μπεκ. Στα συστήματα πολλαπλού ψεκασμού, βρίσκεται όπως ήδη προαναφέρθηκε τοποθετημένος στο άκρο του διακλαδωτήρα και εξασφαλίζει μια σταθερή πίεση στο σύστημα περίπου 2,5 bar ή 3,0 bar. Ο ρυθμιστής πίεσης καυσίμου αποτελείται εξωτερικά από ένα μεταλλικό περίβλημα και εσωτερικά δύο θαλάμους βενζίνης. Στον ένα θάλαμο (βενζίνης) υπάρχει μια είσοδος καυσίμου και μια έξοδος (επιστροφή προς το ρεζερβουάρ). Στον άλλο θάλαμο (υποπίεσης) υπάρχει μια μεμβράνη και ένα σπειροειδές ελατήριο. Στον θάλαμο υποπίεσης υπάρχει μια υποδοχή για την εφαρμογή υποπίεσης μέσω ενός σωλήνα από την πολλαπλή εισαγωγής. Η πίεση του συστήματος παροχής καυσίμου εξαρτάται από την επικρατούσα υποπίεση σε κάθε κατάσταση λειτουργίας του κινητήρα.
Όπως στα συστήματα πολλαπλού ψεκασμού είναι απαραίτητος ο ρυθμιστής πίεσης, έτσι είναι απαραίτητος, λειτουργώντας με παρόμοιο τρόπο, και στα συστήματα με μονό ψεκασμό. Η πίεση λειτουργίας όμως εδώ είναι 1 έως 1,2 bar. Στο μονό ψεκασμό, υπάρχουν ρυθμιστές πίεσης καυσίμου χωρίς χρήση υποπίεσης.
Ηλεκτρομαγνητικό μπέκ ψεκασμού.
Το μπεκ ψεκασμού είναι ηλεκτρομαγνητικές βαλβίδες που ανοιγοκλείνουν σύμφωνα με τα σήματα που λαμβάνουν από τον εγκέφαλο (ECU). Η αρχή λειτουργίας τους στηρίζεται στην κίνηση ενός πυρήνα ο οποίος όπως φαίνεται στο σχήμα καταλήγει σε μια βεληνοειδή βαλβίδα, μέσα σε ένα πηνίο. ¨Όταν η ECU στείλει ηλεκτρικό σήμα, τροφοδοτείται με ρεύμα το πηνίο, έλκεται ο πυρήνας, ο οποίος υπερνικά την δύναμη του ελατηρίου και ανοίγει η οπή ψεκασμού από τη βελονοειδή βαλβίδα. Όταν η ECU διακόψει το σήμα, τότε το ελατήριο σπρώχνει τον πυρήνα και η βελονοειδής βαλβίδα κλείνει την οπή ψεκασμού. Τα μπεκ τοποθετούνται στην πολλαπλή εισαγωγής ή στην κυλινδροκεφαλή μαζί με μια ελαστική μόνωση, ώστε να αποφεύγονται :
Τα μπεκ συνδέονται μεταξύ τους παράλληλα και τροφοδοτούνται από το διακλαδωτήρα, ώστε να ψεκάζουν σε συγκεκριμένη γωνία ψεκασμού πριν τη βαλβίδα εισαγωγής. Η διάρκεια του χρόνου ψεκασμού καθορίζεται από τον εγκέφαλο (ECU), συναρτήσει πολλών παραγόντων, ενώ ο τρόπος ψεκασμού ποικίλει. Συνήθως τα μπεκ πλευρικής ροής χρησιμοποιούνται στον μονό ψεκασμό.
Μπεκ ψυχρής εκκίνησης (σε πολλαπλό ψεκασμό).
Ο σκοπός του μπεκ ψυχρής εκκίνησης (που είναι και αυτό ένα ηλεκτρομαγνητικό μπεκ) είναι να ψεκάζει για ορισμένο χρονικό διάστημα μια πρόσθετη ποσότητα βενζίνης. Ο χρόνος ψεκασμού καθορίζεται από ένα θερμικό χρονοδιακόπτη, ανάλογα με την θερμοκρασία λειτουργίας του κινητήρα. Ο πρόσθετος αυτός ψεκασμός βενζίνης είναι απαραίτητος, γιατί η εξαερωμένη βενζίνη συμπυκνώνεται στα ψυχρά τοιχώματα και έτσι το μίγμα περιέχει λιγότερη βενζίνη από ότι όταν ο κινητήρας είναι ζεστός, με αποτέλεσμα να γίνεται μη αναφλέξιμο. Με αυτόν τον τρόπο όμως επιτυγχάνεται λεπτός ψεκασμός βενζίνης που εμπλουτίζει το μίγμα ακριβώς μετά το πάτημα της πεταλούδας γκαζιού. Στα σημερινά σύγχρονα συστήματα ψεκασμού συνήθως δεν υπάρχει το μπεκ ψυχρής εκκίνησης. Ο εμπλουτισμός γίνεται με την αύξηση του χρόνου ψεκασμού των μπεκ από τον εγκέφαλο (ECU). Επίσης δεν υπάρχει και στο μονό ψεκασμό.
Ο θερμικός χρονοδιακόπτης ανοίγει ή κλείνει το κύκλωμα του μπεκ ψυχρής εκκίνησης και η λειτουργία του εξαρτάται από τη θερμοκρασία του κινητήρα.
Υποσύστημα εισαγωγής και μέτρησης αέρα.
Το υποσύστημα εισαγωγής αέρα είναι αυτό που επιτρέπει την εισαγωγή και τη μέτρηση της ποσότητας και της θερμοκρασίας του αέρα που εισέρχεται στους θαλάμους καύσης του κινητήρα. Αποτελείται από τα εξής κύρια μέρη:
Στον μονό ψεκασμό, η πεταλούδα και η βαλβίδα πρόσθετης παροχής αέρα βρίσκονται ενσωματωμένα στο σώμα της μονάδας ψεκασμού.
Ο μετρητής αέρα έχει ως προορισμό τη μέτρηση του εισερχόμενου αέρα στον κινητήρα. Η πληροφορία αυτή μεταφέρεται, με τη μορφή ηλεκτρικού σήματος, στον εγκέφαλο (ECU) για τον υπολογισμό της αναλογίας αέρα – καυσίμου.
Το σώμα της πεταλούδας του γκαζιού ψεκασμού είναι το επόμενο κατά σειρά εξάρτημα μετά από την ποσότητα του εισερχόμενου αέρα.
Πολλαπλές εισαγωγής.
Έχει αποδειχθεί θεωρητικά και πρακτικά ότι το μήκος της πολλαπλής εισαγωγής επηρεάζει σημαντικά την απόδοση του κινητήρα. Σήμερα χρησιμοποιούνται πολλαπλές εισαγωγής αέρα με δυνατότητα να κατευθύνεται ο αέρας μέσα από πολλά κανάλια αυξάνοντάς ή μειώνοντας τη διαδρομή του και έτσι να επιτυγχάνεται αύξηση της απόδοσης του κινητήρα σε περισσότερες από μία περιοχές στροφών.
Αυτό επιτυγχάνεται τοποθετώντας μέσα στην πολλαπλή, σε διάφορα σημεία, πεταλούδες (περιστροφικά διαφράγματα) τα οποία ελέγχονται από την υποπίεση του κινητήρα και την ECU.
Υποσύστημα ηλεκτρονικού ελέγχου.
Τα κύρια μέρη του ηλεκτρονικού συστήματος ελέγχου είναι:
Αισθητήρες.
Οι παρακάτω αισθητήρες μετατρέπουν φυσικά μεγέθη σε ηλεκτρικά σήματα, τα οποία διαβάζονται από τον εγκέφαλο του οχήματος:
Ηλεκτρική μονάδα ελέγχου (ECU).
Η ηλεκτρονική μονάδα ελέγχου (εγκέφαλος) του οχήματος είναι ένας υπολογιστής που δέχεται δεδομένα από αισθητήρες και τα επεξεργάζεται για να δίνει τις εντολές που είναι απαραίτητες για τη λειτουργία του συστήματος ψεκασμού και των άλλων υποσυστημάτων του οχήματος.

</doc>
<doc id="48937" url="https://el.wikipedia.org/wiki?curid=48937" title="Σιδηροδρομικός Σταθμός Λεωφόρου Κηφισίας">
Σιδηροδρομικός Σταθμός Λεωφόρου Κηφισίας



</doc>
<doc id="48944" url="https://el.wikipedia.org/wiki?curid=48944" title="Φρανκενστάιν (ταινία 1931)">
Φρανκενστάιν (ταινία 1931)

Φρανκενστάιν (Frankenstein) είναι ταινία τρόμου αμερικάνικης παραγωγής, του 1931 από τις Universal Pictures, σκηνοθετημένη από τον Τζέιμς Γουέιλ με σενάριο από τους Τζον Μπάλντερστον, Φράνσις Έντουαρντ Φάραγκο, Γκάρετ Φορτ, Ρόμπερτ Φλόρεϋ και Τζον Ρουζέλ. Η ταινία βασίζεται ασαφώς στην νουβέλα "Φρανκενστάιν" από την Κυρία Πέρσι Μπ. Σέλεϊ, ενώ ταυτόχρονα ακολουθεί το σενάριο μιας θεατρικής παράστασης από την Πέγκυ Βέμπλινγκ. Η ταινία αυτή σατηρίστικε στην ταινία "Φρανκενστάιν Τζούνιορ", στην οποία χρησιμοποιήθηκαν τα ίδια σκηνικά του εργαστηρίου με αυτή την ταινία.
Το 1991 η ταινία επελέγη από την Βιβλιοθήκη του Αμερικανικού Κογκρέσου ως τμήμα του Εθνικού Μυτρώου Κινηματογράφου ως "πολιτισμικά", "ιστορικά" και "αισθητικά" σημαντική.
Πλοκή.
Ο Χένρι Φρανκενστάιν μαζεύει μέλη νεκρών ανθρώπων από τα νεκροταφεία προσπαθώντας με αυτά να κατασκευάσει ένα ζωντανό πλάσμα! Τελικά το πείραμά του στέφεται με επιτυχία και το τερατώδες δημιούργημά του αποκτά... ζωή, όταν όμως ο Φρανκενστάιν το αντικρίζει μπροστά του, αποφασίζει να το καταστρέψει. Το τέρας, καταφέρνει να ξεφύγει και, τρομαγμένο και μόνο, περιπλανιέται στον κόσμο των ζωντανών αναζητώντας την ταυτότητά του και εκλιπαρώντας για την αγάπη του δημιουργού του...

</doc>
<doc id="48945" url="https://el.wikipedia.org/wiki?curid=48945" title="Συνανιά Αχαΐας">
Συνανιά Αχαΐας

Τα Συνανιά είναι χωριό της Αχαΐας. Ανήκει στο δημοτικό διαμέρισμα Αρραβωνίτσας του πρώην Δήμου Ερινεού. Στην απογραφή του 2011 ο οικισμός βρέθηκε να έχει πληθυσμό 23 κατοίκους.
Υπήρξε ένα από τα λεγόμενα Τσετσεβοχώρια.

</doc>
<doc id="48948" url="https://el.wikipedia.org/wiki?curid=48948" title="Συνανιά">
Συνανιά



</doc>
<doc id="48949" url="https://el.wikipedia.org/wiki?curid=48949" title="Μαμούθ Comix">
Μαμούθ Comix

Η Μαμούθ Comix (διατυπώνεται ως ΜΑΜΟΥΘ COMIX) είναι ελληνική εκδοτική εταιρεία κόμικς, που ιδρύθηκε το 1980 από τον Πάνο Κουτρουλάρη και τον Γιώργο Τσίτσοβιτς, και στεγάζεται στην Αθήνα.
Είναι από τις παλιότερες εταιρείες του χώρου στην Ελλάδα και έχει εκδώσει ένα τεράστιο πλήθος από κόμικς διαφόρων "σχολών", με μεγαλύτερη έμφαση όμως στα ευρωπαϊκά. Αποτελεί τον βασικό εκδότη στα ελληνικά της Dargaud και άλλων μεγάλων εκδοτικών οίκων και κυκλοφορεί τις ιστορίες πολλών δημοφιλών χαρακτήρων, όπως ο Αστερίξ, ο Λούκυ Λουκ, ο Λεονάρντο, ο Ιζνογκούντ, ο Κόρτο Μαλτέζε, ο Τεν Τεν, ο Θόργκαλ κ.ά.
Στα τέλη της δεκαετίας του '80 η Μαμούθ ασχολήθηκε αρκετά και με το χώρο την αμερικάνικων κόμικς, εκδίδοντας πλήθος τίτλων της Marvel Comics όπως οι X-Men, οι Fantastic Four, ο Thor, ο Spider-Man και άλλοι. Από αυτούς τους τίτλους ο μακροβιότερος και πιο επιτυχημένος ήταν το X-Men, που δημοσίευσε ολόκληρη σχεδόν την περίοδο από το #94 έως το #181 του αμερικάνικου περιοδικού.
Η Μαμούθ έχει τέλος κυκλοφορήσει και κάποια άλμπουμς από Έλληνες δημιουργούς, όπως ο "Φανούρης Άπλας", το "Cafe Bar" και το "12 Μήνες Θητεία".

</doc>
<doc id="48950" url="https://el.wikipedia.org/wiki?curid=48950" title="Μαμούθ κόμικς">
Μαμούθ κόμικς



</doc>
<doc id="48951" url="https://el.wikipedia.org/wiki?curid=48951" title="Μαμούθ COMIX">
Μαμούθ COMIX



</doc>
<doc id="48961" url="https://el.wikipedia.org/wiki?curid=48961" title="Πόρτο Κατσίκι">
Πόρτο Κατσίκι

Το Πόρτο Κατσίκι είναι μια από τις πιο διάσημες παραλίες της Ελλάδος που βρίσκεται στη νήσο Λευκάδα.
Τοποθεσία.
Η παραλία βρίσκεται στη νοτιοδυτική πλευρά του νησιού, κοντά στο ακρωτήριο Λευκάτας. Το κοντινότερο χωριό είναι το χωριό Αθάνι.
Περιγραφή.
Η παραλία είναι πετρωδης, τα νερά είναι βαθιά, φτάνοντας πολλά μέτρα βάθος μέσα στον όρμο, ενώ έξω από τα ακρωτήρια φτάνουνε τα 350 μ. βάθος. Η παραλία έγινε γνωστή στα μέσα της δεκαετίας του 1990, ύστερα από τη δημιουργία σύγχρονου οδικού δικτύου. Τον Νοέμβριο του 2015, έπειτα από ισχυρές σεισμικες δονήσεις, η παραλία υπέστη μερικώς ζημιές. Έχει καταταχτεί στις έξι κορυφαίες παραλίες της Μεσογείου.

</doc>
<doc id="48962" url="https://el.wikipedia.org/wiki?curid=48962" title="Δημοκρίτειο Πανεπιστήμιο Θράκης">
Δημοκρίτειο Πανεπιστήμιο Θράκης

Το Δημοκρίτειο Πανεπιστήμιο Θράκης (Δ.Π.Θ.) ιδρύθηκε τον Ιούλιο του 1973 με το Νομοθετικό Διάταγμα υπ' αριθ. 87 της 27 Ιουλίου 1973 και ξεκίνησε τη λειτουργία του το ακαδημαϊκό έτος 1974 - 1975. Ονομάστηκε Δημοκρίτειο προς τιμή του αρχαίου Έλληνα φυσικού φιλοσόφου Δημοκρίτου, ο οποίος καταγόταν από τα Άβδηρα της Θράκης.
Το ΔΠΘ και η διοίκηση του έχει ώς έδρα τους την Κομοτηνή, η οποία είναι η πρωτεύουσα της Διοικητικής Περιφέρειας Ανατολικής Μακεδονίας και Θράκης. Ως Ανώτατο Εκπαιδευτικό Ίδρυμα, είναι Νομικό Πρόσωπο Δημοσίου Δικαίου με πλήρη αυτοδιοίκηση. Εποπτεύεται και επιχορηγείται από το Κράτος δια του Υπουργείου Εθνικής Παιδείας και Θρησκευμάτων.
Το ΔΠΘ παίζει σημαντικό ρόλο στην ενίσχυση της εθνικής και πολιτιστικής φυσιογνωμίας της περιοχής της Θράκης και συμβάλλει στο υψηλό επίπεδο των σπουδών ανώτατης εκπαίδευσης στην Ελλάδα. Με την ποιότητα διδασκαλίας και το επίπεδο έρευνας του, έχει εξασφαλίσει μια θέση μεταξύ των καλύτερων Ελληνικών ΑΕΙ.
Ακαδημαϊκά και διοικητικά όργανα του Πανεπιστημίου είναι η Σύγκλητος, το Πρυτανικό Συμβούλιο και ο Πρύτανης. Βάσει ΦΕΚ από το 2013 στο ΔΠΘ λειτουργούν σήμερα οχτώ Σχολές και δεκαοκτώ Τμήματα σε τέσσερις πόλεις της Θράκης - επτά στην Κομοτηνή, πέντε στην Ξάνθη, τέσσερα στην Αλεξανδρούπολη και δύο στην Ορεστιάδα. Σήμερα φοιτούν περισσότεροι από 15.000 ενεργοί φοιτητές (το 2014 ήταν εγγεγραμένοι 27.000 φοιτητές, από τους οποίους οι 4.000 ήταν μεταπτυχιακοί και διδακτορικοί).
Κομοτηνή.
Σχολή Νομικής.
Το τμήμα Νομικής έχει μια πλούσια ιστορία ως ένα από τα δυο πρώτα τμήματα που λειτούργησαν στο ΔΠΘ, με αξιόλογη συμβολή στον νομικό πολιτισμό της χώρας αλλά και στο διεθνές και ευρωπαϊκό δίκαιο και με ένα διακεκριμένο επιστημονικό δυναμικό. Ιδρύθηκε το 1974 και άρχισε να λειτουργεί την ίδια χρονιά. Δέχεται κατ' έτος 600 περίπου φοιτητές. Το Τμήμα φιλοδοξεί να προσφέρει στην κοινωνία αξιόπιστους ερμηνευτές και εφαρμοστές του δικαίου, υπεύθυνους επαγγελματίες, στελέχη του δημόσιου βίου και προπάντος εμπνευσμένους υπερασπιστές του δικαίου.
Μέσω ενός σύγχρονου συστήματος νομικών σπουδών που προχωρά στην συνολική θεώρηση του δικαίου δίχως να αποβάλλει τη διάσταση του κοινωνικού προβληματισμού και των πολιτιστικών παραδόσεων ούτε να παραγνωρίσει την ευρωπαϊκή συνεργασία και την οικουμενική προστασία των δικαιωμάτων λαών και ανθρώπων, το Τμήμα προσπαθεί να μεταδώσει τη νομική παιδεία και την νομική επιστήμη στους φοιτητές του και να δημιουργήσει πρωταρχικά συνειδητοποιημένους πολίτες.
Το Τμήμα Νομικής οργανώνει τις σπουδές και την ερευνητική του δραστηριότητα σε πέντε τομείς (ιδιωτικό δίκαιο, δημόσιο δίκαιο και πολιτική επιστήμη, ποινικές και εγκληματολογικές επιστήμες, διεθνείς σπουδές, δίκαιο των επιχειρήσεων και εργασιακό δίκαιο) και προσφέρει δυο προγράμματα μεταπτυχιακών σπουδών:
καθώς και δυνατότητα σπουδών διδακτορικού επιπέδου.
Σχολή Κοινωνικών, Πολιτικών και Οικονομικών Επιστημών.
Η Σχολή Κοινωνικών, Πολιτικών &amp; Οικονομικών Επιστημών ιδρύθηκε το 2013 και αποτελείται από τα εξής Τμήματα: 
Το Τμήμα δημιουργήθηκε το 2013 με βάση το Π.Δ. 86/2013, με το οποίο τα προϋπάρχοντα Τμήματα αφενός Κοινωνικής Διοίκησης (Π.Δ. 304/1994) που λειτουργούσε από το 1996 και αφετέρου Πολιτικής Επιστήμης (Π.Δ. 21/2009) που λειτουργούσε από το 2009 συγχωνεύθηκαν σε ένα Τμήμα στο πλαίσιο του Σχεδίου «Αθηνά» που αφορά την αναδιάρθρωση του ακαδημαϊκού χάρτη της Χώρας. Έτσι, το Τμήμα αποτελεί το μεγαλύτερο Τμήμα Κοινωνικών Επιστημών σε αριθμό εισαγομένων φοιτητών σε πανελλαδική κλίμακα. Σήμερα υπηρετούν στο Τμήμα Κοινωνικής Διοίκησης και Πολιτικής Επιστήμης 24 διδάσκοντες, Καθηγητές και Λέκτορες.
Το Τμήμα εντάσσεται στην επίσης νεοϊδρυθείσα με το ίδιο Π.Δ. 86/2013 Σχολή Κοινωνικών Πολιτικών και Οικονομικών Επιστημών. Η μεταρρύθμιση αυτή, εκτός των άλλων, θέτει νέα ζητήματα και βάσεις στη δομή και τη λειτουργία των μέχρι πρότινος λειτουργούντων επιμέρους Τμημάτων και για το λόγο αυτό, θα υπάρξει μία περίοδος προσαρμογών στην νέα ακαδημαϊκή διάρθρωση, η οποία βρίσκεται στο τέλος της.
Αυτό το νέο Τμήμα στεγάζεται σε κτιριακό συγκρότημα κοντά στο κέντρο της Κομοτηνής και έχει τις ακόλουθες εισαγωγικές κατευθύνσεις: Πολιτικής Επιστήμης και Κοινωνικής Διοίκησης στην οποία περιλαμβάνονται και κατευθύνσεις προχωρημένου εξαμήνου i) Κοινωνικής Διοίκησης και ii) Κοινωνικής Εργασίας. Στο Τμήμα προσφέρεται το ΠΜΣ "Κοινωνική Επιστήμη και Κοινωνική Εργασία". Ωστόσο, σύμφωνα με το άρθρο 64 του νόμου 4610/2019 διασπάστηκε εκ νέου στα Τμήματα Κοινωνικής Εργασίας, Κοινωνικής Πολιτικής και Πολιτικής Επιστήμης τα οποία θα λειτουργήσουν κατά το ακαδημαϊκό έτος 2019-2020.
Το Τμήμα Οικονομικών Επιστημών ιδρύθηκε το έτος 1999 στην Κομοτηνή και είναι ένα εκ των 5 Τμημάτων του Δ.Π.Θ. που δημιουργήθηκαν στην Ξάνθη, στην Αλεξανδρούπολη και την Ορεστιάδα. Άρχισε να λειτουργεί τον Οκτώβριο του 1999 στις εγκαταστάσεις της πτέρυγας Ε΄ της Νομικής Σχολής που διαμορφώνεται ακόμη στην Πανεπιστημιούπολη στοχεύοντας να αποτελέσει κόσμημα εξαιρετικό στο πλαίσιο του ιδιαίτερα φιλόδοξου αρχιτεκτονικού σχεδίου που υιοθετήθηκε.
Το Τμήμα Οικονομικών Επιστημών προσφέρει δύο έτη σπουδών (Α΄ και Β΄ έτος - 4 εξάμηνα) κοινά για όλους τους φοιτητές και τις φοιτήτριες, προσφέρει από το 3ο έτος και μετά και μέχρι το τέλος του Πτυχίου (Γ΄ και Δ΄ έτος - 4 εξάμηνα) δύο βασικές κατευθύνσεις εξειδίκευσης επιχειρώντας να προσφέρει στους φοιτητές του, την εξειδίκευση που είναι απαραίτητη στην σύγχρονη αγορά εργασίας διεθνώς:
Το Πρόγραμμα Σπουδών του Τμήματος Οικονομικών Επιστημών έχει καταρτισθεί με γνώμονα τις ανάγκες της Πανεπιστημιακής γνώσης, την ακαδημαϊκή δεοντολογία, την διδακτική και παιδαγωγική εμπειρία, τις ανάγκες της αγοράς εργασίας και τα διεθνή δεδομένα που ισχύουν στον χώρο της οικονομικής επιστήμης σήμερα.
Το Πρόγραμμα Σπουδών είναι δυνατό να βελτιώνεται συνεχώς με αποφάσεις της Γενικής Συνέλευσης του Τμήματος που σήμερα ονομάζεται ακόμη Προσωρινή καθώς το Τμήμα διαθέτει συμβασιούχους καθηγητές βαθμίδων σύμφωνα με το Π.Δ. 407/80. 
Το Τμήμα Οικονομικών Επιστημών διαθέτει σήμερα ένα εξαίρετο επιτελείο καθηγητών οι οποίοι διδάσκουν τα γνωστικά αντικείμενα του Προγράμματος Σπουδών στους φοιτητές και τις φοιτήτριες του Α΄, Β΄, Γ΄ και Δ΄ έτους στα Αμφιθέατρα του Τμήματος τα οποία συν το χρόνο βελτιούμενα προσφέρουν μία άνετη και σύγχρονη ατμόσφαιρα διδακτηρίου στους ενδιαφερόμενους.
Το Τμήμα διαθέτει εργαστήριο Η/Υ υψηλής τεχνολογίας και δυνατοτήτων που θα εξυπηρετήσει τους διδασκόμενους προσφέροντας γνώση και εμπειρία.
Το Τμήμα Δ.Ο.Σ.Α. συνεργάζεται ήδη με ξένα Πανεπιστήμια σε επίπεδο προγραμμάτων SOCRATES (Montpelier I, II, Univ. VALAHIA κ.λ.π.) σύντομα δε οι φοιτητές και οι φοιτήτριες του Τμήματος θα έχουν την δυνατότητα να εκμεταλλευτούν τις υπάρχουσες διμερείς συμφωνίες. Το Τμήμα Δ.Ο.Σ.Α. είναι ένα Τμήμα που πολλά υπόσχεται τόσο στο Δ.Π.Θ. όσο και στην Ελληνική Κοινωνία. Επιθυμεί να προσφέρει υψηλής ποιότητας και προδιαγραφών παιδεία διαμορφώνοντας ολοκληρωμένους ανθρώπους και εκπαίδευση, δημιουργώντας συνεπείς και ικανούς επιστήμονες οικονομολόγους χρήσιμους στον τόπο, στην Ελλάδα, στην Θράκη, στην Ευρώπη και στα Βαλκάνια.
Ήδη προσφέρει μία ποικιλία συγγραμμάτων και διαθέτει βιβλιοθήκη με σύστημα πολλαπλών αντιτύπων που συστεγάζεται με την βιβλιοθήκη της Νομικής Σχολής.
Το ενδιαφέρον των Πρυτανικών Αρχών, της Διοίκησης και των εργαζομένων στο Τμήμα ανθρώπων, αλλά και το υψηλό ήθος και φρόνημα των φοιτητών προϊδεάζουν για ένα λαμπρό αποτέλεσμα και για ένα θαυμάσιο διδακτικό και επιστημονικό μέλλον.
Το Τμήμα στο σύνολό του επιθυμεί να μπορεί και θέλει να καταστεί άκρως ανταγωνιστικό των υπολοίπων οικονομικών Τμημάτων της χώρας και να διεκδικήσει την θέση που του ταιριάζει στον επιστημονικό και εκπαιδευτικό στίβο της σύγχρονης Ελληνικής και Ευρωπαϊκής πραγματικότητας.
Σχολή Φυσικής Αγωγής και Αθλητισμού.
Σκοπός του Τμήματος είναι η ανάπτυξη, προώθηση, διάδοση και εφαρμογή γνώσεων σχετικών με την άθληση, τον αγωνιστικό αθλητισμό, τη φυσική δραστηριότητα και την υγεία. Στο εκπαιδευτικό περιβάλλον του Τμήματος ευδοκιμούν αλληλεπιδράσεις μεταξύ της μαθησιακής διαδικασίας, της έρευνας, και της παροχής ερεθισμάτων και προκλήσεων, όπου οι φοιτητές έχουν την ευκαιρία να αποκτήσουν δεξιότητες ηγετικής δράσης, επικοινωνίας και ομαδικότητας. Μέσα από το πρόγραμμα σπουδών επίσης το Τμήμα στοχεύει στη δημιουργία αποφοίτων ικανών να ανταποκριθούν με επαγγελματική ωριμότητα στις ανάγκες της αγοράς εργασίας όπως αυτή διαμορφώνεται στον Ελλαδικό χώρο.
Επιμέρους σκοπό αποτελεί η προώθηση ενός δραστήριου τρόπου ζωής όπου υιοθετούνται συνθήκες και συνήθειες υγιούς διαβίωσης καθώς ο φοιτητής έχει την ευκαιρία να αναπτύξει τις δικές του φυσικές ικανότητες και αθλητικές δεξιότητες.
Το Τμήμα Επιστήμης Φυσικής Αγωγής και Αθλητισμού (Τ.Ε.Φ.Α.Α.) έχει ως Αποστολή:
Οι τίτλοι σπουδών που προσφέρει είναι:
Σχολή Κλασικών και Ανθρωπιστικών Σπουδών.
Το Τμήμα ιδρύθηκε το 1990 και άρχισε να λειτουργεί το ακαδημαϊκό έτος 1991-1992. Δέχεται κατ' έτος 200 περίπου φοιτητές.
Σκοπός του Τμήματος είναι:
Περισσότερες λεπτομέρειες σχετικά με την τρέχουσα δομή του πτυχίου που χορηγεί το Τμήμα βρίσκονται στον οδηγό σπουδών.
Το Τμήμα χορηγεί ενιαίο πτυχίο με επιμέρους ειδίκευση στην Ιστορία ή στην Εθνολογία.
Στο Τμήμα λειτουργεί Βιβλιοθήκη και Αναγνωστήριο. Η συλλογή καλύπτει το γνωστικό αντικείμενο του Τμήματος και αποτελείται από μονογραφίες (19.911), τίτλους περιοδικώ (312), τίτλους εγκυκλοπαιδειών (25), τίτλους λεξικών (109), ευρετήρια - οδηγούς (70), μικροφόρμες (1), κυβερνητικά έγγραφα, ηλεκτρονικό υλικό (13), χειρόγραφα (2), χαρτογραφικό υλικό (160), γραφικό υλικό (26), οπτικοακουστικό υλικό (60), ειδικές συλλογές και σπάνια βιβλία (316).
Το Τμήμα Ελληνικής Φιλολογίας του Δημοκριτείου Πανεπιστημίου Θράκης με έδρα την Κομοτηνή ιδρύθηκε το 1993 και δέχτηκε τους πρώτους φοιτητές του το ακαδημαϊκό έτος 1995-1996. Το Τμήμα αυτονομήθηκε διοικητικά κατά το ακαδημαϊκό έτος 2008. Σκοπός του τμήματος είναι:
Στο Τμήμα Ελληνικής Φιλολογίας υπηρετούν σήμερα 24 μέλη ΔΕΠ. Το Τμήμα δέχεται κατ’ έτος περίπου 250 φοιτητές και φοιτούν σε αυτό περισσότεροι από 600 προπτυχιακοί και περίπου 30 μεταπτυχιακοί φοιτητές (Α΄ και Β΄ κύκλου).
Το Τμήμα προσφέρει τρεις ειδικεύσεις:
και οργανώνει τα ακόλουθα Προγράμματα Σπουδών:
Το Τμήμα Γλώσσας, Φιλολογίας και Πολιτισμού Παρευξείνιων Χωρών είναι ένα διεπιστημονικό Τμήμα και δέχτηκε τους πρώτους φοιτητές το Σεπτέμβριο του 2000. Ιδρύθηκε με το Π.Δ. 90/2000, στα πλαίσια του Προγράμματος του Υπουργείου Εθνικής Παιδείας και Θρησκευμάτων (ΥΠ.Ε.Π.Θ.) για τη Διεύρυνση της Τριτοβάθμιας Εκπαίδευσης και χρηματοδοτείται από την Ευρωπαϊκή Ένωση - Επιχειρησιακό Πρόγραμμα Εκπαίδευσης και Αρχικής Επαγγελματικής Κατάρτισης (Ε.Π.Ε.Α.Ε.Κ.)
Το Τμήμα σύμφωνα με το Ιδρυτικό του Διάταγμα, έχει ως κύρια αποστολή την «καλλιέργεια, προαγωγή και διάδοση, με τη διδασκαλία και την έρευνα της γλώσσας, της γλωσσολογίας, της λογοτεχνίας και του πολιτισμού των λαών των Παρευξείνιων Χωρών, ιδίως των ελληνικής καταγωγής και την κατάρτιση επιστημόνων ικανών να μελετούν, ερευνούν, κατανοούν και διαδίδουν τις γλώσσες, την λογοτεχνία και τον πολιτισμό των λαών των προαναφερομένων χωρών, όπως Ελλήνων, Ρώσων, Τούρκων και λοιπών. Οι πτυχιούχοι μπορούν να απασχολούνται ως στελέχη σε κρατικές ελληνικές υπηρεσίες, προξενικά γραφεία ή ιδιωτικές επιχειρήσεις στις Παρευξείνιες Χώρες (Ρωσία, Ουκρανία, Γεωργία, Αρμενία, Ρουμανία, Βουλγαρία, Τουρκία) ή ως εκπαιδευτές της οικείας κατά περίπτωση γλώσσας ή ως ελεύθεροι επαγγελματίες ή ως εμπειρογνώμονες ή ως σύμβουλοι διπλωματικών αποστολών στις προαναφερθείσες χώρες ή ως ειδικοί επιστήμονες σε ερευνητικά ιδρύματα ή ως μεταφραστές κειμένων».
Το Τμήμα στεγάζεται στο Παλιό Κτίριο του Τμήματος της Νομικής (Κτίριο Β') και συμπληρώνει την ανάπτυξη του Δ.Π.Θ. μαζί με άλλα έξι Τμήματα που ιδρύθηκαν τα δυο τελευταία έτη. Η Σύγκλητος του Δ.Π.Θ. στην υπ' αριθ. 563/30-10-2001, συνεδρίασή της ενέκρινε πρόταση της υπ' αριθ. 8/1-10-2001 Π.Γ.Σ. του Τμήματος για την ίδρυση και λειτουργία στο Τμήμα των παρακάτω Τομέων:
"ΤΟΜΕΑΣ ΓΛΩΣΣΑΣ ΚΑΙ ΦΙΛΟΛΟΓΙΑΣ"
Συντονίζει όλα τα γνωστικά αντικείμενα τα απαραίτητα για την κατάρτιση επιστημόνων με γνώσεις στα γλωσσικά, γλωσσολογικά και φιλολογικά θέματα των παρευξείνιων λαών.
Καλύπτει τα γλωσσικά αντικείμενα (παρευξείνιες και δυτικοευρωπαϊκές γλώσσες), τα γλωσσολογικά γνωστικά αντικείμενα, στα οποία περιλαμβάνονται εκτός των θεωρητικών ή εφαρμοσμένων γλωσσολογικών μαθημάτων, τα μαθήματα που αναφέρονται στη μετάφραση και τη διερμηνεία, τα γνωστικά αντικείμενα της διδακτικής των παρευξείνιων γλωσσών και τα φιλολογικά γνωστικά αντικείμενα (γραμματεία και λογοτεχνία των παρευξείνιων λαών).
ΤΟΜΕΑΣ ΙΣΤΟΡΙΑΣ ΚΑΙ ΠΟΛΙΤΙΣΜΟΥ
Συντονίζει όλα τα γνωστικά αντικείμενα, τα απαραίτητα για την κατάρτιση επιστημόνων με γνώσεις στην ιστορία και τον πολιτισμό των παρευξείνιων λαών.
Καλύπτει τα γνωστικά αντικείμενα: α) της Ιστορίας (γενική επισκόπηση του παρευξείνιου χώρου, ιστορία συγκεκριμένων χρονικών περιόδων του παρευξείνιου χώρου, ιστορία και αρχαιολογία του καθενός παρευξείνιου λαού, αντίστοιχοι τομείς αρχαιολογίας), β) του Πολιτισμού (θρησκειολογική επισκόπηση του παρευξείνιου χώρου, λαογραφία - εθνογραφία - κοινωνική δημογραφία - περιβάλλον, αισθητική και αρχιτεκτονική των παρευξείνιων λαών, εθνομουσικολογία των παρευξείνιων χωρών).
ΤΟΜΕΑΣ ΚΟΙΝΩΝΙΚΩΝ ΕΠΙΣΤΗΜΩΝ
Συντονίζει όλα τα γνωστικά αντικείμενα, τα απαραίτητα για την κατάρτιση επιστημόνων με γνώσεις στην Κοινωνιολογία, στην Οικονομία και στις Δημόσιες και Διεθνείς Σχέσεις, στον παρευξείνιο χώρο και τα συναφή.
Καλύπτει τα γνωστικά αντικείμενα: α) της Κοινωνιολογίας (εισαγωγή στην Κοινωνιολογία, σύγχρονες τάσεις στην κοινωνική θεωρία, ιστορία κοινωνιολογικών θεωριών και τα συναφή), β) του Δικαίου (Δημόσιο Διεθνές Δίκαιο, Εμπορικό Δίκαιο, Δίκαιο εμπορικών συναλλαγών στον παρευξείνιο χώρο, στοιχεία Δημοσίου Δικαίου), γ) της Οικονομίας {Οργάνωση και Διοίκηση επιχειρήσεων, στοιχεία πολιτικής οικονομίας, ο παρευξείνιος χώρος στην παγκόσμια οικονομική οργάνωση, οικονομική δυναμική του παρευξείνιου χώρου, Ο.Σ.Ε.Π. (Οικονομική Συνεργασία Εύξεινου Πόντου) και Ευρωπαϊκή Ένωση} και δ) των Δημοσίων και Διεθνών Σχέσεων (Δημόσιες σχέσεις, Διεθνείς σχέσεις στον παρευξείνιο χώρο, Διεθνείς πολιτικές και οικονομικές σχέσεις στον παρευξείνιο χώρο, Ελληνική πολιτική στον παρευξείνιο χώρο και τα συναφή).
Ξάνθη.
Πολυτεχνική Σχολή.
Η Πολυτεχνική Σχολής της Ξάνθης αποτελείται απο τα παρακάτω τμήματα:
Λόγω των έργων που γίνονται τα τελευταία χρόνια, για την δημιουργία της Πανεπιστημιούπολης Κιμμερίων που δεν έχει ολοκληρωθεί, κάποια τμήματα βρίσκονται εντός της Πόλης, και κάποια εκτός στην νέα Πανεπιστημιούπολη σε απόσταση 2,33km μεταξύ τους, και 2,8km απο το κέντρο της Ξάνθης.
Στην πανεπιστημιούπολη που βρίσκεται εντός της πόλης βρίσκονται:
Στην πανεπιστημιούπολη Κιμμερίων βρίσκονται:
Τέλος στις εστίες Κιμμερίων βρίσκονται:
Η Πανεπιστημιούπολη των Κιμμερίων, από τον Απρίλιο του 2017, είναι η πιο «πράσινη» και μοναδική Πανεπιστημιούπολη στη χώρα στην οποία εφαρμόζονται όλες οι Ανανεώσιμες Πηγές Ενέργειας στις εγκαταστάσεις της εξοικονομώντας ενέργεια και πόρους, βελτιώνοντας ταυτόχρονα τις συνθήκες διαβίωσης των φοιτητών. Επιπλέον, το Δημοκρίτειο Πανεπιστήμιο σε συνεργασία με τον Δήμο Ξάνθης, παρέχει δωρεάν ασύρματο ίντερνετ μέσω του δικτύου Eduroam, σε όλους τους φοιτητές των ελληνικών και ξένων Πανεπιστημίων, στους χώρους του Πανεπιστημίου αλλά και σε πολλαπλά σημεία της πόλης.
Τμήμα Πολιτικών Μηχανικών.
Το Τμήμα Πολιτικών Μηχανικών ιδρύθηκε το 1974 και άρχισε να λειτουργεί το ακαδημαϊκό έτος 1974-1975. Δέχεται κατ’ έτος 190 περίπου φοιτητές.
Σκοπός του Τμήματος είναι η καλλιέργεια και προαγωγή της επιστήμης και τεχνολογίας του Πολιτικού Μηχανικού μέσα από την παραγωγή και μετάδοση γνώσης, τη διεξαγωγή επιστημονικής και τεχνολογικής έρευνας για την κατάρτιση επιστημόνων ικανών να αναλάβουν τον υπολογισμό, τη μελέτη, τη συντήρηση και κατασκευή συνήθων αλλά και εξειδικευμένων, μικρών ή μεγάλων τεχνικών έργων απαραίτητων για την ανάπτυξη της χώρας, τη βελτίωση των συνθηκών διαβίωσης του πληθυσμού της, την εκμετάλλευση του φυσικού της πλούτου κλπ. σε συνδυασμό πάντοτε με την καλλιέργεια αισθήματος υψηλής κοινωνικής και πολιτικής ευθύνης, την παροχή υπηρεσιών προς το δημόσιο και τους ιδιώτες, και γενικότερα τη συμμετοχή στην παραγωγική και αναπτυξιακή διαδικασία της χώρας.
Σήμερα το Τμήμα Πολιτικών Μηχανικών αποτελείται από επτά Τομείς. Αυτοί είναι:
Οι προπτυχιακές σπουδές διαρκούν πέντε (5) χρόνια και χωρίζονται σε δέκα (10) ακαδημαϊκά εξάμηνα.
Κατά τη διάρκεια των σπουδών του ο φοιτητής υποχρεούται να εξεταστεί επιτυχώς σε 59 υποχρεωτικά, σε 11 επιλεγόμενα μαθήματα και στο τελευταίο εξάμηνο των σπουδών του να εκπονήσει διπλωματική εργασία.
Το Τμήμα χορηγεί ενιαίο δίπλωμα με επιμέρους ειδίκευση στίς εξής κατευθύνσεις:
Τμήμα Ηλεκτρολόγων Μηχανικών και Μηχανικών Υπολογιστών.
Το Τμήμα Ηλεκτρολόγων Μηχανικών ιδρύθηκε το 1975 ως δεύτερο Τμήμα της Πολυτεχνικής Σχολής στην Ξάνθη, οπότε και εισήχθησαν οι πρώτοι 40 στον αριθμό, φοιτητές του. Μετά από δύο χρόνια λειτουργίας με επιστημονικό προσωπικό κυρίως του Αριστοτελείου Πανεπιστημίου Θεσσαλονίκης, άρχισε να αποκτά τους πρώτους δικούς του Καθηγητές. Έτσι το 1977 εξελέγησαν οι πρώτοι τακτικοί και έκτακτοι με τριετή θητεία Καθηγητές για να φτάσει σήμερα να αριθμεί συνολικά 45 Καθηγητές και Λέκτορες σε διάφορες βαθμίδες. Αυτοί πλαισιώνονται από 1 μέλος Επιστημονικού Διδακτικού Προσωπικού (ΕΔΠ) 3 μέλη Εργαστηριακού Διδακτικού Προσωπικού (ΕΔΙΠ) και 6 μέλη Ειδικού Τεχνικού Εργαστηριακού Προσωπικού (ΕΤΕΠ). Αναλυτικότερα, οι Καθηγητές και Λέκτορες κατανέμονται στις διάφορες βαθμίδες ως εξής: 22 Καθηγητές, 9 Αναπληρωτές Καθηγητές, 12 Επίκουροι Καθηγητές και 2 Λέκτορες.
Στους τέσσερις Τομείς που δημιουργήθηκαν στο Τμήμα με το νόμο 1268/82, όπου εντάχθηκε το προσωπικό και τα υπάρχοντα εργαστήρια, προστέθηκε κατά το έτος 2003 και πέμπτος Τομέας με ένα νέο εργαστήριο. Οι Τομείς του Τμήματος είναι:
Η συνεχής και αλματώδης διεύρυνση της επιστήμης του Ηλεκτρολόγου Μηχανικού είχε ως αποτέλεσμα την αντίστοιχη εξέλιξη στην εξειδίκευση της παρεχόμενης εκπαίδευσης. Έτσι, από το 1989 στο Τμήμα λειτουργούσαν δύο κύκλοι σπουδών, του Ενεργειακού Ηλεκτρολόγου Μηχανικού και του Ηλεκτρονικού Ηλεκτρολόγου Μηχανικού και Μηχανικού Υπολογιστών, με επιμέρους κατευθύνσεις. Κατά το 1999 προστέθηκε και τρίτος κύκλος σπουδών, του Τηλεπικοινωνιακού Ηλεκτρολόγου Μηχανικού. Πρόσφατα και σε εφαρμογή της σχετικής νομοθεσίας οι τρεις κύκλοι σπουδών μετονομάστηκαν κατευθύνσεις σπουδών.
Το 1993, με το προεδρικό διάταγμα 266 έγινε η μετονομασία του Τμήματος, από Τμήμα Ηλεκτρολόγων Μηχανικών, σε Τμήμα Ηλεκτρολόγων Μηχανικών και Μηχανικών Υπολογιστών (ΗΜΜΥ), αναγνωρίζοντας και τυπικά την κατεύθυνση Μηχανικών Υπολογιστών και Πληροφορικής, την οποία το Τμήμα κάλυπτε και συνεχίζει να καλύπτει με τη διαρκή ενημέρωση και εξέλιξη του Προγράμματος Σπουδών του.
Στο Τμήμα ΗΜΜΥ από το 1994-95 λειτουργεί οργανωμένο Πρόγραμμα Μεταπτυχιακών Σπουδών που οδηγεί στην απόκτηση Διδακτορικού Διπλώματος. Από το 2000-2001 με νέα υπουργική απόφαση παρέχεται η δυνατότητα χορήγησης και Μεταπτυχιακού Διπλώματος Ειδίκευσης.
Μετά από κάποια περίοδο χρήσης διαφόρων κτιρίων στην περιοχή της πόλης της Ξάνθης, από το 1983 το Τμήμα μαζί με τα υπόλοιπα της Πολυτεχνικής Σχολής στεγάζονταν σε ενιαίο συγκρότημα προκατασκευασμένων κτιρίων, στο κέντρο της πόλης. Συγχρόνως ετοιμάζονταν το νέο οριστικό κτιριακό συγκρότημα της Πανεπιστημιούπολης Ξάνθης στην περιοχή των Κιμμερίων, λίγα χιλιόμετρα έξω από την πόλη, στο οποίο τα πρώτα κτίρια που λειτούργησαν ήταν ένα αμφιθέατρο, αίθουσες διδασκαλίας, φοιτητικές εστίες και το εστιατόριο για τη σίτιση των φοιτητών.
Κατά το ακαδημαϊκό έτος 2007-2008 ξεκίνησε η μετεγκατάσταση του Τμήματος στα νέα κτίρια στην Πανεπιστημιούπολη Ξάνθης στην περιοχή των Κιμμερίων. Από το ακαδημαϊκό έτος 2008-2009 η πλειοψηφία των λειτουργιών του Τμήματος πραγματοποιούνται στα δύο νέα κτίρια, το Κτίριο Αμφιθεάτρων / Αιθουσών / Γραμματείας (Κτίριο Α) και το Κτίριο Γραφείων / Εργαστηρίων (Κτίριο Β). Στο συγκρότημα προκατασκευασμένων κτιρίων στους χώρους της Πολυτεχνικής Σχολής μέσα στην πόλη της Ξάνθης χρησιμοποιείται μόνο ένα κτίριο (το με αριθμό ΧΙΙΙ), όπου στεγάζεται σχεδόν το σύνολο του εργαστηριακού εξοπλισμού.
Τμήμα Μηχανικών Περιβάλλοντος.
Το Τμήμα ιδρύθηκε το 1993 ενώ οι πρώτοι φοιτητές εισήχθησαν το ακαδημαϊκό έτος 1995 – 1996. Από το έτος 2003, που το Τμήμα Μηχανικών Περιβάλλοντος του Δ.Π.Θ. έγινε αυτοδύναμο, άρχισε η ανάπτυξη ενός σχεδίου, ώστε το Τμήμα να διεκδικήσει μια εξέχουσα θέση στη σημερινή Ελληνική κοινωνία αλλά και στο διεθνές Ακαδημαϊκό γίγνεσθαι, με εργαλεία αφενός ένα ευέλικτο αλλά και πλήρες πρόγραμμα σπουδών και αφετέρου την ανάπτυξη της βασικής έρευνας και καινοτόμων ερευνητικών εφαρμογών.
Το Τμήμα Μηχανικών Περιβάλλοντος εκπαιδεύει τους μελλοντικούς Διπλωματούχους Μηχανικούς σε θέματα σχεδιασμού, κατασκευής, λειτουργίας και διαχείρισης σύγχρονων υποδομών για τη συντήρηση του κρίσιμου φυσικού κεφαλαίου του πλανήτη, που απαιτείται για την κάλυψη των αναγκών τόσο των σημερινών όσο και των μελλοντικών κοινωνιών. 
Τα κύρια αντικείμενα εξειδίκευσης των μηχανικών περιβάλλοντος επικεντρώνονται στη διαχείριση υγρών και στερεών αποβλήτων, στον έλεγχο και την διαχείριση των ατμοσφαιρικών ρύπων, στις τεχνολογίες παραγωγής ενέργειας από ανανεώσιμες πηγές, στη διαχείριση υδατικών πόρων, στη διαχείριση ενέργειας και στην διαχείριση του περιβάλλοντος για την αειφόρο ανάπτυξη. Αναλυτικότερα, στο αντικείμενο των …
Στα 20 χρόνια λειτουργίας του Τμήματος έχουν απονεμηθεί 534 Διπλώματα Μηχανικού Περιβάλλοντος, 150 Μεταπτυχιακά Διπλώματα Ειδίκευσης (Masters) και 31 Διδακτορικά Διπλώματα (PhD).
Τμήμα Αρχιτεκτόνων Μηχανικών.
Το Τμήμα Αρχιτεκτόνων Μηχανικών ιδρύθηκε το 1999 και άρχισε να λειτουργεί το ακαδημαϊκό έτος 1999-2000.
Σκοπός του Τμήματος είναι η καλλιέργεια και πρoαγωγή της Αρχιτεκτovικής και της Πoλεoδoμίας τόσo ως Επιστημώv, όσo και ως βασικώv παραμέτρωv της Τέχvης και τoυ Πoλιτισμoύ, καθώς και η κατάρτιση επιστημόvωv μηχαvικώv ικαvώv vα μελετoύv και vα ερευvoύv με συστηματικές και oρθoλoγικές μεθόδoυς κάθε θέμα, σύvηθες ή εξειδικευμέvo - σχετικό με τηv Αρχιτεκτovική Σύvθεση τηv Τεχvoλoγία και τov Πoλεoδoμικό και Χωρoταξικό Σχεδιασμό - τo oπoίo αvαφέρεται στη σύλληψη, τo σχεδιασμό, τηv κατασκευή και τη διαχείριση τoυ κτισμέvoυ περιβάλλovτoς από επιστημovική και τεχvoλoγική άπoψη, αλλά και από άπoψη καλλιέργειας, πρoστασίας και διατήρησης τωv πoλιτιστικώv και καλλιτεχvικώv αρχώv και παραδόσεωv.
Σήμερα το Τμήμα Αρχιτεκτόνων Μηχανικών αποτελείται από τέσσερις Τομείς. Αυτοί είναι:
Οι προπτυχιακές σπουδές διαρκούν πέντε (5) χρόνια και χωρίζονται σε δέκα (10) ακαδημαϊκά εξάμηνα.
Τμήμα Μηχανικών Παραγωγής και Διοίκησης.
Το Τμήμα Μηχανικών Παραγωγής και Διοίκησης έχει ως αποστολή την καλλιέργεια και προαγωγή της επιστήμης του Μηχανικού Παραγωγής και Διοίκησης, με την ακαδημαϊκή και εφαρμοσμένη έρευνα και αναζήτηση και την παροχή στους φοιτητές των απαραίτητων εφοδίων που εξασφαλίζουν την άρτια κατάρτισή τους για την επιστημονική και επαγγελματική τους σταδιοδρομία και εξέλιξη.
Ειδικότερα, το Τμήμα ΜΠ&amp;Δ εκπληρεί την αποστολή του με τη διδασκαλία, έρευνα και εφαρμογή συστηματικών τρόπων βελτίωσης της παραγωγικότητας (αύξηση της ποιότητας και της ποσότητας της παραγωγής με ταυτόχρονη μείωση των διατιθέμενων πόρων) και την κατάρτιση επιστημόνων μηχανικών ικανών να μελετούν, ερευνούν και ασχολούνται με το σχεδιασμό της δομής και της λειτουργίας σύγχρονων τεχνολογικών και διοικητικών συστημάτων. Ο διπλωματούχος μηχανικός του Τμήματος ΜΠ&amp;Δ μπορεί να στελεχώσει τμήματα οργάνωσης, διοίκησης, μεθόδων προγραμματισμού και σχεδιασμού επιχειρήσεων. Επίσης, μπορεί να αναπτύξει κριτικές ικανότητες απαραίτητες για να οργανώνει ανθρώπινους, υλικούς και οικονομικούς πόρους. Μέσα από τις σπουδές του θα αποκτήσει τις απαραίτητες γνώσεις για να διοικεί και να επικοινωνεί με τους συνεργάτες του.
Η τάση εμβάθυνσης και εξειδίκευσης των μηχανικών παραδοσιακών ειδικοτήτων σε ολοένα και στενότερα γνωστικά αντικείμενα, λόγω της ραγδαίας αύξησης της γνώσης, απαιτεί να υπάρχουν μηχανικοί που συνδυάζουν γνώσεις, οι οποίες τους καθιστούν ικανούς να συντονίζουν την όλη παραγωγική διαδικασία, να σχεδιάζουν το όλο σύστημα, να διοικούν και να λαμβάνουν αποφάσεις.
Οι διπλωματούχοι Μηχανικοί Παραγωγής και Διοίκησης μπορούν να απασχολούνται ως σύμβουλοι επιχειρήσεων για θέματα επενδύσεων εισαγωγής νέων τεχνολογιών, διασφάλισης ποιότητας (ISO), εργονομικού σχεδιασμού και ασφάλειας της εργασίας, καθώς και διαχείρισης και προστασίας του περιβάλλοντος, σε τμήματα έρευνας και ανάπτυξης προγραμματισμού και σχεδιασμού επιχειρήσεων του δευτερογενούς και του τριτογενούς τομέα. Οι διπλωματούχοι Μηχανικοί Π&amp;Δ καλύπτουν ανάγκες που η σύγχρονη κοινωνία και παραγωγή δημιουργούν, έχουν δε τα εφόδια ως στελέχη ή ελεύθεροι επαγγελματίες αυτοδύναμα ή σε συνεργασία με άλλους επιστήμονες να προετοιμάσουν και να προχωρήσουν στην επιστημονική λήψη αποφάσεων μετά από εκτίμηση της υπάρχουσας κατάστασης (στατιστική θεώρηση) και πρόβλεψη των μελλοντικών εξελίξεων (δυναμική θεώρηση). Η ενασχόληση των διπλωματούχων αφορά τις εξής κυρίως δραστηριότητες:
Οι διπλωματούχοι Μηχανικοί Παραγωγής και Διοίκησης μπορούν να εγγράφονται στο Τεχνικό Επιμελητήριο Ελλάδας, στο Μητρώο Εργοληπτικών Επιχειρήσεων, στο Μητρώο Εμπειρίας Κατασκευαστών και στη Γνωμοδοτική Επιτροπή Μελετών, για τα αντίστοιχα έργα.
Αλεξανδρούπολη.
Σχολή Επιστημών Υγείας.
Τμήμα Ιατρικής.
Το Τμήμα Ιατρικής του ΔΠΘ ιδρύθηκε το 1977 και άρχισε να λειτουργεί το ακαδημαϊκό έτος 1984-1985 στην Αλεξανδρούπολη της Θράκης. Το 1987 συστεγάστηκε με το Πανεπιστημιακό Γενικό Νοσοκομείο Αλεξανδρούπολης (ΠΓΝΑ). Αντιμετωπίζοντας στο μέγιστο τις αντιξοότητες του ακριτικού Πανεπιστημίου, έχει σήμερα να επιδείξει μια εντυπωσιακή πορεία, με διδακτικό έργο που αντεπεξέρχεται πλήρως στις σημερινές απαιτήσεις προπτυχιακής εκπαίδευσης και μεταπτυχιακής ειδίκευσης υψηλού επιπέδου, ερευνητικό έργο καταξιωμένο διεθνώς με σημαντική παρουσία στον επιστημονικό τύπο, και παροχή υπηρεσιών υγείας υψηλών προδιαγραφών στον πληθυσμό της ευρύτερης περιοχής.
Με συνεχείς προσπάθειες επιστημονικής και τεχνολογικής αναβάθμισης, το Τμήμα έχει γίνει πόλος έλξης για επιστήμονες κύρους από την Ελλάδα και το εξωτερικό. Σήμερα οι συνεργασίες με ερευνητικά και ακαδημαϊκά ιδρύματα του εσωτερικού και του εξωτερικού αυξάνονται συνεχώς, όπως και η συμμετοχή σε χρηματοδοτούμενα ερευνητικά και αναπτυξιακά προγράμματα. Το Τμήμα επίσης διοργανώνει σημαντικό αριθμό συνεδρίων και ημερίδων με συμβολή στην επιστημονική έρευνα και εκπαίδευση, αλλά και στην πολιτιστική ζωή της τοπικής κοινωνίας.
Με έντονο προσανατολισμό στις νέες εξελίξεις και τον εκσυγχρονισμό της εκπαιδευτικής διαδικασίας, έχει να παρουσιάσει ένα ιδιαίτερα ελκυστικό πρόγραμμα προπτυχιακών σπουδών για την πλήρη κατάρτιση και άσκηση των φοιτητών σε όλους τους τομείς της ιατρικής επιστήμης, ενώ οργανώνει και μεταπτυχιακά προγράμματα εξειδίκευσης.
Το επίπεδο των υπηρεσιών υγείας που παρέχει έχει συγκρατήσει τον πληθυσμό της ευρύτερης ακριτικής περιοχής παρέχοντας για πρώτη φορά ένα σημαντικό αίσθημα ασφάλειας, ενώ έχει κατορθώσει να προσελκύει ασθενείς και από άλλες περιοχές της Ελλάδας. Σε αυτό συμβάλλει και η άριστη υποδομή του νέου Πανεπιστημιακού Νοσοκομείου στην Αλεξανδρούπολη, που δημιουργεί τις απαραίτητες προϋποθέσεις για προσφορά υπηρεσιών υγείας υψηλού επιπέδου.
Τέλος, θα πρέπει να τονισθεί η συμβολή του Τμήματος στην πολιτιστική και πνευματική ζωή του τόπου, με έντονη και ενεργό συμμετοχή των μελών του σε πολιτιστικούς συλλόγους και δρώμενα, που χαίρει της αποδοχής και κερδίζει την συμπαράσταση της τοπικής κοινωνίας.
Τμήμα Μοριακής Βιολογίας και Γενετικής.
Το Τμήμα Μοριακής Βιολογίας &amp; Γενετικής ιδρύθηκε το 1999 και ανήκει στην Σχολή Επιστημών Υγείας του Δημοκριτείου Πανεπιστημίου Θράκης. Είναι το μόνο Τμήμα στην Ελλάδα με αντικείμενο τη Μοριακή Βιολογία &amp; Γενετική και αποτελεί ένα εκ των 5 Τμημάτων του ΔΠΘ που αναπτύχθηκαν στο πλαίσιο του Προγράμματος Διεύρυνσης της Τριτοβάθμιας Εκπαίδευσης «Εκπαίδευση και Αρχική Επαγγελματική Κατάρτιση» (Ε.Π.Ε.Α.Ε.Κ.) με κονδύλια τα οποία προέρχονταν από την Ευρωπαϊκή Ένωση και το Ελληνικό Δημόσιο. Αρχικά το Τμήμα φιλοξενήθηκε στους χώρους του Περιφερειακού Πανεπιστημιακού Νοσοκομείου της Αλεξανδρούπολης (2000-2003) και στη συνέχεια (2003-2008) σε ένα από τα κτίρια του Παλαιού Νοσοκομείου της Αλεξανδρούπολης στο κέντρο της πόλης. Από το 2008 το Τμήμα ΜΒΓ στεγάζεται σε νεόδμητο κτίριο επιφανείας περίπου 3500 τ.μ. στην Πανεπιστημιούπολη στη περιοχή Δραγάνα.
Τα πρώτα μέλη ΔΕΠ του Τμήματος διορίστηκαν το 2003 και χρειάστηκε περίπου μία πενταετία για να αποκτήσει το Τμήμα κρίσιμη μάζα (10 μέλη ΔΕΠ). Κατά την περίοδο αυτή σταδιακά αυξήθηκε ο αριθμός των μελών ΔΕΠ, οργανώθηκε το πρόγραμμα σπουδών του και δημιουργήθηκε ο βασικός πυρήνας των εργαστηριακών του υποδομών. Η μετακόμιση στα νέα κτίρια το 2008 σε συνδυασμό με την ανταγωνιστική χρηματοδότηση από ερευνητικά προγράμματα των μελών ΔΕΠ, οδήγησαν στην ανάπτυξη βασικών αλλά και προηγμένων εκπαιδευτικών και ερευνητικών υποδομών και βοήθησε τόσο στη χάραξη των ερευνητικών δραστηριοτήτων του Τμήματος όσο και στη διατήρηση και περαιτέρω ανάπτυξη σημαντικών συνεργασιών με ερευνητικά εργαστήρια της Ελλάδας και του εξωτερικού. Το Τμήμα ΜΒΓ έγινε αυτοδύναμο το 2012 και σήμερα αριθμεί 21 μέλη ΔΕΠ. Όλα τα μέλη ΔΕΠ έχουν εκπαιδευτεί και εργαστεί στην Ελλάδα και στο εξωτερικό και έχουν ως στόχο τους την ανάδειξη του Τμήματος ΜΒΓ σε έναν κόμβο αριστείας στην εκπαίδευση και στην έρευνα.
Το προπτυχιακό πρόγραμμα σπουδών ξεκίνησε το 2000 και από τότε έχουν απονεμηθεί 686 πτυχία Μοριακής Βιολογίας &amp; Γενετικής. Οι φοιτητές έχουν πρόσβαση στις εγκαταστάσεις της βιβλιοθήκης, στο εργαστήριο υπολογιστών, και στα φοιτητικά εργαστήρια άσκησης, ενώ πολλοί επιλέγουν να εκπονήσουν πρακτική άσκηση στα ερευνητικά εργαστήρια. Το 2013 το Τμήμα ΜΒΓ άρχισε να προσφέρει το Πρόγραμμα Μεταπτυχιακών Σπουδών στη «Μεταφραστική Έρευνα στη Μοριακή Βιολογία &amp; Γενετική», έναν τομέα που συνδέει τη βασική και την κλινική έρευνα στις Μοριακές Βιοεπιστήμες με την κλινική εφαρμογή.
Στόχος του Τμήματος ΜΒΓ είναι να παρέχει υψηλού επιπέδου προπτυχιακές και μεταπτυχιακές σπουδές στα ταχέως εξελισσόμενα πεδία της Μοριακής Βιολογίας και Γενετικής τα οποία βρίσκονται στην καρδιά της καινοτομίας στους τομείς της Υγείας, των Τροφίμων, του Περιβάλλοντος και της Αγροτικής Ανάπτυξης. Για να το πετύχει αυτό το Τμήμα έχει καταρτίσει το Προπτυχιακό και Μεταπτυχιακό Πρόγραμμα Σπουδών βάσει διεθνών προτύπων και συχνά προχωρά σε επικαιροποιήσεις. Παράλληλα πάγια επιδίωξη του Τμήματος ΜΒΓ αποτελεί η αξιοποίηση του ερευνητικού δυναμικού των μελών ΔΕΠ, η ανάπτυξη και ενίσχυση ερευνητικών συνεργασιών με την Ιατρική Σχολή του ΔΠΘ με την οποία απαρτίζει Σχολή Επιστημών Υγείας αλλά και με άλλα Τμήματα του ΔΠΘ, η διατήρηση και ενίσχυση συνεργασιών με Ερευνητικά Κέντρα και Ινστιτούτα και ερευνητικές ομάδες της Ελλάδας και του εξωτερικού και η παραγωγική σύμπραξη με τη Βιομηχανία και τις μικρομεσαίες επιχειρήσεις. Για να επιτύχει τους ερευνητικούς του στόχους και να ενισχύσει την υποδομή του το Τμήμα ΜΒΓ συμμετέχει ενεργά σε αιτήσεις για χρηματοδότηση από ανταγωνιστικά ερευνητικά προγράμματα με εξαιρετική επιτυχία. 
Σχολή Επιστημών Αγωγής.
Η Σχολή Επιστημών Αγωγής ιδρύθηκε το 1998 και περιλαμβάνει δύο Τμήματα:
Οι εγκαταστάσεις της Σχολής είναι στη Νέα Χηλή, Δημοτικό Διαμέρισμα της Αλεξανδρούπολης και συγκεκριμένα επί της Λεωφόρου Μάκρης. Οι εγκαταστάσεις αποτελούνται από τέσσερα κύρια κτίρια:
Παιδαγωγικό Τμήμα Δημοτικής Εκπαίδευσης.
Το Παιδαγωγικό Τμήμα Δημοτικής Εκπαίδευσης του ΔΠΘ είναι συνέχεια της Ζαριφείου Ακαδημίας ή Ακαδημίας Αλεξανδρούπολης. Η Ζαρίφειος όμως αποτελεί την εξέλιξη του Αρχιγένειου Διδασκαλείου Επιβατών Ανατολικής Θράκης και του Διδασκαλείου Αλεξανδρούπολης. Το χρονικό σκιαγραφείται στο απόσπασμα του βιβλίου του πρώτου διευθυντού της Ζαριφείου Ακαδημίας κ. Νικολάου Ράπτη.
Το Παιδαγωγικό Τμήμα Δημοτικής Εκπαίδευσης του Δημοκριτείου Πανεπιστημίου Θράκης (ΠΤΔΕ - ΔΠΘ) με έδρα την Αλεξανδρούπολη άρχισε να λειτουργεί από το ακαδημαϊκό έτος 1986 - 87 με την εισαγωγή των πρώτων φοιτητών. Σήμερα δέχεται 135 περίπου φοιτητές κατά έτος και το δυναμικό του Διδακτικού Επιστημονικού Προσωπικού του ανέρχεται σε 22 μέλη.
Το Παιδαγωγικό Τμήμα Δημοτικής Εκπαίδευσης του Δημοκριτείου Πανεπιστημίου Θράκης έχει ως ιδιαίτερη αποστολή :
Τμήμα Επιστημών Εκπαίδευσης στην Προσχολική Ηλικία.
Το Τμήμα άρχισε να λειτουργεί το 1987. Η αρχική του ονομασία ήταν Παιδαγωγικό Τμήμα Νηπιαγωγών. Έγινε διοικητικά αυτόνομο το 1992. Μετονομάστηκε σε Τμήμα Επιστημών της Εκπαίδευσης στην Προσχολική Ηλικία το 2002.
Στα χρόνια που πέρασαν από την ίδρυσή του αναπτύχθηκε ως ένα επιστημονικά αξιόπιστο Πανεπιστημιακό Τμήμα εκπαίδευσης εκπαιδευτικών παιδιών προσχολικής ηλικίας, με σαφή προσανατολισμό στις σύγχρονες θεωρητικές και διδακτικές προσεγγίσεις των Επιστημών της Εκπαίδευσης. Στο πνεύμα αυτό έχει προετοιμάσει όλα τα προηγούμενα χρόνια εκπαιδευτικούς παιδιών προσχολικής ηλικίας που μπορούν να ασκήσουν με επάρκεια παιδαγωγικό και ερευνητικό έργο.
Το προπτυχιακό πρόγραμμα σπουδών καλύπτει ένα ευρύ φάσμα πεδίων όπως παιδαγωγική-διδακτική, μεθοδολογία, γλώσσα, ψυχολογία, κοινωνιολογία, φιλοσοφία, ιστορία, λογοτεχνία, μουσική, θεατρική παιδεία, αισθητική αγωγή, φυσική, περιβαλλοντική εκπαίδευση, μαθηματικά, πληροφορική και ξένες γλώσσες. Η ελάχιστη διάρκεια των προπτυχιακών σπουδών είναι τέσσερα χρόνια. Το πρόγραμμα σπουδών περιλαμβάνει και τετραετές πρόγραμμα πρακτικής κατάρτισης που έχει σαν κυρίαρχο στόχο την παροχή γνώσεων και την ανάπτυξη δεξιοτήτων, οι οποίες θεωρούνται απαραίτητες για τον μελλοντικό εκπαιδευτικό που εργάζεται με παιδιά προσχολικής ηλικίας, ώστε να είναι ικανός / ικανή να σχεδιάζει, να οργανώνει, να υλοποιεί και να αξιολογεί εκπαιδευτικά προγράμματα, όχι μόνο σε νηπιαγωγεία, αλλά, και σε άλλους, εναλλακτικούς χώρους εκπαίδευσης. Η πρακτική άσκηση των φοιτητών/τριών μπορεί να πραγματοποιηθεί σε νηπιαγωγεία, πολυπολιτισμικά νηπιαγωγεία, σε παιδιατρικές κλινικές νοσοκομείων, σε μουσεία και στα παιδικά χωριά SOS.
Στο Τμήμα λειτουργούν τα εξής Προγράμματα Μεταπτυχιακών Σπουδών: (α) Π.Μ.Σ. «Καινοτόµες Παιδαγωγικές Προσεγγίσεις σε Πολυπολιτισµικά Εκπαιδευτικά Περιβάλλοντα» (έναρξη το ακαδηµαϊκό έτος 2013-14 χωρίς να δέχεται πλέον νέους εισακτέους), (β) Π.Μ.Σ. «Εκπαίδευση για το Περιβάλλον και την Αειφορία» (έναρξη το ακαδημαϊκό έτος 2015-16 χωρίς να δέχεται πλέον νέους εισακτέους) και (γ) Π.Μ.Σ. «Επιστήμες της Αγωγής: Καινοτόµες Παιδαγωγικές Προσεγγίσεις σε Πολυπολιτισµικά Εκπαιδευτικά Περιβάλλοντα» (έναρξη το ακαδηµαϊκό έτος 2019-20). Στο παρελθόν είχε λειτουργήσει το Διαπανεπιστημιακό Διατμηματικό Πρόγραμμα Μεταπτυχιακών Σπουδών «Κοινωνικο-Πολιτισµική Εκπαίδευση και Κατάρτιση Εµψυχωτών» (από το ακαδημαϊκό έτος 2003-04 έως το ακαδημαϊκό έτος 2009-10).
Το Τμήμα οργανώνει διάφορες δράσεις με σκοπό τη σύνδεσή του με την ευρύτερη επιστημονική και εκπαιδευτική κοινότητα και με την τοπική κοινωνία. Διοργανώνονται συνέδρια, συμπόσια, ημερίδες/διημερίδες, εκπαιδευτικές και επιμορφωτικές δράσεις, θεατρικές δράσεις και προσκεκλημένες ομιλίες στο Τμήμα. Από το 1991 δραστηριοποιείται στο Τμήμα θεατρική ομάδα στην οποία συμπεριλαμβάνονται και φοιτητές των άλλων Τμημάτων του Δημοκριτείου Πανεπιστημίου που εδρεύουν στην Αλεξανδρούπολη. Δίνονται θεατρικές παραστάσεις με πολύ θετικές κρίσεις από τους μικρούς και μεγάλους θεατές και τα τοπικά μέσα ενημέρωσης.
Ορεστιάδα.
Σχολή Επιστημών Γεωπονίας και Δασολογίας.
Τμήμα Αγροτικής Ανάπτυξης.
Το Τμήμα Αγροτικής Ανάπτυξης ιδρύθηκε το 1999 και εδρεύει στην Ορεστιάδα. Αποστολή του είναι να καλλιεργεί και να προάγει την επιστήμη της Γεωπονίας με προσανατολισμό τις νέες τεχνολογικές εξελίξεις, τις εξελίξεις στους τομείς της οικονομικής και κοινωνικής ανάπτυξης και τις τεχνικές και κοινωνικές διαδικασίες ανάπτυξης του αγροτικού χώρου και ιδιαίτερα των αγροτικών - ακριτικών περιοχών.
Η αρχική χρηματοδότηση για την ίδρυση και λειτουργία του Τμήματος Αγροτικής Ανάπτυξης έγινε από το Επιχειρησιακό Πρόγραμμα «Εκπαίδευση και Αρχική Επαγγελματική Κατάρτιση» (Ε.Π.Ε.Α.Ε.Κ.) με κονδύλια τα οποία προέρχονταν από την Ευρωπαϊκή Ένωση και το Ελληνικό Δημόσιο. Μετά τη λήξη του Προγράμματος, η χρηματοδότηση του Τμήματος Αγροτικής Ανάπτυξης γίνεται από τον προϋπολογισμό του Δημοκριτείου Πανεπιστημίου Θράκης.
Το Τμήμα Αγροτικής Ανάπτυξης συστεγάζεται με το Τμήμα Δασολογίας &amp; Διαχείρισης Περιβάλλοντος και Φυσικών Πόρων σε τέσσερα κτίρια με συνολικό εμβαδόν 7.510 τ.μ. Οι εγκαταστάσεις εντάσσονται στον πολεοδομικό ιστό της πόλης της Ορεστιάδας καθόσον βρίσκονται πολύ κοντά στο κέντρο της. Η αρχική εγκατάσταση των Τμημάτων έγινε σε ένα νεόδμητο κτίριο το οποίο παραχωρήθηκε από τον Δήμο Ορεστιάδας.
Σήμερα οι εγκαταστάσεις του Δ.Π.Θ. στην Ορεστιάδα περιλαμβάνουν:
Αποστολή του Τμήματος Αγροτικής Ανάπτυξης είναι να καλλιεργεί και να προάγει την επιστήμη της Γεωπονίας με προσανατολισμό τις νέες τεχνολογικές εξελίξεις στην επιστήμη αυτή, τις εξελίξεις στους τομείς της οικονομικής και κοινωνικής ανάπτυξης και τις τεχνικές και κοινωνικές διαδικασίες ανάπτυξης του αγροτικού χώρου και ιδιαίτερα των αγροτικών - ακριτικών περιοχών.
Η Γεωπονία με αντικείμενα όπως η Βοτανική, η Φυσιολογία και η Ζωολογία, έχει ευρύτητα ως επιστήμη. Αυτό σημαίνει ότι δεν έχει στεγανά και συνεργάζεται με πολλές βασικές επιστήμες όπως η Χημεία, τα Μαθηματικά και η Φυσική αλλά και σύνθετες όπως η Οικονομία και η Οικολογία. Για παράδειγμα η Χημεία είναι απαραίτητη για την κατανόηση της Εδαφολογίας, της Φαρμακολογίας και της Λιπασματολογίας, τα Μαθηματικά για την κατανόηση των Οικονομικών, η Φυσική για τη Μηχανολογία.
Οι νέες τεχνολογίες, τα νέα οικονομικά δεδομένα, οι επιταγές της Ευρωπαϊκής Ένωσης που επιβάλλουν την αναδιάρθρωση των καλλιεργειών και των αγροτικών εκμεταλλεύσεων, κάνουν επιτακτική την ανάγκη δημιουργίας ενός επιστημονικού υπόβαθρου που θα στηρίζει και θα ακολουθεί τις εξελίξεις. Η ανάγκη αυτή οδηγεί στο να δημιουργηθούν στην Ανώτατη Εκπαίδευση τμήματα, όπως αυτό της Αγροτικής Ανάπτυξης.
Τμήμα Δασολογίας, Διαχείρισης Περιβάλλοντος και Φυσικών Πόρων.
Η επιστήμη της Δασολογίας ξεκίνησε από τις χώρες της Κεντρικής και Βόρειας Ευρώπης σαν αποτέλεσμα των σύγχρονων ολοένα αυξανόμενων αναγκών σε ξύλο, σαν πρώτη ύλη και των προβλημάτων που δημιουργήθηκαν από την εκτεταμένη καταστροφή των δασών και γενικότερα του φυσικού περιβάλλοντος.
Αυτές οι αρχικές ανησυχίες οδήγησαν στην δημιουργία Πανεπιστημιακών Ιδρυμάτων στη Μεσευρώπη και αργότερα στην υπόλοιπη ήπειρο, φυσικά και στη χώρα μας. Έτσι, στην Ελλάδα η πρώτη Ανώτατη Δασολογική Σχολή ιδρύθηκε και λειτούργησε το 1917 στην Αθήνα απ' όπου και μεταφέρθηκε το 1927 στην Θεσσαλονίκη για να αποτελέσει μια από τις πρώτες εκπαιδευτικές μονάδες του νεοσύστατου Πανεπιστημίου Θεσσαλονίκης.
Το Τμήμα Δασολογίας και Διαχείρισης Περιβάλλοντος και Φυσικών Πόρων του Δημοκριτείου Πανεπιστημίου Θράκης με έδρα την Ορεστιάδα άρχισε να λειτουργεί από το ακαδημαϊκό έτος 1999-2000 με την εισαγωγή των πρώτων φοιτητών. Στο τρέχον ακαδημαϊκό έτος θα δεχθεί περίπου 105 φοιτητές.
Σύμφωνα με το άρθρο 1 του Π.Δ. 203/99, ο σκοπός της ίδρυσης και λειτουργίας του νέου τμήματος είναι η καλλιέργεια και προαγωγή της Δασολογικής επιστήμης, και της επιστήμης του περιβάλλοντος με ιδιαίτερη έμφαση, στην κατεύθυνση της διαχείρισης των φυσικών πόρων και την κατάρτιση επιστημόνων ικανών να μελετούν, ερευνούν, κατανοούν και εφαρμόζουν σύγχρονες μεθόδους για την ανάπτυξη, βελτίωση, προστασία και διαχείριση των δασών και δασικών εκτάσεων και του φυσικού περιβάλλοντος.
Η Δασολογία αποτελεί μία επιστήμη που βασίζεται στις αρχές των θετικών επιστημών όπως η Φυσική, τα Μαθηματικά, η Βοτανική, η Ζωολογία, η Ορυκτολογία, η Μετεωρολογία και η Χημεία. Όμως χρειάζεται και την υποστήριξη από θεωρητικές επιστήμες όπως η Οικονομική αλλά και εφαρμοσμένες όπως η Τοπογραφία. Με αυτό τον τρόπο δημιουργεί το δικό της οικοδόμημα από παρεμφερείς επιστημονικούς κλάδους. Σε ορισμένους από αυτούς συνεργάζεται με επιστήμονες άλλων κλάδων κυρίως μηχανικούς, χημικούς και βιολόγους.
Το Τμήμα Δασολογίας και Διαχείρισης Περιβάλλόντος και Φυσικών Πόρων ευελπιστεί ότι με την εκπαίδευση, την έρευνα, τα συγγράμματα και άλλα δημοσιεύματα καθώς και την γενικότερη δραστηριότητα του προσωπικού και των αποφοίτων του να συντελέσει σημαντικά στην ανάπτυξη της Δασολογικής Επιστήμης, στη βελτίωση της διαχείρισης και αξιοποίησης των ελληνικών δασών και γενικότερα των φυσικών πόρων και την προστασία του φυσικού περιβάλλοντος της χώρας.
Ειδικότερα η παρουσία του Δ.Π.Θ. στον ακριτικό νομό Έβρου και στην πόλη της Ορεστιάδας, του δίνει μία επιπρόσθετα σοβαρή αποστολή που είναι να αποτελέσει τον Πολιτιστικό Φάρο της ευρύτερης περιοχής με την ουσιαστική συμβολή του στην ανάπτυξη της τοπικής πολιτιστικής και πνευματικής κίνησης.
Διοίκηση του Πανεπιστημίου.
Τη διοίκηση του ΔΠΘ απαρτίζουν οι:
Σύγκλητος.
Η Σύγκλητος αποτελείται από:
Η ακριβής σύνθεση και ο αριθμός των μελών της Συγκλήτου με δικαίωμα ψήφου, καθώς και οι προϋποθέσεις και κάθε θέμα σχετικό με την εφαρμογή των ανωτέρω, προβλέπονται στον Οργανισμό και τον Εσωτερικό Κανονισμό του ΔΠΘ, αντίστοιχα.
Στις συνεδριάσεις της Συγκλήτου παρίστανται, χωρίς δικαίωμα ψήφου, οι Αναπληρωτές του Πρύτανη και ο Γραμματέας του Ιδρύματος.
Συμβούλιο Διοίκησης.
Το Συμβούλιο Διοίκησης του ΔΠΘ απαρτίζουν οι:
Εξωτερικά μέλη:
Εσωτερικά μέλη:

</doc>
<doc id="48964" url="https://el.wikipedia.org/wiki?curid=48964" title="Νοέμβριος 2006">
Νοέμβριος 2006



</doc>
<doc id="48965" url="https://el.wikipedia.org/wiki?curid=48965" title="Οκτώβριος 2006">
Οκτώβριος 2006



</doc>
<doc id="48966" url="https://el.wikipedia.org/wiki?curid=48966" title="Γεγονότα Ιανουαρίου 2006">
Γεγονότα Ιανουαρίου 2006



</doc>
<doc id="48968" url="https://el.wikipedia.org/wiki?curid=48968" title="Ενέργεια μηδενικού σημείου">
Ενέργεια μηδενικού σημείου

Η ενέργεια του κενού ή ενέργεια του μηδενικού σημείου "(Zero Point Energy)" είναι η ελάχιστη ενέργεια την οποία είναι δυνατό να κατέχει ένα σύστημα σε κβαντικό επίπεδο. Στην κοσμολογία, η ενέργεια του κενού θεωρείται ότι είναι η πηγή της κοσμολογικής σταθεράς.
Πειραματική απόδειξη της ύπαρξης της ενέργειας του κενού, αποτελεί το περίφημο φαινόμενο Casimir.

</doc>
<doc id="48969" url="https://el.wikipedia.org/wiki?curid=48969" title="Ενέργεια του κενού">
Ενέργεια του κενού



</doc>
<doc id="48970" url="https://el.wikipedia.org/wiki?curid=48970" title="Κωνσταντίνος Παπαρρηγόπουλος">
Κωνσταντίνος Παπαρρηγόπουλος

Ο Κωνσταντίνος Παπαρρηγόπουλος (1815 – 26 Απριλίου 1891) ήταν Έλληνας ιστορικός που χαρακτηρίζεται από τους σύγχρονους ιστορικούς ως ο «πατέρας» της ελληνικής ιστοριογραφίας. Είναι ο θεμελιωτής της αντίληψης της ιστορικής συνέχειας της Ελλάδας από την αρχαιότητα έως σήμερα, αφού καθιέρωσε στην διδασκαλία του στο Πανεπιστήμιο Αθηνών την τριμερή διαίρεση της ελληνικής ιστορίας (αρχαία, μεσαιωνική και νέα) και επιδίωξε να αναιρέσει τις κυρίαρχες εκείνη την εποχή απόψεις ότι η Βυζαντινή αυτοκρατορία ήταν περίοδος παρακμής και εκφυλισμού που δεν αναγνωριζόταν ως τμήμα της ελληνικής ιστορίας. Πιστεύεται ότι έθεσε τις βάσεις για τη διαμόρφωση της εθνικής ταυτότητας της νεοελληνικής κοινωνίας.
Βιογραφία.
Νεανικά χρόνια.
Ο Κωνσταντίνος Παπαρρηγόπουλος γεννήθηκε το 1815 στην Κωνσταντινούπολη και ήταν γιος του Δημητρίου Παπαρρηγόπουλου, τραπεζίτη από τη Βυτίνα και προκρίτου της ελληνικής κοινότητας της Κωνσταντινούπολη, και της Ταρσίας Νικοκλή. Με την έκρηξη της επανάστασης του 1821 οι Τούρκοι θανάτωσαν τον πατέρα του, τον αδερφό του Μιχαήλ, τον θείο του Ιωάννη Παπαρρηγόπουλο και τον γαμπρό του πατέρα του, Δημήτριο Σκαναβή), ενώ δήμευσαν και ολόκληρη την περιουσία του. Ύστερα από αυτά τα τραγικά γεγονότα η μητέρα του, Ταρσία Νικοκλή, κατέφυγε στην Οδησσό μαζί με τα οκτώ παιδιά της. Εκεί ο Κωνσταντίνος Παπαρρηγόπουλος σπούδασε ως υπότροφος του Τσάρου στο γαλλικό Λύκειο «Ρισελιέ» μέχρι το 1830, οπότε η οικογένειά του εγκαταστάθηκε στην Ελλάδα και συγκεκριμένα στο Ναύπλιο. Ο ίδιος παρακολουθούσε μαθήματα στην κεντρική σχολή της Αίγινας με δάσκαλο τον Γεώργιο Γεννάδιο, αλλά τελικά δεν κατάφερε να αποφοιτήσει. Παρ' όλο που γνώριζε αρκετές ξένες γλώσσες (γαλλικά, γερμανικά και ρωσικά) και μελετούσε πολύ, δεν ολοκλήρωσε ποτέ καμία βαθμίδα της εκπαίδευσης, γεγονός που έγινε αιτία να μη διοριστεί στο Πανεπιστήμιο. Βαθύτερη αιτία του αποκλεισμού του ήταν ότι ήταν "ετερόχθων", δηλ. από επαρχίες που δε συμπεριλήφθηκαν στο νεοπαγές ελληνικό κράτος. Ο στρατηγός Μακρυγιάννης είχε υπερασπιστεί με νύχια και με δόντια τον διορισμό στο Δημόσιο αποκλειστικά των αυτοχθόνων, μόνον όσων προέρχονταν δηλαδή από τις απελευθερωμένες περιοχές. «Αν δεν φάγομεν εμείς ας πάει κατά διαβόλου η ελευθερία» φέρεται να είπε σε συνεδρίαση της εθνοσυνέλευσης.
Επαγγελματική σταδιοδρομία.
Το 1833 διορίστηκε υπάλληλος στο υπουργείο Δικαιοσύνης, φτάνοντας στο βαθμό του διευθυντή. Το 1845 απολύθηκε από το υπουργείο σύμφωνα με το ψήφισμα της Α΄ Εθνικής Συνέλευσης σχετικά με τους ετερόχθονες. Το ίδιο έτος διορίστηκε καθηγητής ιστορίας στο Γυμνάσιο των Αθηνών, ύστερα από την δυσμενή μετάθεση του Γ. Γ. Παππαδόπουλου, με τον οποίο είχε στο παρελθόν δημόσιες διαφωνίες για ιστορικά θέματα. Το 1848 απορρίφθηκε η αίτησή του για να προσληφθεί ως υφηγητής της Αρχαίας Ιστορίας στο πανεπιστήμιο, λόγω έλλειψης πανεπιστημιακού πτυχίου και διδακτορικού. Το πανεπιστήμιο του Μονάχου τον ανακήρυξε διδάκτορα "in absentia", στις 10 Δεκεμβρίου του 1849 όταν ο Παπαρρηγόπουλος υπέγραψε ένα υπόμνημα, γραμμένο στα λατινικά, προς τη Φιλοσοφική Σχολή του Μονάχου, και ο Κωνσταντίνος Σχινάς το διαβίβασε στις 19 Ιανουαρίου του 1850. Στις 22 του ίδιου του μήνα του παρείχε το σχετικό δίπλωμα. Τον Μάρτιο του 1850 υποβάλλεται στη διαδικασία του δοκιμαστικού μαθήματος στη Νομική Σχολή χωρίς όμως να διορισθεί σε αυτή. Έγινε καθηγητής της Ιστορίας στη Φιλοσοφική Σχολή, στη θέση του Κωνσταντίνου Σχινά, όπου θα δίδασκε "«την από των αρχαιοτέρων μέχρι των σημερινών χρόνων τύχην του ελληνικού έθνους»". Ορίστηκε έκτακτος καθηγητής στις 6 Μαρτίου 1851. Στις 17 Φεβρουαρίου του 1856 προήχθη σε τακτικό καθηγητή. Το ακαδημαϊκό έτος 1861-1862 διετέλεσε κοσμήτορας της Φιλοσοφικής Σχολής του Πανεπιστημίου Αθηνών. Το 1870 και 1871 διεκδίκησε την πρυτανεία χωρίς επιτυχία, τελικά όμως το 1872 κατάφερε να εκλεγεί πρύτανης. Το 1875 ορίστηκε επίτιμος καθηγητής του πανεπιστημίου της Οδησσού, ενώ το 1881 εξελέγη μέλος της Ακαδημίας της Σερβίας. Μέχρι το 1864 συμμετείχε κάθε χρόνο στην κριτική επιτροπή των Ποιητικών Διαγωνισμών του Πανεπιστημίου Αθηνών και τις χρονιές 1858 και 1859 συνέταξε και την εισηγητική έκθεση της επιτροπής. Κατά τα τελευταία χρόνια της ζωής του εξελέγη επίτιμος πρόεδρος του φιλολογικού συλλόγου «Παρνασσός». Το 1869 ίδρυσε μαζί με πληθώρα άλλων λογίων τον «Σύλλογο προς Διάδοσιν των Ελληνικών Γραμμάτων». Τιμήθηκε για το έργο του από τη βασιλική οικογένεια της Ελλάδας, ενώ υπήρξε και δάσκαλος των βασιλοπαίδων.
Οικογένεια.
Το 1841 νυμφεύθηκε την Μαρία Αφθονίδη, κόρη του Γεωργίου Αφθονίδη, αξιωματούχου του Οικουμενικού Πατριαρχείου. Μαζί της απέκτησε τρία παιδιά: τον Δημήτριο (1843), ποιητή και θεατρικό συγγραφέα, την Αγλαΐα (1849) και την Ελένη (1854). Ο Κωνσταντίνος Παπαρρηγόπουλος είχε την ατυχία να βιώσει τον θάνατο του γιου του, Δημητρίου (1873), καθώς και τον θάνατο της κόρης του, Ελένης και της γυναίκας του (1890), αλλά και του αδελφού του, του Πέτρου, (1891). 
Απεβίωσε στις 14 Απριλίου/26 Απριλίου 1891 στην Αθήνα.
Επιστημονικό έργο.
Το 1843 πρωτοεμφανίστηκε με μια διατριβή "«Περὶ τῆς ἐποικήσεως σλαβικῶν τινῶν φυλῶν εἰς τὴν Πελοπόννησον»", καταδεικνύοντας τα λάθη της θεωρίας του Φαλμεράυερ, ενώ δύο χρόνια νωρίτερα (1841) είχε μεταφράσει το έργο "« Le Centaure »" του M. De Guerin, που δημοσιεύτηκε στο περιοδικό «Ευρωπαϊκός Ερανιστής». Το 1844 δημοσιεύει μια πραγματεία σχετικά με την άλωση της Κορίνθου από τους Ρωμαίους, "«Το τελευταίον έτος της ελληνικής ελευθερίας»", ενώ το 1846 συντάσσει ένα "«Επίτομον Λεξικόν της γαλλικής γλώσσης»" και συνεργάζεται στη σύνταξη μιας γαλλικής μεθόδου. Το 1849 δημοσίευσε το "«Εγχειρίδιον Γενικής Ιστορίας»" προορισμένο για μαθητές Γυμνασίου. Το 1853 εξέδωσε την πρώτη, σύντομη, μορφή του έργου του "«Ιστορία του Ελληνικού Έθνους από των αρχαιοτάτων χρόνων μέχρι των νεοτέρων»". Το 1860 ξεκίνησε η έκδοση της "«Ιστορίας του Ελληνικού Έθνους»", έργου που τον καθιέρωσε στον επιστημονικό χώρο. Το συγκεκριμένο έργο ήταν χωρισμένο σε 3 τόμους των 15 βιβλίων και η έκδοσή του τέλειωσε το 1876. Μαθητής του ήταν και ο ιστορικός, και μετέπειτα πρωθυπουργός, Σπυρίδων Λάμπρος, καθώς και ο Παύλος Καρολίδης.
Ο «μεσαιωνικός ελληνισμός».
Ο Κωνσταντίνος Παπαρρηγόπουλος συνέδεσε ιστορικά την αρχαιότητα με τη νεότερη Ελλάδα μέσω του Βυζαντίου. Τις ίδιες απόψεις είχε υποστηρίξει νωρίτερα ο ιστορικός Σπυρίδων Ζαμπέλιος, στην εισαγωγή του στον τόμο της έκδοσης των δημοτικών τραγουδιών, το 1852, καθώς επίσης και ο Βρετανός Τζορτζ Φίνλεϊ τo 1851 στο "History of Greece, from its Conquest by the Crusaders to its Conquest by the Turks" και ο Γερμανός Γιόχαν Βίλχελμ Τσινκάιζεν. Ήταν από τους πρώτους εκφραστές της Μεγάλης Ιδέας. Σύμφωνα με τον Παπαρρηγόπουλο, ο ελληνισμός δεν έσβησε ολοκληρωτικά με την ήττα των Ελλήνων από τους Ρωμαίους το 146 π.Χ., αλλά συνέχισε να υπάρχει και μάλιστα κατόρθωσε να αναγεννηθεί με τη σύσταση της Βυζαντινής Αυτοκρατορίας, η οποία δεν ήταν εκφυλισμένο υπόλειμμα του Ανατολικού Ρωμαϊκού κράτους, αλλά αποτελούσε την αναβίωση του αρχαίου ελληνικού πολιτισμού. Ως εναρκτήριο σημείο του Νέου Ελληνισμού προσδιόρισε το 1204, δηλαδή την άλωση της Κωνσταντινούπολης από τους Φράγκους της Δ΄ Σταυροφορίας. Διαφώνησε με τον ιστορικό Γιάκομπ Φίλιπ Φαλμεράυερ, ο οποίος στο έργο του "«Ιστορία της χερσονήσου του Μωρέως κατά τον μεσαίωνα»" (1830 και 1836) υποστήριζε ότι ο ελληνικός πληθυσμός είχε εξαφανιστεί τον 6ο αι. μ.Χ., ύστερα από την κάθοδο σλαβικών φύλων, επομένως οι νεότεροι Έλληνες δεν είχαν καμία φυλετική συγγένεια με τους αρχαίους.
Επίσης, ο Παπαρρηγόπουλος ήταν ο πρώτος που μελέτησε αναλυτικά την περίοδο της βασιλείας των Ισαύρων, καθώς και ο πρώτος που αναγνώρισε θετικά στοιχεία στις μεταρρυθμίσεις τους. Κατέκρινε πολλά ιστορικά πρόσωπα για την φιλοτουρκική τους στάση, όπως τον Ιωάννη ΣΤ΄ Καντακουζηνό, ενώ δεν δίστασε να χαρακτηρίσει τον Γεώργιο Γεμιστό Πλήθωνα ως τον "«Έλληνα σοσιαλιστή της ιε΄ εκατονταετηρίδος»". Ο κύριος λόγος για τον οποίο απέδιδε μεγάλη σημασία στην Βυζαντινή Αυτοκρατορία ήταν το γεγονός ότι πίστευε πως αποτελούσε τον συνδετικό κρίκο μεταξύ του αρχαίου και του νέου ελληνισμού, καθώς η απόδειξη της ενότητας του ελληνικού έθνους ήταν βασική επιδίωξη του Παπαρρηγόπουλου. Για τον Παπαρρηγόπουλο "«(...) Ἑλληνικόν ἔθνος ὀνομάζονται ὅλοι οἱ ἄνθρωποι, ὅσοι ὁμιλοῦσι τὴν Ἑλληνικὴν γλῶσσαν, ὡς ίδίαν αὐτῶν γλώσσαν.»" Ένας επιπλέον λόγος για τον οποίο ο Παπαρρηγόπουλος θεωρούσε σημαντικό το Βυζάντιο ήταν και η επίτευξη της πολιτικής ενότητας των Ελλήνων, που απουσίαζε από την αρχαία Ελλάδα. Στις απόψεις του Παπαρρηγόπουλου για την εθνική ενότητα αναγνωρίζεται η επίδραση της Μεγάλης Ιδέας, αλλά και της διδασκαλίας του καθηγητή του Πανεπιστημίου Αθηνών Κωνσταντίνο Σχινά, με τον οποίο ο Παπαρρηγόπουλος είχε στενή σχέση.
Τα βόρεια σύνορα της Ελλάδας.
Ο Κωνσταντίνος Παπαρρηγόπουλος ήταν αυτός που ενέπνευσε τον Χαρίλαο Τρικούπη, μέσω του Στέφανου Δραγούμη, στο να κινηθεί βόρεια, αντιμετωπίζοντας τον σλαβικό κίνδυνο και παραμερίζοντας το Κρητικό Ζήτημα. Οι σχέσεις του εξάλλου με τον Χαρίλαο Τρικούπη ήταν θετικές, μιας και αυτός τον είχε στείλει στην Κωνσταντινούπολη το 1882 για να διευθετήσει εκκλησιαστικά θέματα για την προσαρτημένη γη της Θεσσαλίας.
Ο Παπαρρηγόπουλος υπήρξε επιτελικό στέλεχος της εξωτερικής πολιτικής του ελληνικού κράτους και διαδραμάτισε σημαντικό ρόλο στη μετατόπιση των απώτατων ορίων των ελληνικών εδαφικών διεκδικήσεων από τον Όλυμπο, το Μέτσοβο και τα Κεραύνια όρη προς τον Αίμο, το Σκάρδο και τις εκβολές του Σκούμπιν. Στους πέντε τόμους και στον "Επίλογο" της "Ιστορίας" του, ο οποίος εκδόθηκε το 1876 και μεταφράστηκε στα γαλλικά μεσούσης της κρίσης του Ανατολικού ζητήματος, ο Παπαρρηγόπουλος άρθρωσε ένα σχήμα διάκρισης των ιστορικών «ελληνικών χωρών» σε τρεις ζώνες, από τις οποίες η βορειότερη, ανάμεσα στο Δούναβη και τον Αίμο, ήταν εκσλαβισμένη, στην ευρισκόμενη νοτίως του Ολύμπου και των Κεραυνίων επικρατούσε πλήρως η ελληνική γλώσσα και φυλή, ενώ στην ενδιάμεση ζώνη, στη Μακεδονία, δηλαδή, και τη Θράκη, υπήρχε ισορροπία ελληνικής και βουλγαρικής γλώσσας, αλλά ο "ελληνισμός" ήταν ο «ηθικός κύριος». Την περίοδο των διαπραγματεύσεων για την προσάρτηση της Ηπειροθεσσαλίας το 1879, ο Παπαρρηγόπουλος υποστήριξε ως προτιμότερη την παράταση της οθωμανικής κυριαρχίας αντί της άρσης του σχίσματος της Βουλγαρικής Εξαρχίας, που κατά τον ίδιο θα σήμαινε την παραχώρηση του μισού της ενδιάμεσης ζώνης στη Βουλγαρία. Την περίοδο αυτή έγινε γενικά αποδεκτή ως βόρειο όριο των διεκδικούμενων χωρών η νοητή γραμμή Αχρίδας-Στρώμνιτσας-Νευροκοπίου προκειμένου να οργανωθούν περισσότερο αποτελεσματικά οι ελληνικές διεκδικήσεις. Σε απόρρητο υπόμνημά του προς τον ΥπΕξ Αλέξανδρο Κοντοσταύλο το 1884, απαντώντας στο ερώτημα ποια είναι τα όρια του τμήματος της Μακεδονίας που θα μπορούσε αποτελεσματικά να διεκδικήσει η Ελλάδα, ο Παπαρρηγόπουλος, χρησιμοποιώντας ως κριτήρια την ομιλούμενη γλώσσα και γεωπολιτικούς παράγοντες, διέκρινε τη Μακεδονία σε τρεις παράλληλες ζώνες: τη βόρεια, που θεωρούσε εντελώς ξένη προς τον ελληνισμό, την «αναμφισβήτως» ελληνική νότια (ως τη γραμμή Καστοριάς-Σερρών), και τη μεσαία, όπου δεν ομιλούνταν σχεδόν πουθενά η ελληνική ως μητρική και την οποία περιοχή διεκδικούσαν οι Έλληνες και οι Βούλγαροι. Ο Παπαρρηγόπουλος υποστήριξε ότι οι ελληνικές διεκδικήσεις έπρεπε να περιοριστούν στη νότια και τη μεσαία ζώνη, η οποία θα έπρεπε οπωσδήποτε να περιλαμβάνει τα Βιτώλια, τη Γευγελή, τη Στρώμνιτσα και το Μελένικο, αν και, όπως διευκρίνισε με υπόμνημά του τον επόμενο χρόνο, δε νόμιζε πως η διάκριση αυτή είχε ιστορική βάση ή πως θα μπορούσε βάσιμα να υποστηριχθεί διεθνώς ότι η Μακεδονία περιορίζεται στις δύο αυτές ζώνες. Η στρατηγική αυτή διεκδίκησης της νότιας και της μεσαίας ζώνης της Μακεδονίας που πρότεινε ο Παπαρρηγόπουλος, ως προϋπόθεση ελληνικής οικονομικής και στρατιωτικής ισχύος και σύνδεσης με τη Θράκη και την Κωνσταντινούπολη, έγινε αποδεκτή, αρχικά από τον Τρικούπη το 1885, και υιοθετήθηκε ως εθνική επιταγή έως τους Βαλκανικούς πολέμους.
Επικριτές.
Όταν ο Κωνσταντίνος Παπαρρηγόπουλος δημοσιοποίησε την πρώτη μορφή της "Ιστορίας του Ελληνικού Έθνους", το 1853, στους περισσότερους λογίους επικρατούσε η άποψη ότι η Βυζαντινή Αυτοκρατορία ήταν ένα εκφυλισμένο κράτος, στο οποίο κυριαρχούσε η θρησκοληψία και η δεισιδαιμονία. Μια άλλη μερίδα ιστορικών, με κύριο εκπρόσωπο τον Κ. Τσοποτό, θεωρούσαν ότι οι ελληνικές κοινότητες ήταν προϊόν του οθωμανικού φορολογικού συστήματος και ότι δεν υπήρχε κανένας συνδετικός κρίκος ανάμεσα στις κοινότητες του Βυζαντίου και της Νεότερης Ελλάδας.
Μεγάλη μερίδα λογίων της εποχής κατέκρινε την προσπάθεια του Παπαρρηγόπουλου να «ενσφηνώσει» το Βυζάντιο, το οποίο θεωρούσαν θρησκόληπτο, ανάμεσα στην αρχαία και τη νεότερη Ελλάδα. Για παράδειγμα, ο Στέφανος Κουμανούδης το 1853, λίγους μήνες μετά την έκδοση της μονότομης "«Ιστορίας του Ελληνικού Έθνους»", σε δημοσίευμά του στράφηκε εναντίον όσων εξέφρασαν απόψεις για την σημασία του Βυζαντίου, αναφερόμενος στον Παπαρρηγόπουλο, τον Ζαμπέλιο και τον Σκαρλάτο Βυζάντιο. Ο Κουμανούδης μάλιστα χρησιμοποιούσε τον όρο "«Ζαμπελιοπαπαρρηγοπούλειος σχολή»" όταν αναφερόταν επικριτικά στις απόψεις του. Το 1856 ο Δημήτριος Μαυροφρύδης, σε άρθρο του στην εφημερίδα "Αθηνά" έγραφε: "«η περί ενότητος των Ελλήνων μονομανία του [Παπαρρηγόπουλου] έφθασεν εις το μη περαιτέρω»" και χαρακτήριζε τις ιδέες του «φαντασιοκοπήματα». Συχνά είχε επιστημονικές διαφωνίες και με τον Κωνσταντίνο Σάθα. Κατηγορήθηκε από πολλούς ως σλαβόφιλος, ενώ εναντίον του εκφράστηκαν και προσωπικές επιθέσεις με αφορμή μη επιστημονικά ζητήματα, όπως ότι επιβουλευόταν την πανεπιστημιακή περιουσία (σε ανώνυμο φυλλάδιο του 1871, που αποκαλύφθηκε ότι ήταν κείμενο του Γεωργίου Μιστριώτη, με αφορμή την υποψηφιότητά του για την πρυτανεία), ότι εξασφάλιζε κρατική χρηματοδότηση για να εκφράζει φιλοκυβερνητική πολιτική στην εφημερίδα "«Ο Έλλην»" και ότι είχε πολιτικές βλέψεις.
Πολλές από τις επικρίσεις έγιναν από τοπικιστικό πνεύμα: ο Μαργαρίτης Δήμιτσας διορθώνει στα 1874, στοιχεία σχετικά με τη Μακεδονία. Ο Θεόδωρος Δηλιγιάννης το 1876 διατυπώνει παρατηρήσεις σχετικά με τον Μωριά, ενώ ο Π. Βεργώτης επισημαίνει ελλείψεις της Ιστορίας του Παπαρρηγόπουλου σχετικά με τα Επτάνησα. Ο Παύλος Καρολίδης, δυσφορεί, το 1888, για την αυστηρή κριτική του ιστοριογράφου περί των αρχαίων Μικρασιατών. Ο Νικόλαος Δραγούμης, επίσης, διαφώνησε με τα στοιχεία που παρέθετε σχετικά με την ένωση των Επτανήσων με το Ελληνικό κράτος.
Συγγραφικό έργο.
Τα σημαντικότερα από τα έργα του είναι τα εξής:
Δημοσιογραφική καριέρα.
Ξεκίνησε να ασχολείται με τη δημοσιογραφία το 1833, αρθρογραφώντας στην εφημερίδα "«Τριπτόλεμος»" του Ναυπλίου. Στα επόμενα χρόνια ο Παπαρρηγόπουλος έγινε εκδότης, για μικρό χρονικό διάστημα, σε δύο εφημερίδες, τις "«Εθνική»" (1847), εφημερίδα φιλική προς τον Ιωάννη Κωλέττη και "«Έλλην»" (1858-1860), δική του εφημερίδα με πολιτικό και φιλολογικό περιεχόμενο, η οποία υποστήριζε την πολιτική του Όθωνα. Εκεί δημοσίευσε και την μελέτη του σχετικά με τον Γεώργιο Καραϊσκάκη. Ήταν συνιδρυτής και από το 1853 διευθυντής της γαλλόφωνης εφημερίδας "« Spectateur de l'Orient »", που ενημέρωνε τους ξένους για τα ελληνικά ζητήματα. Από το 1856 έως το 1858 ο Παπαρρηγόπουλος ήταν ανταποκριτής στην Αθήνα της ελληνικής εφημερίδας της Τεργέστης "«Ημέρα»" του Ιωάννη Σκυλίτση.
Η σοβαρότερη παρουσία του Κωνσταντίνου Παπαρρηγόπουλου στον δημοσιογραφικό στίβο είναι η συνεργασία του με το φιλολογικό περιοδικό "Πανδώρα" (από την άνοιξη του 1850), το οποίο θεωρείται ως το σπουδαιότερο ελληνικό φύλλο του ΙΘ΄ αιώνα. Συνιδρυτές και εκδότες του περιοδικού ήταν οι Κωνσταντίνος Παπαρρηγόπουλος, Αλέξανδρος Ρίζος Ραγκαβής και Νικόλαος Δραγούμης. Στο περιοδικό ο Παπαρρηγόπουλος ασχολιόταν κυρίως με ιστοριογραφικά θέματα και με βιβλιοκριτικές. Επίσης παρουσίαζε πολλές φορές διάφορες μελέτες του με θέμα την ιστορία. Τα κείμενά του στην "Πανδώρα" υπολογίζονται ότι είναι περίπου 50, αλλά είναι δύσκολο να προσδιοριστεί με ακρίβεια ο αριθμός τους, αφού άφηνε πολλά ανυπόγραφα. Η ουσιαστική του συνεργασία με το περιοδικό τέλειωσε το 1861, όταν και σταμάτησε να γράφει κείμενα. Παρ' όλα αυτά περιστασιακά έγραφε στο περιοδικό, ενώ συμμετείχε ενεργά, με δικές του δημοσιεύσεις, στην έκδοση των αθηναϊκών περιοδικών: "«Παρνασσός»", "«Εστία»" κ.ά.

</doc>
<doc id="48972" url="https://el.wikipedia.org/wiki?curid=48972" title="Ομάδες Πρόληψης και Καταστολής Εγκλήματος">
Ομάδες Πρόληψης και Καταστολής Εγκλήματος

Οι Ομάδες Πρόληψης και Καταστολής Εγκληματικότητας (Ο.Π.Κ.Ε.) είναι ειδικές μονάδες της Αστυνομίας με ειδική εκπαίδευση και εξοπλισμό. Ιδρύθηκαν τον Φεβρουάριο του 2001 μετά από απόφαση του τότε Αρχηγού της Ελληνικής Αστυνομίας Ιωάννη Γεωργακόπουλου.
Σκοπός τους είναι η πρόληψη και καταστολή εγκλημάτων σε περιοχές που παρουσιάζουν αυξημένη εγκληματικότητα και απαιτούν αποτελεσματική αστυνόμευση. Εκπαιδεύονται μαζί με άλλες ειδικές αστυνομικές μονάδες σε θέματα ασφάλειας, πρακτικής σκοποβολής, αυτοάμυνας, εισόδου σε κτίρια και ελέγχων υψηλού κίνδυνου.

</doc>
<doc id="48976" url="https://el.wikipedia.org/wiki?curid=48976" title="Πιερ Νκουρουνζίζα">
Πιερ Νκουρουνζίζα

Ο Πιερ Νκουρουνζίζα ("Pierre Nkurunziza", 1964-2020) ήταν πολιτικός από το Μπουρούντι και πρόεδρος της αφρικανικής χώρας από το 2005 ως τον θάνατό του. Απέκτησε 2 γιους (παντρεύτηκε το 1994) και δήλωνε "«γεννημένος ξανά Χριστιανός»". Εξελέγη πρόεδρος με βάση ένα σύνθετο σύστημα, έτσι ώστε να υπάρχει δίκαιη εκπροσώπηση των εθνοτικών ομάδων Τούτσι, Χούτου και Τουά, όμως επικρίθηκε για παραβιάσεις των ανθρωπίνων δικαιωμάτων και για τη μεταχείριση των πολιτικών του αντιπάλων.
Επανεξελέγη στις προεδρικές εκλογές του Ιουνίου του 2010 και του 2015. Στις 7 Ιουνίου 2018, ο Νκουρουνζίζα ανακοίνωσε ότι δεν θα διεκδικούσε και άλλη προεδρική θητεία και ότι θα παραιτηθεί μετά την λήξη της τελευταίας θητείας του το 2020. Λίγο πριν τερματιστεί η τελευταία του θητεία, και πριν ορκιστεί ο εκλεγμένος διάδοχός του, ο Νκουρουνζίζα απεβίωσε τον Ιούνιο του 2020.
Βιογραφία.
Πρώτα χρόνια και αντάρτικη δράση.
Γεννήθηκε στις 18 Δεκεμβρίου 1963. Ήταν γιος του "Eustache Ngabisha", βουλευτή το 1965 και Κυβερνήτη δυο επαρχιών. Ο πατέρας του δολοφονήθηκε κατά τις εθνοτικές συγκρούσεις του 1972. Ο ίδιος ο Νκουρουνζίζα ήταν λέκτορας καθηγητής όταν ξέσπασε ο εμφύλιος πόλεμος του 1993. Έγινε μέλος του αντάρτικου των Χούτου CNDD-FDD (Εθνικού Συμβουλίου για την Άμυνα της Δημοκρατίας-Δυνάμεων για την Άμυνα της Δημοκρατίας) το 1995. Η οργάνωση μετεξελίχθηκε σε πολιτικό κόμμα και ο Νκουρουνζίζα εξελέγη πρόεδρός του το 2001.
Πολιτική καριέρα.
Έγινε υπουργός Ορθής Διακυβέρνησης στην προσωρινή κυβέρνηση του Ντομισιέν Νταγιζεγιέ (Domitien Ndayizeye) το 2003 και επανεξελέγη το 2004 στην προεδρία του CNDD-FDD. Έπειτα από νίκη του CNDD-FDD στις εκλογές του Ιουνίου και Ιουλίου του 2005, ο Νκουρουνζίζα διορίστηκε προεδρικός υποψήφιος και εξελέγη χωρίς αντίπαλο στην προεδρία της χώρας, στις 19 Αυγούστου του 2005. Ορκίστηκε πρόεδρος στις 26 Αυγούστου του 2005.
Τον Απρίλιο του 2008 ο Χουσεΐν Ρατζαμπού, άλλοτε επικεφαλής του Εθνικού Συμβουλίου για την Άμυνα και τη Δημοκρατία (CNDD-FDD) και πρώην ηγέτης του κυβερνώντος κόμματος, καταδικάστηκε μαζί με 5 συγκατηγορουμένους του, σε φυλάκιση 13 ετών για συνωμοσία εναντίον του κράτους και προσβολή του Νκουρουνζίζα. Δύο ακόμα άτομα καταδικάστηκαν σε φυλάκιση 10 ετών.. Το Ανώτατο Δικαστήριο επικύρωσε την αρχική ποινή του 2008, στις 26 Μαΐου του 2009.
Εξάλλου, τον Ιανουάριο του 2010 συνελήφθησαν 13 στρατιώτες οι οποίοι φέρονταν ότι σχεδίαζαν πραξικόπημα με σκοπό την ανατροπή του Νκουρουνζίζα.
Προεδρικές εκλογές 2010.
Σε αντίθεση με τις εκλογές του 2005, σε εκείνες του 2010 ο πρόεδρος εξελέγη από το λαό και όχι από το Κοινοβούλιο. Έπειτα από εκστρατεία τρομοκράτησης κατά τις παραμονές των εκλογών και καταγγελίες για νοθεία στις τοπικές εκλογές που προηγήθηκαν, όλοι οι άλλοι υποψήφιοι αποσύρθηκαν από την κούρσα των εκλογών αφήνοντας μοναδικό υποψήφιο τον Νκουρουνζίζα. Συνακόλουθα, πρόεδρος επανεξελέγη ο Νκουρουνζίζα, ως μοναδικός υποψήφιος, με ποσοστό 91,62%.
Απόπειρα πραξικοπήματος 2015.
Στις 13 Μαΐου 2015 ο απολυθείς αρχηγός των μυστικών υπηρεσιών στρατηγός Γκοντφρουά Νιομπαρέ ανακοίνωσε πραξικόπημα ενώ ο Νκουρουνζίζα απουσίαζε στην Τανζανία, όπου βρισκόταν σε σύνοδο κορυφής με άλλους Αφρικανούς ηγέτες. Παρά τις αναφορές για ανταλλαγή πυρών στην πρωτεύουσα, η κυβέρνηση ανακοίνωσε ότι είχε τον έλεγχο της χώρας. Ο πρόεδρος επεχείρησε να επιστρέψει αμέσως στο Μπουρούντι, όμως το αεροδρόμιο είχε καταληφθεί από αντάρτες. Την επομένη έγινε γνωστό ότι ο πρόεδρος επέστρεψε και συνεχάρη την αστυνομία και το στρατό για τον πατριωτισμό τους και πάνω από όλα το λαό για την υπομονή του.
Προεδρικές εκλογές 2015.
Τον Ιούλιο ανακηρύχθηκε νικητής των προεδρικών εκλογών που έγιναν στις 21 Ιουλίου στις οποίες έλαβε ποσοστό 69%. Στις 20 Αυγούστου 2015 ορκίστηκε για 3η θητεία.
Δημοψήφισμα 2018.
Ο Νκουρουνζίζα διεξήγαγε δημοψήφισμα τον Μάιο του 2018, στο οποίο ποσοστό άνω του 70% ενέκριναν αλλαγές στο σύνταγμα της χώρας, μεταξύ των οποίων και η αύξηση της θητείας του Μπουρούντι από τα πέντε στα επτά έτη.
Θάνατος.
Ο Νκουρουνζίζα διακομίστηκε σε νοσοκομείο στις 6 Ιουνίου 2020 , καθώς αναφέρθηκε ότι δεν αισθανόταν καλά. Ενώ η κατάσταση της υγείας του αρχικά φερόταν να είχε βελτιωθεί, υπέστη καρδιακή ανακοπή στις 8 Ιουνίου και πέθανε σε ηλικία 55 ετών. Όταν πέθανε , η σύζυγός του είχε διακομιστεί αεροπορικώς στο Ναϊρόμπι, προκειμένου να νοσηλευτεί για κορονοϊό, κάτι που πυροδότησε φημολογία ότι και ο πρόεδρος είχε αποβιώσει από την ίδια ασθένεια και πιθανότατα έγινε ο πρώτος αρχηγός κράτους που πέθανε από COVID-19 διεθνώς.

</doc>
<doc id="48978" url="https://el.wikipedia.org/wiki?curid=48978" title="Διακυβέρνηση πλοίου">
Διακυβέρνηση πλοίου

Με τον όρο Διακυβέρνηση πλοίου (ship commandment) χαρακτηρίζεται γενικά η σχετική εξουσία και αρμοδιότητα διοίκησης του πλοίου που έχει εκ του νόμου και του ναυτικού εθίμου ο Πλοίαρχος ή Κυβερνήτης αυτού επί του πληρώματός του καθώς και επί παντός προσώπου επιβαίνοντος σ΄ αυτό, έστω και αν είναι ανώτερός του, (του Πλοιάρχου), στη περίπτωση του πολεμικού πλοίου , εξουσία που επεκτείνεται ακόμη και επί του μεταφερομένου φορτίου μέχρι και επί του ναύλου. Με τον ίδιο όμως όρο χαρακτηρίζεται παράλληλα και η μέγιστη ευθύνη που φέρει ο Πλοίαρχος ή Κυβερνήτης εφ΄ όλων των παραπάνω και που εκδηλώνονται αμφότερες, εξουσία και ευθύνη, δια των εντολών και διαταγών του.
Χώρος διακυβέρνησης του εμπορικού πλοίου είναι η Γέφυρα του πλοίου. Στα δε πολεμικά πλοία γραμμής ο χώρος διακυβέρνησης δεν είναι πάντα η Γέφυρα του πλοίου αλλά ιδιαίτερος χώρος που ονομάζεται Κάπα-Πι-Μι (ΚΠΜ) εκ των αρχικών των λέξεων "Κέντρο Πληροφοριών Μάχης".

</doc>
<doc id="48979" url="https://el.wikipedia.org/wiki?curid=48979" title="Αισθητισμός">
Αισθητισμός

Ο Αισθητισμός (αγγλικά: Aestheticism) είναι ένα κίνημα συνδεδεμένο με την τέχνη και τη λογοτεχνία στα τέλη του 19ου αιώνα στη Βρετανία. Γενικά, αναπαριστά την ίδια τάση που έδωσε ο Συμβολισμός και η Παρακμή στη Γαλλία και μπορεί να θεωρηθεί το αγγλικό παρακλάδι του ίδιου κινήματος. Αποτελούσε ένα είδος διαμαρτυρίας κατά της ιδέας ότι η τέχνη πρέπει να υπηρετεί κάποιον απώτερο σκοπό και έχει ρομαντικές ρίζες. Έλαβε χώρα στα τέλη της Βικτωριανής περιόδου, περίπου από το 1868 μέχρι το 1901, και θεωρείται ότι τελείωσε με τη δίκη του Όσκαρ Ουάιλντ. Ωστόσο υπήρξε ένα αναπτυσσόμενο αισθητιστικό κίνημα σε πολλές πόλεις της Ευρώπης, περισσότερο στις Βρυξέλλες, υπό την ηγεσία του Μάθιου Έλιοτ (Matthew Elliott).
Οι θεωρητικοί του Αισθητισμού.
Οι Άγγλοι συγγραφείς, οπαδοί της καλλιτεχνικής αισθητικής του κινήματος του Αισθητισμού, επηρεάστηκαν από τον Ουώλτερ Χορέισο Πέιτερ (Walter Horatio Pater, 1839 - 1894), από τους βασικότερους θεωρητικούς εκφραστές του δόγματος "Η Τέχνη για την Τέχνη", το οποίο αποτέλεσε θεμέλιο του κινήματος του Αισθητισμού. Ο Πέιτερ υποστήριζε ότι μοναδικός σκοπός της τέχνης είναι το ωραίο και ότι η τέχνη δεν έχει ηθικούς ή ωφελιμιστικούς λόγους ύπαρξης, σε αντίθεση με τις επικρατούσες απόψεις της εποχής του, οι οποίες ερμήνευαν το έργο τέχνης βάσει ηθικών και παιδευτικών αξιών. Ο Πέιτερ στα δοκίμια που δημοσίευσε το 1867-68 διακήρυξε την άποψη ότι τη ζωή πρέπει να την ζει κάποιος ενστικτωδώς, ακολουθώντας το ιδεώδες της ομορφιάς. Το έργο του "Μελέτες στην Ιστορία της Αναγέννησης (Studies in the History of the Renaissance)" (1873) έγινε ένα ιερό κείμενο για τους τεχνοκεντρικούς ανθρώπους της Βικτωριανής εποχής.
Σύμφωνα με τη θεώρηση του Πέιτερ, ο οποίος αμφισβητούσε τον ηθικό κώδικα της Βικτωριανής Αγγλίας, το νόημα του καλλιτεχνικού δημιουργήματος επικεντρώνεται στη "μορφή", σε αντίθεση με το αξίωμα που επικρατούσε σ' όλο το 18ο αιώνα, σύμφωνα με το οποίο ο "στοχασμός" που εκφράζει το έργο τέχνης είναι ανώτερος από το περίβλημα της μορφής. Οι αισθητιστές υποστήριζαν ότι ο στοχασμός έχει δευτερεύουσα σημασία, άσχετα από το φιλοσοφικό ή ηθικό νόημα που μπορεί να εκφράζει. Η διατύπωση αυτή που οφείλεται στον Ουώλτερ Πέιτερ αποσκοπούσε να εμπνεύσει εκτίμηση για την ομορφιά της ζωής, ανεξάρτητα από οποιοδήποτε ηθικό ή μεταφυσικό νόημα. Χάρη στις απόψεις του αυτές, ο Πέιτερ συνδέθηκε με τους Προραφαηλίτες καλλιτέχνες. 
Οι συγγραφείς του Αισθητισμού χρησιμοποιούσαν το σύνθημα «Η Τέχνη για την Τέχνη» ("Art for Art's Sake"), που διαμορφώθηκε από το φιλόσοφο Βικτόρ Κουζέν (Victor Cousin) και το οποίο προώθησε ο Τεοφίλ Γκωτιέ (Theophile Gautier) στη Γαλλία, διακηρύσσοντας ότι η τέχνη δεν συνδέεται με την ηθική. Πίστευαν ότι ο ρόλος οποιασδήποτε μορφής τέχνης είναι να παρέχει εκλεπτυσμένη αισθησιακή ηδονή παρά να εκφράζει ηθικά ή συναισθηματικά μηνύματα. Συνεπώς, δεν δεχόντουσαν τις ωφελιμιστικές θεωρίες των Τζων Ράσκιν (John Ruskin) και του Μάθιου Άρνολντ (Matthew Arnold), σύμφωνα με τις οποίες η τέχνη είναι κάτι ηθικό ή χρήσιμο. Αντ' αυτού, πίστευαν ότι η Τέχνη δεν έχει κάποιο διδακτικό σκοπό, αλλά χρειάζεται απλά να είναι όμορφη. Ο Αισθητισμός ανέπτυξε τη λατρεία της ομορφιάς, την οποία θεωρούσε το βασικότερο παράγοντα στην τέχνη. Υποστήριζε ότι η ζωή πρέπει να αντιγράφει την τέχνη. Τα κύρια χαρακτηριστικά του κινήματος ήταν : πρόταση αντί δήλωσης, φιληδονία, μαζική χρήση συμβόλων και συναισθησιακή ισχύ, που σημαίνει εναρμόνιση μεταξύ λέξεων, χρωμάτων και μουσικής.
Λογοτεχνικός Αισθητισμός.
Οι Άγγλοι αισθητιστές ανακάλυψαν τους προδρόμους τους στα έργα των ρομαντικών ποιητών Άλφρεντ Τένυσον (Alfred Tennyson), Ουίλιαμ Κόουλριτζ (William Coleridge), Τζων Κητς (John Keats) και Πέρσυ Μπυς Σέλεϋ (Percy Bysshe Shelley), στους οποίους η τέχνη αντιδιαστέλλεται από τη ζωή, ενώ τονίζεται η υπεροχή της αλήθειας που περιέχει το ποιητικό ή λογοτεχνικό έργο, σε σχέση με μια στάση ή μήνυμα απέναντι στα φαινόμενα της ζωής. 
Οι ιδέες αυτές, που είχαν αποκρυσταλλωθεί στο έργο και τις αντιλήψεις του Αμερικανού ποιητή Έντγκαρ Άλλαν Πόε (Edgar Allan Poe) για τη σημασία του έργου τέχνης και για τη σχέση που υπάρχει ανάμεσα σ' αυτό και τη ζωή, επηρέασαν άμεσα τους Σαρλ Μπωντλαίρ (Baudelaire) και Μαλαρμέ (Mallarme) στη Γαλλία, οι οποίοι με τη σειρά τους επέδρασαν στον ποιητή Ώλτζερνον Τσάρλς Σουίνμπερν (Algernon Charles Swinburne), κύριο εκπρόσωπο του κινήματος του αισθητισμού στην Αγγλία, και στο μυθιστόρημα του Κόμπτον Μακένζι (Compton Mackenzie) "Απειλητικός Δρόμος" (Sinister Street, 1913 -14), ενισχύοντας σημαντικά το δόγμα των αισθητιστών "Η Τέχνη για την Τέχνη". Το μυθιστόρημα του Ήβλυν Βω (Evelyn Waugh), ο οποίος ήταν ένα νέο μέλος στην Αισθητική κοινότητα της Οξφόρδης, αποδίδει τον αισθητισμό περισσότερο από μία σατιρική οπτική γωνία, αλλά και από την οπτική γωνία ενός που βρισκόταν μέσα στο κίνημα. Μερικά ονόματα που συμμετείχαν στο κίνημα είναι οι Ρόμπερτ Μπάυρον (Robert Byron), Χάρολντ Άκτον (Harold Acton), Τζωρτζ Μουρ (George Moore), Νάνσυ Μίτφορντ (Nancy Mitford) και Άντονυ Πάουελ (Anthony Powell), στο έργο των οποίων είναι εμφανής η σφραγίδα των ιδεών του Ουώλτερ Πέιτερ. Οπαδός του αισθητιστικού ιδεώδους ήταν και ο Όσκαρ Ουάιλντ. Ωστόσο οι υπερβολές μερικών εκπροσώπων του Αισθητισμού, όπως του ένθερμου υποστηρικτή του Όσκαρ Ουάιλντ, οδήγησαν σε εκφυλισμό του πνευματικού περιεχομένου του κινήματος στα τέλη του 19ου αιώνα.
Αισθητισμός και Προραφαηλίτες.
Οι Προραφαηλίτες καλλιτέχνες, που αποτελούσαν μια ομάδα Άγγλων ζωγράφων, ίδρυσαν στο τέλος της δεκαετίας 1830 - 1840 την Προραφαηλιτική Αδελφότητα, με σκοπό να εξυγιάνουν την αγγλική ζωγραφική από το στείρο ακαδημαϊσμό της Βικτωριανής Αγγλίας. Οι βασικές αρχές τους ήταν η επιστροφή στη λιτότητα των μορφών του Τζιότο (Giotto), σε αντίθεση με την ψυχρή περιγραφικότητα της τεχνικής του Ραφαήλ (Raffaello). Ο Προραφαηλιτισμός συνδέθηκε με τον Αισθητισμό ως προς την αντίδρασή του στον κομφορμισμό της βικτωριανής εποχής με την πουριτανική ηθική και τις ωφελιμιστικές αντιλήψεις.
Οι προραφαηλίτες καλλιτέχνες διεκδικούσαν την ελευθερία της καλλιτεχνικής έκφρασης, διακηρύσσοντας ότι η τέχνη, ως αυτόνομη αξία άσχετη σε ωφελιμιστικές επιδιώξεις ή ηθικές κατευθύνσεις, έπρεπε να αναδεικνύει το καλλιτεχνικό έργο ως στοιχείο ομορφιάς. Όπως οι συγγραφείς αισθητιστές, υιοθετούν κι΄ αυτοί το δόγμα "Η Τέχνη για την Τέχνη", τονίζοντας ότι η τέχνη πρέπει να εκτιμάται για την αισθητική απόλαυσή της, αδιαφορώντας για το ηθικό νόημα του καλλιτεχνικού δημιουργήματος. Παράλληλα, πρόβαλαν ένα νέο Ελληνισμό (Hellenism) στην απεικόνιση της γυναικείας μορφής. Οι οπαδοί του Αισθητισμού επηρεάζονται από το κίνημα και τις απόψεις των Πρoραφαηλιτών για το νόημα της τέχνης, η οποία πρέπει να αποσκοπεί στη διάδοση της αλήθειας και όχι να υπαγορεύει έναν τρόπο συμπεριφοράς απέναντι στα φαινόμενα της ζωής. 
Ανάμεσα στους υποστηρικτές του κινήματος του Αισθητισμού περιλαμβάνονται και οι Τζαίημς Μακ Νηλ Γουίστλερ (James McNeil Whistler), Έντουαρντ Μπερν - Τζόουνς (Edward Burne - Jones) και Ντάντε Γκάμπριελ Ροσέτι (Dante Gabriel Rossetti). Το γεγονός ότι οι προραφαηλίτες αυτοί καλλιτέχνες χαρακτηρίστηκαν ως αισθητιστές, χωρίς να ταυτίζονται απόλυτα με τους καθορισμένους στόχους του Αισθητισμού, είναι επειδή οι απόψεις τους ως προς το περιεχόμενο της τέχνης συνέπεσαν. Το κίνημα ασκεί επίδραση και στον εσωτερικό σχεδιασμό χώρου. Ο σχεδιασμός του «αισθητικού» χαρακτηρίζεται από τη χρήση πραγμάτων, όπως φτερά παγονιού και μπλε και άσπρη πορσελάνη, τα οποία λέγεται ότι χρησιμοποιούνταν ως διακόσμηση από τον Όσκαρ Ουάιλντ, όταν ήταν νέος. Αυτή η πλευρά του κινήματος έγινε αντικείμενο σάτιρας από το περιοδικό Punch και την όπερα "Patience" των Γκίλμπερτ και Σάλιβαν (Gilbert &amp; Sallivan).

</doc>
<doc id="48980" url="https://el.wikipedia.org/wiki?curid=48980" title="Ν.Ο. Παλαιού Φαλήρου">
Ν.Ο. Παλαιού Φαλήρου



</doc>
<doc id="48981" url="https://el.wikipedia.org/wiki?curid=48981" title="Καλωδιακό πλοίο">
Καλωδιακό πλοίο

Καλωδιακό πλοίο ή απλά καλωδιακό ("cable ship") χαρακτηρίζεται κάθε πλοίο ειδικής απασχόλησης όπως συνηθίζεται να λέγεται, που φέρει ανάλογο τεχνικό εξοπλισμό για πόντιση υποβρύχιων καλωδίων ("cable bedding") προς εξυπηρέτηση επικοινωνιακών σκοπών, όπως τηλεγραφικά ή τηλεφωνικά καλώδια. Επίσης με τον ίδιο όρο χαρακτηρίζονται και πλοία που χρησιμοποιούνται για τον έλεγχο και την συντήρηση ή επισκευή ποντισμένων καλωδίων.
Τέτοια πλοία συνήθως είναι κρατικά και λιγότερο ιδιωτικά (εμπορικά). Φέρουν στη πλώρη ή στη πρύμνη ειδική κατασκευή προβόλων δια των οποίων διέρχεται ο καλωδιακός τροχός από τον οποίο αργά - αργά ξετυλίγεται και ποντίζεται το καλώδιο. Εναλλακτικά, ο τροχός παραμένει στο κύτος/αμπάρι και με ειδικούς τρόχιλους το καλώδιο οδηγείται στη πλώρη, ή στη πρύμνη, όπου και ποντίζεται, με μεγαλύτερους όμως κινδύνους φθοράς λόγω κάμψεων. Τα δε πλοία συντήρησης υποβρυχίων καλωδίων, φέρουν συνήθως πλευρική κατασκευή με τρόχιλους δια των οποίων διέρχεται το υποβρύχιο καλώδιο ανελκυόμενο και ποντιζόμενο (όπως το ύφασμα στη ραπτομηχανή). 
Τέτοιος τύπος καλωδιακού πλοίου ήταν και το ελληνικό καλωδιακό «Θαλής ο Μιλήσιος» που ανήκε στον ΟΤΕ και που σήμερα βρίσκεται ελλιμενισμένο στη μαρίνα Φλοίσβου ως Πλοίο μουσείο.

</doc>
<doc id="48982" url="https://el.wikipedia.org/wiki?curid=48982" title="Τσιτσιολίνα">
Τσιτσιολίνα



</doc>
<doc id="48989" url="https://el.wikipedia.org/wiki?curid=48989" title="Τεν Τεν">
Τεν Τεν



</doc>
<doc id="48993" url="https://el.wikipedia.org/wiki?curid=48993" title="Γεγονότα Μαρτίου 2006">
Γεγονότα Μαρτίου 2006



</doc>
<doc id="48994" url="https://el.wikipedia.org/wiki?curid=48994" title="Κεσάι Νότε">
Κεσάι Νότε

Ο Κεσάι Χέζα Νότε ("Kessai Hesa Note", 7 Αυγούστου 1950-) είναι πολιτικός από τις νήσους Μάρσαλ. Υπηρέτησε ως πρόεδρος της χώρας από το 2000 ως το 2008.
Βιογραφία.
Γεννήθηκε στο Αϊλινγκλάπλαπ το 1950. Είναι μέλος του Ηνωμένου Δημοκρατικού Κόμματος και εξελέγη πρόεδρος το 2000 από το Κοινοβούλιο. Επανεξελέγη τον Ιανουάριο του 2004, με 20 ψήφους έναντι 9 για τον Τζάστιν ντεΜπραμ (Justin deBrum).
Στις 7 Ιανουαρίου του 2008 στην ψηφοφορία του Κοινοβουλίου για πρόεδρο ήρθε 2ος με 15 ψήφους και τον διαδέχθηκε στην προεδρία της χώρας ο Λιτόκουα Τομέινγκ, ο οποίος στην ίδια ψηφοφορία έλαβε 18 ψήφους.
Το 2016 στην βραχύβια κυβέρνηση του Κάστεν Νέμρα, ο Νότε έγινε υπουργός Εξωτερικών.

</doc>
<doc id="48995" url="https://el.wikipedia.org/wiki?curid=48995" title="Λέναρτ Μέρι">
Λέναρτ Μέρι

Ο Λέναρτ Μέρι ("Lennart Meri", 29 Μαρτίου 1929 - 14 Μαρτίου 2006) ήταν Εσθονός συγγραφέας, σκηνοθέτης και πολιτικός.
Βιογραφία.
Γεννήθηκε στο Τάλιν στις 29 Μαρτίου 1929. Ο Μέρι ήταν ηγέτης του Κινήματος για την Ανεξαρτησία της Εσθονίας και σπούδασε στο εξωτερικό. Παντρεύτηκε δύο φορές και απέκτησε 3 παιδιά.
Το 1990-1992 χρημάτισε Υπουργός Εξωτερικών. Υπήρξε Πρόεδρος της Εσθονίας από το 1992 ως το 2001. Ορκίστηκε Πρόεδρος στις 6 Οκτωβρίου 1992 και επανεξελέγη στις 20 Σεπτεμβρίου 1996, για δεύτερη και τελευταία θητεία. Τον διαδέχθηκε στην προεδρία ο Άρνολντ Ρούτελ (Arnold Rüütel).
Το 1998 ψηφίστηκε "Ευρωπαίος της χρονιάς" από τη γαλλική εφημερίδα La Vie. Πέθανε στις 14 Μαρτίου 2006.

</doc>
<doc id="48996" url="https://el.wikipedia.org/wiki?curid=48996" title="Μισλίν Καλμί-Ρέι">
Μισλίν Καλμί-Ρέι

Η Μισλίν Καλμί-Ρέι ("Micheline Calmy-Rey") είναι Ελβετίδα πολιτικός, Πρόεδρος της Ελβετικής Συνομοσπονδίας το 2011.
Βιογραφία.
Γεννήθηκε στις 8 Ιουλίου 1945 στη Σιόν και σπούδασε Πολιτικές Επιστήμες. Παντρεύτηκε το 1966 με τον Αντρέ Καλμί και απέκτησαν δύο παιδιά. Το 2001 έγινε πρόεδρος του "Conseil d'Etat". Μέλος του Ομοσπονδιακού Συμβουλίου από το 2003, το 2005 εξελέγη αντιπρόεδρος της Ελβετίας (για το 2006). Στις 13 Δεκεμβρίου 2006 εξελέγη με 147 ψήφους Πρόεδρος της Ομοσπονδίας για το 2007. Είναι η δεύτερη γυναίκα που έγινε Πρόεδρος στην ιστορία της Συνομοσπονδίας, μετά τη Ρουθ Ντρέιφους. Το 2010 εξελέγη για δεύτερη φορά και ανέλαβε πρόεδρος για το έτος 2011.
Σχέσεις με Ιράν.
Η Καλμί-Ρέι επικρίθηκε έντονα επειδή φόρεσε μπούρκα κατά τη συνάντησή της με τον Ιρανό πρόεδρο Μαχμούντ Αχμεντινετζάντ στις 19 Μαρτίου 2008. Η πολιτικός απάντησε στις κατηγορίες λέγοντας ότι επικαλέστηκε το πρωτόκολλο.
Η πολιτικός προκάλεσε επίσης αρνητικές αντιδράσεις από τις ΗΠΑ και το Ισραήλ όταν ελβετική ενεργειακή εταιρεία υπέγραψε συμφωνία με το Ιράν για παροχή φυσικού αερίου.

</doc>
<doc id="48997" url="https://el.wikipedia.org/wiki?curid=48997" title="Σουραγιούτ Τσουλανόντ">
Σουραγιούτ Τσουλανόντ

Ο Σουραγιούτ Τσουλανόντ ("Surayud Chulanont", ταϊλανδέζικα: สุรยุทธ์ จุลานนท์,) είναι στρατιωτικός, ο οποίος θήτευσε ως ο 33ος Πρωθυπουργός της Ταϊλάνδης.
Καριέρα.
Γεννήθηκε στην επαρχία Πετσαμπουρί στις 28 Αυγούστου του 1943. Παντρεύτηκε την Τσιτραβάντι Τσουλανόντ (Chitravadee Chulanont) και έχουν 3 γιους. Πρώην στρατιωτικός και αρχηγός του Στρατού, διορίστηκε Πρωθυπουργός την 1η Οκτωβρίου του 2006 από τον ισχυρό άνδρα της χώρας, Σοντί Μπουνγιαρατκλίν. 
Καθεστώς.
Κατά τη διάρκεια της πρωθυπουργίας του, αυξήθηκαν τα επίπεδα διαφθοράς στη χώρα του. Επιπλέον, το καθεστώς του κατηγορήθηκε μεταξύ άλλων για παραβιάσεις ανθρωπίνων δικαιωμάτων και πλήγματα στην ελευθερία του Τύπου. Επιπλέον, η οικονομική κατάσταση στη χώρα επιδεινώθηκε και η ανάπτυξη μειώθηκε σετο χειρότερο ποσοστό για τις χώρες της περιοχής. Διατηρήθηκε στο αξίωμα ως τις 29 Ιανουαρίου του 2008.

</doc>
<doc id="48998" url="https://el.wikipedia.org/wiki?curid=48998" title="Κατάλογος πόλεων και πολιούχων αγίων">
Κατάλογος πόλεων και πολιούχων αγίων

Παρατίθενται, με αλφαβητική σειρά, οι άγιοι και οι πόλεις στις οποίες είναι πολιούχοι, αντίστοιχα, όπου οι ημερομηνίες εορτών είναι και επίσημες τοπικές αργίες.

</doc>
<doc id="48999" url="https://el.wikipedia.org/wiki?curid=48999" title="Αμπιτίμπι (ποταμός)">
Αμπιτίμπι (ποταμός)

Ο ποταμός Αμπιτίμπι ("Abitibi") είναι ένας ποταμός στο βορειοανατολικό Οντάριο του Καναδά. Πηγάζει από την αβαθή λίμνη σε βόρεια κατεύθυνση. Εχει μήκος 547 χλμ. Ο ποταμός ήταν ένας σημαντικός δρόμος εμπορίου γούνας για την επιχείρηση του κόλπου Χάντσον ("Hudson Bay Company"). Σήμερα βρίσκονται στον ποταμό παραγωγικές εγκαταστάσεις υδροηλεκτρικής ενεργειας.

</doc>
<doc id="49001" url="https://el.wikipedia.org/wiki?curid=49001" title="Υπέρταση ενεργοποίησης">
Υπέρταση ενεργοποίησης

Η υπέρταση ενεργοποίησης (activation polarization) εμφανίζεται, όταν ο ρυθμός μιας ηλεκτροχημικής αντίδρασης στην επιφάνεια ενός ηλεκτροδίου καθορίζεται από την αργή κινητική του ηλεκτροδίου. Με άλλα λόγια η υπέρταση ενεργοποίησης σχετίζεται άμεσα με τους ρυθμούς των ηλεκτροχημικών αντιδράσεων. Το ηλεκτρικό ρεύμα, δηλαδή η συνεχής ροή των ηλεκτρονίων από την άνοδο προς την κάθοδο, έχει ως αποτέλεσμα τη μεταβολή του δυναμικού ισορροπίας ανάλογα με την ένταση του ρεύματος και ονομάζεται υπέρταση ή πόλωση ηλεκτροδίου. 
Το φαινόμενο, λοιπόν, της υπέρτασης συνδέεται άμεσα με την ένταση του ρεύματος που διαρρέει το ηλεκτρόδιο και συνεπώς με την ταχύτητα που πραγματοποιούνται οι ηλεκτροχημικές δράσεις (κινητική των ηλεκτροδιακών δράσεων).

</doc>
<doc id="49002" url="https://el.wikipedia.org/wiki?curid=49002" title="Υπέρταση (καύσιμα)">
Υπέρταση (καύσιμα)

&lt;br&gt;
Οι κυψελίδες καυσίμου ("ή fuel cells") είναι ηλεκτροχημικές διατάξεις απευθείας μετατροπής της χημικής ενέργειας του καυσίμου σε ηλεκτρική ενέργεια. Αποτελούνται από δύο ηλεκτρόδια: την άνοδο και την κάθοδο, μεταξύ των οποίων παρεμβάλλεται ο ηλεκτρολύτης, ο οποίος είναι αγωγός ιόντων, δηλαδή αγωγός 2ου είδους.
Κατά τη λειτουργία της κυψελίδας καυσίμου (fuel cell) εμφανίζονται υπερτάσεις (απώλειες), οι οποίες χωρίζονται σε τρεις κύριες κατηγορίες:
Υπέρταση ενεργοποίησης.
Η υπέρταση ενεργοποίησης (activation polarization) εμφανίζεται, όταν ο ρυθμός μιας ηλεκτροχημικής αντίδρασης στην επιφάνεια ενός ηλεκτροδίου καθορίζεται από την αργή κινητική του ηλεκτροδίου. Με άλλα λόγια η υπέρταση ενεργοποίησης σχετίζεται άμεσα με τους ρυθμούς των ηλεκτροχημικών αντιδράσεων. Το ηλεκτρικό ρεύμα, δηλαδή η συνεχής ροή των ηλεκτρονίων από την άνοδο προς την κάθοδο, έχει σαν αποτέλεσμα τη μεταβολή του δυναμικού ισορροπίας ανάλογα με την ένταση του ρεύματος και ονομάζεται υπέρταση ή πόλωση ηλεκτροδίου. Το φαινόμενο, λοιπόν, της υπέρτασης συνδέεται άμεσα με την ένταση του ρεύματος που διαρρέει το ηλεκτρόδιο και συνεπώς με την ταχύτητα που πραγματοποιούνται οι ηλεκτροχημικές δράσεις (κινητική των ηλεκτροδιακών δράσεων).
Ωμική υπέρταση.
Η ωμική υπέρταση προκαλείται από την αντίσταση στην αγωγή των ιόντων μέσω του ηλεκτρολύτη και των ηλεκτρονίων, μέσω των ηλεκτροδίων και των συλλεκτών ρεύματος, καθώς και από την αντίσταση επαφής μεταξύ των εξαρτημάτων των κυψελίδων. Η πτώση τάσης είναι σημαντική σε όλους τους τύπους κελιών, γραμμική και ανάλογη με την πυκνότητα ρεύματος. Επειδή η ροή ιόντων στον ηλεκτρολύτη, όπως και η ροή ηλεκτρονίων στα ηλεκτρόδια υπακούν στο νόμο του Ohm, οι ωμικές απώλειες μπορούν να εκφραστούν από τη σχέση:
formula_1
όπου i είναι η πυκνότητα ρεύματος (A/m2) που διαρρέει την κυψέλη και RΟhm η εσωτερική αντίσταση της κυψελίδας, που περιλαμβάνει τις ηλεκτρονιακές και τις ιοντικές αντιστάσεις, καθώς και την αντίσταση λόγω επαφής (contact resistance).

</doc>
<doc id="49004" url="https://el.wikipedia.org/wiki?curid=49004" title="Ηλέκτρα (μυθολογία)">
Ηλέκτρα (μυθολογία)

Η Ηλέκτρα, σύμβολο ανά τους αιώνες της αγάπης προς τον πατέρα και της αντιζηλίας προς τη μητέρα, είναι πρωταγωνίστρια μυθολογικών αρχαίων ελληνικών παραδόσεων, θεατρικών και άλλων λογοτεχνικών έργων. Αναφέρεται επίσης και με το όνομα Λαοδίκη.
Κόρη του Αγαμέμνονα και της Κλυταιμνήστρας και αδερφή του Ορέστη, η Ηλέκτρα ανήκε στην καταραμένη οικογένεια των Ατρειδών. Μετά το φόνο του πατέρα της από τη γυναίκα του και τον εραστή της Αίγισθο, έμεινε στην ιστορία ως η εκδικήτρια και τιμωρός του φόνου καθώς και η ηθική αυτουργός της μητροκτονίας που επακολούθησε. Σε ό,τι αφορά τις λεπτομέρειες της πράξης, οι αρχαίοι έλληνες τραγικοί -αλλά και οι επίγονοί τους νεότεροι συγγραφείς- μας δίνουν διαφορετικές εκδοχές του μύθου.
Σύμφωνα με τις μυθολογικές αναφορές για τη Θήβα, η Ηλέκτρα ήταν βασίλισσα της Σαμοθράκης και μητέρα της Αρμονίας, γυναίκας του Κάδμου του ιδρυτή της Θήβας. Η παράδοση θέλει ο γάμος του Κάδμου και της Αρμονίας, κόρης του Δία και της Ηλέκτρας (μια άλλη εκδοχή φέρει την Αρμονία ως κόρη του Άρη και της Αφροδίτης), να γίνεται στην ακρόπολη των Θηβών Καδμεία. Είναι ο πρώτος γάμος στον οποίο παρευρέθηκαν θεοί και άνθρωποι (Ησίοδος, Θεογονία 975-978). Προς τιμήν της Ηλέκτρας, μία εκ των επτά πυλών της αρχαίας Θήβας έφερε το όνομά της (Ηλέκτραι πύλαι). Ο Κάδμος και η Ηλέκτρα συνδέονται και με τη λατρεία των Καβείρων (θεότητες αρχαίας ελληνικής μυστηριακής λατρείας), που λατρεύονταν στη Θήβα και στη Σαμοθράκη. 
Κατά μία άλλη εκδοχή του μύθου για τον Κάδμο, η Ηλέκτρα ήταν αδερφή του. 
Έργα που πραγματεύονται τον μύθο.
Ενδεικτικός κατάλογος έργων που πραγματεύονται τον μύθο των Ατρειδών και πιο συγκεκριμένα, την εκδίκηση της Ηλέκτρας και του Ορέστη:

</doc>
<doc id="49006" url="https://el.wikipedia.org/wiki?curid=49006" title="Κουρτ Τουχόλσκυ">
Κουρτ Τουχόλσκυ

Ο Κουρτ Τουχόλσκυ (Kurt Tucholsky, 9 Ιανουαρίου 1890 - 21 Δεκεμβρίου 1935) ήταν Γερμανός δημοσιογράφος, σατιρικός ποιητής και συγγραφέας. Έγραψε επίσης με τα ψευδώνυμα Κάσπαρ Χάουζερ ("Kaspar Hauser"), Πέτερ Πάντερ (Peter Panter), Τέομπαλντ Τίγκερ ("Theobald Tiger") και Ίγκνατζ Βρώμπελ ("Ignaz Wrobel").
Βιογραφία.
Γεννημένος στη γειτονιά Μοαμπίτ (Moabit) του Βερολίνου, μετακόμισε το 1924 στο Παρίσι και το 1930 στη Σουηδία. Ο Τουχόλσκυ ήταν ένας από τους σημαντικότερους δημοσιογράφους της Δημοκρατίας της Βαϊμάρης. Ως κριτικός εργάστηκε για το εβδομαδιαίο περιοδικό "Weltbühne" ("Παγκόσμια Σκηνή") γράφοντας στο στιλ και την παράδοση του Χάινριχ Χάινε ("Heinrich Heine"). Ήταν ταυτόχρονα τραγουδοποιός και ποιητής και συντάκτης σατιρικών πολιτικών περιοδικών. Θεωρήθηκε ως αριστερός δημοκράτης και ειρηνόφιλος, και ότι τασσόταν ενάντια στις αντιδημοκρατικές τάσεις - προ πάντων στην πολιτική, το στρατό και τη δικαιοσύνη. Όταν ήρθαν οι Ναζί στην εξουσία το 1933, τα βιβλία του κάηκαν και έχασε την υπηκοότητά του.

</doc>
<doc id="49007" url="https://el.wikipedia.org/wiki?curid=49007" title="Μαξ Μπιλ">
Μαξ Μπιλ

Ο Μαξ Μπιλ ("Max Bill", 22 Δεκεμβρίου 1908 - 9 Δεκεμβρίου 1994) ήταν Ελβετός αρχιτέκτονας, καλλιτέχνης, και σχεδιαστής. Μετά από μια μαθητεία ως αργυροχόος, ο Bill σπούδασε στο Μπάουχαους του Dessau, όπου και δίδαξε αργότερα. Το 1944, έγινε καθηγητής στο σχολείο των τεχνών στη Ζυρίχη. Το 1950, η Inge Aicher-Scholl, ο Οτλ Αϊχερ και ο Μπιλ ίδρυσαν τη Σχολή του Ουλμ, μια πρωτοποριακή σχολή σχεδιασμού στην παράδοση του Μπάουχαους, η οποία έκλεισε το 1968.

</doc>
<doc id="49008" url="https://el.wikipedia.org/wiki?curid=49008" title="Πεζοπορικός Λάρνακας">
Πεζοπορικός Λάρνακας



</doc>
<doc id="49010" url="https://el.wikipedia.org/wiki?curid=49010" title="Πεζοπορικός">
Πεζοπορικός



</doc>
<doc id="49011" url="https://el.wikipedia.org/wiki?curid=49011" title="ΠΟΛ">
ΠΟΛ



</doc>
<doc id="49012" url="https://el.wikipedia.org/wiki?curid=49012" title="ΕΠΑ Λάρνακας">
ΕΠΑ Λάρνακας



</doc>
<doc id="49013" url="https://el.wikipedia.org/wiki?curid=49013" title="ΕΠΑ">
ΕΠΑ



</doc>
<doc id="49014" url="https://el.wikipedia.org/wiki?curid=49014" title="Π.Ο.Λ.">
Π.Ο.Λ.



</doc>
<doc id="49015" url="https://el.wikipedia.org/wiki?curid=49015" title="Ε.Π.Α.">
Ε.Π.Α.



</doc>
<doc id="49017" url="https://el.wikipedia.org/wiki?curid=49017" title="Σοσιαλιστικό Εργατικό Κόμμα">
Σοσιαλιστικό Εργατικό Κόμμα

Το Σοσιαλιστικό Εργατικό Κόμμα (Σ.Ε.Κ.) είναι ακροαριστερό, τροτσκιστικό κόμμα, που αυτοπροσδιορίζεται ως κόμμα της επαναστατικής αριστεράς. Αποτελεί συνέχεια της Οργάνωσης Σοσιαλιστική Επανάσταση (Ο.Σ.Ε.) που ιδρύθηκε στην περίοδο της δικτατορίας και ανέπτυξε αντιστασιακή δράση. Το 1997 στην τελευταία συνδιάσκεψή της, η Ο.Σ.Ε. μετονομάστηκε σε Σ.Ε.Κ.. Εκδίδει την εβδομαδιαία εφημερίδα Εργατική Αλληλεγγύη και το διμηνιαίο περιοδικό Σοσιαλισμός από τα Κάτω. Συμμετέχει στην ΑΝΤ.ΑΡ.ΣΥ.Α. Χωριστή παρουσία έχουν οι φοιτητές του ΣΕΚ που υπογράφουν ως "ΣΕΚ στις σχολές".
Ρίζες.
Το ΣΕΚ έχει τις ρίζες του στην αντιδικτατορική δράση. Μέσα στα πλαίσια του φοιτητικού κινήματος, συγκροτούνται οι Επαναστατικές Σοσιαλιστικές Ομάδες, από όπου το 1972 αποκρυσταλλώνεται η ΟΣΕ.
Έντυπα.
Στη διάρκεια της χούντας, η ΟΣΕ εκδίδει την παράνομη εφημερίδα Η μαμή. Στη μεταπολίτευση εκδίδει την εφημερίδα Εργατική Πρωτοπορία. Το πρώτο τεύχος κυκλοφόρησε στις 20 Απριλίου 1977 και 50ο και τελευταίο το καλοκαίρι του 1983. Αμέσως μετά επανεκδίδει έντυπο με το όνομα Η μαμή, μόνο που αυτή τη φορά πρόκειται για θεωρητικό περιοδικό. Η Εργατική Αλληλεγγύη έκανε την εμφάνισή της από τα μέσα της δεκαετίας του 1980, αρχικά ως δελτίο πληροφόρησης για εργατικούς αγώνες, στη συνέχεια ως μηνιαία εφημερίδα, έπειτα ως δεκαπενθήμερη και ως σήμερα εβδομαδιαία. Από το 1992 εκδίδει παράλληλα με την εφημερίδα το περιοδικό Σοσιαλισμός Από τα Κάτω. Ο εκδοτικός οίκος Εργατική Δημοκρατία που τα τελευταία χρόνια μετονομάστηκε σε Μαρξιστικό Βιβλιοπωλείο έχει εκδώσει δεκάδες βιβλία ιστορίας και πολιτικής στην παράδοση του ΣΕΚ.
Θέσεις.
Το ΣΕΚ είναι οργάνωση που παλεύει για την ανατροπή του καπιταλισμού και για τον σοσιαλισμό. Ως σοσιαλισμό εννοεί μια κοινωνία όπου οι εργάτες θα έχουν πάρει συλλογικά την εξουσία, η παραγωγή και η διανομή του πλούτου θα οργανώνεται συλλογικά και δημοκρατικά με βάση τις ανθρώπινες ανάγκες και δεν θα υπάρχει εκμετάλλευση.
Ανήκει στο ρεύμα της επαναστατικής αριστεράς, καθώς υποστηρίζει ότι ο σοσιαλισμός δεν μπορεί να έρθει με βαθμιαίες αλλαγές στο υπάρχον σύστημα. Οι θεσμοί του αστικού κράτους (στρατός, δικαστήρια, αστυνομία) λειτουργούν μόνο προς όφελος της άρχουσας τάξης, δεν μπορούν να μεταρρυθμιστούν και γι' αυτό πρέπει να καταργηθούν με επαναστατικό τρόπο.
Στην ηγεσία της επανάστασης σύμφωνα με το ΣΕΚ θα είναι η εργατική τάξη η οποία "μπορεί να απελευθερώσει τον εαυτό της και όλους τους καταπιεσμένους μέσα από τη δική της δράση". Όμως για να οργανωθεί η μάχη της εργατικής τάξης ενάντια στον καπιταλισμό, τα πιο πρωτοπόρα τμήματά της χρειάζεται να οργανωθούν σε ένα επαναστατικό κόμμα.
Το ΣΕΚ είναι οργάνωση που στηρίζεται στην παράδοση των: Καρλ Μαρξ, Φρίντριχ Ένγκελς, Βλαντιμίρ Λένιν, Λέον Τρότσκι, Ρόζα Λούξεμπουργκ, Αντόνιο Γκράμσι, Παντελή Πουλιόπουλου, Τόνι Κλιφ.
Σύμφωνα με το ΣΕΚ, τα καθεστώτα της Ρωσίας μετά από την άνοδο του Στάλιν, του Ανατολικού Μπλοκ και της Κίνας δεν είχαν καμιά σχέση με τον σοσιαλισμό, αλλά ήταν γραφειοκρατικοί κρατικοί καπιταλισμοί, "όπου η εκμετάλλευση και η καταπίεση της εργατικής τάξης δεν διαφέρει από τη Δύση". Το ΣΕΚ υποστηρίζει τις εργατικές εξεγέρσεις ενάντια στις άρχουσες τάξεις αυτών των καθεστώτων.
Το ΣΕΚ είναι διεθνιστική οργάνωση. Υποστηρίζει τα εθνικοαπελευθερωτικά κινήματα που συγκρούονται με τον ιμπεριαλισμό και αντιτίθεται στον ελληνικό εθνικισμό και την πολεμοκαπηλεία. Υποστηρίζει τα δικαιώματα των μειονοτήτων στη Θράκη και τη Μακεδονία και αγωνίζεται για τη νομιμοποίηση όλων των μεταναστών. Είναι αντίθετο στην καταπίεση των ομοφυλόφιλων.
Το ΣΕΚ συνεργάζεται με ένα παγκόσμιο δίκτυο κομμάτων και οργανώσεων, τη Διεθνή Σοσιαλιστική Τάση.
Συμμετοχή σε εκλογές.
Για πρώτη φορά το ΣΕΚ συμμετείχε στις Ευρωεκλογές του 1999, παίρνοντας 8.050 ψήφους (0,13%). Το 2004 συμμετείχε στις εθνικές εκλογές, μέσα από την Αντικαπιταλιστική Συμμαχία, λαμβάνοντας 8313 ψήφους (0,11%). Η Αντικαπιταλιστική Συμμαχία στις Ευρωεκλογές του 2004 πήρε 11.938 ψήφους (0,19%). Στις εκλογές για την Υπερνομαρχία Αθήνας-Πειραιά το 2006, το ΣΕΚ συμμετείχε στη "Συμμαχία για την Υπερνομαρχία" η οποία πήρε 1,32%. Στις εθνικές εκλογές του 2007 συμμετέχει στην Ενωτική Αντικαπιταλιστική Αριστερά (ΕΝ.ΑΝΤΙ.Α). Στο β' γύρο των δημοτικών εκλογών το ΣΕΚ κράτησε αντιδεξιά ψήφο. 
Το 2009 και στα γεγονότα του Δεκέμβρη συμμετέχει στη συγκρότηση της ΑΝΤΑΡΣΥΑ (Αντικαπιταλιστική Αριστερή συνεργασία για την ανατροπή) και συμμετέχει με αυτό το σχήμα στις εκλογές. Αποτέλεσμα 22.000 ψήφοι και 0,43%.

</doc>
<doc id="49018" url="https://el.wikipedia.org/wiki?curid=49018" title="Γενεαλογικό δέντρο">
Γενεαλογικό δέντρο

Το γενεαλογικό ή οικογενειακό δέντρο αποτελεί περιγραφική ή σχηματική αναφορά επί του συνόλου των γνωστών προγόνων ή απογόνων κάποιου ανθρώπου, καθώς και το διάγραμμα που τους εμφανίζει σε δενδρική δομή μέχρι κάποιο όριο, είτε στο παρόν, είτε σε ιστορικό παρελθόν.
Γενικά το γενεαλογικό δένδρο είναι ένας πίνακας που χρησιμοποιείται κυρίως στη γενεαλογία. Ο σκοπός του γενεαλογικού δέντρου είναι να αναδείξει συσχετισμούς και βαθμούς οικογενειακούς ή συγγένειας ανθρώπων. Σε αυτό καταγράφονται τα ονόματα των απογόνων καθώς και πολλές άλλες πληροφορίες όπως ημερομηνίες γέννησης, θανάτου, βαπτίσεων, γάμων, τοποθεσίες και επαγγέλματα.
Μορφές γενεαλογικού δένδρου.
Η δενδρική δομή των γενεαλογικών δένδρων παρουσιάζεται κατά δύο μορφές: ως «Γενεαλογικό δένδρο απογόνων» και ως «Γενεαλογικό δένδρο προγόνων».

</doc>
<doc id="49019" url="https://el.wikipedia.org/wiki?curid=49019" title="Οικογενειακό δέντρο">
Οικογενειακό δέντρο



</doc>
<doc id="49021" url="https://el.wikipedia.org/wiki?curid=49021" title="Ατρέας">
Ατρέας

Ο Ατρέας (Ἀτρεύς (ἀτρεῆς), "ἀ-" (μη) + "τρέω" (τρέμω), "ο ατρόμητος"), γιος του Πέλοπα και της Ιπποδαμείας, ήταν βασιλιάς των Μυκηνών που ανήκε στο καταραμένο γένος των Τανταλιδών. Παντρεύτηκε την Αερόπη με την οποία απέκτησε δύο παιδιά, τον Αγαμέμνονα και τον Μενέλαο.
Ο μύθος.
Ο Ατρέας ήταν απόγονος καταραμένου γένους, του οποίου η ιστορία αρχίζει με το έγκλημα του Ταντάλου και συνεχίστηκαν και μετά. Ο Πέλοπας θα σκοτώσει τον Μυρτίλο, έναν από τους γιους του Ερμή, ο οποίος στην συνέχεια ορκίστηκε να εκδικηθεί τους απόγονους του Πέλοπα, τους Πελοπίδες.
Ο Πέλοπας είχε κάνει έναν γιο με την Νύμφη Αξιόχη, τον Χρύσιππο, ένα πολύ όμορφο παιδί. Η γυναίκα του η Ιπποδάμεια φοβήθηκε όμως ότι θα τον έκανε κληρονόμο και διάδοχο του βασιλείου του, και γι' αυτό τον σκότωσε.
Ο Ατρέας κατέφυγε στις Μυκήνες και ανέλαβε καθήκοντα αντικαταστάτη στην αυλή του ανηψιού του του Ευρυσθέα που ήταν βασιλιάς και πολεμούσε τους Ηρακλείδες. Όταν ο Ευρυσθέας σκοτώθηκε στην μάχη, ο Ατρέας τον διαδέχτηκε και έγινε βασιλιάς. Κατά άλλους, μετά τον θάνατο του Ευρυσθέα ανέλαβε βασιλιάς ο πατέρας του ο Σθένελος και επέτρεψε στον Ατρέα αλλά και στον αδερφό του τον Θυέστη να παραμείνουν στην Μιδέα της Αργολίδας ως φιλοξενούμενοί του. Μετά από έναν χρησμό του μαντείου που είπε ότι ένας Πελοπίδας πρέπει να κυβερνήσει το βασίλειο, και μετά τον θάνατο του Σθένελου και του Θυέστη έγινε ο Ατρέας βασιλιάς.
Ο Ατρέας είχε υποσχεθεί να θυσιάσει το καλύτερό του αμνό στην θεά Άρτεμη. Έψαξε στα κοπάδια του, αλλά όταν ανακάλυψε ένα χρυσόμαλλο κριάρι, το έδωσε στην γυναίκα του την Αερόπη για να το κρύψει. Η γυναίκα του με την σειρά της το έδωσε στον αδερφό του Ατρέα, τον Θυέστη, με τον οποίο είχε σχέση. Ο Θυέστης την συμβούλεψε ότι όποιος κατέχει το κριάρι με το χρυσόμαλλο δέρας αξίζει να είναι και βασιλιάς. Ο Ατρέας, όταν το έμαθε, ζήτησε την βοήθεια του Ερμή, και με την βοήθεια του Δία κατάφερε να ξαναπάρει τον θρόνο και το χρυσόμαλλο κριάρι και να εξορίσει τον Θυέστη.
Όταν ο Ατρέας έμαθε ότι η γυναίκα του τον είχε απατήσει με τον αδελφό του σκότωσε τους γιους του Θυέστη, έβρασε τη σάρκα τους και κάλεσε τον αδελφό του για να δειπνήσει μαζί του. Αφού ο Θυέστης ανύποπτος έφαγε το μακάβριο γεύμα του, ο Ατρέας του εκμυστηρεύτηκε την αλήθεια δείχνοντάς του τα χέρια και τα πόδια των νεκρών.
Ο Θυέστης για να εκδικηθεί τον αδελφό του έκανε έναν γιο με την ίδια του την κόρη την Πελοπία, τον Αίγισθο, ο οποίος σύμφωνα με έναν χρησμό θα σκότωνε τον Ατρέα. Η Πελοπία από ντροπή για την αιμομιξία έδωσε τον Αίγισθο σε έναν βοσκό που λυπήθηκε το μωρό και το πήγε στον Ατρέα. Ο Ατρέας ανύποπτος μεγάλωσε τον Αίγισθο και τον αγαπούσε σαν δικό του παιδί. Όταν ο Αίγισθος ενηλικιώθηκε έμαθε την αλήθεια για την καταγωγή του και σκότωσε τον Θείο και πατριό του.

</doc>
<doc id="49027" url="https://el.wikipedia.org/wiki?curid=49027" title="Κάτω Άσσος Κορινθίας">
Κάτω Άσσος Κορινθίας

Ο Κάτω Άσσος είναι παραθαλάσσιο χωριό του Νομού Κορινθίας. Βρίσκεται 10 χμ. Δ. της Κορίνθου. Μέχρι το 1928 ονομάζονταν Αζίζι. Τα τελευταία χρόνια παρατηρείται έντονη οικιστική ανάπτυξη, με την κατασκευή εκατοντάδων νέων εξοχικών κατοικιών. Αποτελεί τοπική ενότητα του Δήμου Κορινθίων.

</doc>
<doc id="49028" url="https://el.wikipedia.org/wiki?curid=49028" title="Απόδημος Ελληνισμός">
Απόδημος Ελληνισμός

Ως απόδημος Ελληνισμός ή ελληνική διασπορά χαρακτηρίζεται το σύνολο των εκπατρισμένων Ελλήνων, που μολονότι εγκαταστάθηκε, έστω και με σχετική μονιμότητα, σε χώρες ή περιοχές εκτός του εθνικού χώρου, εξακολουθεί να συντηρεί, σε επίπεδο συλλογικό ή και ατομικό, τις υλικές, πολιτιστικές και συναισθηματικές του σχέσεις με τη χώρα της άμεσης ή της παλαιότερης καταγωγής του. Ο όρος αυτός δίδεται σε αντιδιαστολή με τον ξενιτεμένο Ελληνισμό που περιλαμβάνει και Έλληνες που βρίσκονται μεν στο εξωτερικό αλλά δεν διαμένουν μόνιμα εκτός Ελλάδας π.χ. οι Έλληνες ναυτικοί, διπλωμάτες, εμπορικοί αντιπρόσωποι κ.λπ.. Με την αυτή σημασία του όρου αποδίδεται και για κάθε απόδημο Έλληνα ο όρος «Έλληνας του εξωτερικού». 
Γενικά.
Η μακραίωνη ιστορία της ελληνικής διασποράς ξεκινά περίπου κατά τη δεύτερη χιλιετία μ.Χ. και χωρίζεται συνήθως σε τρεις μεγάλες περιόδους, η καθεμία με διαφορετικά χαρακτηριστικά: τους τέσσερις αιώνες της τουρκοκρατίας, την περίοδο από τη δημιουργία ανεξάρτητου ελληνικού κράτους μέχρι τον Β' Παγκόσμιο Πόλεμο και την περίοδο μετά τη λήξη του πολέμου μέχρι τα τέλη του 20ού αιώνα. Διαχρονικά αίτια των μεταναστεύσεων θεωρούνται κυρίως οι πολιτικοστρατιωτικές ή οικονομικοκοινωνικές συνθήκες στον ελληνικό χώρο. Η ελληνική διασπορά χαρακτηρίζεται από τη σημαντική συμβολή της στην οικονομική, κοινωνική, πολιτιστική και πολιτική εξέλιξη του συνολικού ελληνικού κόσμου, ιδιαίτερα κατά την περίοδο της οθωμανικής κυριαρχίας, ενώ ποσοτικά αντιστοιχεί περίπου στο ένα τρίτο του πληθυσμού της Ελλάδας. 
Οργάνωση.
Το 1995 για πρώτη φορά οι όπου Γης Απόδημοι Έλληνες -ή όπως συνηθίζεται να τους λέμε «Έλληνες ομογενείς»-, ένωσαν τις δυνάμεις τους δημιουργώντας την «Ελλάδα του κόσμου». Με Προεδρικό Διάταγμα ιδρύθηκε το Συμβούλιο Απόδημου Ελληνισμού (ΣΑΕ), με αρχικό σκοπό την αντιμετώπιση των θεμάτων της Ελληνικής διασποράς και την καλύτερη επικοινωνία τους με την πατρίδα και με απώτερο στόχο και σκοπό, να αποκτήσει ακόμη μεγαλύτερη δύναμη ο Ελληνισμός. Ήδη, όμως, από το 2010 η λειτουργία του ΣΑΕ έχει διακοπεί, με την πιθανή επανενεργοποίησή του να επανέρχεται, κατά περιόδους, στο προσκήνιο.
Ο Απόδημος Ελληνισμός σήμερα.
Σύμφωνα με τα στατιστικά στοιχεία της Γενικής Γραμματείας Απόδημου Ελληνισμού η σύγχρονη κατανομή των αποδήμων Ελλήνων ανά Ηπείρους κατανέμεται ως ακολούθως:
Ο Απόδημος Ελληνισμός διακρίνεται επίσης σε κατά Χώρα κοινότητες, οι πολυπληθέστερες των οποίων κατά Ήπειρο και Χώρα είναι:
Αμερική.
Μεξικό.
Με το Μεξικό έχουν συναφθεί διάφορες εμπορικές και πολιτιστικές συμφωνίες. Η νεοελληνική γλώσσα διδάσκεται, από το 1977, στο "Πανεπιστήμιο της Πόλης του Μεξικού (Universidad Autónoma de México)", το μεγαλύτερο της χώρας, καθώς και στο Πανεπιστήμιο του Ακατλάν. 
Παρ' ότι δεν υπήρχε ποτέ κύμα μετανάστευσης από την Ελλάδα, η χώρα έχει έναν σημαντικό αριθμό Ελλήνων. Η ομογένεια στο Μεξικό αποτελείται από 1.500 άτομα στην Πόλη του Μεξικού (Κοινότητα και εκκλησία ειναι η Αγία Σοφία του Μεξικού (Santa Sofia de México), 2.000 άτομα στο Κουλιακάν της Πολιτείας Σιναλόα, 230 άτομα στη Γουαδαλαχάρα (εγγεγραμμένα στην εκεί κοινότητα), καθώς και 30 περίπου οικογένειες στις πόλεις Βερακρούς και Κοατσακοάλκος στον Κόλπο του Μεξικού..
Αφρική.
Ερυθραία.
Οι πρώτοι Έλληνες έφτασαν στην Ερυθραία στα μέσα του 19ου αι. περνώντας από το Σουδάν και την Αίγυπτο. Στην πόλη Κερέν, ο Βλάσης Φραγκούλης ίδρυσε μια μικρή παροικία. Η μικρή εκκλησία και το δημοτικό σχολείο, που χτίστηκαν τότε, διατηρούνται ως σήμερα. Κατά την ιταλική απογραφή του 1894, στην Ερυθραία κατοικούσαν 178 Έλληνες. Η ελληνική κοινότητα οργανώθηκε επίσημα το 1903 και λίγο αργότερα απέκτησε και σχολείο. Ο Πραξιτέλης Κυριακάκης από το χωριό Μελιτίνη της Σπάρτης ήταν από τους πιο φημισμένους Έλληνες, που έζησαν και εργάστηκαν στην Ερυθραία. 
Η ελληνική παροικία της Ερυθραίας, με ιστορία ενός περίπου αιώνα, γνώρισε την ακμή της στις πρώτες μεταπολεμικές δεκαετίες, όταν έφτασε να αριθμεί 400 περίπου άτομα. Η ελληνική παρουσία της Ερυθραίας, άντεξε τόσο την εχθρότητα των Ιταλών, κατά τη διάρκεια της δεκαετίας του 1930 και του πολέμου, όσο και κατά την περίοδο που ακολούθησε, όταν η χώρα βρέθηκε αρχικά υπό βρετανική κατοχή (1941-1952), ύστερα υπό καθεστώς τοπικής αυτοδιοίκησης σε ομοσπονδιακή σύνδεση με την Αιθιοπία και τελικά υπό αιθιοπική εξάρτηση. Κατά τη διάρκεια της δεκαετίας του 1970, όταν ανατράπηκε ο Αιθίοπας αυτοκράτορας Χαϊλέ Σελασιέ Α΄ (1974) και ακολούθησαν μεγάλες οικονομικές μεταρρυθμίσεις και πολιτικές ταραχές, η ελληνική κοινότητα, αλλά και άλλες κοινότητες ξένων μεταναστών, δέχτηκε καίρια πλήγματα και σχεδόν διαλύθηκε. Το 1996, λόγω των γενικότερων δυσμενών συνθηκών, η ελληνική κοινότητα δεν αριθμούσε παρά 30 περίπου άτομα.
Στην πρωτεύουσα Ασμάρα βρίσκεται η Ελληνική Κοινότητα της Ασμάρα και πόλο συσπείρωσης τον ιερό ναό του Ευαγγελισμού της Θεοτόκου. Στην Ασμάρα παλιότερα λειτουργούσε και η Παπαφιλίππειος Δημοτική Σχολή.
Στην πόλη Κάραν (Keren), όπου τώρα πια διαμένουν ελάχιστοι Έλληνες, βρίσκεται και λειτουργεί ο ιερός ναός του Αγίου Ιωάννου του Προδρόμου. Η ελληνική παροικία του Κάραν από τις αρχές του 20ού αι. διατηρούσε και δημοτικό σχολείο. Οι ελληνορθόδοξοι ιεροί ναοί της Ερυθραίας εκκλησιαστικά ανήκουν στην Ιερά Μητρόπολη Αξώμης.
Ισχυρή ελληνική παροικία υπήρχε μέχρι πρόσφατα και στην πόλη Μασάουα (Μασσάυα) στην Ερυθρά Θάλασσα, ανατολικά της Ασμάρας. Η ελληνική παροικία της πόλης είχε σημειώσει μεγάλη πρόοδο στις πρώτες δεκαετίες του 20ού αι. και παρά τα δεινά που υπέστη κατά τη διάρκεια της ιταλικής κατοχής, άντεξε και γνώρισε μεγάλη άνθηση. Διατηρούσε, μάλιστα, τον ιερό ναό του Ευαγγελισμού και ήδη από το 1925, ελληνικό δημοτικό σχολείο. Οι πάροικοι κατάγονταν κυρίως από τα Δωδεκάνησα και την Κεφαλλονιά.
Ευρώπη.
Βουλγαρία.
Σήμερα οι Έλληνες της Βουλγαρίας με βάση την απογραφή του 2011 αριθμούσαν περίπου 1.360 άτομα, αν και διάφοροι οργανισμοί εκτιμούν ότι ο πραγματικός αριθμός μπορεί να κυμαίνεται κοντά στους 2,5 χιλιάδες. Το 2011 μάλιστα, απογράφηκαν 2.560 Έλληνες Σαρακατσάνοι και 3.700 Έλληνες Βλάχοι.
Ηνωμένο Βασίλειο.
Η παρουσία των πρώτων Ελλήνων μεταναστών στη Βρετανία ανάγεται στο 15ο αιώνα και περισσότερο στα τέλη του 16ου. Η νεότερη έντονη παρουσία Ελληνισμού έγεται στη γνώση της αγγλικής γλώσσας ως μοναδική ξένη γλώσσα και την "εκπαιδευτική βιομηχανία" της Βρετανίας.
Αυστρία.
Στην Αυστρία κατοικούν περίπου 1800 Έλληνες υπήκοοι και 18.000 Αυστριακοί ελληνικής καταγωγής. Στην Αυστρία, ο Ελληνισμός τη μεγαλύτερη κοινωνική αναγνώριση την απέκτησε τον 19ο αιώνα. Ένα τελευταίο μεγάλο κύμα μεταναστών πήγε στην Αυστρία κατά τη διάρκεια της δεκαετίας του 1950 και 1960 όταν το Γκρατς με το Πανεπιστήμιο του Γκρατς ήταν δημοφιλής προορισμός φοιτητών.
Βέλγιο.
Οι Έλληνες στο Βέλγιο ανέρχονται σύμφωνα με το Αρχείο Ομογενειακών Οργανώσεων σε 25.000 άτομα ενώ το ελληνικό Υπουργείο Εξωτερικών τους υπολογίζει σε 35.000
Γερμανία.
Οι Έλληνες της Γερμανίας αποτελούν την τέταρτη μεγαλύτερη ομάδα μεταναστών της χώρας, μετά από Τούρκους, Ιταλούς και Πολωνούς. Στα τέλη του 2016 στη Γερμανία ζούσαν 432.760 πολίτες με ελληνική υπηκοότητα.
Λουξεμβούργο.
Στο Λουξεμβούργο ζουν σήμερα πάνω από 1.500 Έλληνες, οι περισσότεροι από τους οποίους εργάζονται στις υπηρεσίες της Ευρωπαϊκής Ένωσης. Αρκετοί Έλληνες υπήκοοι εργάζονται στον ιδιωτικό (κυρίως τραπεζικό) τομέα αλλά και ως ελεύθεροι επαγγελματίες. Υπάρχουν, ακόμη, περίπου 20 Ελληνικής καταγωγής οικογένειες, τα μέλη των οποίων έχουν πολιτογραφηθεί ως υπήκοοι του Λουξεμβούργου. Υπάρχει και Ορθόδοξη Ελληνική Εκκλησία, η οποία υπάγεται στο Πατριαρχείο Κωνσταντινουπόλεως.
Ασία.
Τουρκία.
Οι Έλληνες στην Τουρκία σήμερα χωρίς τους Έλληνες της Αντιόχειας και τους Κρυπτοχριστιανούς Έλληνες φτάνουν περίπου τους 5.000 ομογενείς με μεγάλες αυξητικές τάσεις. Οι μεν γηγενείς ασχολούνται με την ελληνική κοινότητα στην Κωνσταντινούπολη και το Πατριαρχείο, οι δε υπήκοοι Ελλάδας είναι ως επί το πλείστον γιατροί, καθηγητές πανεπιστημίων, πιλότοι, επιχειρηματίες και φοιτητές. Πριν από τη Συνθήκη της Λωζάνης και την Μικρασιατική Καταστροφή ο πληθυσμός έφτανε τα 2 εκατομμύρια. Μετά το 1924 απέμεναν 300.000 στη Θράκη, μετά τα Σεπτεμβριανά 70.000 και μετά από το 1964 30.000. Η φθίνουσα πορεία του πληθυσμού συνεχίζεται. Ανεπίσημη δημογραφική έρευνα υπολόγισε τους Έλληνες στην Κωνσταντινούπολη περίπου σε 2.500 το 2006. Συγκεκριμένα:

</doc>
<doc id="49031" url="https://el.wikipedia.org/wiki?curid=49031" title="Καφέ νάνος">
Καφέ νάνος



</doc>
<doc id="49033" url="https://el.wikipedia.org/wiki?curid=49033" title="Λογοθεραπεία">
Λογοθεραπεία

Λογοθεραπεία είναι η επιστήμη που ασχολείται με τις διαταραχές λόγου, φωνής ομιλίας και μάσησης – κατάποσης σε παιδιά και ενήλικες, όποια κι αν είναι η αιτία αυτών των διαταραχών: νευρολογική, εξελικτική ή λειτουργική. Αποσκοπεί στην ανάπτυξη της εξωλεκτικής και λεκτικής επικοινωνίας, την καθαριότητα της ομιλίας και της φωνής και στην παραγωγή λόγου των βαρήκοων.
Στάδια φυσιολογικής εξελικτικής ανάπτυξης του λόγου.
Έως 4 χρονών.
Είναι γεγονός ότι κάθε παιδί είναι διαφορετικό και γι’ αυτό μπορεί να υπάρξει κάποια διακύμανση σχετικά με το χρόνο που κατακτά κάποια δεξιότητα, ωστόσο ο μέσος όρος σημαίνει κάτι και ειδικά αν έχει περάσει εξάμηνο και το παιδί δεν παρουσιάζει πρόοδο, τότε θα πρέπει να υπάρξει προβληματισμός.
Διαταραχές λόγου.
Φαινομενολογικά θα μπορούσαμε να έχουμε την παρακάτω ταξινόμηση των διαταραχών του λόγου:
Τραυλισμός.
Ως τραυλισμός χαρακτηρίζεται η διαταραχή στη ροή του λόγου και εμφανίζεται με ασυντόνιστες κινήσεις του μυϊκού συστήματος, της αναπνοής, της φωνής και της άρθρωσης, ενώ παρουσιάζεται στην αρχή ή τη μέση του λόγου σαν επανάληψη συλλαβών, φθόγγων και λέξεων ή σαν ένα επίμονο κόμπιασμα σε έναν φθόγγο.
Δεν έχει εξηγηθεί ακόμα σαφώς η αιτία του, που πιθανότατα είναι ο συνδυασμός διαφόρων παραγόντων και φαινομένων παρά ένας απλός παράγοντας, μια απλή αιτία. Οι παράγοντες αυτοί μπορεί να είναι γενετικοί ή περιβαλλοντικοί, όπως προβλήματα στο σπίτι, άγχος, προβλήματα στο σχολείο.
Συνήθως κάνει την εμφάνιση του στην παιδική ηλικία, μεταξύ τριών και πέντε ετών και στο μέγιστο των περιπτώσεων νωρίτερα της συμπλήρωσης των οκτώ ετών. Πέντε στα εκατό παιδιά θα παρουσιάσουν έναν τραυλισμό σε κάποια στιγμή της ζωής τους, αλλά τα περισσότερα περιστατικά θεραπεύονται ενώ μόνο το 1% των ενηλίκων τραυλίζει. Ο τραυλισμός είναι 4 φορές συχνότερος στα αγόρια από ότι στα κορίτσια. Επίσης οικογένεια που έχει άτομο που τραυλίζει έχει αυξημένες πιθανότητες να παρουσιαστεί το ίδιο πρόβλημα και σε άλλα μέλη της.
Πότε είναι φυσιολογικός ο τραυλισμός; 
Σε κάποιο βαθμό «φυσιολογικές» δυσρυθμίες εμφανίζονται στην ομιλία μικρών παιδιών κατά τη διάρκεια της γλωσσικής και φωνολογικής τους ανάπτυξης. Καθώς οι αρθρωτικές και γλωσσικές ικανότητες των παιδιών εξελίσσονται με την ηλικία και την πάροδο του χρόνου, το ίδιο συμβαίνει και με την εύρυθμη ομιλία. Επομένως, για μικρά παιδιά τα οποία εμφανίζουν δυσρυθμίες στην ομιλία τους είναι κάποιες φορές δύσκολο να καθοριστεί, εάν αυτές είναι «φυσιολογικές» ή εάν αποτελούν χαρακτηριστικά τραυλισμού.
Ο ρόλος του λογοπαιδικού.
Ο λογοπαιδικός είναι ο επιστήμονας που ενημερώνει, αξιολογεί και ενισχύει τις δεξιότητες του λόγου, ενώ παράλληλα προσπαθεί να αποτρέψει την επιδείνωση των δυσλειτουργιών που επιφέρουν οι νευρολογικές αυτές παθήσεις που εκδηλώνονται σε παιδιά και ενήλικες.
Μαθησιακές δυσκολίες.
Σήμερα, ο όρος «μαθησιακές δυσκολίες» χρησιμοποιείται για να περιγράψει ένα αρκετά μεγάλο σύνολο διαταραχών που μειώνουν την ικανότητα ενός ατόμου να επικοινωνήσει ή να μάθει.
Ο όρος «μαθησιακές δυσκολίες» πρωτοεμφανίστηκε το 1962 στην βιβλιογραφία της ειδικής αγωγής από τον Samuel Kirk (Hammill, 1990). Από τότε έχει αναπτυχθεί ένα μεγάλο σύνολο ορισμών ανάλογα με την κυρίαρχη αντίληψη κάθε εποχής σχετικά με τη φύση των μαθησιακών δυσκολιών. Πρόκειται για μια διαδικασία που δεν έχει περατωθεί ακόμη αφού η επιστημονική κοινότητα βρίσκεται σε μια διαρκή προσπάθεια για βελτίωση του ορισμού.
Σύμφωνα πάντως με έναν ευρέως αποδεκτό από την επιστημονική κοινότητα ορισμό, “οι μαθησιακές δυσκολίες είναι ένας γενικός όρος που αναφέρεται σε μια ανομοιογενή ομάδα διαταραχών οι οποίες εκδηλώνονται με σημαντικές δυσκολίες στην πρόσκτηση και χρήση ικανοτήτων ακρόασης, ομιλίας, ανάγνωσης, γραφής, συλλογισμού ή μαθηματικών ικανοτήτων. Οι διαταραχές αυτές είναι εγγενείς στο άτομο και αποδίδονται σε δυσλειτουργία του κεντρικού νευρικού συστήματος και μπορεί να υπάρχουν σε όλη τη διάρκεια της ζωής. Προβλήματα σε συμπεριφορές αυτοελέγχου, κοινωνικής αντίληψης και κοινωνικής αλληλεπίδρασης μπορεί να συνυπάρχουν με τις μαθησιακές δυσκολίες, αλλά δεν συνιστούν από μόνα τους μαθησιακές δυσκολίες. “(Hammill, 1990).

</doc>
<doc id="49034" url="https://el.wikipedia.org/wiki?curid=49034" title="Καλλιρρόη Ιουδαίας">
Καλλιρρόη Ιουδαίας

Η Καλλιρρόη ή Θερμά Καλλιρρόης ονομάζονται θερμαντικές και ιαματικές πηγές γνωστές κατά την αρχαιότητα (μαζί με τη Μπααρού) που βρίσκονται στο βόρειο μέρος της ανατολικής όχθης της Νεκράς Θάλασσας (στη θέση Aΐν-εζ-Ζαρά) καθώς επίσης και σχετικός οικισμός. Αναφέρεται από Ρωμαίους και Εβραίους ιστορικούς μεταξύ του πρώτου και του τέταρτου αιώνα, λόγω των θεραπευτικών ιδιοτήτων των νερών της καθώς επίσης και για το γεγονός ότι το νερό τους είναι γλυκό / πόσιμο.
Αναφορές σε πηγές.
Ο Ιώσηπος, ιστορικός του 1ου αιώνα (ο οποίος αναφέρει την πηγή ως «θερμοῖς τοῖς κατὰ Καλλιρρόην», στο έργο του «"Ιστορία των Ιουδαϊκών Πολέμων Ι"»), περιγράφει την επίσκεψη του Ηρώδη του Μεγάλου, ο οποίος μετά από πρόταση των γιατρών του, αφού διέσχισε τον Ιορδάνη, κατέφθασε στην Καλλιρρόη άρρωστος, λίγο πριν το θάνατό του, το 4 π.Χ. 
Ο Πλήνιος ο πρεσβύτερος (και αυτός του 1ου αιώνα. όπως και ο Ιώσηπος), μιλώντας για το παλάτι του Μαχαιρού το οποίο βρίσκεται στην ανατολική πλευρά της Νεκράς Θάλασσας, αναφέρει ότι «στην ίδια πλευρά βρίσκεται μια θερμή πηγή με θεραπευτικές ιδιότητες, η Καλλιρόη, το όνομα της οποίας δείχνει και την φήμη των νερών της»
Ο Πτολεμαίος, τον δεύτερο αιώνα, αναφέρει και αυτός την Καλλιρρόη ως μια από τις κατοικημένες περιοχές δίνοντας συντεταγμένες «ξζ ιβ΄, λα ς΄», κάτω από τον τίτλο: «Από δε ανατολών του ποταμού Ιορδάνου», μαζί με πόλεις στην σειρά: Κόσμος (ή Κόρμος), Λιβυάς, Καλλιρρόη, Γάζωρος, Επίκαιρος..
Ο Σολίνος (3ος αιώνας) αναφέρει ότι η Καλλιρόη, που είναι κοντά στην Ιερουσαλήμ, είναι πηγή καλή, όπως αποδεικνύεται από τα θερμά θεραπευτικά νερά και το όνομά της προκύπτει από τα διάσημα νερά της .
Ο Ευσέβιος της Καισαρείας, του 3ου-4ου αιώνα, αναφέρει και αυτός για τον Ηρώδη ότι αφού πέρασε τον Ιορδάνη, πήγε για θεραπεία στα θερμά Καλλιρρόης, τα οποία πέφτουν στην Ασφαλτίτη λίμνη (τη Νεκρά Θάλασσα), τα οποία είναι γλυκά και πόσιμα.
Ανακάλυψη και ταυτοποίηση τοποθεσίας.
Ο Ιώσηπος ξεκαθαρίζει ότι η Καλλιρρόη βρισκόταν στην ανατολική πλευρά της Νεκράς Θάλασσας και επιβεβαιώνεται από τον Πλίνιο τον Πρεσβύτερο και τον Πτολεμαίο. Ο τελευταίος, μάλιστα, έδωσε τις συντεταγμένες της περιοχής. Έκτοτε, η περιοχή ξεχάστηκε, έως τον 19ο αιώνα, οπότε και πραγματοποιήθηκαν εξερευνήσεις στα ορεινά της Μωάβ. To 1807, ο Ούλριχ Γιάσπερ Ζέετσεν έφθασε στην όαση Αΐν εζ-Ζαρά, η οποία βρίσκεται νότια του Ουαντί Ζερκά-Μαΐν και έγινε ο πρώτος που πρότεινε να εξακριβωθεί το αν σε εκείνη την περιοχή βρισκόταν η αρχαία Καλλιρρόη. Αργότερα, κοντά στην ακτή ανακαλύφθηκαν αρχαία μνημεία. Το 1872, ο Χένρυ Μπέικερ Τρίστραμ έφθασε στην περιοχή, για να την εξερευνήσει, διασχίζοντας το οροπέδιο που βρίσκεται στα ανατολικά, σε αντίθεση με τους υπόλοιπους εξερευνητές που έφθαναν ως εκεί με βάρκα από τη Νεκρά Θάλασσα. Οι σημαντικότερες αποστολές αρχαιολόγων ήταν αυτές του Γερμανικού Αρχαιολογικού Ευαγγελικού Ινστιτούτου, το 1961 και το 1965, με αρχηγούς τους Ντόννερ, Σουλτ και Στρόμπελ, κατά τις οποίες οι ερευνητικές ομάδες μελέτησαν πιο προσεκτικά τα αρχαιολογικά ευρήματα. Μέχρι τότε, πολλοί πίστευαν ότι, η Καλλιρρόη και το Ουαντί Ζερκά-Μαΐν αφορούσαν ακριβώς την ίδια τοποθεσία. Ωστόσο, μετά την ανακάλυψη του χάρτη της Μαντάμπα (σε μωσαϊκό της εκκλησίας του Αγίου Γεωργίου στην Μαντάμπα της Ιορδανίας), οι αρχαίες μαρτυρίες και η θεωρία του Ζέετσεν επιβεβαιώθηκαν, καθώς σε αυτόν, η πηγή της Καλλιρρόης τοποθετείται κοντά στη Νεκρά Θάλασσα και ανάμεσα στους χειμάρρους Ουαντί Μουτζίμπ (στα νότια) και Ουαντί Ζερκά-Μαΐν (στα βόρεια), στο βόρειο τμήμα της όασης Αΐν εζ-Ζαρά. Το τοπίο γύρω από την Καλλιρρόη συντίθεται από ημικυκλικά επίπεδα υψώματα και μια ακτή με βότσαλα, ενώ στο βάθος διακρίνονται ορεινοί όγκοι, οι οποίοι οδηγούν στο οροπέδιο της Μωάβ.
Αρχαιολογικά ευρήματα.
Οι ανασκαφές που έχουν γίνει στην περιοχή έχουν φέρει στο φως στοιχεία για δύο περιόδους κατοχής της περιοχής: την πρώιμη ρωμαϊκή και την πρώιμη βυζαντινή. Η πρώτη ξεκίνησε επί βασιλείας του Ηρώδη του Μεγάλου και έληξε στα τέλη του 1ου αιώνα π.Χ., ενώ η δεύτερη ξεκίνησε στα μέσα του 4ου αιώνα και έληξε στα τέλη του 5ου αιώνα μ.Χ.. Ανάμεσα στα ευρήματα, είναι και μια έπαυλη, η οποία χρησιμοποιείτο κατά τη διάρκεια του χειμώνα και μοιάζει με τις τελευταίες κατοικίες των ασμοναϊκών δυναστών στα δυτικά της Νεκράς Θάλασσας και με το παλάτι του Ηρώδη, στην Ιεριχώ. Η ρωμαϊκή περίοδος κατοχής έχει επιβεβαιωθεί από την εκσκαφή δύο κτιρίων, τα οποία βρίσκονται κοντά σε εκτάσεις καλλιεργήσιμης γης και ήταν είτε ιδιωτικές κατοικίες, είτε αγροικίες.
Συσχέτιση με Λασά.
Ο Ιερώνυμος αλλά και εβραϊκές πηγές θεωρούν ότι ο βιβλικός οικισμός ο οποίος αναφέρεται στο βιβλίο της Γένεσης, η Λασά (ή Δασά όπως αναφέρεται στην Μετάφραση των Εβδομήκοντα) αντιστοιχεί στην Καλλιρρόη, παρόλο που τονίζεται ότι κάτι τέτοιο δεν υποστηρίζεται από αρχαιολογικά ευρήματα. , ενώ υπάρχει και άλλη άποψη σύμφωνα με την οποία η Λασά ταυτίζεται με την πόλη Λαχίς.

</doc>
<doc id="49037" url="https://el.wikipedia.org/wiki?curid=49037" title="Αλεξανδριανό">
Αλεξανδριανό



</doc>
<doc id="49040" url="https://el.wikipedia.org/wiki?curid=49040" title="Αντρέι Μπογκολιούμπσκι">
Αντρέι Μπογκολιούμπσκι

Ο Αντρέι Α΄ Μπογκολιούμπσκι ("Андрей Боголюбский", 1111 – 29 Ιουνίου 1174) ήταν μέγας πρίγκιπας του Βλαντίμιρ-Σούζνταλ από το 1157 μέχρι τον θάνατό του. Ήταν γιος του Γιούρι Ντολγκορούκι, ο οποίος ανακήρυξε το γιο του πρίγκιπα στο Βίσγκοροντ (κοντά στο Κίεβο).
Βιογραφία.
Άφησε το Βίσγκοροντ το 1155 για το Βλαντίμιρ και μετά το θάνατο του πατέρα του (1157) έγινε πρίγκιπας του Βλαντίμιρ, Ροστόβ και Σούζνταλ.
Ο Αντρέι Μπογκολιούμπσκι προσπάθησε να ενώσει υπό την κυριαρχία του όλα τα εδάφη του Κράτους των Ρως, που βρισκόταν σε διαδικασία αποσύνθεσης. Από το 1159 αγωνίστηκε με επιμονή να υποτάξει το Νόβγκοροντ και διεξήγαγε ένα σύνθετο διπλωματικό και στρατιωτικό παιχνίδι με τους Ρως του νότου. Το 1169 τα στρατεύματά του κατέλαβαν το Κίεβο, επέστρεψε όμως μετά τη νίκη του στα βορειονατολικά, πράγμα που υπογραμμίζει την παρακμή της παλιάς πρωτεύουσας. Απέκτησε επίσης το δικαίωμα να εισπράττει φόρο από τον πληθυσμό της Ντβίνσκαγια. Όταν έγινε κυρίαρχος όλης της γης του Σούζνταλ, μετέφερε την πρωτεύουσά του στο Βλαντίμιρ, το ενδυνάμωσε και έχτισε τον μεγαλοπρεπή Καθεδρικό της Κοιμήσεως και άλλους ναούς και μοναστήρια. Κάτω από την ηγεσία του το Βλαντίμιρ επεκτάθηκε και χτίστηκαν οχυρώσεις γύρω από την πόλη. 
Την ίδια εποχή χτίστηκε κοντά στο Βλαντίμιρ το φρούριο Μπογκολιούμποβο και έγινε ο αγαπημένος τόπος διαμονής του, εξ ου και το παρωνύμιο «Μπογκολιούμπσκι». 
Επειδή προσπάθησε να ενισχύσει την κεντρική εξουσία και συγκρούστηκε με εξέχοντες Βογιάρους, καταστρώθηκε εναντίον του ένα σχέδιο, που είχε ως αποτέλεσμα τη δολοφονία του τη νύχτα της 28ης προς 29 Ιουνίου 1174. Το πολεμικό τσεκούρι του, διακοσμημένο με ενθέματα από ασήμι, βρίσκεται στο Εθνικό Ιστορικό Μουσείο της Μόσχας.
Οικογένεια.
Ο γιος του:

</doc>
<doc id="49044" url="https://el.wikipedia.org/wiki?curid=49044" title="Δυρράχιο">
Δυρράχιο

Το Δυρράχιο (αλβ. "Durrës" «"Ντούρες"», λατ. "Dyrrachium", ιταλ. "Durazzo", τουρκ. "Dıraç", βουλγ. και σερβ. "Драч" ) είναι η δεύτερη μεγαλύτερη πόλη και το κυριότερο λιμάνι της Αλβανίας. Βρίσκεται στις ακτές της κεντρικής Αλβανίας, περίπου 33 χιλιόμετρα δυτικά της πρωτεύουσας Τίρανα. Είναι μια από τις αρχαιότερες και οικονομικά σημαντικότερες πόλεις της Αλβανίας.
Το Δυρράχιο βρίσκεται σε ένα από τα στενότερα σημεία της Αδριατικής Θάλασσας, απέναντι από τα Ιταλικά λιμάνια του Μπάρι (σε απόσταση 300 χλμ.) και του Μπρίντιζι (σε απόσταση 200 χλμ.). Έχει το μεγαλύτερο λιμάνι της Αλβανίας και το νεότερο δημόσιο πανεπιστήμιο, το Πανεπιστήμιο Αλεξάντερ Μοϊσίου. Έχει πληθυσμό 115.550 κατοίκους, ενώ η μητροπολιτική περιοχή έχει πληθυσμό 265.530. Είναι επίσης το σημείο συνάντησης των εθνικών οδών SH2 και SH4.
Ιδρυμένο τον 7ο αιώνα π.Χ. από Ελληνες αποίκους, από την Κόρινθο και την Κέρκυρα με το όνομα Επίδαμνος, κατοικείται συνεχώς επί 2.700 χρόνια και είναι μια από τις αρχαιότερες πόλεις της Αλβανίας. Υπήρξε πρωτεύουσα της Αλβανίας από τις 7 Μαρτίου 1914 μέχρι τις 11 Φεβρουαρίου 1920, επί της βασιλείας του Γουλιέλμου της Αλβανίας στο Πριγκιπάτο της Αλβανίας.
Ονομασία.
Τις προηγούμενες δεκαετίες, το αλβανικό όνομα της πόλης, "Durrës" ("Durrësi"), σταδιακά αντικατέστησε την ευρύτατα διαδεδομένη χρήση της ιταλικής ονομασίας "Durazzo". Η πόλη στην αρχαία Ελλάδα, αλλά και κατοπινά, ήταν γνωστή ως Επίδαμνος[ΕΤΥΜΟΛ. &lt; επί + -δαμνὀς (&lt; δάμνημι «δαμάζω»). Σταδιακά υπερίσχυσε η νέα ονομασία της -Δυρράχιον. Μετονομάσθηκε, συγκεκριμένα, μετά τη ρωμαϊκή κατάκτηση επειδή η λατινική επιρροή μετέβαλε σε δυσοίωνο το αρχαιοελληνικό όνομά της.Στα λατινικά το δεύτερο συνθετικό της ονομασίας παρέπεμπε στο επίθετο damno που σήμαινε καταραμένο και καταδικασμένο σε θάνατο .Η προέλευση της λέξης Dyrrachium που δόθηκε από τους Ρωμαίους προέρχεται από την σύνθεση των Ελληνικών λέξεων δυσ- 'δύσκολη' και ῥαχία=ράχες=όρη όπου πιθανόν αναφέρεται στους επιβλητικούς απόκρημνους βράχους κοντά στην πόλη και στο ομώνυμο μικρό χωριό που υπήρχε εκεί.
Ιστορία.
Αρχαία.
Αν και τα σωζόμενα ερείπια είναι ελάχιστα, η πόλη ιδρύθηκε με το όνομα Επίδαμνος το 627 π.Χ. από Κερκυραίους αποικιστές και λίγους Κορίνθιους, στην αρχαία περιοχή της Ιλλυρίας. Η γύρω περιοχή της Επιδάμνου ονομαζόταν "Επιδαμνεία". Η γεωγραφική της θέση ήταν πάρα πολύ προνομιακή, καθώς διέθετε φυσικό βραχώδες λιμάνι, το οποίο περιστοιχιζόταν από έλη της ενδοχώρας και ψηλά απότομα βράχια στην παραθαλάσσια πλευρά, καθιστώντας έτσι πολύ δύσκολη την επίθεση από θαλάσσης ή από την ξηρά.
Η Επίδαμνος ήταν γνωστή ως μία πολιτικά ανεπτυγμένη κοινωνία, κάνοντας το μεγάλο φιλόσοφο Αριστοτέλη να επαινέσει το πολιτικό της σύστημα, για τον έλεγχο του εμπορίου μεταξύ των Ελλήνων αποίκων και του τοπικού πληθυσμού. 
Ωστόσο, η Κόρινθος και η Κέρκυρα φιλονικούσαν για το ποια θα είναι η "μητρόπολις" της πόλης με αποτέλεσμα να επισπεύσουν με τις ενέργειές τους τον Πελοποννησιακό Πόλεμο το 431 π.Χ. Συγκεκριμένα, οι δημοκρατικοί της Επιδάμνου ανέτρεψαν το ολιγαρχικό καθεστώς της πόλης το 434 π.Χ. και εγκαθίδρυσαν δημοκρατία. Οταν όμως στη συνέχεια πολιορκήθηκαν από τους εκδιωχθέντες αριστοκράτες και τους ντόπιους συμμάχους τους από την ενδοχώρα, ζήτησαν τη βοήθεια της Κέρκυρας. Εκείνη αρνήθηκε και τότε οι Επιδάμνιοι ζήτησαν τη βοήθεια της Κορίνθου, που ήταν μητρόπολη της Κέρκυρας και τρόπον τινά και δική τους. Η Κόρινθος ανταποκρίθηκε πρόθυμα παρότι ήταν αριστοκρατική στο καθεστώς και οι Επιδάμνιοι είχαν πλέον δημοκρατικό πολίτευμα. Οι πολιτικές διαφορές απέκτησαν δευτερεύουσα σημασία, γιατί έκρινε ορθό, ως μητρόπολη, αλλά και συμφέρον, ως εμπορική πόλη, να στείλει εκεί ενισχύσεις και μάλιστα ακόμα και νέους αποίκους. Η Κέρκυρα αντέδρασε σε αυτή την προοπτική γιατί η συμμαχία Επιδάμνου και Κορίνθου θα υποσκέλιζε τις δικές τους εμπορικές δραστηριότητες και επέμεινε ότι η τύχη της Επιδάμνου ήταν "εσωτερική" της υπόθεση. Οταν διαπίστωσε ότι η Κόρινθος προετοιμάζει μεγάλο στρατό και στόλο με τη βοήθεια και άλλων ελληνικών πόλεων, ζήτησε και έλαβε τη βοήθεια των Αθηναίων. Οι δημοκρατικοί Επιδάμνιοι ηττήθηκαν και νίκησαν οι Κερκυραίοι που απεκατέστησαν το αριστοκρατικό πολίτευμα.
Η Επίδαμνος καταλήφθηκε από το Γλαυκία, Ιλλυριό βασιλιά, το 312 π.Χ. με τη βοήθεια της τοπικής Ελληνικής ολιγαρχίας. Αργότερα η Βασίλισσα Τεύτα, της επίσης Ιλλυρικής φυλής των Αρδιαίων, επιτέθηκε στην Επίδαμνο αλλά αποχώρησε όταν, την ίδια χρονιά (229 π.Χ.) έφτασαν οι Ρωμαίοι και έδιωξαν την Ιλλυρική φρουρά από την πόλη, εντάσσοντάς τη στη συνέχεια στο προτεκτοράτο τους. Οι Ρωμαίοι αντικατέστησαν την κυβέρνηση της Τεύτας με εκείνη του Δημήτριου εκ Φάρου, ενός από τους στρατηγούς της. Αυτός έχασε το βασίλειό του, περιλαμβανομένης της Επιδάμνου, το 219 π.Χ. από τους Ρωμαίους, κατά το Δεύτερο Ιλλυρικό Πόλεμο. Στον Τρίτο Ιλλυρικό Πόλεμο η Επίδαμνος δέχθηκε την επίθεση του Γέντιου, που όμως ηττήθηκε από τους Ρωμαίους.
Για τον Κάτουλλο η πόλη ήταν "Durrachium Hadriae tabernam", "η "ταβέρνα" της Αδριατικής", ένας από τους σταθμούς των Ρωμαίων που ανέπλεαν την Αδριατική, όπως και για τον ίδιο το 56 π.Χ.
Ρωμαϊκή και Βυζαντινή κυριαρχία.
Οταν οι Ιλλυρικοί Πόλεμοι με τη Ρωμαϊκή Δημοκρατία το 229 π.Χ. έληξαν με την αποφασιστική ήττα των Ιλλυριών, η πόλη πέρασε υπό τη Ρωμαϊκή κυριαρχία, υπό την οποία αναπτύχθηκε ως σημαντική στρατιωτική και ναυτική βάση. Οι Ρωμαίοι τη μετονόμασαν "Dyrrachium " (από το Ελληνικό Δυρράχιον). Θεωρούσαν το όνομα "Επίδαμνος" δυσοίωνο, λόγω της τελείως συμπτωματικής ομοιότητάς του με τη Λατινική λέξη "damnum", που σημαίνει "απώλεια" ή "κακό". Η σημασία του "Δυρράχιον" (κακή ή δύσκολη ράχη) είναι ασαφής, αλλά θεωρείται ότι αναφέρεται στους επιβλητικούς βράχους κοντά στην πόλη. Ο αντίπαλος του Ιουλίου Καίσαρα, Πομπήιος, έκανε εκεί μία στάση το 48 π.Χ. πρωτού καταφύγει νότια στην Ελλάδα. Υπό τη Ρωμαϊκή κυριαρχία, το Ρωμαϊκή επαρχία γνώρισε μεγάλη ακμή· αποτέλεσε το δυτικό άκρο της Εγνατίας Οδού, του μεγάλου Ρωμαϊκού δρόμου, ο οποίος οδηγούσε στη Θεσσαλονίκη και κατέληγε στην Κωνσταντινούπολη. Ένας άλλος δευτερεύων δρόμος, μικρότερου μεγέθους, οδηγούσε νότια στην πόλη "Buthrotum", το σημερινό Βουθρωτό (αλβ. "Butrint"). Ο Ρωμαίος αυτοκράτορας Αύγουστος Καίσαρας έκανε την πόλη αποικία των απόστρατων λεγεωνάριων του, έπειτα από τη Ναυμαχία του Ακτίου, ανακηρύσσοντάς την «"ελεύθερη πόλη"» (λατ. "civitas libera").
Τον 4ο αιώνα το Δυρράχιο έγινε πρωτεύουσα της Ρωμαϊκής επαρχίας "Epirus nova". Υπήρξε η γενέτειρα του αυτοκράτορα Αναστάσιου Α΄ το 430. Λίγο αργότερα το Δυρράχιο χτυπήθηκε από ισχυρό σεισμό που κατέστρεψε τις οχυρώσεις της πόλης. Ο Αναστάσιος Α΄ ξανάχτισε και ενίσχυσε τα τείχη της πόλης, δημιουργώντας έτσι τις ισχυρότερες οχυρώσεις στα δυτικά Βαλκάνια. Τα ύψους 12 μέτρων τείχη ήταν τόσο παχιά που, σύμφωνα με τη Βυζαντινή ιστορικό Άννα Κομνηνή τέσσερις ιππείς μπορούσαν να ιππεύουν πάνω τους παράλληλα. Διατηρούνται ακόμη σημαντικά τμήματα των οχυρώσεων της αρχαίας πόλης, αν και έχουν απομειωθεί πολύ με την πάροδο των αιώνων.
Οπως και το μεγαλύτερο μέρος των Βαλκανίων, το Δυρράχιο και οι γύρω "Dyrraciensis provinciae" υπέφεραν πολύ από βαρβαρικές επιδρομές κατά τις Μεγάλες Μεταναστεύσεις. Πολιορκήθηκε το 481 από το Θευδέριχο το Μέγα, βασιλιά των Οστρογότθων, και τους επόμενους αιώνες αναγκάστηκε να αποκρούσει πολλές επιθέσεις των Βουλγάρων. Ανεπηρέαστη από την κατάλυση της Δυτικής Ρωμαϊκής Αυτοκρατορίας, η πόλη διατηρήθηκε υπό τη Βυζαντινή Αυτοκρατορία ως σημαντικό λιμάνι και κύριος κόμβος μεταξύ Αυτοκρατορίας και Δυτικής Ευρώπης.
Μεσαίωνας.
Η πόλη και οι γύρω ακτές αποτέλεσαν Βυζαντινή επαρχία (το Θέμα του Δυρραχίου) στις αρχές του 9ου αιώνα. Η Βυζαντινή κυριαρχία αμφισβητήθηκε από τους Βουλγάρους υπό το Συμεών το Μέγα, αλλά έμεινε στα χέρια των Βυζαντινών μέχρι τα τέλη του 10ου αιώνα, οπότε ο Σαμουήλ της Βουλγαρίας κατέλαβε την πόλη και την κράτησε μέχρι το 1005.
Το Δυρράχιο πέρασε το Φεβρουάριο του 1082 από τον αυτοκράτορα Αλέξιο Α΄ Κομνηνό στους Νορμανδούς υπό το Ροβέρτο Γυϊσκάρδο και το γιο του Βοϊμόνδο, με τη Μάχη του Δυρραχίου. Ο Βυζαντινός έλεγχος αποκαταστάθηκε λίγα χρόνια αργότερα, αλλά η πόλη χάθηκε πάλι το 1185, αυτή τη φορά στο Νορμανδό Βασιλιά, Γουλιέλμο Β΄ της Σικελίας. Το 1205, μετά την Δ΄ Σταυροφορία, η πόλη πέρασε στην κυριαρχία της Δημοκρατίας της Βενετίας, αποτελώντας το "Δουκάτο του Δυρραχίου". Το Δουκάτο και η πόλη καταλήφθηκαν το 1213 από το Δεσποτάτο της Ηπείρου. Το 1257 το Δυρράχιο καταλήφθηκε για λίγο από το Βασιλιά της Σικελίας, Μάνφρεντ του Χοενστάουφεν. Ανακαταλήφθηκε από το Δεσπότη της Ηπείρου Μιχαήλ Β΄, μέχρι που το 1259 το Δεσποτάτο ηττήθηκε από τη Βυζαντινή Αυτοκρατορία της Νίκαιας στη Μάχη της Πελαγονίας. Τη δεκαετία του 1270 το Δυρράχιο καταλήφθηκε πάλι από το Νικηφόρο, γιο του Δεσπότη Μιχαήλ Β΄, που το 1278 αναγκάσθηκε να αποδώσει την πόλη στον Κάρολο τον Ανδεγαυό.
Το 1273 επλήγη από ένα καταστροφικό σεισμό (σύμφωνα με το Γεώργιο Παχυμέρη) αλλά ανέκαμψε γρήγορα. Καταλήφθηκε για λίγο από το Βασιλιά Μιλούτιν της Σερβίας το 1296. Στις αρχές του 14ου αιώνα η πόλη κυβερνιόταν από ένα συνασπισμό Ανδεγαυών, Ούγγρων και Αλβανών της οικογένειας Τόπια. Το 1317 ή 1318 η περιοχή καταλήφθηκε από τους Σέρβους και παρέμεινε στην εξουσία τους μέχρι τη δεκαετία του 1350. Την εποχή εκείνη οι Πάπες, υποστηριζόμενοι από τους Ανδεγαυούς αύξησαν τη διπλωματική και πολιτική δραστηριότητά τους στην περιοχή, χρησιμοποιώντας τους Λατίνους επισκόπους, μεταξύ αυτών του αρχιεπισκόπου του Δυρραχίου. Η πόλη είχε γίνει θρησκευτικό του Καθολικισμού μετά την εγκατάσταση εκεί των Ανδεγαυών. Το 1272 εγκαταστάθηκε ένας Καθολικός αρχιεπίσκοπος και μέχρι τα μέσα του 14ου αιώνα υπήρχαν στο Δυρράχιο αρχιεπίσκοποι τόσο Καθολικός όσο και Ορθόδοξος.
Δυο Ιρλανδοί προσκυνητές που επισκέφθηκαν την Αλβανία καθ' οδόν προς την Ιερουσαλήμ το 1322 ανέφεραν ότι το Δυρράχιο "κατοικείτο από Λατίνους, Έλληνες, άπιστους Εβραίους και βάρβαρους Αλβανούς".
Όταν ο Σέρβος Βασιλιάς (Τσάρος) Δουσάν πέθανε το 1355 η πόλη πέρασε στα χέρια της Αλβανικής οικογένειας Τόπια. Το 1376 ο Λουδοβίκος του Εβρέ, της Εταιρείας των Ναβαρραίων, Δούκας του Δυρραχίου, που είχε αποκτήσει τα δικαιώματα επί του Βασιλείου της Αλβανίας από τη δεύτερη σύζυγό του, επιτέθηκε και κατέλαβε την πόλη, αλλά το 1383 ο Κάρολος Τόπια επανέκτησε τον έλεγχό της. Η Δημοκρατία της Βενετίας κατέλαβε την πόλη το 1392 και διατήρησε την πόλη, γνωστή ως "Durazzo" εκείνη την εποχή, ως τμήμα της "Albania Veneta". Απέκρουσε μια πολιορκία από τον Οθωμανό Σουλτάνο Μωάμεθ Β΄ το 1461, αλλά υποτάχθηκε στις Οθωμανικές δυνάμεις το 1501.
Το Δυρράχιο είχε γίνει Χριστιανική πόλη πολύ νωρίς. Η επισκοπή της ιδρύθηκε το 58 και αναβαθμίστηκε σε αρχιεπισκοπή το 449. Υπό την Τουρκική κυριαρχία πολλοί κάτοικοί της προσηλυτήσθηκαν στο Ισλάμ και ανεγέρθηκαν πολλά τζαμιά. Η πόλη μετονομάστηκε σε Ντιράτς αλλά υπό τους Οθωμανούς δεν ευημέρησε και η σημασία της υποχώρησε σημαντικά. Στα μέσα του 19ου αιώνα ο πληθυσμός της φέρεται να ήταν μόνο 1.000 άνθρωποι, σε περίπου 200 νοικοκυριά. Η παρακμή της επισημαινόταν στις αρχές του 20ού αιώνα από ξένους παρατηρητές : "Τα τείχη είναι ερειπωμένα, πλατάνια φυτρώνουν στα γιγαντιαία ερείπια της Βυζαντινής της ακρόπολης και το λιμάνι της, κάποτε άνετο και ασφαλές, σιγά - σιγά γεμίζει λάσπη".
Νεότερη ιστορία.
Κατά τα έτη 1899-1906 Μητροπολίτης Δυρραχίου διετέλεσε ο Προκόπιος Λαζαρίδης, ο οποίος όπου εργάστηκε με αφοσίωση για την πνευματική κατάρτιση των χριστιανών με ταυτόχρονη ειδική μέριμνα για τη στήριξη των κρυπτοχριστιανών της Βορείου Ηπείρου, καθώς ήταν ένα χαρακτηριστικό φαινόμενο της περιοχής λόγω διώξεων που υφίσταντο.
Η πόλη του Δυρραχίου έπαιξε ενεργό ρόλο στο Αλβανικό εθνικοαπελευθερωτικό κίνημα των περιόδων 1878 - 1881 και 1910 - 1912. Ο Ισμαήλ Κεμάλ ύψωσε την Αλβανική σημαία στις 26 Νοεμβρίου 1912, αλλά η πόλη καταλήφθηκε από το Βασίλειο της Σερβίας τρεις ημέρες αργότερα κατά τον Α΄ Βαλκανικό Πόλεμο. Στις 29 Νοεμβρίου 1912 το Δυρράχιο έγινε πρωτεύουσα του Νομού του Δυρραχίου, ενός από τους νομούς, που το Βασίλειο της Σερβίας ίδρυσε στο τμήμα των εδαφών της Αλβανίας που απέσπασε από την Οθωμανική Αυτοκρατορία.
Ο Νομός του Δυρραχίου είχε τέσσερις επαρχίες : Δυρραχίου, Λέζα, Ελμπασάν και Τιράνων. Ο στρατός του Βασιλείου της Σερβίας αποσύρθηκε από το Δυρράχιο τον Απρίλιο του 1913. Η πόλη έγινε η δεύτερη πρωτεύουσα της Αλβανίας (μετά τον Αυλώνα στις 7 Μαρτίου 1914 υπό τη σύντομη εξουσία του Πρίγκιπα Γουλιέλμου του Βιντ. Παρέμεινε πρωτεύουσα της Αλβανίας μέχρι τις 11 Φεβρουαρίου 1920, οπότε το Συνέδριο της Λούσνιε έκανε νέα πρωτεύουσα τα Τίρανα.
Κατά τον Α΄ Παγκόσμιο Πόλεμο η πόλη καταλήφθηκε από την Ιταλία το 1915, την Αυστροουγγαρία το 1916-1918 και από τους Συμμάχους τον Οκτώβριο του 1918. Έχοντας επανέλθει στην Αλβανική κυριαρχία το Δυρράχιο έγινε προσωρινή πρωτεύουσα της χώρας μεταξύ 1918 και Μαρτίου 1920. Βίωσε μια οικονομική άνθηση λόγω των Ιταλικών επενδύσεων και υπό τη βασιλεία του Βασιλιά Ζόγου απέκτησε σημαντικό σύγχρονο λιμάνι το 1927. Ένας σεισμός το 1926 κατέστρεψε τμήμα της πόλης και η ανοικοδόμηση που ακολούθησε έδωσε στην πόλη τη σύγχρονη εμφάνισή της. Τη δεκαετία του 1930 είχε στην πόλη υποκατάστημα η Τράπεζα Αθηνών.
Κατά το Β΄ Παγκόσμιο Πόλεμο το Δυρράχιο και η υπόλοιπη Αλβανία είχαν προσαρτηθεί στο Βασίλειο της Ιταλίας μεταξύ 1939-1943 και καταλήφθηκαν κατόπιν από τη Ναζιστική Γερμανία μέχρι το 1944. Η στρατηγική σημασία του Δυρραχίου ως λιμανιού το κατέστησε σημαντικό στρατιωτικό στόχο και για τις δύο πλευρές. Ήταν το σημείο της αρχικής Ιταλικής απόβασης στις 7 Απριλίου 1939 καθώς και το εφαλτήριο για την αποτυχημένη Ιταλική εισβολή στην Ελλάδα. Η πόλη υπέστη μεγάλες καταστροφές από Συμμαχικούς βομβαρδισμούς κατά τη διάρκεια του πολέμου και οι λιμενικές εγκαταστάσεις ανατινάχτηκαν από τους υποχωρούντες Γερμανούς το 1944.
Το Κομμουνιστικό καθεστώς του Ενβέρ Χότζα ανοικοδόμησε γρήγορα την πόλη μετά τον πόλεμο ιδρύοντας διάφορες βαριές βιομηχανίες στην περιοχή και επεκτείνοντας το λιμάνι. Αποτέλεσε το τέρμα της πρώτης σιδηροδρομικής γραμμής της Αλβανίας, που εγκαινιάσθηκε το 1947. Στα τέλη της δεκαετίας του 1980 η πόλη μετονομάσθηκε για λίγο Δυρράχιο-Ενβέρ Χότζα. Η πόλη ήταν και συνεχίζει να παραμένει το κέντρο του Αλβανικού μαζικού παραλιακού τουρισμού.
Μετά την κατάρρευση της κομμουνιστικής εξουσίας το 1990 το Δυρράχιο έγινε το κέντρο μαζικής μετανάστευσης από την Αλβανία με πλοία που καταλαμβάνονταν στο λιμάνι και υπό την απειλή όπλων οδηγούνταν στην Ιταλία. Σε ένα μόνο μήνα, τον Αύγουστο του 1991, πάνω από 20.000 άνθρωποι μετανάστευσαν στην Ιταλία με αυτό τον τρόπο. Η Ιταλία επενέβη στρατιωτικά, θέτοντας την περιοχή του λιμανιού υπό τον έλεγχό της, και η πόλη έγινε το κέντρο της "Επιχείρησης Πελεκάνος" της Ευρωπαϊκής Οικονομικής Κοινότητας, ένα πρόγραμμα επισιτιστικής βοήθειας.
Το 1997 η Αλβανία διολίσθησε σε αναρχία, μετά την κατάρρευση μιας μαζικής οικονομικής πυραμίδας, που κατέστρεψε την εθνική οικονομία. Μία ειρηνευτική δύναμη υπό Ιταλική ηγεσία αναπτύχθηκε με αμφιλεγόμενο τρόπο στο Δυρράχιο και άλλες Αλβανικές πόλεις για να αποκαταστήσει την τάξη αν και διάχυτη ήταν η υποψία ότι ο πραγματικός σκοπός της "Επιχείρησης Αλμπα" ήταν να εμποδίσει τους οικονομικούς πρόσφυγες να συνεχίσουν να χρησιμοποιούν τα Αλβανικά λιμάνια ως οδό μετανάστευσης στην Ιταλία.
Μετά την αρχή του 21ου αιώνα το Δυρράχιο αναζωογονήθηκε, καθώς πολλοί δρόμοι ξαναστρώθηκαν, ενώ ανακαινίστηκαν πάρκα και όψεις κτιρίων.
Οικονομία.
Το Δυρράχιο είναι σημαντικός σύνδεσμος με τη Δυτική Ευρώπη, λόγω του λιμανιού του και της εγγύτητάς του στις Ιταλικές πόλεις - λιμάνια, ιδιαίτερα το Μπάρι, με το οποίο συνδέεται καθημερινά με πορθμεία. Εκτός από το ναύσταθμο διαθέτει ένα σημαντικό ναυπηγείο και βιομηχανίες, που παράγουν κυρίως προϊόντα δέρματος, πλαστικά και καπνού. 
Η νότια παράκτια έκτασή του φημίζεται για τον παραδοσιακό παραλιακό τουρισμό της, έχοντας υποστεί ανεξέλεγκτη αστική ανάπτυξη. Οι παραλίες της πόλης είναι δημοφιλής προορισμός για πολλούς ξένους και ντόπιους τουρίστες, με μια εκτίμηση 800.000 επισκεπτών το χρόνο. Πολλοί Αλβανοί από τα Τίρανα και αλλού περνούν τις καλοκαιρινές τους διακοπές στις παραλίες του Δυρραχίου. Το 2012 κατασκευάστηκαν νέα συστήματα αποχέτευσης για να εξαλειφθεί πλήρως η μόλυνση της θάλασσας. Αντίθετα η βόρεια παραλιακή έκταση είναι σχεδόν παρθένα και προβλέπεται να εξελιχθεί σε ελιτίστικο τουριστικό προορισμό, καθώς κατασκευάζονται ορισμένα παραλιακά θέρετρα από το 2009. Οι γύρω περιοχές φημίζονται για την παραγωγή καλού κρασιού και ποικιλίας τροφίμων. Το λιμάνι έχει υποστεί σημαντικές αναβαθμίσεις κατά τα τελευταία χρόνια με αποκορύφωμα τη λειτουργία νέου λιμενικού σταθμού τον Ιούλιο του 2012.
Αξιοθέατα.
Μεταξύ άλλων σημαντικών κτιρίων στο Δυρράχιο είναι η βιβλιοθήκη, το πολιτιστικό κέντρο Αλεξάντερ Μοϊσίου, το Θέατρο Εστράντα, το κουκλοθέατρο και η φιλαρμονική ορχήστρα. Υπάρχουν επίσης αρκετά μουσεία, όπως το Αρχαιολογικό, η Βασιλική Επαυλη και το Ιστορικό Μουσείο (σπίτι του Αλεξάντερ Μοϊσίου). Στην πόλη υπάρχουν επίσης τα Αρχαία Τείχη, ονόματι Κάστρο του Δυρραχίου, και κοντά στο λιμάνι το αμφιθέατρο, ένα από τα μεγαλύτερα στα Βαλκάνια.
Αμφιθέατρο του Δυρραχίου.
Το μεγάλο Ρωμαϊκό Αμφιθέατρο του Δυρραχίου χτίστηκε το 2ο αιώνα μ.Χ. επί βασιλείας του Ρωμαίου αυτοκράτορα Τραϊανού, βρίσκεται στο κέντρο της πόλης και έχει ανασκαφεί μόνο κατά το ήμισυ. Είναι ένα από τα μεγαλύτερα αμφιθέατρα στη Βαλκανική χερσόνησο, είχε κάποτε χωρητικότητα 20.000 ανθρώπων και δεν υπάρχει ανάλογό του στην Αλβανία. Ανακαλύφθηκε περί το 1910 και σήμερα έχει γίνει δημοφιλής τουριστικός προορισμός. Είναι υποψήφιο της Παγκόσμιας Κληρονομιάς.
Το αμφιθέατρο χρησιμοποιήθηκε για εκδηλώσεις μέχρι τον 5ο αιώνα μ.Χ., και επί Βυζαντινής Αυτοκρατορίας, όπου ανήκε, μετά την υιοθέτηση του Χριστιανισμού ως επίσημης θρησκείας. Τον 6ο αιώνα χτίστηκε στο αμφιθέατρο παρεκκλήσι αφιερωμένο στον Άγιο Αστιο, πρώτο επίσκοπο του Δυρραχίου και μάρτυρα, στρωμένο με ψηφιδωτά. Το ένα τρίτο περίπου του χώρου ανακαλύφθηκε και ανασκάφηκε περί το 1910, το υπόλοιπο τη δεκαετία του 1960. Μετά την ανασκαφή το αμφιθέατρο σταδιακά ερειπώθηκε, καθώς δεν αναλήφθηκαν εργασίες συντήρησης μέχρι τις αρχές του 21ου αιώνα και συνεχιζόταν η ανοικοδόμηση γύρω από το χώρο. Το 2004 το Πανεπιστήμιο της Πάρμας ξεκίνησε εργασίες αποκατάστασης για τη διάσωση του μνημείου.
Το αμφιθέατρο έχει ελλειπτικό σχήμα με άξονες 132.4 και 113.2 μέτρων. Η αρένα είναι 61.4 επί 42.2 μέτρα και το ύψος του 20 μέτρα. Είναι χτισμένο στην πλαγιά λόφου και μέσα στο αμφιθέατρο υπάρχουν σκάλες και στοές σε διαφορετικά επίπεδα. Διατηρείται το παρεκκλήσι με τα ψηφιδωτά. Ο χώρος σήμερα λειτουργεί ως μουσείο. 
Το αμφιθέατρο περιβάλλεται από παντού από την πόλη του Δυρραχίου και τμήμα της ίδιας της αρένας έχει επικαλυφθεί με σύγχρονες κατοικίες. Έτσι οι οικιστικές πιέσεις απειλούν τη μακροπρόθεσμη διατήρηση του μνημείου. Ο Δήμος του Δυρραχίου σχεδιάζει τώρα να απομακρύνει τις κατοικίες. Υπάρχουν διαδικαστικές δυσχέρειες και τα ψηφιδωτά και οι τοιχογραφίες σιγά-σιγά υποβαθμίζονται. Το 2013 το αμφιθέατρο καταγράφηκε, μαζί με άλλα 13 μνημεία από την Europa Nostra ως ένα από τα περισσότερο απειλούμενα μνημεία πολιτιστικής κληρονομιάς στην Ευρώπη.

</doc>
<doc id="49046" url="https://el.wikipedia.org/wiki?curid=49046" title="Αργυρόκαστρο">
Αργυρόκαστρο

Το Αργυρόκαστρο (Αλβανικά: Gjirokastër, "Γκιροκάστερ", στην αγγλόφωνη περιηγητική και ιστορική βιβλ/φία: Argyrokastro(n), Argirokastro ή Argyrocastro) είναι πόλη της Αλβανίας, πρωτεύουσα του ομώνυμου νομού και βρίσκεται στο νότιο τμήμα της χώρας, με πληθυσμό 43.000 κατοίκων περίπου. Η παλιά της πόλη είναι εγγεγραμμένη (2005) στον Κατάλογο Παγκόσμιας Κληρονομιάς «ως σπάνιο παράδειγμα καλά διατηρημένης Οθωμανικής πόλης, χτισμένης από μεγαλογαιοκτήμονες». Το Αργυρόκαστρο βρίσκεται σε μια κοιλάδα ανάμεσα στο Πλατοβούνι και τον ποταμό Δρίνο, σε υψόμετρο 300 μ. Στην πόλη δεσπόζει το Φρούριο του Αργυροκάστρου, όπου κάθε πέντε χρόνια διεξάγεται το Εθνικό Φολκλορικό Φεστιβάλ του Αργυρόκαστρου. Η πόλη είναι η γενέτειρα του πρώην Αλβανού κομμουνιστή ηγέτη Ενβέρ Χότζα και του σημαντικού συγγραφέα Ισμαήλ Κανταρέ. Φιλοξενεί το πανεπιστήμιο Εκρέμ Τσαμπέι.
Η πόλη εμφανίζεται καταγεγραμμένη στην ιστορία το 1336 με το ελληνικό της όνομα Αργυρόκαστρο ή Αργυρούπολη, ως τμήμα της Βυζαντινής Αυτοκρατορίας. Έγινε αργότερα κέντρο του τοπικού πριγκιπάτου, υπό τον Αλβανό άρχοντα Γκιον Ζενεμπίσι (1373–1417), πριν υποταχθεί στην Οθωμανική Αυτοκρατορία για τους πέντε επόμενους αιώνες. Αν και καταλήφθηκε από τον Ελληνικό Στρατό κατά τους Βαλκανικούς Πολέμους λόγω του μεγάλου Ελληνικού πληθυσμού του, τελικά προσαρτήθηκε στο νεοϊδρυμένο κράτος της Αλβανίας το 1913. Αυτό αποδείχθηκε εξαιρετικά αντιδημοφιλές για τον τοπικό ελληνικό πληθυσμό, που εξεγέρθηκε και μετά από αρκετούς μήνες ανταρτοπολέμου ίδρυσε τη βραχύβια Αυτόνομη Δημοκρατία της Βορείου Ηπείρου με πρωτεύουσα το Αργυρόκαστρο το 1914. Αποδόθηκε τελικά στην Αλβανία το 1921. Τα τελευταία χρόνια η πόλη έζησε αντικυβερνητικές διαδηλώσεις, που οδήγησαν σε μείζονα πολιτική αστάθεια στην Αλβανία το 1997.
Εκτός από τους Αλβανούς, στην πόλη ζει σημαντική ελληνική μειονότητα. Το Αργυρόκαστρο, μαζί με τους Άγιους Σαράντα, είναι ένα από τα κέντρα της Ελληνικής Εθνικής Μειονότητας στην Αλβανία και στην πόλη υπάρχει ελληνικό προξενείο.
Ετυμολογία.
Η πόλη εμφανίζεται καταγεγραμμένη στην ιστορία με το μεσαιωνικό Ελληνικό της όνομα "Αργυρόκαστρον", όπως αναφέρεται από τον Ιωάννη ΣΤ´ Καντακουζηνό το 1336. Η θεωρία ότι η πόλη πήρε το όνομά της από την Πριγκίπισα Αργυρώ, μυθική μορφή για την οποία έγραψε ο λογοτέχνης Κώστας Κρυστάλλης έγραψε κατά τον 19ο αιώνα, καθώς και αργότερα ο Ισμαήλ Κανταρέ τη δεκαετία του 1960, είναι ψευδοετυμολογία καθώς η πριγκίπισα λέγεται ότι έζησε αργότερα, το 15ο αιώνα.
Ο οριστικός Αλβανικός τύπος του ονόματος της πόλης, που είναι "Gjirokastra" ενώ στην Γκεγκική Αλβανική διάλεκτο είναι γνωστή ως "Gjinokastër", και τα δύο προερχόμενα από το Ελληνικό όνομα. . Άλλες μορφές που απαντώνται σε δυτικές πηγές είναι "Girokaster" και "Girokastra". Στη Βλάχικη γλώσσα η πόλη είναι γνωστή ως "Ljurocastru" ενώ κατά την Οθωμανική εποχή η πόλη ήταν γνωστή στα Τουρκικά ως "Εργκιρί".
Γεωγραφία.
Το Αργυρόκαστρο βρίσκεται στα δυτικά της πεδιάδας του ποταμού Δρίνου και μεταξύ των ορεινών όγκων του Λόγγου και του Μακρύκαμπου. Επίσης περιστοιχίζεται από τέσσερις λόφους: Ασφάκα, Παλιορτό, Μανουλιάτι, Ντουναβάτι. Στο κέντρο της πόλης υψώνεται το βυζαντινό κάστρο το οποίο επέκτεινε ο Αλή Πασάς στις αρχές του 19ου αιώνα.
Ιστορία.
Οι αρχαιολόγοι έχουν βρει στο Αργυρόκαστρο κεραμεικά αντικείμενα της πρώιμης Εποχής του Σιδήρου, που πρωτοεμφανίσθηκαν στην ύστερη Εποχή του Ορείχαλκου στο Πάζοκ της Επαρχίας του Ελμπασάν και βρίσκονται σε όλη την Αλβανία. Οι αρχαιότεροι καταγεγραμμένοι κάτοικοι της περιοχής γύρω από το Αργυρόκαστρο ήταν η Ελληνική φυλή των Χαόνων.
Τα τείχη της πόλης χρονολογούνται απο τον 3ο αιώνα μ.Χ. Τα ψηλά πέτρινα τείχη της Ακρόπολης χτίστηκαν μεταξύ του 6ου και του 12ου αιώνα. Την περίοδο αυτή το Αργυρόκαστρο αναπτύχθηκε σε σημαντικό εμπορικό κέντρο, γνωστό και ως Αργυρόπολις.
Η πόλη υπήρξε τμήμα του Βυζαντινού Δεσποτάτου της Ηπείρου και αναφέρθηκε για πρώτη φορά με το όνομα Αργυρόκαστρο από το Βυζαντινό Αυτοκράτορα Ιωάννη ΣΤ´ Καντακουζηνό το 1336. Μεταξύ 1386–1418 ήταν πρωτεύουσα του Πριγκιπάτου του Αργυρόκαστρου υπό το Γκιόν Ζενεμπίσι. Το 1417 αποτέλεσε τμήμα της Οθωμανικής Αυτοκρατορίας και το 1419 την πρωτεύουσα του Σαντζάκιου της Αλβανίας. Κατά την Αλβανική Εξέγερση του 1432-1436 πολιορκήθηκε από δυνάμεις υπό τον Ντεπέ Ζενεμπίσι, αλλά οι εξεγερθέντες νικήθηκαν από τα Οθωμανικά στρατεύματα υπό τον Τουραχάν Μπέη.
Σύμφωνα με τον Τούρκο περιηγητή Εβλιγιά Τσελεμπή, που επισκέφτηκε την πόλη το 1670, εκεινη την εποχή υπήρχαν 200 σπίτια μέσα στο κάστρο, 200 στη Χριστιανική ανατολική συνοικία του "Κιουτσούκ Βαρός" (που σημαίνει μικρή συνοικία έξω από το κάστρο), 150 σπίτια στο "Μπουγιούκ Βαρός" (που σημαίνει μεγάλη συνοικία έξω από το κάστρο) και έξι ακόμη συνοικίες : Παλόρτο, Βούτος, Ντούναβατ, Μάναλατ, Χατζή Μπέη και Μεμή ΜΠέη, που Palorto, Vutosh, Dunavat, Manalat, Haxhi Bey, and Memi Bey, που απλώνονταν σε οκτώ λόφους γύρω από το κάστρο. Σύμφωνα με τον περιηγητή η πόλη είχε εκείνη την εποχή περίπου 2.000 σπίτια, οκτώ τζαμιά, τρεις εκκλησίες, 280 καταστήματα, πέντε πηγές και πέντε πανδοχεία.
Το 1811 το Αργυρόκαστρο αποτέλεσε τμήμα του Πασαλικίου των Ιωαννίνων, του οποίου τότε ηγείτο ο γεννημένος στην Αλβανία Αλή πασάς και μετατράπηκε σε ημιαυτόνομο φέουδο στα νοτιοδυτικά Βαλκάνια μέχρι το θάνατό του το 1822. Μετά την κατάργηση του πασαλικίου το 1868, η πόλη ήταν πρωτεύουσα του σαντζακίου του Εργκιρί (το Τουρκικό όνομα του Αργυρόκαστρου). Στις 23 Ιουλίου 1880 επιτροπές από τη νότια Αλβανία της Λίγκας του Πρίζρεν οργάνωσαν στην πόλη ένα συνέδριο, στο οποίο αποφασίστηκε ότι αν οι κατοικούμενες από Αλβανούς περιοχές της Οθωμανικής Αυτοκρατορίας προσαρτηθούν στις γειτονικές χώρες, αυτοί θα επαναστατούσαν. Κατά την Αλβανική Εθνική Αφύπνιση (1831–1912) η πόλη ήταν σημαντικό κέντρο του κινήματος και έχει ανασφερθεί ότι ορισμένες ομάδες στην πόλη έφεραν πορτρέτα του Σκεντέρμπεη, του εθνικού ήρωα των Αλβανών εκείνη την περίοδο.
Δεδομένου του μεγάλου Ελληνικού πληθυσμού της, η πόλη διεκδικήθηκε και καταλήφθηκε από την Ελλάδα κατά τον Α΄ Βαλκανικό Πόλεμο του 1912-1913, μετά την αποχώρηση των Οθωμανών από την περιοχή. Εντούτοις παραχωρήθηκε στην Αλβανία. σύμφωνα με τους όρους της Συνθήκη του Λονδίνου του 1913 και του Πρωτοκόλλου της Φλωρεντίας της 17 Δεκεμβρίου 1913.
Η τροπή αυτή των γεγονότων αποδείχθηκε εξαιρετικά αντιδημοφιλής για τον τοπικό ελληνικό πληθυσμό και οι αντιπρόσωποί τους, υπό το Γεώργιο Χρηστάκη - Ζωγράφο, διαμαρτυρόμενοι σχημάτισαν στο Αργυρόκαστρο την Πανηπειρωτική Συνέλευση. Η Συνέλευση, αντί ενσωμάτωσης στην Ελλάδα ζήτησε τουλάχιστον είτε τοπική αυτονομία είτε κατοχή από δυνάμεις των Μεγάλων Δυνάμεων για τους νομούς Αργυροκάστρου, Αγίων Σαράντα και Κορυτσάς. Το Μάρτιο του 1914 ανακηρύχθηκε στο Αργυρόκαστρο η Αυτόνομη Δημοκρατία της Βορείου Ηπείρου, που αναγνωρίσθηκε από τις Μεγάλες Δυνάμεις με το Πρωτόκολλο της Κέρκυρας. Η Δημοκρατία αυτή ήταν όμως βραχύβια, καθώς η Αλβανία διαλύθηκε με την έναρξη του Α΄ Παγκόσμιου Πόλεμου. Ο Ελληνικός στρατός επέστρεψε τον Οκτώβριο-Νοέμβριο του 1914 και κατέλαβε πάλι το Αργυρόκαστρο, με τους Αγίους Σαράντα και την Κορυτσά. Τον Απρίλιο του 1916 η Βόρεια Ήπειρος, περιλαμβανομένου του Αργυρόκαστρου, προσαρτήθηκε στην Ελλάδα. Η Σύνοδος Ειρήνης του Παρισιού του 1919 επανέφερε το προπολεμικό καθεστώς, επικυρώνοντας ουσιαστικά τη συνοριακή γραμμή, που είχε αποφασιστεί με το Πρωτόκολλο της Φλωρεντίας το 1913 και η πόλη πέρασε πάλι υπό Αλβανικό έλεγχο. 
Τον Απρίλιο του 1939, η πόλη καταλήφθηκε από την Ιταλία, μετά την Ιταλική εισβολή στην Αλβανία. Στις 8 Δεκεμβρίου 1940, κατά την προέλαση του Ελληνικού Στρατού στον Ελληνοϊταλικό Πόλεμο, το Αργυρόκαστρο περιήλθε για τρίτη φορά σε ελληνικό έλεγχο. Παρέμεινε για μια περίοδο πέντε μηνών, πριν συνθηκολογήσει με τους Γερμανούς τον Απρίλιο του 1941 και την επιστροφή της πόλης στην Ιταλική διοίκηση. Μετά τη συνθηκολόγηση της Ιταλίας το Σεπτέμβριο του 1943 η πόλη καταλήφθηκε από Γερμανικές δυνάμεις και τελικά επέστρεψε στον Αλβανικό έλεγχο το 1944. 
Το μεταπολεμικό Κομμουνιστικό καθεστώς ανέπτυξε την πόλη ως εμπορικό και βιομηχανικό κέντρο. Αναβαθμίστηκε σε μουσειακή πόλη, καθώς ήταν η γενέτειρα του Κομμουνιστή ηγέτη της Αλβανίας Ενβέρ Χότζα, που γεννήθηκε εκεί το 1908. Το σπίτι του μετατράπηκε σε μουσείο.
Η κατεδάφιση του μεγάλων διαστάσεων αγάλματος του δικτάτορα Ενβέρ Χότζα στο Αργυρόκαστρο, από παράγοντες του τοπικού ελληνικού στοιχείου σήμανε και συμβολικά το τέλος της σοσιαλιστικής λαϊκής δημοκρατίας. Το Αργυρόκαστρο υπέφερε από πολλά οικονομικά προβλήματα, μετά τον τερματισμό της κομμουνιστικής εξουσίας το 1991. Την άνοιξη του 1993 η πόλη έγινε κέντρο ανοιχτών συγκρούσεων μεταξύ της Ελληνικής μειονότητας και της Αλβανικής αστυνομίας. Η πόλη επλήγη ιδιαίτερα από την κατάρρευση το 1997 μιας τεράστιας «οικονομικής πυραμίδας», που αποσταθεροποίησε το σύνολο της Αλβανικής οικονομίας. Η πόλη έγινε εστία μιας εξέγερσης κατά του Σαλί Μπερίσα. Εγιναν βίαιες αντικυβερνητικές διαδηλώσεις, που τελικά τον ανάγκασαν να παραιτηθεί. Στις 16 Δεκεμβρίου 1997 το σπίτι του Χότζα έπαθε ζημιές από επίθεση αγνώστων αλλά στη συνέχεια αποκαταστάθηκε.
Θρησκεία και πολιτισμός.
Το 1925 η Αλβανία έγινε η έδρα της Μουσουλμανικής σέκτας των Μπεκτασήδων δερβίσηδων. Η σέκτα είχε την έδρα της στα Τίρανα και το Αργυρόκαστρο ήταν μία από τις έξι περιφέρειές της στην Αλβανία, με κέντρο τον τεκέ του Ασίμ Μπαμπά. Η πόλη διατηρεί σημαντικό αριθμό Μπεκτασήδων και Σουνιτών Μουσουλμάνων. Στο παρελθόν υπήρχαν 15 τεκέδες και τζαμιά, από τα οποία το 1945 λειτουργούσαν 13. Εχει απομείνει μόνο ένα τζαμί. Τα υπόλοιπα 12 καταστράφηκαν ή έκλεισαν κατά την Πολιτιστική Επανάσταση της κομμουνιστικής κυβέρνησης το 1967. 
Η πόλη είναι έδρα μιας Ορθόδοξης επισκοπής, που υπάγεται στην Ορθόδοξη Εκκλησία της Αλβανίας.
Ο Οθωμανός περιηγητής του 17ου αιώνα Εβλιγιά Τσελεμπί, που επισκέφθηκε την πόλη το 1670, την περιέγραψε με λεπτομέρεια. Μια Κυριακή ακουσε ένα «βαϊτίμ», το παραδοσιακό Αλβανικό μοιρολόι για το νεκρό, από επαγγελματία θρηνωδό. Ο περιηγητής βρήκε την πόλη τόσο θορυβώδη, που τη βάφτισε «πόλη των θρήνων».
Το μυθιστόρημα "Το χρονικό της πέτρινης πόλης" του Αλβανού συγγραφέα Ισμαήλ Κανταρέ αφηγείται την ιστορία της πόλης κατά την Ελληνική και Ιταλική κατοχή στον Α΄ και Β΄ Παγκόσμιο Πόλεμο και επεκτείνεται στα έθιμα των κατοίκων του Αργυρόκαστρου. Σε ηλικία είκοσι τεσσάρων ετών η Αλβανή συγγραφέας Μουσίνε Κοκαλάρι (1917-1983) έγραψε μια 80σέλιδη συλλογή νεανικών διηγημάτων στη μητρική της διάλεκτο του Αργυρόκαστρου : "Οπως μου λέει η γιαγιά μου" (Αλβανικά : "Siç me thotë nënua plakë"), Τίρανα, 1941. Το βιβλίο αφηγείται τον καθημερινό αγώνα των γυναικών του Αργυρόκαστρου και περιγράφει τα επικρατούντα ήθη στην περιοχή.
Στο Αργυρόκαστρο, κοιτίδα τόσο Αλβανικών όσο και Ελληνικών πολυφωνικών τραγουδιών, διεξάγεται επίσης το Εθνικό Φολκλορικό Φεστιβάλ (Αλβανικά : "Festivali Folklorik Kombëtar"), κάθε πέντε χρόνια. Το φεστιβάλ ξεκίνησε το 1968 και γίνεται στο χώρο του Κάστρου του Αργυρόκαστρου. Στην πόλη εκδίδεται επίσης η Ελληνόφωνη εφημερίδα Λαϊκό Βήμα. Πρωτοεκδοθείσα το 1945, ήταν το μόνο Ελληνόφωνο έντυπο μέσο που επιτρεπόταν στη Σοσιαλιστική Λαϊκή Δημοκρατία της Αλβανίας.
Αξιοθέατα.
Η πόλη είναι κτισμένη στην πλαγιά που περιβάλλει την ακρόπολη, σε ένα οροπέδιο. Αν και τα τείχη της πόλης χτίστηκαν τον τρίτο αιώνα και η ίδια η πόλη μνημονεύεται για πρώτη φορά το 12ο αιώνα, το μεγαλύτερο μέρος των υπαρχόντων κτιρίων χρονολογείται από το 17ο και το 18ο αιώνα. Ο χαρακτηριστικός τύπος κατοικίας είναι κατασκευή από ογκόλιθους, ψηλή μέχρι πέντε πατώματα. Υπάρχουν σκάλες εσωτερικές και εξωτερικές, που περιβάλλουν την κατοικία. Πιστεύεται ότι αυτός ο σχεδιασμός προέρχεται από οχυρωμένες αγροικίες, χαρακτηριστικές της νότιας Αλβανίας. Το χαμηλότερο πάτωμα του κτιρίου περιλαμβάνει δεξαμενή και στάβλο. Το επόμενο πάτωμα αποτελείται από ένα δωμάτιο υποδοχής και ένα δωμάτιο για την οικογένεια με τζάκι. Τα παραπάνω πατώματα είναι για πολυμελείς οικογένειες και συνδέονται με εσωτερικές σκάλες. Μετά την ένταξη του Αργυρόκαστρου στην UNESCO αρκετές κατοικίες έχουν αναστηλωθεί, όμως άλλες συνεχίζουν να ερειπώνονται.
Πολλά σπίτια στο Αργυρόκαστρο έχουν ένα ξεχωριστό τοπικό στυλ, που έχει χαρίσει στην πόλη το προσωνύμιο "Πόλη της Πέτρας", γιατί τα περισσότερα παλιά σπίτια έχουν στέγες καλυμμένες με πέτρινες λαξευτές πλάκες. Ενα σχεδόν ταυτόσημο στυλ βλέπουμε στην περιοχή του Πηλίου και στα Ζαγοροχώρια. Η πόλη, μαζί με το Μπεράτ, ήταν από τις λίγες Αλβανικές πόλεις που διασώθηκαν τις δεκαετίες του 1960 και του 1970 από εκσυγχρονιστικά προγράμματα ανοικοδόμησης. Και οι δύο πόλεις απέκτησαν το καθεστώς της "πόλης-μουσείου" και είναι Μνημεία Παγκόσμιας Κληρονομιάς της UNESCO.
To Kάστρο του Αργυρόκαστρου δεσπόζει πάνω από την πόλη και ελέγχει το σημαντικό στρατηγικά δρόμο κατά μήκος της κοιλάδας του ποταμού. Είναι ανοιχτό για τους επισκέπτες και περιλαμβάνει ένα στρατιωτικό μουσείο και διαθέτει κατειλημμένα πυροβόλα και ενθύμια της Κομμουνιστικής αντίστασης κατά της Γερμανικής κατοχής, καθώς και κατειλημμένο αεροσκάφος της Αμερικανικής Πολεμικής Αεροπορίας, για να θυμίζει τον αγώνα του Κομμουνιστικού καθεστώτος κατά των ιμπεριαλιστικών δυνάμεων. Προσθήκες στο κάστρο έγιναν το 19ο και τον 20ό αιώνα από τον Αλή Πασά του Τεπελενίου και την Κυβέρνηση του Βασιλιά Ζόγου. Σήμερα έχει πέντε πύργους, ένα πύργο ρολογιού, μια εκκλησία, υδατοπηγές, σταύλους αλόγων και πολλά άλλα. Το βόρειο τμήμα του κάστρου μετατράπηκε σε φυλακή από την κυβέρνηση του Ζόγου, όπου ήταν έγκλειστοι πολιτικοί κρατούμενοι κατά το κομμουνιστικό καθεστώς.
Το Αργυρόκαστρο διαθέτει μια παλιά Οθωμανική (κλειστή) αγορά, που κατασκευάσθηκε αρχικά το 17ο αιώνα και ανακατασκευάσυηκε το 19ο, μετά από πυρκαγιά. Υπάρχουν σήμερα στο Αργυρόκαστρο πάνω από 200 κατοικίες, διατηρούμενες ως "πολιτιστικά μνημεία". Το Τζαμί του Αργυρόκαστρου, χτισμένο το 1757, δεσπόζει στην αγορά.
Οταν η πόλη προτάθηκε για πρώτη φορά να περιληφθεί στον κατάλογο Παγκόσμιας Κληρονομιάς το 1988, οι ειδικοί του Διεθνούς Συμβουλίου Μνημείων βρέθηκαν σε αμηχανία λόγω αρκετών νεότερων κατασκευών που επηρέαζαν αρνητικά την εικόνα της παλιάς πόλης. Ο ιστορικός πυρήνας του Αργυρόκαστρου ενεγράφη τελικά το 2005, 15 χρόνια μετά την αρχική του υποψηφιότητα.
Οικονομία.
Το Αργυρόκαστρο είναι κυρίως εμπορικό κέντρο με μερικές βιομηχανίες παραγωγής κυρίως τροφίμων, δερμάτων και υφασμάτων. Πρόσφατα έχει ανεγερθεί στην πόλη μια περιφερειακή αγορά, που εμπορεύεται τοπικά παραγόμενα τρόφιμα. Δεδομένης της δυνατότητας της νότιας Αλβανίας να προμηθεύει βιολογικά προϊόντα και της σχέσης της με την αντίστοιχη γειτονική πόλης των Ιωαννίνων είναι πιθανόν η αγορά να επικεντρωθεί στο μέλλον σε βιλογικά τρόφιμα. Ομως, προς το παρόν η εμπορία τέτιων προϊόντων απέχει πολύ από τις Ευρωπαϊκές προδιαγραφές. Το Εμπορικό Επιμελητήριο της πόλης, που ιδρύθηκε το 1988, προωθεί το εμπόριο με τις Ελληνικές μεθοριακές περιοχές. Στο πλαίσιο της βοήθειας της Ελλάδας προς την Αλβανία, οι Ελληνικές Ένοπλες Δυνάμεις κατασκεύασαν στην πόλη ένα νοσοκομείο.
Τα τελευταία χρόνια πολλές παραδοσιακές κατοικίες ανακατασκευάζονται και παρέχονται κίνητρα στους ιδιοκτήτες τους να επιστρέψουν, αναζωογονώντας έτσι τον τουρισμό ως δυνητική πηγή εισοδήματος για την τοπική οικονομία. Εντούτοις πολλές κατοικίες συνεχίζουν να ερειπώνονται λόγω έλλειψης επενδύσεων, εγκατάλειψης ή ακατάλληλων ανακαινίσεων, καθώς οι ντόπιοι τεχνίτες δεν είναι ενταγμένοι σε αυτά τα προγράμματα. Το 2010, μετά την Ελληνική οικονομική κρίση, η πόλη ήταν μία από τις πρώτες περιοχές της Αλβανίας που επλήγη, καθώς πολλοί Αλβανοί μετανάστες στην Ελλάδα μένουν άνεργοι και έτσι επιστρέφουν στην πατρίδα τους.
Εκπαίδευση.
Το πρώτο σχολείο της πόλης, Ελληνόγλωσσο, κατασκευάσθηκε το 1663. Χρηματοδοτήθηκε από ντόπιους εμπόρους και λειτούργησε υπό την επίβλεψη του τοπικού επισκόπου. Το 1821, όταν ξέσπασε η Ελληνική Επανάσταση, καταστράφηκε αλλά άνοιξε πάλι το 1830. Το 1727 άρχισε να λειτουργεί στην πόλη ένας μεντρεσές, που συνέχισε να λειτουργεί αδιάλειπτα επί 240 χρόνια, οπότε έκλεισε λόγω της Πολιτιστικής Επανάστασης που αφαρμόσθηκε στην κομμουνιστική Αλβανία. Το 1861-62 ιδρύθηκε ένα Ελληνόγλωσσο σχολείο θηλέων, υποστηριζόμενο οικονομικά από το ντόπιο Ελληνα ευεργέτη Χρηστάκη Ζωγράφο. Το πρώτο Αλβανόγλωσσο σχολείο στο Αργυρόκαστρο άνοιξε το 1886. Σήμερα το Αργυρόκαστρο έχει επτά γυμνάσια, δύο γενικά λύκεια και δύο επαγγελματικά. 
Στην πόλη βρίσκεται το Πανεπιστήμιο Εκερέμ Τσαμπέι, που άνοιξε το 1968. Το 2006, μετά από συζητήσεις μεταξύ της Ελληνικής και της Αλβανικής κυβέρνησης, συμφωνήθηκε η ίδρυση ενός δεύτερου, Ελληνόγλωσσου, πανεπιστημίου στο Αργυρόκαστρο. Το πρόγραμμα παρακολούθησαν 35 φοιτητές το 2010, αλλά η λειτουργία ανεστάλη ξαφνικά, όταν το Πανεπιστήμιο Ιωαννίνων αρνήθηκε να παρέχει καθηγητές για το επόμενο σχολικό έτος και η Ελληνική κυβέρνηση και το Ιδρυμα Λάτση απέσυραν τη χρηματοδότηση.
Δημογραφικά.
Η πόλη έχει 43.000 κατοίκους. Το Αργυρόκαστρο έχει μια Ελληνική μειονότητα, που σύμφωνα με μια πηγή αριθμούσε 4.000 το 1989, επί συνολικού πληθυσμού 30.000, αν και Ελληνες εκπρόσωποι έχουν υποστηρίξει ότι 34% της πόλης είναι Έλληνες. Το Αργυρόκαστρο θεωρείται το κέντρο της Ελληνικής μειονότητας της Αλβανίας. Δεδομένου του μεγάλου Ελληνικού πληθυσμού στην πόλη και τη γύρω περιοχή, υπάρχει εκεί Ελληνικό προξενείο.

</doc>
<doc id="49055" url="https://el.wikipedia.org/wiki?curid=49055" title="Ανακύκλωση">
Ανακύκλωση

Ανακύκλωση είναι η διαδικασία με την οποία επαναχρησιμοποιούνται διάφορα υλικά ή οτιδήποτε αποτελεί γρήγορο αποτέλεσμα της ανθρώπινης δραστηριότητας και το οποίο στην μορφή που είναι δεν αποτελεί πλέον αγαθό για τον άνθρωπο. Στη διαδικασία αυτή συνήθως τα απορρίμματα μετατρέπονται σε πρώτες ύλες από τις οποίες παράγονται νέα προϊόντα.
Μέρος της διαδικασίας της ανακύκλωσης είναι και η μετατροπή βλαβερών για το περιβάλλον υλικών σε λιγότερο ή και καθόλου βλαβερά. Με τον τρόπο αυτό γίνεται ομαλότερα η επανένταξή τους στο φυσικό περιβάλλον το οποίο ουσιαστικά ολοκληρώνει τη διαδικασία της ανακύκλωσης με φυσικό τρόπο. Παράδειγμα μιας τέτοιας περίπτωσης είναι η μετατροπή οικιακών λυμάτων σε τέτοια μορφή ώστε να είναι λιγότερο βλαβερά σε αντίθεση με την κατευθείαν εναπόθεσή τους π.χ. στη θάλασσα.
Η ανακύκλωση μειώνει την κατανάλωση πρώτων υλών και την χρήση ενέργειας και ως εκ τούτου τις εκπομπές αερίων του θερμοκηπίου.
Ακόμα με την ανακύκλωση μειώνεται ο όγκος των απορριμμάτων που καταλήγουν σε χώρους υγειονομικής ταφής απορριμμάτων (ΧΥΤΑ) καθώς ανοίγουν και νέες θέσεις εργασίας.
Η ανακύκλωση αποτελεί μια βασική έννοια της σύγχρονης διαχείρισης των αποβλήτων. Τα ανακυκλώσιμα υλικά, αποκαλούμενα επίσης "recyclables" ή "recyclates", μπορούν να προέλθουν από πολλές πηγές, συμπεριλαμβανομένων των σπιτιών, των δημόσιων υπηρεσιών και των βιομηχανιών. 
Περιλαμβάνουν το γυαλί, το χαρτί, το αλουμίνιο και άλλα μέταλλα όπως ο χαλκός και ο σίδηρος, την άσφαλτο, τα κλωστοϋφαντουργικά προϊόντα και τα πλαστικά. Οι ηλεκτρικές και ηλεκτρονικές συσκευές πρέπει να ανακυκλώνονται όχι μόνον γιατί η τοποθέτηση τους σε χώρους ταφής απορριμμάτων επιβαρύνει το περιβάλλον αλλά και γιατί βλάπτει την υγεία μας. 
Τα βιοδιασπάσιμα απόβλητα, όπως τα υπολείμματα τροφίμων ή τα απόβλητα κήπων και καλλιεργειών, είναι επίσης ανακυκλώσιμα με τη βοήθεια μικροοργανισμών μέσω της λιπασματοποίησης (κομποστοποίησης) ή της αναερόβιας χώνευσης. 
Το 2010 η Ελλάδα βρισκόταν στην τελευταία θέση στην Ευρωπαϊκή Ένωση ως προς την ανακύκλωση. Ένας λόγος είναι ότι δεν υπάρχουν για τους πολίτες και τις εταιρίες κίνητρα να συμμετέχουν σε προγράμματα ανακύκλωσης. 
Η ιστορία της ανακύκλωσης άρχισε την εποχή του Χαλκού. Την τότε εποχή έλιωναν τα μεταλλικά αντικείμενα τούς έτσι ώστε αυτά να μπορούν να παράγουν νέα προϊόντα. Η κατάσταση άλλαξε με την αλματώδη πρόοδο της βιομηχανίας που έκανε την ανακύκλωση πιο δύσκολη. Το 1970 σε συνέδριο για την ανακύκλωση αποφάσισαν με λογότυπο να σηματοδοτούνται τα ανακυκλώσιμα προϊόντα. Το 2007 για την παραγωγή, την αποθήκευση, την ανακύκλωση και τη μεταχείριση των σκουπιδιών υιοθετήθηκε κανόνας για τη διευκόλυνση της ανακύκλωσης. Στις Η.Π.Α η βιομηχανία της ανακύκλωσης αντιπροσωπεύει 236 δισεκατομμύρια δολάρια, 1,1 εκατομμύρια μισθωτούς και 5.600 επιχειρήσεις. Ο Μπαράκ Ομπάμα καθιέρωσε τη 'Μέρα της Ανακύκλωσης' στις 25 Νοεμβρίου (από το 2009). Τον Απρίλιο του 2009 η Τράπεζα της Ανακύκλωσης ανταμείφθηκε από το "Champion of the Earth by the United Nations Environment Program". Εξυπηρετεί πάνω από ένα εκατομμύριο ανθρώπους μέσα σε 20 πολιτείες των Η.Π.Α και είναι καθιερωμένο και στη Μεγάλη Βρετανία.
Το 2020, το Υπουργείο Ανάπτυξης της Ελλάδας ανακοίνωσε την ενίσχυση υφιστάμενων και νέων επιχειρήσεων που θα δραστηριοποιηθούν στον τομέα της ανακύκλωσης αποβλήτων με ποσοστό έως 55%, μέσω ΕΣΠΑ.
Ανακυκλώσιμα Προϊόντα.
Και πολλά άλλα

</doc>
<doc id="49056" url="https://el.wikipedia.org/wiki?curid=49056" title="Αθλητικός Όμιλος Προοδευτική Νεολαία">
Αθλητικός Όμιλος Προοδευτική Νεολαία

Ο Αθλητικός Όμιλος Προοδευτική Νεολαία, ευρέως γνωστή απλά και ως Προοδευτική, είναι ελληνικός αθλητικός σύλλογος που δραστηριοποιείται στη Νίκαια και στον Κορυδαλλό, προάστια της περιφέρειας του Πειραιά, όπου και βρίσκονται οι έδρες των τμημάτων του. Επίσημο έτος ίδρυσής του είναι το 1927, χρώματά του το βυσσινί και το λευκό και έμβλημά του ο «Φοίνικας». 
Διατηρεί 4 ενεργά αθλητικά τμήματα: τμήμα ποδοσφαίρου ανδρών, τμήμα ποδοσφαίρου γυναικών, τμήμα καλαθοσφαίρισης ανδρών και τμήμα καλαθοσφαίρισης γυναικών. Σε όλα τα τμήματα διαθέτει και τα αντίστοιχα τμήματα υποδομών. Στο παρελθόν καλλιεργούσε και άλλα αθλητικά τμήματα.
Έδρα του ποδοσφαιρικού τμήματος ανδρών αποτελεί το Δημοτικό Γήπεδο Νίκαιας στη Νίκαια, ενώ έδρα των τμημάτων καλαθοσφαίρισης ανδρών και γυναικών αποτελεί το Κλειστό Γυμναστήριο Κορυδαλλού «Θεόδωρος Πούτος» στον Κορυδαλλό.
Ιστορία.
Ο «Αθλητικός Όμιλος Προοδευτική Νεολαία» με επίσημη πλήρη ονομασία «Αθλητικός Όμιλος Προοδευτική Νεολαία Νικαίας Κορυδαλλού» έχει επίσημο έτος ίδρυσης το 1927, ωστόσο όμως προϋπήρχε από το 1925. Ιδρύθηκε στην ευρύτερη περιοχή των προσφυγικών συνοικισμών της Παλαιάς Κοκκινιάς και της Νέας Κοκκινιάς του Πειραιά, κατά τα πρώτα δύσκολα χρόνια μετά την Μικρασιατική καταστροφή και ως ιδρυτές του συλλόγου αναφέρονται οι Στ. Κοραής, Δ. Καραμπετιάδης, Άγγ. Μποντζίδης, Σ. Σαββίδης, Γεώργ. Αμφιλοχιάδης, καθώς και οι Μεταξάς και Ν. Βερτζόπουλος. Πρώτος πρόεδρος του συλλόγου διετέλεσε ο Στυλιανός Κοραής, πρόσφυγας από την Κωνσταντινούπολη και βασικό ιδρυτικό μέλος του συλλόγου και μετέπειτα πρώτος δήμαρχος της Νέας Κοκκινιάς, σημερινή Νίκαια. Άμεσα και πιο συγκεκριμένα από τη δεκαετία του '30 μέχρι σήμερα, ο σύλλογος εκτός της Κοκκινιάς συνδέθηκε ιστορικά και με τον Κορυδαλλό, στην περιοχή του οποίου διατηρούσε τις εγκαταστάσεις του και διεξάγονταν διάφορες εκδηλώσεις του. Για χρώματα του συλλόγου επιλέχθηκαν το βυσσινί και το λευκό και για έμβλημά του, ο μυθικός αθάνατος «Φοίνικας», που αναγεννάται από τις στάχτες του, φανερώνοντας μια στάση μαχητικής και αισιόδοξης ζωής, που μέσα από τις στάχτες της καταστροφής, αναδιαμορφώνει το παρελθόν σαν ελπιδοφόρο μέλλον και πορεία με προοπτική. 
Η «Προοδευτική Νεολαία» που αναφέρεται ως «Προοδευτική Νεολαία Κοκκινιάς» και μετέπειτα ως «Προοδευτική Νεολαία Κορυδαλλού Κοκκινιάς» ή απλά ως «Προοδευτική» ιδρύθηκε σαν αθλητικός, ψυχαγωγικός και πολιτιστικός σύλλογος και αρχικά διέθετε Μουσικό τμήμα, Μορφωτικό τμήμα και το τμήμα ποδοσφαίρου, ενώ έπειτα από την επίσημη ίδρυσή του το 1927 διέθετε ένα επιπλέον αθλητικό τμήμα, το τμήμα Στίβου. Καλλιέργησε επίσης τον εκδρομισμό, ενώ τα δύο πολιτιστικά τμήματα του συλλόγου δημιούργησαν πλήθος πολιτιστικών και ψυχαγωγικών εκδηλώσεων σε αίθουσες διάφορων κινηματογράφων της Κοκκινιάς όπως μουσικές και θεατρικές παραστάσεις, χορευτικές εκδηλώσεις, ιστορικές διαλέξεις κ.α. και αξιοσημείωτα, ο σύλλογος είχε προχωρήσει στην ίδρυση Μουσικού Ωδείου στην Κοκκινιά για τη διδασκαλία μουσικής, με την μεγάλη πολιτιστική του δραστηριότητα να είναι ύψιστης σημασίας για την πληγωμένη προσφυγική κοινωνία της ευρύτερης περιοχής της Κοκκινιάς και του Κορυδαλλού όπου και δραστηριοποιούταν.
Το τμήμα ποδοσφαίρου ήταν ένα από τα πρώτα σωματεία που εντάχθηκαν στην νεοσύστατη Ελληνική Ποδοσφαιρική Ομοσπονδία το 1926 με αύξοντα Αριθμό Μητρώου Ε.Π.Ο. 31 και παραμένει ενεργό μέχρι σήμερα, αποτελώντας το πιο διακεκριμένο του συλλόγου. Έχει 3 συμμετοχές στο Πανελλήνιο πρωτάθλημα πριν τη θέσπιση της Α' Εθνικής κατηγορίας το 1959, 15 συμμετοχές στην Α' Εθνική κατηγορία, 29 συμμετοχές στην Β' Εθνική κατηγορία και επίσης, έχει φτάσει 2 φορές μέχρι τα ημιτελικά και 4 φορές μέχρι τα προημιτελικά του Κυπέλλου Ελλάδας. Με τη φανέλα της ομάδας αναδείχθηκαν και αγωνίστηκαν πολλοί σπουδαίοι ποδοσφαιριστές με σημαντική πορεία στο ελληνικό ποδόσφαιρο μεταξύ των οποίων οι Γιούρκας Σεϊταρίδης, Ανδρέας Μουράτης, Σούλης Κίνλεϊ, Πέτρος Χριστοφίδης, Μπάμπης Ταουξής, Γιώργος Κανσός, Βασίλης Τερκεσίδης, Μάκης Γερμενής, Τάσος Σουρούνης, Κώστας Μεσολογγίτης, Αλέξης Αναστασιάδης, Στέλιος Μπέσης, Μπάμπης Βεργίδης, Γιάννης Βαραμέντης, Κώστας Καρπαθάκης, Τάκης Δαούτης, Φώτης Μπαλόπουλος, Βαγγέλης Μπαλόπουλος, Κώστας Γεωργιτσάκης, Τάκης Σπετσέρης, Γιάννης Φραντζής, Παναγιώτης Σκούφος, Νίκος Φίλιος, Σταύρος Νικολακάκος, Σπύρος Καλής, Τάκης Οικονομόπουλος, Γιάννης Φρονιμίδης, Αντώνης Τζανετουλάκος, Διονύσης Σπετσαρίας, Γιώργος Σκριβάνος, Λάκης Γκλέζος, Άρης Τσαχουρίδης, Γιώργος Γρυπαίος, Πότης Μπαρμπαλιάς, Σταμάτης Βουρδαμής, Νίκος Πανουσάκης, Μίλτος Βρεκούσης, Γιάννης Μανδρέκας, Χρήστος Ξανθόπουλος, Κώστας Βαφειάδης, Νίκος Πρινέας, Παντελής Γιαλελής, Άγης Πανόπουλος, Νίκος Σταθόπουλος, Στέλιος Βογιατζής, Σέρτζιο Εσπινόζα, Γιώργος Δαδίτσος, Γιώργος Ρυμικής, Πέτρος Ξανθόπουλος, Τάκης Μανδραφλής, Ισαάκ Αλμανίδης, Μοχάμεντ Αφάς, Ρολάντ Ζαΐμι, Τάκης Γιαννόπουλος, Όλιβερ Μακόρ, Τάσος Πάντος, Βαγγέλης Μόρας, Κράσιμιρ Κόλεφ, Όλεγκ Προτάσοφ, Διονύσης Χιώτης, Φότο Στρακόσια, Κώστας Φραντζέσκος, Αλ Σαΐντ Μπαγιαζίντ, Σάββας Παντελίδης, Αλ Τζάχερ, κ.α. ενώ προπονητές έχουν διατελέσει μεταξύ άλλων οι Φίλιππος Κουράντης, Μιχάλης Λεκκός, Γιούρκας Σεϊταρίδης, Πέτρος Χριστοφίδης, Σούλης Κίνλεϊ, Σεβεριάνο Κορέιρα, Βασίλης Τερκεσίδης, Κώστας Καραπατής, Πάνος Μάρκοβιτς, Αντώνης Μηγιάκης, Κώστας Λινοξυλάκης, Νταν Γεωργιάδης, Βαγγέλης Μπαλόπουλος, Στάθης Χάιτας, Γιάννης Κυράστας, Μάρτι Κουουζέλα, Λάκης Πετρόπουλος, Νίκος Κόβης, Νίκος Καρούλιας, Μάκης Κατσαβάκης, Σούλης Παπαδόπουλος κ.α.
Το 1962 και επί προεδρίας Κυριάκου Βουλγαράκη ο σύλλογος εκτός του ήδη υπάρχοντος ποδοσφαιρικού τμήματος, προχώρησε στην εκ νέου σύσταση του τμήματος στίβου, το οποίο στα τέλη της δεκαετίας του '60 ανέστειλε τη λειτουργία του και την δημιουργία των τμημάτων καλαθοσφαίρισης ανδρών και το πετοσφαίρισης ανδρών, όπου αμφότερα ιδρύθηκαν κυρίως έπειτα από πρωτοβουλία του Στάθη Σαραντέα, μέλος του Δ.Σ. συλλόγου. Το 1992 δημιουργήθηκε το τμήμα καλαθοσφαίρισης γυναικών και το 1994 δημιουργήθηκε ο «Σύλλογος Βετεράνων Ποδοσφαιριστών Προοδευτικής», όπου είναι ένας από τους πιο ενεργούς συλλόγους βετεράνων ποδοσφαιριστών της Ελλάδας, με έντονη δραστηριότητα. Από τις αρχές της δεκαετίας του '90 μέχρι και τις αρχές της επόμενης, διατηρούσε επίσης τμήμα ποδοσφαίρου σάλας ανδρών και τμήμα επιτραπέζιας αντισφαίρισης. Τα τμήματα πετοσφαίρισης ανδρών και γυναικών του συλλόγου, από τα τέλη της δεκαετίας του 2000 έχουν σταματήσει τη λειτουργία τους. Το 2016 δημιουργήθηκε το τμήμα ποδοσφαίρου γυναικών, αρχικά σε μορφή ακαδημίας, καλλιεργώντας το άθλημα σε ηλικίες 5 έως 17 ετών. Σήμερα ο σύλλογος διαθέτει τμήματα ποδοσφαίρου ανδρών και ποδοσφαίρου γυναικών και τμήματα καλαθοσφαίρισης ανδρών και γυναικών. 
Αξιομνημόνευτοι διατελέσαντες πρόεδροι του συλλόγου είναι οι Στυλιανός Κοραής, Γεώργιος Πασαμήτρος, Δημήτριος Κάρτης, Κυριάκος Βουλγαράκης, Γιάννης Καρράς, Λευτέρης Τσαλουχίδης, Λάμπρος Τσεμπεράκης, Ευάγγελος Σαβράμης, Ασημέλης, Στυλιανού, Δημήτριος Αρχοντάκης, Παναγιώτης Μπαταγιάννης κ.α.
Τμήμα ποδοσφαίρου ανδρών.
Τίτλοι και Διακρίσεις.
Πανελλήνιες διοργανώσεις
Τοπικές διοργανώσεις
Διακρίσεις
Τμήμα ποδοσφαίρου σάλας ανδρών.
Το τμήμα ποδοσφαίρου σάλας ανδρών του συλλόγου είναι ανενεργό τα τελευταία χρόνια. Αποκορύφωμα στην ιστορία του αποτελεί η μοναδική του συμμετοχή στο Πανελλήνιο πρωτάθλημα, την περίοδο 1999-00, λαμβάνοντας μέρος και στον τελικό.
Σύλλογος βετεράνων ποδοσφαιριστών.
Ο «Σύλλογος Βετεράνων Ποδοσφαιριστών Προοδευτικής» ιδρύθηκε το 1994. Αποτελεί μέλος της Ένωσης Συνδέσμων Παλαιμάχων Ποδοσφαιριστών Πειραιά. Είναι ένας από τους πιο δραστηριοποιημένους και οργανωμένους συλλόγους βετεράνων ποδοσφαιριστών στην Ελλάδα. Σκοποί του συλλόγου από την ίδρυσή του, είναι η σύσφιξη των σχέσεων και η διεξαγωγή πολιτιστικών, κοινωνικών, φιλανθρωπικών και αθλητικών εκδηλώσεων. 
Στο σύλλογο εντάσσονται και δραστηριοποιούνται βετεράνοι ποδοσφαιριστές, οι οποίοι στο παρελθόν, κατά τη διάρκεια της καριέρας τους, αγωνίστηκαν στην Προοδευτική. Η διοίκηση του συλλόγου αποτελείται από τα μέλη του και επανεκλέγεται κάθε φορά μέσω ψηφοφορίας. Πρόεδροι του συλλόγου έχουν αποτελέσει μεταξύ άλλων οι Χρήστος Ξανθόπουλος, Γιώργος Σκριβάνος, Τάκης Καλούδης, Διονύσης Σπετσαρίας, κ.α. 
Στην Γενική Συνέλευση του Συλλόγου τον Οκτώβριο του 2018 για την ανάδειξη νέου Διοικητικού Συμβουλίου νέος Πρόεδρος εκλέχτηκε ο Κώστας Βαφειάδης (παλαίμαχος ποδοσφαιριστής της Προοδευτικής, αλλά και των Αίαντα Σαλαμίνας και Βύζαντα Μεγάρων κ.α.), Αντιπρόεδρος ο Τάκης Καλούδης και Γενικός Γραμματέας ο Τάσος Τζαβάρας (παλαίμαχος ποδοσφαιριστής της Προοδευτικής, του Αχαρναϊκού κ.α.) με Β' Γενικό Γραμματέα τον Σωτήρη Τζαγκαβέλη και Ταμίας ο Αλέκος Νταβέλης (παλαίμαχος ποδοσφαιριστής της Προοδευτικής, του Α.Σ. Ρόδου κ.α.) με βοηθό Ταμία τον Βασίλη Ιωαννίδη. 
Ποδοσφαιρικές δραστηριότητες.
Οι βετεράνοι ποδοσφαιριστές της Προοδευτικής, άρχισαν να δραστηριοποιούνται από τις αρχές της δεκαετίας του '60, χωρίς όμως να έχει συσταθεί επίσημα σύλλογος. Μοναδική τους δραστηριότητα αποτέλεσε επί χρόνια, ο αγώνας «Βραδυποριακός-Ταλαιπωριακός», μεταξύ βετεράνων ποδοσφαιριστών του Ολυμπιακού και της Προοδευτικής αντίστοιχα, τον οποίο καθιέρωσαν στο Γήπεδο Νίκαιας κάθε Μεγάλη Παρασκευή από το 1961 μέχρι το 2013. Πρωτοστάτες για την διεξαγωγή του αγώνα ήταν βετεράνοι ποδοσφαιριστές που είχαν αγωνιστεί και στις δύο ομάδες.
Ωστόσο, έπειτα από την, επίσημα, σύσταση του συλλόγου, το 1994, πραγματοποιούνται συχνά φιλικοί ποδοσφαιρικοί αγώνες, μεταξύ άλλων αντίστοιχων συλλόγων βετεράνων και συμμετέχει επίσης σε διάφορες ποδοσφαιρικές διοργανώσεις. Αξιοσημείωτο είναι πως οργανώνονται φιλικοί αγώνες με συλλόγους, που υπήρξαν κοινοί ποδοσφαιριστές, στους οποίους και απονέμονται φόροι τιμής και αγώνες για φιλανθρωπικούς σκοπούς. Έχει διοργανώσει πλήθος ποδοσφαιρικών τουρνουά βετεράνων όπως με τους Αιγάλεω, Φωστήρα και Αίαντα Σαλαμίνας, τους Ατρόμητο Αθηνών, Εθνικό Πειραιώς και Φωστήρα κ.α. Επίσης αγωνίζεται σε καθιερωμένους φιλικούς αγώνες βετεράνων με τους βετεράνους των ΑΕΚ και Παναθηναϊκού.
Τμήμα καλαθοσφαίρισης ανδρών.
Τίτλοι και Διακρίσεις.
Πανελλήνιες διοργανώσεις
Τοπικές διοργανώσεις
Τμήμα πετοσφαίρισης ανδρών.
Το τμήμα πετοσφαίρισης ανδρών του συλλόγου είναι ανενεργό.
Τίτλοι και Διακρίσεις.
Τοπικές διοργανώσεις
Τμήμα πετοσφαίρισης γυναικών.
Το τμήμα πετοσφαίρισης γυναικών του συλλόγου, είναι ανενεργό τα τελευταία χρόνια.

</doc>
<doc id="49058" url="https://el.wikipedia.org/wiki?curid=49058" title="Ούμπιχ">
Ούμπιχ

Ο όρος Ούμπιχ μπορεί να αναφέρεται στα παρακάτω:

</doc>
<doc id="49059" url="https://el.wikipedia.org/wiki?curid=49059" title="Κυθρέα">
Κυθρέα

Η Κυθρέα (αναφέρεται και ως Κυθραία ή Τζυρκά) είναι δήμος της επαρχίας Λευκωσίας στην Κύπρο. Αποτελεί ένα από τους δώδεκα δήμους της επαρχίας Λευκωσίας. Μετά την τουρκική εισβολή του 1974, η διοικητική έκταση του Δήμου Κυθρέας δεν ελέγχεται από την Κυπριακή Δημοκρατία. Τα εδάφη αυτά ανήκουν εκ του νόμου (de jure) στην Κυπριακή Δημοκρατία, ενώ εκ των πραγμάτων (de facto) ανήκουν στο μη αναγνωρισμένο κράτος της Τουρκικής Δημοκρατίας Βορείου Κύπρου.
Τοποθεσία.
Ο Δήμος Κυθρέας βρίσκεται 12 χιλιόμετρα βορειοανατολικά της Λευκωσίας. Είναι κτισμένη σε υψόμετρο 160 μέτρων στους πρόποδες του όρους Πενταδάκτυλος. Στα νοτιοδυτικά συνορεύει με το Νέο Χωριό, στα νότια με τη Βώνη, στα νοτιοανατολικά με το Μπέικιοϊ, στα ανατολικά με τα Καλυβάκια, στα βορειοανατολικά με τη Χάρτζια, στα βόρεια με την Κλεπίνη και στα δυτικά με τον Κουτσοβέντη.
Σημαντικός παράγοντας για την ευημερία της περιοχής ήταν η πηγή του Κεφαλόβρυσου που πηγάζει από τον Πενταδάκτυλο και παλιότερα παρείχε νερό για ύδρευση και άρδευση όχι μόνο στην Κυθρέα αλλά και στα υπόλοιπα χωριά της Μεσαορίας.
Ιστορία.
Η περιοχή της Κυθρέας κατοικείτο από το 4000 π.Χ. Στην περιοχή υπήρχε η αρχαία πόλη-βασίλειο Χύτροι. Η πόλη αυτή άκμασε την ελληνιστική και την ρωμαϊκή περίοδο. Την βυζαντινή περίοδο οι Χύτροι έγιναν επισκοπική έδρα (Επισκοπή Χύτρων).
Κατά την περίοδο των αραβικών επιδρομών και έπειτα από τις καταστροφές που υπέστησαν οι Χύτροι, άρχισε να αναπτύσσεται σταδιακά η Κυθρέα. Κατά τον 9ο αιώνα αναφέρεται από έγγραφο του Πατριαρχείου Κωνσταντινουπόλεως ως Κύθροι, ενώ κατά τον επόμενο αιώνα ο Κωνσταντίνος Ζ' ο Πορφυρογέννητος κάνει μνεία στην πόλη αναφέροντάς την ως Κυθαίρεια.
Το 1833, ανασκαφές έφεραν στο φως τον αρχαίο ναό της Παφίας Αφροδίτης, ενώ στη θέση Άγιος Δημητριανός ανακαλύφθηκαν τάφοι, αγγεία, επιγραφή καθώς και ορειχάλκινο άγαλμα του Σεπτιμίου Σεβήρου που βρέθηκε το 1928. Στην ανατολική πλευρά της Κυθραίας, βρέθηκε νεκρόπολη της Νεότερης και Μέσης Χάλκινης Εποχής, ενώ έτερη νεκρόπολη ανακαλύφθηκε και στη θέση Χαλήπαση.
Νεότερη και σύγχρονη Ιστορία.
Το 1680 κατέλυσαν στην Κυθρέα σουλτανικά στρατεύματα που είχαν κινηθεί εναντίον του αποστάτη Μεχμέτ Αγά Μπογιατζίογλου που είχε καταλάβει τη Λευκωσία, αλλά τελικά αναγκάστηκε να παραδοθεί καθώς τα σουλτανικά στρατεύματα με την κατάληψη της Κυθρέας στέρησαν στον εχθρό τη σημαντικότερη πηγή επισιτισμού. Το 1765, οι αλευρόμυλοι και τα υδραγωγεία της Κυθρέας υπέστησαν εκ νέου φθορές εξαιτίας εξέγερσης μουσουλμάνων κατά του διοικητή της Κύπρου Τζηλ Οσμάν. Στις 13 Ιουλίου του 1821, στο πλαίσιο των σφαγών που πραγματοποιήθηκαν ως αντίποινα για την Ελληνική Επανάσταση, εκτελέστηκαν από τις οθωμανικές αρχές δύο τοπικοί προύχοντες της Κυθρέας.
Το 1855 ή το 1865 ιδρύθηκε το πρώτο σχολείο της Κυθρέας, στην περιοχή της Χαρδακιώτισσας και τρία χρόνια μετά, ξεκίνησε τη λειτουργία του και δεύτερο σχολείο στον Άγιο Ανδρόνικο. Αργότερα επί Αγγλοκρατίας, ιδρύθηκαν σταδιακά και άλλα σχολεία, ενώ το 1974 λειτουργούσαν συνολικά τρία δημοτικά σχολεία και ένα γυμνάσιο. Οι δρόμοι της Κυθρέας ασφαλτοστρώθηκαν για πρώτη φορά στα τέλη του 1956, ενώ το 1959 η κωμόπολη απέκτησε ηλεκτρικό ρεύμα.
Η Κυθρέα μετεξελίχθηκε σε δήμο το 1915. Πρώτος δήμαρχος ήταν ο Νικόλαος Καττάμης. Μετά την κατάληψη της Κυθρέας από τον τουρκικό στρατό, ο Δήμος Κυθρέας στεγάζεται σε οίκημα στην εντός των τειχών Λευκωσία, κοντά στην Πύλη Αμμοχώστου.
Τουρκική εισβολή του 1974.
Την 14η Αυγούστου 1974, κατά τη διάρκεια της β΄φάσης της τουρκικής εισβολής, η Κυθρέα κατελήφθη από τα τουρκικά στρατεύματα. Έκτοτε 48 κάτοικοι της κωμόπολης παραμένουν αγνοούμενοι, ενώ σημαντικές καταστροφές υπέστησαν μεταξύ άλλων οι εκκλησίες της Αγίας Μαρίνας (ναός που είχε ανακαινιστεί το 1934) και του Αγίου Ανδρόνικου. Σήμερα στην Κυθρέα εδρεύει η 14η Τεθωρακισμένη Μεραρχία των τουρκικών δυνάμεων κατοχής.
Αξιοθέατα.
Σημαντικά αξιοθέατα της Κυθρέας αποτελούν οι εκκλησίες της Παναγίας Χαρδακιώτισσας, της Αγίας Μαρίνας και του Αγίου Ανδρόνικου (οι δύο τελευταίες έχουν υποστεί αρκετές ζημιές και αλλοιώσεις εξαιτίας της εισβολής του 1974 και της τουρκικής κατοχής), τα αρχοντικά του 19ου αιώνα στον Φραγκομαχαλά και η ονομαστή πηγή του Κεφαλόβρυσου,η μεγαλύτερη στην Κύπρο, τα νερά της οποίας πηγάζουν από τον υδροφορέα του Πενταδακτύλου.
Προσωπικότητες.
Στην Κυθρέα γεννήθηκαν ο αγωνιστής της ελληνικής επανάστασης και μετέπειτα αξιωματικός του Ελληνικού Στρατού Γεώργιος Πετρακίδης, ο αγωνιστής της ΕΟΚΑ Σπύρος Χατζηγιακουμής που πέθανε στις 16 Οκτωβρίου του 1958 μετά από σκληρά βασανιστήρια τα οποία υπέστη κατά τη διάρκεια ανάκρισης, ο πολιτικός και - επίσης - αγωνιστής της ΕΟΚΑ Θάσος Σοφοκλέους, η βραβευμένη τραγουδίστρια Καλλιόπη Σπύρου, ο ποιητής Νίκος Ορφανίδης και οι ζωγράφοι Χρυστάλλα Δημητρίου και Κώστας Αβρααμίδης. Επίσης από την Κυθρέα καταγόταν ο νομικός και συγγραφέας Αχιλλέας Αιμιλιανίδης.
Πληθυσμός.
Ο πληθυσμός της Κυθρέας, έως το 1974, αποτελείτο από Ελληνοκύπριους. Οι Τουρκοκύπριοι ήταν ελάχιστοι έως το 1960, ενώ δεν υπήρχε κανένας μετά το 1973.
Κατά την τουρκική εισβολή οι κάτοικοι της διέφυγαν στο νότιο τμήμα της Κύπρου. Στην Κυθρέα εγκαταστάθηκαν Τουρκοκύπριοι πρόσφυγες από το νότιο τμήμα της Κύπρου, κυρίως από τα χωριά Αλαμινός, Μαθιάτης, Απλάντα, Κλαυδιά, Λαπηθιού, Κιδάσι, Τέρρα, Κούκλια, Σουσκιού, Κιος, Φοίνικας και Ασπρογιά.
Ο πίνακας που ακολουθεί παρουσιάζει τον πληθυσμό του δήμου σύμφωνα με τις απογραφές πληθυσμού που πραγματοποιήθηκαν στην Κύπρο έως το 1973. Μετά την τουρκική εισβολή του 1974 δεν πραγματοποιήθηκε απογραφή στον δήμο από την Κυπριακή Δημοκρατία, αφού το έδαφος του δεν ελέγχεται από αυτήν. 
Διοικητική διαίρεση.
Ο Δήμος Κυθρέας, για διοικητικούς σκοπούς, χωρίζεται σε 6 συνοικίες:
Δήμαρχοι.
Δήμαρχοι Δήμου Κυθρέας διετέλεσαν κατά σειρά οι:
Αδελφοποιήσεις.
Ο Δήμος Κυθρέας είναι αδελφοποιημένος με:
Οργανωμένα σύνολα-σωματεία.
Παρόλο που η Κυθρέα δεν ελέγχεται από την Κυπριακή Δημοκρατία, στη νότια Κύπρο συνεχίζουν να δραστηριοποιούνται σωματεία που είχαν ως έδρα την Κυθρέα. Γνωστότερη είναι η ΑΕΚ Κυθραίας. Άλλα σωματεία είναι ο ΠΑΟΚ Κυθρέας που δραστηριοποιείται στην επιτραπέζια αντισφαίριση, οι Χύτροι Κυθρέας, ο Λαογραφικός Όμιλος Κυθρέας, ο Όμιλος Γυναικών Κυθρέας και η Ελεύθερη Κυθρέα.

</doc>
<doc id="49060" url="https://el.wikipedia.org/wiki?curid=49060" title="Wizards of the Coast">
Wizards of the Coast

Η Wizards of the Coast (συντομογραφία WotC ή απλά Wizards) είναι εκδότρια παιχνιδιών με θέματα κυρίως φαντασίας και επιστημονικής φαντασίας. Αρχικά ήταν μια μικρή εκδότρια εταιρεία παιχνιδιών ρόλων, αλλά απέκτησε δόξα και πλούτο στα μέσα της δεκαετίας του ’90 με την κυκλοφορία του παιχνιδιού με συλλεκτικές κάρτες Magic The Gathering. Η Wizards of the Coast αποτελεί σήμερα θυγατρική εταιρεία της Hasbro. "Wizards of the Coast" σημαίνει στα αγγλικά "Μάγοι της Ακτής".
Ιστορία.
Η Wizards of the Coast ιδρύθηκε από τον Peter Adkison το 1990 στα περίχωρα του Σηάτλ, στην πολιτεία της Ουάσιγκτον, και τα κεντρικά της γραφεία βρίσκονται ακόμη στην κοντινή κωμόπολη Renton. Η εταιρεία ιδρύθηκε αρχικά για να εκδόσει ένα γενικό βιβλίο αναφοράς για παιχνίδια ρόλων με έμφαση στις θεότητες και τους ακολούθους τους, το "The Primal Order". Το εγχειρίδιο περιείχε παραρτήματα μετατροπής για διάφορα παιχνίδια ρόλων, και ο ιδιοκτήτης ενός από αυτά τα συστήματα (η Palladium του Kevin Siembieda) άσκησε μήνυση στην WoTC για παραβίαση πνευματικών δικαιωμάτων. Η υπόθεση σχεδόν οδήγησε στην χρεωκοπία της WotC, η οποία στράφηκε σε αγορά διαφορετική από αυτήν των παιχνιδιών ρόλων. 
Στην Gen Con (μεγάλη έκθεση παιχνιδιών) τον Αύγουστο του 1993, η εταιρεία παρουσίασε το παιχνίδι του Richard Garfield, το Magic The Gathering. Η επιτυχία του έφερε τόσες πωλήσεις ώστε από μόνες τους να οδηγήσουν την εταιρεία μακριά από τα αρχικά υπόγεια γραφεία στα κεντρικά γραφεία στα οποία βρίσκεται σήμερα. 
Το 1997 εξαγόρασε τον εκδοτικό οίκο που εξέδιδε το παιχνίδι ρόλων Dungeons &amp; Dragons, την TSR, Inc.. Τον Σεπτέμβριο του 1999, εξαγοράστηκε με τη σειρά της από τον κολοσσό των παιχνιδιών, την Hasbro, η οποία ενδιαφερόταν να αποκτήσει το παιχνίδι με συλλεκτικές κάρτες που βασίζεται στο Pokémon, του οποίου η WotC κατείχε τα δικαιώματα. 
Για πολλά χρόνια η WotC διαχειριζόταν επίσης μια αλυσίδα καταστημάτων λιανικής πώλησης. Τα καταστήματα αυτά έκλεισαν την άνοιξη του 2004.
Παιχνίδια.
Παιχνίδια ρόλων.
Η Wizards of the Coast έχει συντάξει το Open Game License, το οποίο χρησιμοποιείται από την Open Gaming Foundation και το d20 system.
Μυθιστορήματα φαντασίας.
Η Wizards of the Coast έχει επίσης εκδώσει πολλά μυθιστορήματα που διαδραματίζονται στους κόσμους των προϊόντων της. Μερικά από αυτά έχουν τώρα εξαντληθεί, είναι out-of-print. 

</doc>
<doc id="49062" url="https://el.wikipedia.org/wiki?curid=49062" title="Επαρχία Ρέζεκνε">
Επαρχία Ρέζεκνε

Η Επαρχία Ρέζεκνε (λετονικά: "Rēzeknes rajons") είναι μια από τις 26 επαρχίες της Λετονίας. Βρίσκεται στο ανατολικό τμήμα της χώρας.

</doc>
