<doc id="49682" url="https://el.wikipedia.org/wiki?curid=49682" title="Κονφούκιος">
Κονφούκιος



</doc>
<doc id="49683" url="https://el.wikipedia.org/wiki?curid=49683" title="Εμμανουήλ Καντιώτης">
Εμμανουήλ Καντιώτης

Ο Εμμανουήλ Καντιώτης (1868 - Μάρτιος 1944) ήταν Έλληνας ηθοποιός με καταγωγή από την Πάρο.
Βιογραφία.
Ξεκίνησε ως ψάλτης της μητροπόλεως Παροναξίας, και αργότερα μεταπήδησε στο θέατρο (1891). Διαδραμάτισε πολλούς ρόλους, κυρίως κωμικούς.
Τα τέκνα του, Ολυμπία Καντιώτη - Ριτσιάρδη και Μίμης Καντιώτης, ανήλθαν στη θεατρική σκηνή από παιδική ηλικία και έμειναν γνωστά ως τα "Καντιωτάκια" που αργότερα αποτέλεσαν πολύτιμα στελέχη της ελληνικής λυρικής σκηνής όπου και διάπρεψαν.

</doc>
<doc id="49684" url="https://el.wikipedia.org/wiki?curid=49684" title="Δήμος Λασιώνος">
Δήμος Λασιώνος

Ο δήμος Λασιώνος ήταν δήμος του νομού Ηλείας που συστάθηκε με το πρόγραμμα Καποδίστριας από τη συνένωση παλαιότερων κοινοτήτων της περιοχής, που αποτέλεσαν στη συνέχεια τα δημοτικά διαμερίσματα του δήμου. Λειτούργησε την περίοδο 1997-2010 οπότε και καταργήθηκε με την εφαρμογή του προγράμματος Καλλικράτης και εντάχθηκε στον νέο δήμο Αρχαίας Ολυμπίας. Ο δήμος είχε έκταση 22.950 στρέμματα και μόνιμο πληθυσμό 1.915 κατοίκους.
Ακολουθώντας το σχέδιο Καποδίστρια, το κοινοτικό συμβούλιο του Αντρωνίου, σαν μεγαλύτερο δημοτικό διαμέρισμα, έδωσε το όνομα Λασιών στο νέο δήμο, από την Λασιώνα, γνωστή πόλη της περιοχής κατά την αρχαιότητα.
Έδρα του ήταν ο οικισμός Χάνι Πανόπουλου που βρίσκεται στο κέντρο της πρώην κοινότητας Αντρωνίου.
Δημοτικά διαμερίσματα.
Στον δήμο περιλαμβάνονταν τα εξής δημοτικά διαμερίσματα:
ΣΗΜΕΙΩΣΗ: Τα χωριά Κρυόβρυση και Τσιπιανά είναι τα ορεινότερα του νομού Ηλείας.
Οικολογία.
Στην περιοχή βρίσκεται το δρυοδάσος της Κάπελης, μοναδικό στα Βαλκάνια. Η περιβαλλοντική ποιότητα του δάσους και γενικά της περιοχής επιβεβαιώνεται από την αξιολόγηση της ως σημαντικής περιοχής για τα πουλιά της Ελλάδας (Σ.Π.Π.Ε.). Δυστυχώς, το δάσος κάθε χρόνο εκχερσώνεται για να φυτεύουν μερικοί κάτοικοι πατάτες. Θεαματική είναι η πτώση του ποσοστού της κατώτερης διαμέτρου των δέντρων και υπάρχει μεγάλος κίνδυνος καταστροφής του λόγω της μη ανανέωσης. Πολλοί αριθμημένοι δασικοί δρόμοι διασχίζουν την Κάπελη που προσφέρεται για ιππασία και ποδηλατοδρομία.
Φαράγγια και σπήλαια.
Στην ίδια περιοχή βρίσκεται το φαράγγι του Αντρωνίου 150 περίπου μέτρα χαμηλότερα από το επίπεδο του χωριού. Περικλείεται από τις δυο επιβλητικές και απότομες χαράδρες που τις διασχίζουν ο ομηρικός ποταμός Σελλήεις (Πηνειακός Λάδωνας) από τη μια και το Παλιοπόταμο από την άλλη. Στην διαδρομή, που πραγματοποιείται με τα πόδια, υπάρχουν εγκαταλειμμένοι νερόμυλοι, το σπήλαιο με τους σταλακτίτες καθώς και διάφορες φυτοκοινωνίες με πλατύφυλλα και αειθαλή δένδρα. Στην πλούσια πανίδα του φαραγγιού ανήκουν πολλά είδη πουλιών και ζώων. Από ορνιθολογική άποψη η περιοχή παρουσιάζει ενδιαφέρον, κυρίως λόγω του χρυσαετού και του λευκονώτη. Τα περισσότερα είδη ζώων και πουλιών της περιοχής προστατεύονται από διεθνείς συνθήκες. Πριν 50 χρόνια υπήρχαν ακόμη αγριόχοιροι, ζαρκάδια και ελάφια. Εδώ κυνηγούσε ο Ξενοφώντας όταν ήταν εξόριστος στο Σκιλλούντα. Ακόμη, στα χωριά Τσίπιανα και Κρυόβρυση υπάρχουν πλούσιες πηγές και ελατοδάση. Το σπήλαιο με τους σταλακτίτες πάνω από το ποτάμι στην διαδρομή για το φαράγγι του Αντρωνίου, αγνώστου ηλικίας, το σπήλαιο-θέατρο του Αμαρκιανού ηλικίας 500.000 ετών στα Τσίπιανα, από το θόλο του οποίου κρέμονται σταλακτίτες σε παράλληλες σειρές, καθώς και η σπηλιά της Διακότρυπας στη Βερβηνή (Κρυόβρυση) παρουσιάζουν ιδιαίτερο γεωφυσικό ενδιαφέρον.
Μνημεία-Αξιοθέατα.
Στα σημαντικότερα αξιοθέατα συμπεριλαμβάνεται το Μυκηναϊκό νεκροταφείο 50 θαλαμοειδών τάφων στη θέση Παλιομποκοβίνα στα σύνορα Αντρωνίου (Πανόπουλο) και Μποκοβίνας (Αγ. Τριάδος). Ακόμη, τα ερείπια της αρχαίας πόλης Λασιών, που βρίσκονται στη μεγαλοπρεπή θέση «Κούτι», όπου ήταν χτισμένο το κάστρο, τα οποία ανακάλυψε και περιέγραψε ο αρχαιολόγος Welker το 1842.
Επίσης, ο Βυζαντινός Ναός των Αγ. Αναργύρων στο Αντρώνι με τις μοναδικές τοιχογραφίες του. Μια από αυτές είναι και ο Άγιος Σκύλος Αντρωνίου, που αναπαριστά έναν Άγιο με κεφάλι κυνηγόσκυλου της περιοχής και σώμα ανθρώπου. Δίπλα του, επίσης, υπάρχει μία άγνωστη στην ορθόδοξη και την καθολική εκκλησία αγιογραφία με το τίτλο «Κυνο-βιάρχης».
Επιπλέον, στην περιοχή βορειοανατολικά του Κακοταρίου δεσπόζει το Κάστρο της Οχιάς ή Ωριάς και στη θέση Σταυράκη, η «Σπηλιά του Τουρκο-Παναή» ή Μπελογιάννη (οπλαρχηγού από τα Τσίπιανα), που χρησίμευε για καταφύγιο κλεφτών και αρματολών κατά την Τουρκοκρατία. Τη γραφικότητα του Δήμου συμπληρώνουν η Αραπολίμνα, τα δύο λιθόκτιστα γεφύρια, το ένα στη θέση «Πετρωτό» και το άλλο στο δρόμο Κακοτάρι – Πανόπουλο, ο ναός της θεάς Αρτέμιδος πάνω από την Μονή Νοτενών στο Κακοταροβούνι, ο ναός του Απόλλωνα κοντά στο Κάστρο της Οχιάς καθώς και το ερείπια των αρχαίων ιερών στην πηγή της Μονής Νοτενών και στα «Τρία αλώνια».
Αποτελέσματα αυτοδιοικητικών εκλογών.
1998.
Αποτελέσματα αυτοδιοικητικών εκλογών του 1998 για το Δήμο Λασιώνος:
2002.
Αποτελέσματα αυτοδιοικητικών εκλογών του 2002 για το Δήμο Λασιώνος:
2006.
Αποτελέσματα αυτοδιοικητικών εκλογών του 2006 για το Δήμο Λασιώνος:

</doc>
<doc id="49685" url="https://el.wikipedia.org/wiki?curid=49685" title="Χίντεκι Γιουκάβα">
Χίντεκι Γιουκάβα

Ο Χίντεκι Γιουκάβα (, 23 Ιανουαρίου 1907 – 8 Σεπτεμβρίου 1981) ήταν Ιάπωνας φυσικός. Είναι κυρίως γνωστός για τη θεωρητική πρόβλεψη της ύπαρξης του μεσονίου και για το δυναμικό Γιουκάβα ("Yukawa potential"), που περιγράφει την ισχυρή εξάρτηση της ισχυρής πυρηνικής δύναμης από την ακτίνα δράσης της. Για τη συνεισφορά του αυτή στη θεωρητική φυσική έγινε ο πρώτος Ιάπωνας που τιμήθηκε με το βραβείο Νόμπελ το 1949.
Ο Γιουκάβα γεννήθηκε στο Τόκυο το 1907 και αποφοίτησε από το Αυτοκρατορικό Πανεπιστήμιο του Κιότο το 1929 όπου και εργάστηκε ως λέκτορας για τέσσερα χρόνια. Έδειξε ενδιαφέρον στη θεωρητική φυσική και κυρίως στη φυσική στοιχειωδών σωματιδίων. Το 1933 έγινε βοηθός καθηγητή στο Πανεπιστήμιο της Οσάκα, σε ηλικία 26 ετών.
Το 1935 πρότεινε την ύπαρξη ενός σωματιδίου που ονόμασε ""μεσοτρόνιο", το οποίο θα έπαιζε το ρόλο του φορέα της πυρηνικής δύναμης. Ο Βέρνερ Χάιζενμπεργκ του οποίου ο πατέρας ήταν καθηγητής της ελληνικής γλώσσας, του ανέφερε πως δεν υπάρχει "τρ" στη λέξη "μέσος", οπότε και η ονομασία που χρησιμοποιήθηκε για το υποθετικό σωματίδιο έγινε "μεσόνιο". Από την υπόθεση ότι το σωματίδιο αυτό κινείται με ταχύτητα περίπου ίση με την ταχύτητα του φωτός από νουκλεόνιο σε νουκλεόνιο, ο Γιουκάβα υπολόγισε ότι η μάζα του μεσονίου θα πρέπει να είναι 250 φορές μεγαλύτερη από τη μάζα του ηλεκτρονίου. 
Το 1936 οι Καρλ Άντερσον και Σεθ Νέντερμαγιερ ανακάλυψαν τα σωματίδια που ονομάζονται σήμερα μιόνια. Αυτά έχουν μάζα περίπου 200 φορές τη μάζα του ηλεκτρονίου και υπήρχε η υποψία ότι ήταν τα σωματίδια των οποίων την ύπαρξη είχε προβλέψει ο Γιουκάβα. Αργότερα όμως ανακαλύφθηκε ότι αντιδρούν ασθενικά με τους πυρήνες, πράγμα που σήμαινε ότι η υποψία δεν ανταποκρινόταν στην πραγματικότητα. 
Έντεκα χρόνια αργότερα, το 1947 ανακαλύφθηκαν από τον Σεσίλ Πάουελ, τα "μεσόνια π" ή "πιόνια"", και αποδείχτηκε ότι ήταν τα σωματίδια που είχε προβλέψει ο Γιουκάβα.
Ο Γιουκάβα κέρδισε το Αυτοκρατορικό Βραβείο της Ιαπωνικής Ακαδημίας το 1940, το 1949 έγινε καθηγητής του Πανεπιστημίου Κολούμπια και το ίδιο έτος του απονεμήθηκε το βραβείο Νόμπελ για την πρόβλεψη της ύπαρξης των πιονίων. Έγραψε εισαγωγικά βιβλία για την Κβαντομηχανική και τη Φυσική Στοιχειωδών Σωματιδίων, στα Ιαπωνικά και απέκτησε τιμητικές διακρίσεις από το Πανεπιστήμιο των Παρισίων και από τη Βασιλική Κοινότητα του Εδιμβούργου. 
Ήταν ένας από τους έντεκα επιστήμονες που υπέγραψαν το Μανιφέστο Ράσελ - Αϊνστάιν που υπογράμμιζε τους κινδύνους που εγείρονται από τη χρήση πυρηνικών όπλων.

</doc>
<doc id="49686" url="https://el.wikipedia.org/wiki?curid=49686" title="Ιαπωνικά">
Ιαπωνικά



</doc>
<doc id="49687" url="https://el.wikipedia.org/wiki?curid=49687" title="Καλός Σαμαρείτης">
Καλός Σαμαρείτης

Ο Καλός Σαμαρείτης (ή "Ευποιία") αποτελεί φιλανθρωπική αδελφότητα κυριών που ιδρύθηκε στον Πειραιά στην αρχή του 20ου αιώνα. Κύριος σκοπός της οργάνωσης αυτής ήταν η περίθαλψη ασθενών και πτωχών. Για κάποιο χρονικό διάστημα συντηρούσε δι΄ ιδίων εξόδων "επαγγελματική σχολή απόρων κορασίδων".
Την μεγαλύτερη όμως δραστηριότητα ο "Καλός Σαμαρείτης" ανέπτυξε κατά την περίοδο του Α΄ Παγκοσμίου Πολέμου και μετά το άδοξο τέλος της Μικρασιατικής εκστρατείας όταν φρόντισε για την περίθαλψη και ανακούφιση μεγάλου αριθμού Ελλήνων προσφύγων.

</doc>
<doc id="49689" url="https://el.wikipedia.org/wiki?curid=49689" title="Βουδδισμός">
Βουδδισμός



</doc>
<doc id="49701" url="https://el.wikipedia.org/wiki?curid=49701" title="43 π.Χ.">
43 π.Χ.



</doc>
<doc id="49711" url="https://el.wikipedia.org/wiki?curid=49711" title="Διαιρέτης ρεύματος">
Διαιρέτης ρεύματος

Ο διαιρέτης ρεύματος είναι μία απλή κυκλωματική διάταξη η οποία αποτελείται από δύο αντιστάτες συνδεδεμένους παράλληλα, στα άκρα των οποίων εφαρμόζεται η τάση εισόδου. Το ρεύμα που διαρρέει το κύκλωμα (Iin) θα κατανεμηθεί στις αντιστάσεις με τρόπο αντιστρόφως ανάλογο προς την τιμή τους.
Ανάλυση.
Η ανάλυση του κυκλώματος ενός διαιρέτη ρεύματος είναι αρκετά απλή. Από την θεωρία των ηλεκτρικών κυκλωμάτων είναι γνωστό ότι δύο αντιστάσεις που είναι συνδεδεμένες παράλληλα μπορούν να αντικατασταθούν από μία και μοναδική αντίσταση, η τιμή της οποίας καθορίζεται σύμφωνα με τον ακόλουθο μαθηματικό τύπο:
Ισοδύναμη αντίσταση: 
formula_1
Κατά συνέπεια και σύμφωνα με τον νόμο του Ωμ, το ρεύμα που θα διαρρέει το κύκλωμα θα ισούται με το πηλίκο της τάσης εισόδου Vin προς την ισοδύναμη αντίσταση.
formula_2
Εάν η παραπάνω εξίσωση λυθεί ως προς Vin, εφαρμοστεί ο νόμος του Ωμ για κάθε μία από τις αντιστάσεις R1 και R2 και αντικατασταθεί η τιμή της Vin, τότε προκύπτει η τιμή των Ι1 και Ι2.
formula_3
formula_4
Από την ανάλυση αυτή φαίνεται πως με κατάλληλη εκλογή των ηλεκτρικών αντιστάσεων του κυκλώματος μπορούμε να καθορίσουμε την τιμή του ρεύματος που θα διαρρέει κάθε μία από αυτές. Οι τύποι που προέκυψαν παραπάνω είναι παρόμοιοι με εκείνους που προκύπτουν για το κύκλωμα ενός διαιρέτη τάσης, μόνο που στην περίπτωση αυτή στον αριθμητή δεν βάζουμε την αντίσταση της οποίας το ρεύμα θέλουμε να υπολογίσουμε, αλλά την άλλη αντίσταση του κυκλώματος. Τέλος, οι τύποι που παρουσιάστηκαν μπορούν να εφαρμοστούν και σε κυκλώματα διαιρέτη ρεύματος τα οποία αποτελούνται από περισσότερες από δύο αντιστάσεις.
Ειδικές περιπτώσεις.
Στην περίπτωση που οι δύο αντιστάσεις του κυκλώματος έχουν ακριβώς την ίδια τιμή, τότε το ρεύμα εισόδου θα ισοκατανεμηθεί μεταξύ των δύο αντιστάσεων και θα ισχύει formula_5. Επίσης, εάν η μία εκ των δύο αντιστάσεων είναι πολύ μικρότερη από την άλλη, τότε το ρεύμα που θα την διαπερνά θα είναι ίσο με Iin, ενώ το ρεύμα που θα διαπερνά την άλλη αντίσταση θα μηδενιστεί.

</doc>
<doc id="49715" url="https://el.wikipedia.org/wiki?curid=49715" title="Θρακομακεδόνες">
Θρακομακεδόνες

 
Οι Θρακομακεδόνες είναι καλαίσθητη οικιστική περιοχή στα βόρεια προάστια του νομού Αττικής, κοντά στους πρόποδες της Πάρνηθας. Από το 2010 αποτελεί δημοτική ενότητα του Δήμου Αχαρνών στο βορειοανατολικό τομέα (Ζώνη Β) του λεκανοπεδίου Αττικής, με 6.200 κατοίκους σύμφωνα με την απογραφή του 2011, η έκταση σε 3,55 τ.χμ. και η πυκνότητα 1.746 κάτοικοι ανά τ.χμ. Είναι μέρος του πολεοδομικού συγκροτήματος Αθηνών. Κάτοικοι της περιοχής είναι αρκετοί Αθηναίοι καλλιτέχνες, πολιτικοί, ιατροί και επιχειρηματίες.
Ιστορία.
Το 1956 ο σύνδεσμος Μακεδόνων και Θρακών ζήτησε από την κυβέρνηση να προταθεί κάποια περιοχή για κατοικία. Ο σχεδιασμός του οικισμού εκπονήθηκε από τον πολεοδόμο Κωνσταντίνο Δοξιάδη ως μια νέα ευρωπαϊκού τύπου περιοχή αποκλειστικής κατοικίας στα βόρεια του νόμου Αττικής. Το σχέδιο προέβλεπε μια περιοχή στην οποία όλες οι οδοί της να καταλήγουν στο κέντρο της, την πλατεία Αριστοτέλους. Επιπλέον η περιοχή για πολλούς εύπορους Αθηναίους αποτελούσε την εξοχική περιοχή μετά την Κηφισιά καθώς βρισκόταν σε μια έκταση πρασίνου στους ανατολικούς πρόποδες της Πάρνηθας. Η περιοχή υπήρξε αρχικά συνοικία του δήμου Αχαρνών, μέχρι το 1980 όπου και ανεξαρτητοποιήθηκε σε όμορη κοινότητα. Το 1992 η περιοχή βραβεύτηκε ως η πιο όμορφη περιοχή της Ευρώπης. Το 2010 με το πολεοδομικό σχέδιο Καλλικράτη η περιοχή προσαρτήθηκε ξανά στον δήμο Αχαρνών. Το 2004 στο νότιο μέρος της περιοχής κτίσθηκε το Ολυμπιακό Χωριό για τους Ολυμπιακούς Αγώνες της Αθήνας. Το 2006 κατασκευάστηκε και το τελεφερίκ της Πάρνηθας προσελκύοντας αρκετούς κατοίκους του λεκανοπεδίου. Κατά τόπον Αντιδήμαρχος Θρακομακεδόνων είναι ο κ. Μιχάλης Βρεττός.
Χαρακτηριστικά.
Η κοινότητα είναι αρκετά αραιοκατοικημένη (6.200 κάτοικοι στην απογραφή του 2011) και μεγάλη έκτασή του αποτελείται από κοινόχρηστους χώρους και πευκόφυτες ζώνες. Έχει καθαρά οικιστικό χαρακτήρα, κυκλικό ρυμοτομικό σχέδιο με φαρδείς συνοικιακούς δρόμους. Περιβάλλεται από τους ορεινούς όγκους της Πάρνηθας και διαθέτει τρεις βασικές εισόδους στην πόλη. Η πρόσβαση στην περιοχή είναι εφικτή από τις Αχαρνές, την Βαρυμπόμπη και από την έξοδο Καλυφτάκη στην Εθνική Οδό, στα σύνορα με την Κηφισιά.
Συνορεύει με τη Βαρυμπόμπη στα ανατολικά ενώ γειτνιάζει επίσης με την Πολεμική Αεροπορία Δεκέλειας, τη Σχολή Ικάρων και τα τέως βασιλικά ανάκτορα στο Τατόι.
Συγκοινωνία.
Οι Θρακομακεδόνες εξυπηρετούνται από τρεις γραμμές του ΟΑΣΑ (504,726,725). Στους Θρακομακεδόνες βρίσκεται και το Τελεφερίκ της Πάρνηθας το οποίο οδηγεί στο ξενοδοχείο και καζίνο Regency Casino Mont Parnes. 5 χλμ. από την περιοχή βρίσκεται η στάση του προαστιακού "Δεκέλεια".
Αθλητισμός.
Στους Θρακομακεδόνες διατηρούνται αθλητικά συγκροτήματα. Στην νοτιοανατολική πλευρά βρίσκεται γήπεδο ποδοσφαίρου 5Χ5 στο οποίο εδρεύει ο τοπικός σύλογος Αναγέννηση Θρακομακεδόνων, γήπεδα τένις και γκολφ, το κλειστό γήπεδο μπάσκετ και βόλεϋ, ενώ στην δυτική πλευρά βρίσκεται το συγκρότημα των προσκόπων. 
Υπηρεσίες.
Στους Θρακομακεδόνες, υπάρχει ένα μικρό εμπορικό κέντρο με διάφορα μικρά καταστήματα (φαρμακείο, βιβλιοπωλείο κλπ). Υπάρχουν 4 καταστήματα μαζικής εστίασης καθώς και δύο περίπτερα. Διατίθεται από τον Δήμο δανειστική βιβλιοθήκη για τους κατοίκους, ενώ εξαιρετικά ενδιαφέρουσες είναι και οι πολιτιστικές εκδηλώσεις του Πνευματικού Κέντρου Θρακομακεδόνων, όπου Πρόεδρος είναι ο Δήμαρχος κ. Σπυρίδων Βρεττός και Αντιπρόεδρος ο Αντιδήμαρχος κ. Μιχάλης Βρεττός. Επιπλέον, εκδίδεται η μηνιαία τοπική εφημερίδα των Θρακομακεδόνων «Εν τη πόλι» από τον Νίκο Σιδηρόπουλο. Επιπλέον, υπάρχουν στην περιοχή δύο θέατρα το ένα υπαίθριο στην πλατεία Αριστοτέλους και το δεύτερο το κλειστό στην οδό Αρχελάου. 

</doc>
<doc id="49718" url="https://el.wikipedia.org/wiki?curid=49718" title="Αρχαία Λοκρίδα">
Αρχαία Λοκρίδα

Η Λοκρίδα () είναι περιοχή της Στερεάς Ελλάδας που στην αρχαιότητα χωριζόταν στην Οζολίδα Λοκρίδα (ή Εσπερία Λοκρίδα) και στην Οπουντία Λοκρίδα. Κάτοικοι της ήταν οι Λοκροί, αρχαίο ελληνικό φύλο, ενώ προϊστορικοί κάτοικοι ήταν οι Λέλεγες.
Αρχαία Λοκρίδα.
Οζολίδα Λοκρίδα.
Η Οζολίδα Λοκρίδα ήταν το δυτικό τμήμα της περιοχής της Λοκρίδας, δυτικά των Δελφών και χωριζόταν από την Οπουντία Λοκρίδα με το όρος Παρνασσός και την Δωρίδα. Δυτικά εκτεινόταν μέχρι το Αντίρριο και ανατολικά μέχρι την φωκική πόλη Κρίσα (σημερινό Χρισσό). Βόρεια συνόρευε με την Δωρίδα, ανατολικά με την Φωκίδα, δυτικά με την Αιτωλία και νότια με τον Κορινθιακό κόλπο. Οι κάτοικοί της ονομάζονταν Οζόλες ή Εσπέριοι Λοκροί και γεωγραφικά καταλάμβανε περίπου τον σημερινό νομό Φωκίδας.
Η πρωτεύουσα της Οζολίδας Λοκρίδας ήταν η Άμφισσα η οποία βρίσκεται στην βόρεια άκρη του Κρισαίου Πεδίου και καταστράφηκε το 338 π.Χ. από τον Φίλιππο Β' της Μακεδονίας. Η άλλη σημαντική πόλη αλλά και το κυριότερο λιμάνι της περιοχής ήταν η Ναύπακτος όπου οι Οζόλες Λοκροί έφτιαχναν τα πλοία του στόλου τους όπως δείχνει και το όνομα της πόλης (από το αρχαίο "ναύς" που σημαίνει "πλοίο"), η οποία δέχθηκε επίθεση από τους Αθηναίους ενώ ήρθαν στην πόλη Μεσσήνιοι πρόσφυγες. Κοντά στην Ναύπακτο υπήρχε η πόλη Χαλκίς και ο λόφος Ταφίασσος όπου βρίσκονταν οι τάφοι των κενταύρων όπου όπως λεγόταν, από τα σώματα τους που είχαν αποσυντεθεί ανάβρυζε ένα δύσοσμο νερό από όπου ίσως να προήλθε το όνομα των Οζολών Λοκρών. Άλλες σημαντικές πόλεις κοντά στην θάλασσα ήταν η Οιάνθεια (κάποιοι πιστεύουν ότι η τοποθεσία της πόλης βρίσκεται στο σημερινό Γαλαξίδι, ενώ άλλοι πιστεύουν ότι εκεί βρισκόταν η πόλη Χάλειον και πως η Οιάνθεια βρισκόταν πιο δυτικά) και το Ευπάλιο. Επίσης υπήρχε η πόλη Αλωπή ενώ σημαντικό οχυρό ήταν η Μυωνία (σημερινή Αγία Ευθυμία;).
Ορεινή περιοχή, με τα βουνά Κόραξ (σημερινά Βαρδούσια), Ασέληνον όρος (σημερινή Γκιώνα) και Παρνασσό και τον ποταμό Ύλαιθο (σημερινός Μόρνος).
Άλλες σημαντικές πόλεις της Οζολίδας Λοκρίδας ήταν η Τριταία, η Μεσσαπία, το Τείχιο, το Κροκύλειο, η Ποτιδάνεια, ο Τολοφώνας, η Αντίκυρα και οι Ερυθραί.
Οπουντία Λοκρίδα.
Η Οπουντία Λοκρίδα αποτελούσε το ανατολικό τμήμα της Λοκρίδας βόρεια της Φωκίδας και βορειοδυτικά της Βοιωτίας, κατά μήκος του Βόρειου Ευβοϊκού κόλπου, από τις Θερμοπύλες κοντά στον Μαλιακό κόλπο μέχρι την πόλη Αλαί (σημερινός Θεολόγος) που αποτελούσε το σύνορο με την Βοιωτία. Ουσιαστικά είναι περίπου η σημερινή περιοχή της επαρχίας Λοκρίδας του νομού Φθιώτιδας.
Πρωτεύουσα ήταν ο Οπούς (σημερινή Αταλάντη) που άκμασε κατά τον 5ο αιώνα π.Χ. και από αυτήν οι κάτοικοι ολόκληρης της Ανατολικής Λοκρίδας ονομάζονταν Οπούντιοι Λοκροί. Επίνειο της πρωτεύουσας αποτελούσε ο Κύνος (σημερινές Λιβανάτες), απέναντι από την Αιδηψό όπου τελείωνε ο Οπούντιος Κόλπος. Μεταξύ του Οπούντα και του Κύνου υπήρχε εύφορη πεδιάδα. Στον Κύνο λέγεται ότι έζησε ο Δευκαλίων και εκεί υπάρχει ο τάφος της γυναίκας του Πύρρας. Ο Όμηρος αναφέρει ότι ο Πάτροκλος ήταν από τον Οπούντα ενώ ο βασιλιάς Αίας ο Λοκρός ήταν από την πόλη Νάρυξ. Κοντά στον Μαλιακό κόλπο ήταν η Αλωπή (συνώνυμη με αυτή της Οζολίδας Λοκρίδας), η Δαφνούς (σημερινός Άγιος Κωνσταντίνος) που αργότερα κατεδαφίστηκε και η Ελάτεια. Μετά την Δαφνούντα υπήρχε το όρος Κνημίς όπου οι Λοκροί εκεί ονομάζονταν Επικνημίδειοι.
Γνωστός ήταν ο ποταμός Βοάγριος ή Μάνης όπως αναφέρει ο Στράβων, ο οποίος πήγαζε από το όρος Κνημίς και κατέληγε στον Ευβοϊκό μεταξύ των πόλεων Σκάρφεια και Θρόνιο πιο πάνω από τις οποίες βρίσκονταν η Νίκαια και η Ηράκλεια κοντά στις οποίες βρισκόταν το βουνό Οίτη, ενώ μικρότερος ποταμός ήταν ο Πλατάνιος.
Άλλες σημαντικές πόλεις της Οπουντίας Λοκρίδας ήταν η Βουμελιταία (σημερινό Μαρτίνο), ο Κάλιαρος, η Βέσα, οι Αυγείαι, η Λάρυμνα και η Τάρφη, Αβαί, Κορσεία, Αλπήνοι, Βουμελιταία και Κυρτώνη.

</doc>
<doc id="49721" url="https://el.wikipedia.org/wiki?curid=49721" title="Ελευθερία Μεσσηνίας">
Ελευθερία Μεσσηνίας



</doc>
<doc id="49723" url="https://el.wikipedia.org/wiki?curid=49723" title="Βελίκα Μεσσηνίας">
Βελίκα Μεσσηνίας

Η Βελίκα είναι χωριό του Δήμου Μεσσήνης, ανήκει στην Περιφερειακή Ενότητα Μεσσηνίας και έχει 239 κατοίκους, σύμφωνα με την Απογραφή του 2011.
Πληροφορίες.
Η Βελίκα ανήκει στην Κοινότητα Βελίκας, υπάγεται στη Δημοτική Ενότητα Μεσσήνης, του Δήμου Μεσσήνης και βρίσκεται σε υψόμετρο 19 μέτρων. Το όνομά της το οφείλει στον Βελίκ Αγά, που έμενε εκεί επί Τουρκοκρατίας. Απέχει 20 χιλιόμετρα από την Καλαμάτα και 2,5 χιλιόμετρα από την Παραλία Βελίκας.
Κάστρο Βελίκας.
Βορειότερα από τη Βελίκα υπάρχει το Κάστρο Βελίκας, το οποίο ανακαλύφθηκε από την Αρχαιολογική Υπηρεσία το 2007, αλλά δεν έχει μελετηθεί και δεν υπάρχουν περισσότερες πληροφορίες.

</doc>
<doc id="49725" url="https://el.wikipedia.org/wiki?curid=49725" title="Δεκέλεια Αττικής">
Δεκέλεια Αττικής

Η Δεκέλεια (), (ο δήμος: Δεκελείας, Δήμος Δεκελειών) ήταν αρχαίος οικισμός - πόλη και δήμος της Ιπποθοωντίδας (περιοχή της Αρχαίας Αττικής και φυλή της αρχαίας Αθήνας).
Ο Στράβων, αναφερόμενος στον ιστορικό Φιλόχορο και το έργο του «"Ατθίς"» (ή "Ατθίδες" ή "Ιστορίαι") λέει ότι η Δεκέλεια ήταν μια από τις δώδεκα πόλεις, οι οποίες ιδρύθηκαν στην Αττική από τον μυθικό βασιλιά της Αθήνας, Κέκροπα και αργότερα ο Θησέας την ένωσε με την πόλη της αρχαίας Αθήνας. Στη συνέχεια έγινε ένας από τους δήμους της Αττικής (δήμος Δεκελειών).
Η "Δεκέλεια", αναφερόμενη και ως "Δεκέλεια Αττικής", σήμερα είναι ευρύτερη περιοχή, η οποία περιλαμβάνει την ομώνυμη συνοικία–οικισμό, καθώς επίσης και την περιοχή του σημερινού Τατοΐου. Η Δεκέλεια υπάγεται στον Δήμο Αχαρνών και στην περιοχή της είναι εγκατεστημένα διάφορα τμήματα της Πολεμικής Αεροπορίας, στην Αεροπορική Βάση Δεκέλειας (ή "Αεροδρόμιο Τατοΐου"), καθώς επίσης το Μουσείο της Πολεμικής Αεροπορίας και η Σχολή Ικάρων. Επίσης εκεί κοντά βρίσκονται το Ολυμπιακό χωριό και το παλαιό βασιλικό ανάκτορο του Τατοΐου. 
Ονομασία.
Ο δήμος πήρε το όνομά του, από τον μυθικό επώνυμο ήρωα, Δέκελο.
Τοποθεσία του αρχαίου δήμου.
Ο δήμος της Δεκελείας, ήταν δήμος των Μεσογείων. Η Δεκέλεια βρισκόταν στις πλαγιές του όρους της Πάρνηθας, στην αρχαία οδό μεταξύ Αθήνας και Ωρωπού. Στην περιοχή της αρχαίας πόλης, βρίσκεται σήμερα η παλαιά θερινή κατοικία της πρώην ελληνικής βασιλικής οικογένειας, γνωστή και ως ανάκτορο του Τατοΐου. Ειδικότερα, το κέντρο του αρχαίου δήμου της Δεκέλειας τοποθετείται στην έκταση όπου βρίσκονταν οι στάβλοι του παλατιού. Από την Δεκέλεια ήταν ορατή η αρχαία Αθήνα και από τα υψηλότερα σημεία του δήμου μπορούσε κάποιος να δει τα πλοία που εισέρχονταν στα λιμάνια του Πειραιά. Σύμφωνα με τον Θουκυδίδη η Δεκέλεια βρισκόταν περίπου 120 στάδια βόρεια των Αθηνών και άλλα τόσα τη χώριζαν από τη Θήβα -ίσως και λίγο παραπάνω, όπως γράφει ο ίδιος. Αυτή η απόσταση σήμερα αντιστοιχεί στα 20-22 χιλιόμετρα. Το Τατόι απέχει από το κέντρο της Αθήνας 15 χιλιόμετρα και άρα η Δεκέλεια απλωνόταν λίγο βορειότερα. Αν και η ακριβής τοποθεσία του δήμου αυτού δεν έχει προσδιορισθεί και δεν έχει ακόμα ταυτιστεί επακριβώς, οι σύγχρονοι μελετητές, όπως ο John S. Traill πιστεύουν, ότι ο δήμος βρίσκεται σε θέση κοντά στο Τατόι, το οποίο υπάγεται στον Δήμο Αχαρνών.
Από τους ερευνητές του 19ου αιώνα ο Ιάκωβος Ρίζος Ραγκαβής τοποθετεί τον δήμο στο τότε χωριό "Τατόι", ενώ ο Διονύσιος Σουρμελής τον τοποθετεί στην περιοχή της "Μαλακάσσας".
Η σημασία της περιοχής.
Η Δεκέλεια ήταν σημαντική για την επιβίωση της αρχαίας Αθήνας, επειδή ήταν πάνω στην "εθνική οδό" της εποχής εκείνης και από εκεί περνούσαν σχεδόν όλες οι χερσαίες εισαγωγές προϊόντων από τη Βοιωτία και την Εύβοια. Εντούτοις η κατοχή της από τους Λακεδαιμονίους στον Πελοποννησιακό Πόλεμο δεν υπήρξε απόλυτα καθοριστική από μόνη της στην αρχή, γιατί οι Αθηναίοι συνέχιζαν τις εισαγωγές τροφίμων με τα πλοία τους, από το λιμάνι του Πειραιά. Όταν αργότερα με έδρα τη Δεκέλεια οι Λακεδαιμόνιοι απέκοψαν την Αθήνα και από το Λαύριο, τότε το κόστος για την αθηναϊκή οικονομία ήταν ανυπολόγιστο, επειδή χάθηκε η πρόσβαση στα μεταλλεία αλλά και χιλιάδες δούλοι που δούλευαν εκεί και που δοθείσης της ευκαιρίας διέφυγαν αμέσως. Επίσης χάθηκαν πολλές ατομικές περιουσίες γιατί εκτός από τους Σπαρτιάτες που κατέστρεφαν τις καλλιέργειες, έκαναν καθημερινά επιδρομές και οι Θηβαίοι, που με την κάλυψη των Σπαρτιατών άρπαζαν άλογα, πρόβατα ακόμα και έπιπλα των Αθηναίων. Οι τελευταίοι ζούσαν πια έγκλειστοι στα τείχη της πόλης τους και παρακολουθούσαν ανήμποροι να καταστρέφονται οι περιουσίες τους στην ύπαιθρο. Το αρχηγείο των Σπαρτιατών είχε εγκατασταθεί στο λόφο του Παλαιοκάστρου, εκεί που σήμερα βρίσκονται οι βασιλικοί τάφοι.
Η συμμετοχή του δήμου στην αρχαία Βουλή.
Ο δήμος, η ύπαρξη του οποίου επιβεβαιώνεται και από διάφορες επιγραφές, ως μέλος της Ιπποθοωντίδας φυλής, συμμετείχε με 4 βουλευτές στην αρχαία Βουλή των 500, κατά την πρώτη περίοδο (508 – 307/306 π.Χ.). Κατά τη δεύτερη (307/306 – 224/223 π.Χ.) και την τρίτη περίοδο (224/223 – 201/200 π.Χ.) ο δήμος αντιπροσωπευόταν με 6 βουλευτές στη Βουλή των 600. Κατά την τέταρτη (201/200 π.Χ. – 126/127) και την πέμπτη περίοδο (126/127 – 3ος αιώνας) είναι άγνωστος ο αριθμός βουλευτών–αντιπροσώπων του δήμου.
Οι κάτοικοι της Δεκέλειας.
Ο δημότης της αρχαίας Δεκελείας ονομαζόταν Δεκελεεύς ή Δεκελειεύς. Η θέση του δήμου έδωσε τη δυνατότητα στην πόλη της Αθήνας να ελέγχει τη διαδρομή μέσω της Δεκελείας, από την οποία γινόταν μεγάλο μέρος της άμεσης κίνησης των σιτηρών από την Εύβοια προς την Αθήνα. Ο Μαρδόνιος, κατά τη Δεύτερη περσική εισβολή στην Ελλάδα, όταν αποχώρησε από την Αθήνα, πριν από την Μάχη των Πλαταιών ( 479 π.Χ.), μαζί με τα στρατεύματά του, επέλεξε τη διαδρομή αυτήν και πέρασε μέσα από την Δεκέλεια, υποχωρώντας προς τα βόρεια. Την τοποθεσία της Δεκελείας και τους δημότες της φαίνεται ότι εκτιμούσαν επίσης οι αρχαίοι Σπαρτιάτες. Σύμφωνα με τον μύθο ήταν οι κάτοικοι της Δεκέλειας, ή τουλάχιστον ο βασιλιάς τους Δέκελος, που αποκάλυψαν στους Διόσκουρους την θέση της Ωραίας Ελένης, την οποία είχε απαγάγει ο Θησέας και την είχε κρύψει στις Αφίδνες. Ως ανταμοιβή, η Δεκέλεια και οι κάτοικοί της απολάμβαναν ιδιαίτερα προνόμια από τους αρχαίους Σπαρτιάτες, συμπεριλαμβανομένης της απαλλαγής από όλους τους φόρους, και το σημαντικότερο, την προστασία της γης τους κατά τα πρώτα χρόνια του Πελοποννησιακού Πολέμου, όταν οι Σπαρτιάτες είχαν εισβάλει στην Αττική. Η Δεκέλεια, τότε είχε γλιτώσει από πολλές καταστροφές. 
Σπαρτιατική φρουρά της Δεκελείας.
Το 413 π.Χ., ίσως και με τη συμβουλή του Αλκιβιάδη, ο οποίος βρισκόταν εξόριστος στην Σπάρτη, οι Σπαρτιάτες κατέλαβαν την Δεκέλεια και εγκατέστησαν εκεί μόνιμη φρουρά. Για το γεγονός αυτό η τελική φάση του Πελοποννησιακού Πολέμου ονομαζόταν "δεκελεική φάση" ή "Δεκελεικός πόλεμος". Η παρουσία της εχθρικής φρουράς υποχρέωσε τους Αθηναίους να μεταφέρουν τα σιτηρά τους μέσω της θάλασσας, με την παράκαμψη από το ακρωτήριο του Σουνίου, με μεγάλη χρηματική δαπάνη, ενώ οι Σπαρτιάτες εμπόδιζαν τους Αθηναίους αγρότες στην καλλιέργεια της γης και παρεμπόδιζαν τους Αθηναίους εργάτες των ορυχείων στα Μεταλλεία του Λαυρίου να προβαίνουν στην εξόρυξη ορυκτών. Οι Σπαρτιάτες προέτρεψαν επίσης τους σκλάβους να επαναστατήσουν ενάντια στους κυρίους τους. Ο Θουκυδίδης λέει ότι 20.000 σκλάβοι διέφυγαν προς την Δεκέλεια. Το 411 π.Χ. κατέλαβαν την εξουσία οι ολιγαρχικοί, με την ανάδειξη της λεγόμενης «Βουλής των Τετρακοσίων» και την εγκαθίδρυση ολιγαρχικού κράτους, υπό τον έλεγχο της σπαρτιατικής φρουράς, που τους είχε ενισχύσει. Όταν η ολιγαρχία ανατράπηκε, πολλά από τα σημαίνοντα πρόσωπα αυτής, όπως ο Πείσανδρος, ο Χαρικλής και ο Αλεξικλής κατέφυγαν στη Δεκέλεια. Η σπαρτιατική φρουρά παρέμεινε μέχρι το τέλος του πολέμου, δηλαδή ως το 404 π.Χ., όταν και πάλι την εξουσία στην Αθήνα ανέλαβε ένα επίσης ολιγαρχικό σύστημα, αυτό των Τριάκοντα Τυράννων.
Προσωπικότητες από την Δεκέλεια.
Υπήρξαν διάφοροι γνωστοί πολίτες από τον δήμο της Δεκελείας, όπως ο επιστάτης της αρχαίας Βουλής Γλαύκιππος ο Δεκελεεύς, ο διαιτητής Δίφιλος ο Δεκελεεύς κ.α. Από τους πλέον γνωστούς, οι οποίοι είχαν κάποιου είδους σχέση με το δήμο ή την περιοχή του ήταν επίσης οι:
Πηγές – βιβλιογραφία.
Πρωτογενείς πηγές 
Δευτερογενείς πηγές

</doc>
<doc id="49727" url="https://el.wikipedia.org/wiki?curid=49727" title="Βαρυμπόμπη Αττικής">
Βαρυμπόμπη Αττικής

Η Βαρυμπόμπη είναι συνοικία που υπάγεται στον Δήμο Αχαρνών - Θρακομακεδόνων στην βορειοανατολική Αττική και μέρος του πολεοδομικού συγκροτήματος Αθηνών. Υπήρξε ξεχωριστός οικισμός μέχρι το 2001 οπότε καταργήθηκε και αποτελεί πλέον συνοικία των Αχαρνών. Βρίσκεται στα βορειοανατολικά του δήμου και περιβάλλεται από τους ορεινούς όγκους της Πάρνηθας. Στα δυτικά συνορεύει με την κοινότητα των Θρακομακεδόνων, ενώ στα ανατολικά συνδέεται με τα υπόλοιπα βόρεια προάστια μέσω των λεωφόρων Τατοϊου και Δεκέλειας-Κηφισίας.
Ιστορικά στοιχεία.
Το όνομά Βαρυμπόμπη θεωρείται πως έχει αρβανίτικη προέλευση και προέρχεται είτε από το επώνυμο της οικογένειας των οικιστών της, είτε από σχετική αρβανίτικη λέξη που περιγράφει το έδαφος της τοποθεσίας. Το τοπωνύμιο αναφέρεται από τον περιηγητή Τζελ στις αρχές του 19ου αιώνα. Μετά την απελευθέρωση της Ελλάδας, αναφέρεται ως οικισμός που αρχικά εντάχθηκε στον Δήμο Αχαρνών και αργότερα στον δήμο Φυλής. Στην απογραφή του 1907, αναφέρεται ως οικισμός του δήμου Αχαρνών και είχε πληθυσμό 48 κατοίκους. Η Βαρυμπόμπη παρέμενε μικρός οικισμός μέχρι το 1940, όταν ένας οικοδομικός συνεταιρισμός δημιούργησε σε μία έκταση της περιοχής έναν νέο οικισμό. Με την δημιουργία νέων κατοικιών ο πληθυσμός άρχισε να αυξάνεται. Η ανοικοδόμηση της περιοχής συνεχίστηκε και τις υπόλοιπες δεκαετίες με αποτέλεσμα ο πληθυσμός να φτάσει τους 1.354 κατοίκους κατά την απογραφή του 1991. Το 2001 ο οικισμός της Βαρυμπόμπης καταργήθηκε καθώς θεωρήθηκε πως είχε ενωθεί οικιστικά με τις Αχαρνές και αποτελεί πλέον συνοικία των Αχαρνών.
Στις 3 Αυγούστου του 2021, ξεκίνησε φωτιά έξω από τον οικισμό της Βαρυμπόμπης, αλλά επεκτάθηκε εντός αυτού. Η πυρκαγιά κατασβέστηκε το πρωί της 4ης Αυγούστου. Η φωτιά αμέσως μετά αναζωπυρώθηκε κι έκαιγε ανεξέλεγκτη έως το πρωί της 7ης Αυγούστου, καίγοντας πολλά σπίτια, ζώα και χιλιάδες στρέμματα δάσους έως την κορυφογραμμή της Πάρνηθας.
Περιγραφή του οικισμού.
Αρχικά έγινε γνωστή για τις ταβέρνες στην ομώνυμη πλατεία (η οποία κάηκε το 2021), ενώ σήμερα αποτελεί τόπο μόνιμης κατοικίας για τους προνομιούχους κατοίκους του λεκανοπεδίου που εγκαταλείπουν το κέντρο. Οι αντικειμενικές αξίες το 2006 αγγίζουν τα "1.300" ευρώ/τ.μ. δόμησης. Επιπλέον έχει ανακοινωθεί μελέτη επέκτασης του ηλεκτρικού σιδηρόδρομου από την Κηφισιά προς τον Άγιο Στέφανο με παράκαμψη και στάση στη Βαρυμπόμπη. Μετά την ολοκλήρωση της μελέτης δεν κρίνεται σκόπιμη η παράκαμψη στην Βαρυμπόμπη.
Σημαντικές εγκαταστάσεις στην περιοχή της Βαρυμπόπης είναι: το Αεροδρόμιο Τατοΐου, που βρίσκεται στα νότια του οικισμού, τα Μοντεσσοριανά σχολεία της Αθήνας και οι εγκαταστάσεις του Ιππικού Ομίλου Βαρυμπόμπης (οι οποίες κάηκαν το 2021) και του Ιππικού Ομίλου Βόρειων Προαστίων. Κοντά στον οικισμό βρίσκονται τα παλαιά βασιλικά ανάκτορα του Τατοΐου, ενώ το κτήμα Τατοΐου φτάνει μέχρι τα όρια του οικισμού. Επίσης κοντά στην Βαρυμπόμπη βρίσκεται ο Τύμβος του Σοφοκλή. Ανακαλύφθηκε τον 19ο αιώνα και βρέθηκε στο σημείο που σύμφωνα με αρχαίες πηγές βρισκόταν ο τάφος του Σοφοκλή. Ο Σοφοκλής αν και ήταν δημότης του αρχαίου Κολωνού καταγόταν από τον αρχαίο δήμο της περιοχής, τον δήμο Δεκέλειας. Παραμένουν πάντως αμφιβολίες μεταξύ των αρχαιολόγων αν πραγματικά το μνημείο είναι ο τάφος του Σοφοκλή.
Επίσης στην περιοχή βρίσκονται και οι μεγαλύτερες κλειστές λέσχες της Αθήνας στις οποίες οι κάτοικοι των βόρειων προαστίων συχνάζουν. Ιστορικότερα είναι το Tatoi club, το Jockey club και το κτήμα Αριάδνη.

</doc>
<doc id="49728" url="https://el.wikipedia.org/wiki?curid=49728" title="Ερυθρός γίγαντας">
Ερυθρός γίγαντας

Ερυθρός γίγαντας ονομάζεται κάθε μεγάλος ψυχρός αστέρας φασματικού τύπου K ή M που έχει εξελιχθεί τόσο ώστε να μη συγκαταλέγεται πλέον στους αστέρες της Κύριας Ακολουθίας, όπως αυτή ορίζεται από το διάγραμμα Χέρτζσπρουνγκ-Ράσελ (Hertzsprung-Russell). Ως εξελικτική κατηγορία, οι ερυθροί γίγαντες μπορεί να ανήκουν σε οποιαδήποτε από τις τρεις πρώτες κλάσεις Ι ως ΙΙΙ της διδιάστατης φασματικής ταξινομήσεως των Μόργκαν-Κήναν, δηλαδή ένας ερυθρός γίγαντας μπορεί να είναι υπεργίγαντας, λαμπρός γίγαντας ή (απλός) γίγαντας.
Ιδιότητες.
Ως προς το χρώμα, οι ερυθροί γίγαντες που φαίνονται με γυμνό μάτι στο νυχτερινό ουρανό εμφανίζουν ένα πορτοκαλί ανάμικτο με λευκό. Πραγματικά και έντονα κόκκινοι (ερυθροί) εμφανίζονται οι αστέρες άνθρακα. Παραδείγματα ερυθρών γιγάντων ορατών ευκολότατα με γυμνό μάτι στους γήινους ουρανούς είναι οι Αρκτούρος την άνοιξη, Αντάρης το καλοκαίρι και Μπετελγκέζ (ή σπάνια Βετελγέζης) τον χειμώνα. Ο γενικός χαρακτηρισμός τους ως «ερυθροί» προήλθε από το γεγονός ότι οι ερυθροί γίγαντες εκπέμπουν πολύ μεγαλύτερο ποσοστό της ακτινοβολίας τους σε μήκη κύματος που αντιστοιχούν στο υπέρυθρο και το ερυθρό από ό,τι ο Ήλιος μας, καθώς η επιφανειακή τους θερμοκρασία είναι μικρότερη.
Το δεύτερο συνθετικό του όρου οφείλεται στις τεράστιες διαστάσεις, σε σχέση με εκείνες του σημερινού Ήλιου: ένας ερυθρός γίγαντας έχει διάμετρο δεκάδες ή εκατοντάδες φορές μεγαλύτερη και όγκο χιλιάδες ή εκατομμύρια φορές μεγαλύτερο. Αντιθέτως, η μάζα ενός ερυθρού γίγαντα είναι συγκρίσιμη με εκείνη του Ήλιου: από 0,4 ως 10 φορές.
Δημιουργία.
Ο ερυθρός γίγαντας δημιουργείται όταν ένας αστέρας μάζας όπως η προαναφερθείσα εξαντλεί το υδρογόνο που μετέτρεπε σε ήλιο (He) στον πυρήνα του με θερμοπυρηνική σύντηξη (αντίδραση που δίνει την ενέργεια στον Ήλιο και σ' όλους τους αστέρες κύριας ακολουθίας να λάμπουν). Ο αστέρας συνεχίζει να συντήκει υδρογόνο σε ένα λεπτό κέλυφος γύρω από τον αδρανή πυρήνα του. Καθώς η αδρανής μάζα He του πυρήνα παύει να ακτινοβολεί ενέργεια, δεν ασκεί πίεση ακτινοβολίας προς τα υπερκείμενα στρώματα, συμπιέζεται και θερμαίνεται από αυτή τη συστολή, καθώς βαρυτική ενέργεια μετατρέπεται σε θερμική. Συμπιεζόμενο έτσι και θερμαινόμενο ταυτοχρόνως, το προαναφερθέν κέλυφος υδρογόνου συντήκεται ταχύτερα. Αυτό αυξάνει την παραγωγή ενέργειας: Ο αστέρας ακτινοβολεί 1.000 ως 10.000 φορές περισσότερο και η πίεση ακτινοβολίας προκαλεί τη μεγάλη διαστολή των ανώτερων στρωμάτων του. Ο αστέρας έτσι διογκώνεται τόσο πολύ ώστε η ακτινοβολούσα επιφάνεια αυξάνεται πολύ περισσότερο από την αύξηση της ακτινοβολίας και η ενεργός θερμοκρασία της επιφάνειάς του μειώνεται, πράγμα που μετατοπίζει προς το ερυθρό την παραγωγή φωτός: ένας ερυθρός γίγαντας έχει γεννηθεί. Η επιφανειακή θερμοκρασία του, ανεξαρτήτως του αρχικού φασματικού τύπου του αστέρα, μειώνεται μέχρι τους 4.000 Κ ή 3.700 C. 
Σε αστέρες με αρκετή μάζα ώστε η πίεση στις κεντρικές περιοχές να προκαλέσει την έναρξη της συντήξεως και του He σε ακόμα βαρύτερους πυρήνες, μία ανάλογη διαδικασία επισυμβαίνει όταν και το He του πυρήνα σχεδόν εξαντληθεί και η σύντηξή του συνεχίζεται σε ένα κέλυφος. Εδώ πάντως σε πολλές περιπτώσεις συνεχίζεται παράλληλα και η σύντηξη υδρογόνου σε ένα κέλυφος πάνω από το κέλυφος He. Τότε ο αστέρας προχωρεί στον ασυμπτωτικό κλάδο των γιγάντων πάνω στο διάγραμμα Χέρτζσπρουνγκ-Ράσελ. Σχεδόν όλοι οι αστέρες της Κύριας Ακολουθίας πιστεύεται ότι εξελίσσονται σε ερυθρούς γίγαντες προς το τέλος της ζωής τους (υπεργίγαντες στην περίπτωση των αστέρων φασματικών τύπων Ο και B).
Οι αστέρες με μάζα μικρότερη του 40% της ηλιακής πιστεύεται ότι διαθέτουν ζώνη ρευμάτων μεταφοράς θερμότητας που φθάνει μέχρι τις κεντρικές τους περιοχές και επομένως αυτά τα ρεύματα ύλης (παρόμοια με αυτά του νερού που ζεσταίνεται σε μια κατσαρόλα) δεν επιτρέπουν τη συσσώρευση του He σε αδρανή πυρήνα, οπότε όλο το πυρηνικό «καύσιμο» εξαντλείται χωρίς ο αστέρας να διογκώνεται σε ερυθρό γίγαντα. Αυτοί οι αστέρες είναι σε όλη τους τη ζωή (και όσο βρίσκονται στην Κύρια Ακολουθία) ερυθροί νάνοι.
Εάν ο αστέρας έχει μάζα μικρότερη των 2,57 ηλιακών μαζών, η προσθήκη ηλίου στον πυρήνα από τη σύντηξη του υδρογόνου του κελύφους θα προκαλέσει τη λεγόμενη αναλαμπή ηλίου, ένα αιφνίδιο ξέσπασμα συντήξεως He στον πυρήνα, μετά από το οποίο ο αστέρας θα εισέλθει σε μια βραχεία φάση συντήξεως He πριν επαναρχίσει την «άνοδο» στον κλάδο των γιγάντων του Διαγράμματος Χέρτζσπρουνγκ-Ράσελ. Από την άλλη, οι αστέρες με μάζα μεγαλύτερη των 2,5 ηλιακών μαζών εισέρχονται στη φάση συντήξεως He κατά πολύ ομαλότερα. Η φάση με σύντηξη He των αστέρων αυτών συνιστά τον λεγόμενο οριζόντιο κλάδο του Διαγράμματος Χέρτζσπρουνγκ-Ράσελ για αστέρες πτωχούς σε μέταλλα (με τη λέξη «μέταλλο» στην Αστροφυσική εννοούνται καταχρηστικά "όλα" τα στοιχεία της ύλης εκτός από το υδρογόνο και το ήλιο). Οι πλούσιοι σε μέταλλα αστέρες που συντήκουν He δεν κείνται σε οριζόντια περιοχή του διαγράμματος, αλλά σχηματίζουν τη λεγόμενη «ερυθρή συσσώρευση» (the red clump) στο Διάγραμμα Hertzsprung-Russell.
Ο Ήλιος ως ερυθρός γίγαντας.
Ο Ήλιος μας αναμένεται να εξελιχθεί σε ερυθρό γίγαντα σε 5 δισεκατομμύρια χρόνια. Θα διογκωθεί αρκετά ώστε να περιλάβει στο εσωτερικό του τις σημερινές τροχιές των πλανητών Ερμή και Αφροδίτης, ίσως και της Γης, αν και ως προς τη Γη υπάρχει μία διχογνωμία. Η βαρυτική έλξη που θα ασκεί τότε ο Ήλιος θα είναι μικρότερη εξαιτίας της απώλειας μάζας από ακτινοβολία και τον ηλιακό άνεμο, οπότε ίσως οι πλανήτες θα έχουν προηγουμένως μετατοπισθεί μακρύτερα.
Ακόμα και αν ένας πλανήτης βρεθεί στο εσωτερικό του ερυθρού γίγαντα, αυτό είναι τόσο αραιό (χιλιάδες φορές αραιότερο από τον ατμοσφαιρικό αέρα), ώστε η τροχιά του δεν θα επηρεασθεί, τουλάχιστον άμεσα. Ωστόσο, μέσα ή έξω από τον Ήλιο, η αύξηση της θερμότητας που θα δέχεται η Γη θα οδηγήσει στην εξάτμιση των λιμνών, ποταμών, θαλασσών και ωκεανών, και η μέση θερμοκρασία της επιφάνειας της Γης θα ξεπεράσει τους 500 βαθμούς C.

</doc>
<doc id="49730" url="https://el.wikipedia.org/wiki?curid=49730" title="Πελοπόννησος (εφημερίδα)">
Πελοπόννησος (εφημερίδα)

Η Πελοπόννησος είναι ημερήσια εφημερίδα της Πάτρας. Πρόκειται για μια από τις παλαιότερες εφημερίδες στην Ελλάδα και είναι από τα σημαντικότερα μέσα ενημέρωσης στη δυτική Ελλάδα. Η εφημερίδα κυκλοφορεί στους νομούς Αχαΐας, Ηλείας, Αιτωλοακαρνανίας καθώς και στην Αθήνα.
Ιστορία της εφημερίδας.
Η Πελοπόννησος είναι η μακροβιότερη εφημερίδα της Πάτρας και εκ των μακροβιοτέρων της Ελλάδας. Κυκλοφόρησε για πρώτη φορά στις 10 Ιουλίου 1886. Ιδρυτής της ήταν ο Διονύσιος Βασιλειάδης, ιδιοκτήτης και εκδότης της εφημερίδας μέχρι το 1915. Η Πελοπόννησος ξεκίνησε ως δεκαήμερη εφημερίδα, αλλά γρήγορα μετατράπηκε σε εβδομαδιαία. Από τις 4 Ιανουαρίου 1890 έγινε δισεβδομαδιαία και από τις 5 Απριλίου 1893 καθημερινή πρωινή. Ήταν η πρώτη ημερήσια εφημερίδα που εκδόθηκε σε επαρχιακή πόλη της χώρας. Με την πάροδο του χρόνου εργάστηκαν στην Πελοπόννησο οι περισσότεροι και ικανότεροι πατρινοί δημοσιογράφοι. Η ανάπτυξη και βελτίωσή της ήταν συνεχής. Από το 1896 διατηρούσε μόνιμο ανταποκριτή στην Αθήνα, ενώ για πολλά χρόνια είχε ιδιαίτερο γραφείο στην Άνω Πόλη της Πάτρας και στον Πύργο. Από το 1915 μέχρι το 1917 τη διεύθυνση της εφημερίδας ανέλαβε ο Χαράλαμπος Φραγκόπουλος, αδελφός του εκδότη Δ. Βασιλειάδη. Το 1917 η εφημερίδα εξαναγκάστηκε σε παύση. Μετά από δημοσίευση άρθρου του αρχισυντάκτη της Μιχ. Σακελλαρίου κατά των συμμαχικών δυνάμεων κατοχής, ο Γάλλος Ύπατος Αρμοστής ναύαρχος Ζοννάρ αξίωσε να διακοπεί η έκδοση της εφημερίδας. Το φύλλο της 9ης Ιουνίου 1917 ήταν το τελευταίο της πρώτης περιόδου της Πελοποννήσου. Ωστόσο, την επόμενη κιόλας μέρα κυκλοφόρησε το πρώτο φύλλο της εφημερίδας "Τηλέγραφος", που αποτέλεσε τη συνέχειά της. Ως ιδιοκτήτης του Τηλέγραφου αναγραφόταν ο Νικόλαος Φραγκόπουλος, αδελφός του Χαράλαμπου και του Διονυσίου. Και ο Τηλέγραφος παύτηκε, στις 3 Νοεμβρίου 1923, ως αντιβενιζελική εφημερίδα, συνέχισε όμως την έκδοσή του με τον προσωρινό τίτλο "Εωθινός Κήρυξ". Ο Εωθινός Κήρυξ κυκλοφόρησε από τις 9 Δεκεμβρίου 1923 για δύο μήνες, χωρίς όνομα εκδότη. Στις 3 Φεβρουαρίου 1924 ξεκίνησε η δεύτερη περίοδος του Τηλέγραφου που διήρκεσε ως τον Οκτώβριο του 1944, με διευθυντή της εφημερίδας τον Χαράλαμπο Φραγκόπουλο. Μετά την Απελευθέρωση η κυβέρνηση Εθνικής Ενότητος του Γ. Παπανδρέου απαγόρευσε την έκδοση των εφημερίδων που κυκλοφορούσαν «νόμιμα» στη διάρκεια της Κατοχής. Τότε σταμάτησε ο Τηλέγραφος. Από τις 12 Νοεμβρίου 1944 επανεκδίδεται η Πελοπόννησος, σε δεύτερη περίοδο, αριθμώντας τα έτη της πάλι από το Α’, με αδιάλειπτη κυκλοφορία μέχρι σήμερα. Διευθυντής της εφημερίδας παρέμεινε ο Χαράλαμπος Φραγκόπουλος μέχρι τον θάνατό του (29 Δεκεμβρίου 1951). Από το 1952 μέχρι το 1986 τη διεύθυνση είχε ο Κωνσταντίνος Παπαγγελούτσος, σύζυγος της ιδιοκτήτριας και εκδότριας της εφημερίδας, Γιώτας Παπαγγελούτσου. Από το 1986 ως το 2011 εκδότες της Πελοποννήσου υπήρξαν οι κληρονόμοι τους, Νανά και Σπύρος Δούκας. 
Σήμερα εκδότης και διευθύνων σύμβουλος της εφημερίδας είναι ο Θεόδωρος Η. Λουλούδης.
Η Πελοπόννησος σήμερα.
Η Πελοπόννησος κυκλοφορεί καθημερινά. Κάθε Κυριακή εκδίδεται η "Πελοπόννησος της Κυριακής" με πολλά αφιερώματα (υγεία, γαστρονομία, πολιτισμός, βιβλία, ταξίδια) και κάθε Δευτέρα η "Πελοπόννησος της Δευτέρας" με ένθετο για τον αθλητισμό. Κάθε δίμηνο κυκλοφορεί μαζί με την εφημερίδα το περιοδικό "TRIP". Από τον Οκτώβριο του 2011 λειτουργεί και το ειδησεογραφικό portal της εφημερίδας το pelop.gr. Τα τελευταία χρόνια (2014 κ.εξ.) κυκλοφορεί εβδομαδιαίως μαζί με την εφημερίδα το ένθετο "Επιλογές" με θέματα από την περιοχή της Πάτρας και της Αχαΐας εν γένει, κυρίως ιστορικού και πολιτιστικού περιεχομένου, έκδοση εντασσόμενη τρόπον τινά στα πλαίσια της Δημόσιας Ιστορίας.

</doc>
<doc id="49731" url="https://el.wikipedia.org/wiki?curid=49731" title="Νέος Τύπος">
Νέος Τύπος

Ο Νέος Τύπος είναι καθημερινή πρωινή εφημερίδα της Μαγνησίας, που εκδίδεται στο Βόλο. Η ιδιοκτησία της ανήκει στην "Τυποεκδοτική Α.Ε.". Άρχισε να εκδίδεται στις 8 Δεκεμβρίου 1997 ως εβδομαδιαία εφημερίδα, με ημέρα έκδοσης κάθε Δευτέρα, ενώ από τις 5 Απριλίου 1998, κυκλοφορεί ως καθημερινή εφημερίδα. Το 2001, ανέστειλε την έκδοσή της για σύντομο χρονικό διάστημα και άρχισε και πάλι να κυκλοφορεί τον Ιανουάριο του 2002.
Διατηρεί σελίδα στο διαδίκτυο, την οποία και ενημερώνει σχετικά τακτικά με θέματα κυρίως από την τοπική επικαιρότητα.

</doc>
<doc id="49732" url="https://el.wikipedia.org/wiki?curid=49732" title="Ιστορία του εορτασμού των Χριστουγέννων">
Ιστορία του εορτασμού των Χριστουγέννων

Στο άρθρο αυτό καλύπτονται οι πληροφορίες και οι θεολογικές απόψεις που αφορούν την εμφάνιση και την ανάπτυξη του εορτασμού των Χριστουγέννων από εκκλησίες του χριστιανικού κόσμου.
Εμφάνιση και ανάπτυξη του ετήσιου εορτασμού των Γενεθλίων (ενανθρωπήσεως) του Χριστού.
Η γέννηση του Ιησού ως ανθρώπου παρουσιάζεται ως ένα από τα σημαντικότερα γεγονότα στην ιστορία όλης την ανθρωπότητας (· · ). Παρόμοια εκφράζονται και οι εκκλησιαστικοί συγγραφείς κατά τους πρώτους μετά Χριστόν αιώνες.
Η σημαντική "Δεσποτική" γιορτή της κατά σάρκα γεννήσεως του Χριστού, είναι μια ιδιαίτερη γιορτή, η οποία σύμφωνα με τον Γρηγόριο Ναζιανζηνό δεν θα πρέπει να συγχέεται με τα γενέθλια οποιουδήποτε άλλου ανθρώπου, αφού στα Γενέθλια αυτά εορτάζουμε το μοναδικό και ανεπανάληπτο γεγονός ότι "εφάνη γαρ Θεός ανθρώποις δια γεννήσεως". Τα "Γενέθλια του Σωτήρα", με την έννοια που δίνει ο Γρηγόριος δηλ. ως "Θεοφάνια", είναι γιορτή "αρχαιότατη" που "συνεωρτάζετο μέχρι της Δ' εκατονταετίας, υπό την καθολικωτέραν επίκλησιν Επιφάνεια, την στ' Ιανουαρίου...μετά της μεγάλης...εορτής του Βαπτίσματος...ο συνεορτασμός των δύο αυτών...εορτών εστηρίζετο εις την, ευθύς μετά την ιστόρησιν του Βαπτίσματος του Ιησού παρά του Ιωάννου, ρήσιν του Ευαγγελιστού Λουκά 'και αυτός ην ο Ιησούς ωσεί ετών τριάκοντα αρχόμενος'...Πρώτος ποιείται μνείαν της εορτής Κλήμης ο Αλεξανδρεύς..." Η "αρχαιότητα" αφορά τον 3ο αιώνα και έπειτα καθώς είναι σαφές ότι η Εκκλησία των δύο πρώτων αιώνων δεν τηρούσε οποιονδήποτε εορτασμό της γέννησης του Χριστού.
Σύμφωνα με τις αφηγήσεις της Καινής Διαθήκης, τόσο ο Ιησούς Χριστός όσο και οι μαθητές του δεν γιόρταζαν γενέθλια ανθρώπων, και ο ίδιος ζήτησε ρητά από τους ακολούθους του να τηρούν την ανάμνηση του θυσιαστικού θανάτου του. (). Επίσης, οι Ιουδαίοι απέρριπταν τον εορτασμό των γενεθλίων καθώς θεωρούνταν παγανιστική συνήθεια και αυτή τη στάση ακολούθησαν και οι Χριστιανοί κατά τους δύο πρώτους αιώνες της χριστιανικής εκκλησίας. Μάλιστα, κατά τον 3ο αιώνα, ο Ωριγένης πίστευε ότι «» και ότι «». Στην Καινή Διαθήκη αναφέρεται ότι η ημέρα της γέννησης του Ιησού ήταν ένα εξαιρετικά χαρμόσυνο γεγονός τόσο για ανθρώπους όσο και για τα αγγελικά πλάσματα καθώς γεννήθηκε ως άνθρωπος ο Σωτήρας της υπάκουης ανθρωπότητας, χαρά που στα ιερά κείμενα εκδηλώνεται με ύμνους. Έτσι, για πολλές χριστιανικές ομολογίες ο εορτασμός των Χριστουγέννων αποτελεί κατεξοχήν την ανάμνηση του σωτηριώδους γεγονότος της ενσάρκωσης του Χριστού. Άλλωστε, σε ότι αφορά την Ορθόδοξη εκκλησία, κάθε θεσμός ή συνήθειά της θεωρείται ότι δεν μπορεί να λειτουργήσει και να εξελιχθεί μέσα στον οργανισμό της αν δεν έχει καινοδιαθηκική κατοχύρωση.
Κοντά στην χρονική περίοδο που γεννήθηκε «ο Σωτήρας» της ανθρωπότητας, δεν υπήρχε ιδιαίτερο ενδιαφέρον για τον ακριβή προσδιορισμό της άγνωστης ημερομηνίας στην οποία γεννήθηκε ο Ιησούς αφού θεωρούσαν σημαντικότερο το γεγονός της σάρκωσης του Μεσσία και της σωτηρίας της ανθρωπότητας, γεγονός που εορτάζεται και κατά την γιορτή των Χριστουγέννων στις περισσότερες χριστιανικές εκκλησίες.
Ο χρονικός προσδιορισμός της έναρξης εορτασμού των γενεθλίων του Ιησού δεν μπορεί γίνει με με βεβαιότητα. Για μερικούς ερευνητές, τις πρώτες αναφορές περί εορτασμού της γέννησης του Χριστού (στις 6 Ιανουαρίου), τις συναντάμε στα κείμενα του Πάπα Τελεσφόρου (125-136 μ.Χ.), στοιχεία που από άλλους δεν θεωρούνται αυθεντικά, αλλά μεταγενέστερες παρεμβολές. Σε άλλες περιπτώσεις, έναρξη εορτασμού της γέννησης του Χριστού πιθανολογείται γενικά ο δεύτερος ή και ο τρίτος αιώνας. Σύμφωνα με ορισμένους μελετητές, ο εορτασμός των Χριστουγέννων έγινε για πρώτη φορά στην Αντιόχεια κατά τον 4ο αιώνα από τους Ευσταθιανούς, ένα χριστιανικό κίνημα που είχε άμεση σχέση με την Εκκλησία της Ρώμης.
Σύμφωνα με παράδοση του 8ου αιώνα, στο έργο "Περί της Γεννήσεως του Χριστού προς Ζαχαρίαν τον Καθολικόν της Μεγάλης Αρμενίας" του αρχιεπισκόπου Νικαίας Ιωάννη, στα αρχεία της Εκκλησίας της Ρώμης φέρεται να υπήρχε έγγραφο του Ιωσήπου το οποίο καταδείκνυε ότι ο Ιησούς γεννήθηκε την 9η του μηνός Σαπέτ, που αντιστοιχεί στην 25η Δεκεμβρίου. Σύμφωνα με τη νεώτερη έρευνα, το έργο αυτό ανάγεται στα τέλη του 9ου αιώνα και θεωρείται αμφιλεγόμενο και νόθο.
Το 386 ο Αγ. Ιωάννης ο Χρυσόστομος παρότρυνε την εκκλησία της Αντιόχειας να συμφωνήσει στην 25η Δεκεμβρίου ως ημέρα εορτασμού της Γέννησης, και στην Ρώμη το Ημερολόγιο του Φιλόκαλου (354 μ.Χ.) περιλαμβάνει στην ημερομηνία της 25ης Δεκεμβρίου, απέναντι από την παγανιστική "Natalis invicti", δηλ. "γέννηση του ανίκητου (ήλιου)", την φράση "VIII kaalitan nattis Christus in Bethleem Iudea". Τον καιρό του Αγ. Αυγουστίνου η ημερομηνία της εορτής της Γέννησης είχε καθοριστεί, πάντως ο Αυγουστίνος την παραλείπει από τον κατάλογό του με τις σημαντικές χριστιανικές επετείους (PL 33.200). Θεωρείται ότι θεμελιώδη σχέση με την επικράτηση αυτής της ημερομηνίας δεν είχε μόνο το χειρόγραφο του Ιωσήπου, αλλά και η ανταγωνίστρια του Χριστιανισμού λατρεία του ήλιου, με την γιορτή του "Dies Natalis Solis Invicti", όπως ήταν ο πλήρης τίτλος της (ημέρα γέννησης του ακατανίκητου Ήλιου).
Όπως ειπώθηκε, οι πρώτοι Χριστιανοί, δεν γιόρταζαν γενέθλια ανθρώπων, πιθανώς λόγω της σχέσης των γενεθλίων με την αστρολογία και τη μαντεία , παγανιστικές συνήθειες της εποχής και ίσως για λόγους αποστασιοποίησης από τις γενέθλιες εορτές των Ρωμαίων αυτοκρατόρων αλλά και άλλων θεοτήτων που συνηθιζόταν επί αιώνες να γιορτάζονται τα γενέθλιά τους. Τον 3ο αιώνα, με τις ριζικές αλλαγές που επήλθαν στην Εκκλησία από τον ηλιολάτρη αυτοκράτορα Κωνσταντίνο, φαίνεται πως παραμερίστηκαν οι αντιρρήσεις όσον αφορά τον εορτασμό των γενεθλίων του Χριστού-Θεού, κατά το πρότυπο του εορτασμού των γενεθλίων του θεού Ήλιου στις 25 Δεκεμβρίου. Μερικοί πιστεύουν ότι αυτό έγινε καθώς η πλειονότητα των Χριστιανών ήταν πλέον Εθνικοί (μη Ιουδαίοι), οι οποίοι θεωρούσαν τους εαυτούς τους νομοταγείς Ρωμαίους για τους οποίους τα γενέθλια ήταν απλά μέρος της κουλτούρας τους. Εντούτοις, ακόμη και στις αρχές του 5ου αιώνα κάποιοι Χριστιανοί αρνούνταν να αποδεχτούν τον εορτασμό των Χριστουγέννων, χωρίς όμως αυτό να αποτελεί ουσιαστικό πρόβλημα με βάση τη διδασκαλία της Καινής Διαθήκης.
Θα πρέπει πάντως να ληφθεί υπόψη ότι με βάση τα βιβλικά κείμενα και τους εκκλησιαστικούς συγγραφείς, σε καμμία περίπτωση η γέννηση του Χριστού δεν γινόταν αντιληπτή με τον ίδιο τρόπο όπως η γέννηση οποιουδήποτε άλλου ανθρώπου. Εξάλλου, οι περισσότεροι κατανοούσαν τον χριστιανισμό ως κατά βάση ιστορικό και άρα δυναμικό και όχι κάτι στατικό ή αδρανές. Εφόσον οι δομές είχαν μεταβληθεί δραματικά, ήταν δύσκολο οι αντιρρήσεις που επικρατούσαν επί κυριαρχίας της ειδωλολατρίας να εξακολουθούν να εμποδίζουν τον εορτασμό μιας τόσο σημαντικής στιγμής στην ιστορία του χριστιανισμού. Πόσο μάλλον όταν η έναρξη εορτασμού των Χριστουγέννων θεωρήθηκε ότι δεν ήταν αντίθετη προς την Κ.Δ.. Όταν πλέον ο Χριστιανισμός βγήκε από την εποχή των διωγμών και κλήθηκε να συμβάλει ως αναμορφωτικός και ενοποιητικός παράγοντας της Ρωμαϊκής Αυτοκρατορίας, προσπάθησε να ακυρώσει το περιεχόμενο των ειδωλολατρικών εθίμων που ήταν δημοφιλή τότε μετατρέποντας το περιεχόμενό τους σε χριστιανικό.
Τρεις αιώνες μετά τη γέννηση του Χριστού ορίσθηκαν χρονολογικά ο ευαγγελισμός της Θεοτόκου και η γέννηση του Χριστού. Οι ιστορικές πηγές υποδεικνύουν ότι ο εορτασμός των Χριστουγέννων άρχισε να τηρείται στη Ρώμη γύρω στο 335, αν και κάποιοι ερευνητές βασιζόμενοι σε αρχαίους ύμνους με χριστουγεννιάτικη θεματολογία θεωρούν ότι τα πρώτα βήματα που οδήγησαν στον εορτασμό αυτό έγιναν μέσα στον 3ο αιώνα. Η παράδοση θεωρεί ότι η αρχαιότερη ομιλία για τη γιορτή των Χριστουγέννων εκφωνήθηκε από τον Μέγα Βασίλειο στην Καισάρεια της Καππαδοκίας το έτος 376 μ.Χ..
Επί Πάπα Ιουλίου Α' (336-332) τα Χριστούγεννα σταμάτησαν να γιορτάζονται μαζί με τα Θεοφάνεια και θεσπίσθηκε ως επέτειος η 25 Δεκεμβρίου κατόπιν έρευνας των αρχείων της Ρώμης, όπως πιστεύεται, επί της απογραφής που έγινε επί αυτοκράτορα Οκταβιανού Αυγούστου, σε συνδυασμό με υπολογισμό ρήσης του Ευαγγελίου (το οποίο και συνέτεινε) του Προδρόμου λεχθείσα περί τον Χριστόν:"Εκείνος δει αυξάνειν, εμέ δε ελατούσθαι" (Ιωάνν. γ'30). Με βάση αυτή την υποθετική πηγή, η Γέννηση του Χριστού ορίσθηκε κατά το χειμερινό ηλιοστάσιο όπου και αρχίζει η αύξηση των ημερών.
Μία από τις πολλές ερμηνείες για τον καθορισμό της 25ης Δεκεμβρίου ως ημερομηνίας εορτασμού, αναφέρεται στην επιθυμία του Χριστιανισμού να εκχριστιανίσει σκόπιμα τις αρχαίες ειδωλολατρικές γιορτές όπως τη μεγάλη εθνική εορτή του "ανίκητου" θεού Ήλιου ("Dies Invictis Solis") και τον εορτασμό των γενεθλίων του Μίθρα που ήταν διαδεδομένα σε όλη την επικράτεια της Ρωμαϊκής αυτοκρατορίας. Ο εορτασμός αυτής της ημέρας ως ημέρας γέννησης του Χριστού έπρεπε να συντελέσει στον εξοβελισμό σημαντικών παγανιστικών (μη χριστιανικές) γιορτές που τηρούνταν εκείνον τον καιρό, όπως τα Σατουρνάλια και τα Μπρουμάλια. Με τον τρόπο αυτό οι Χριστιανοί επιβεβαίωσαν την επικράτηση της πίστης τους ενάντια στις ειδωλολατρικές θεότητες, δίνοντας ένα εντελώς νέο, χριστιανικό περιεχόμενο στις γιορτές αυτές: ο "Ήλιος της Δικαιοσύνης" ήταν ο Χριστός της Παλαιάς Διαθήκης, το "φως του κόσμου" ("Ιωάν. 8:12") και όχι ο θεός Ήλιος των Ρωμαίων, ενώ ο χριστιανικός κόσμος γιόρταζε με δοξολογία ("σύν τώ αγγέλω πλήθος στρατιάς ουρανίου αινούντων...δόξα εν υψίστοις Θεώ καί επί γής ειρήνη, εν ανθρώποις ευδοκία" "Λουκ. 2:13-14") αυτό το χαρμόσυνο για όλους γεγονός ("ιδού γάρ ευαγγελίζομαι υμίν χαράν μεγάλην, ήτις έσται παντί τώ λαώ" ("Λουκ. 2:10").
Ένας πρακτικός λόγος που θέτει υπό αμφισβήτηση ότι ο Χριστός γεννήθηκε στις 25 Δεκεμβρίου, είναι το γεγονός ότι σύμφωνα με τις Γραφές οι βοσκοί στη Βηθλεέμ είχαν τα κοπάδια τους στην ύπαιθρο, όταν ο άγγελος Κυρίου τους ανήγγειλε τη γέννηση του Σωτήρα. Στα εύκρατα κλίματα, οι χειμερινοί μήνες είναι παγεροί, κάνει πολύ κρύο και πέφτουν πολλές βροχές. Γι' αυτόν τον λόγο οι βοσκοί με τα κοπάδια τους δεν βρίσκονται στην ύπαιθρο, αλλά στα χειμαδιά τους.
Από τη Δύση ο εορτασμός της Γεννήσεως στις 25 Δεκεμβρίου πέρασε και στην Ανατολή γύρω στο 376. Με τον χρόνο επεκράτησε σε όλο τον χριστιανικό κόσμο εκτός της Αρμενικής Ορθόδοξης Εκκλησίας που συνεχίζει τον συνεορτασμό με τα Θεοφάνια.
Το 529 ο αυτοκράτορας Ιουστινιανός απαγόρευσε την εργασία και τα δημόσια έργα κατά τη διάρκεια των Χριστουγέννων και τα ανακήρυξε δημόσια αργία. Ως το 1100, καθώς είχε επεκταθεί η δράση των ιεραποστολών στις παγανιστικές ευρωπαϊκές φυλές, όλα τα έθνη της Ευρώπης γιόρταζαν τα Χριστούγεννα. Εντούτοις, αργότερα, εξαιτίας της Μεταρρύθμισης απαγορεύτηκε ή περιορίστηκε κατά περιόδους η τήρησή του εορτασμού τους σε διάφορες χώρες της Ευρώπης και στην Αμερική, καθώς θεωρούνταν ότι περιλάμβανε σε μεγάλο βαθμό ειδωλολατρικά στοιχεία.
Βιβλικές αναφορές για τον εορτασμό γενεθλίων.
Οι ευσεβείς Ιουδαίοι δεν τηρούσαν τον εορτασμό γενεθλίων, ενώ οι αναφορές στον εορτασμό τους στα βιβλικά κείμενα αφορούν μόνο ειδωλολάτρες. Η πρώτη αναφορά εορτασμού γενεθλίων περιγράφεται στο βιβλίο της Γένεσης και αφορά τα γενέθλια του Φαραώ της Αιγύπτου (15ος/13ος αιώνας ΠΚΧ), περίσταση κατά την οποία ο Φαραώ εκτέλεσε έναν αυλικό του. () Στο βιβλίο 2 Μακκαβαίων (απόκρυφο για τους Προτεστάντες) (2ος αιώνας π.Χ.) καταγράφεται η βεβήλωση του Ναού στην Ιερουσαλήμ και η πίεση που ασκήθηκε στους Ιουδαίους να συμμετάσχουν σε παράνομες για εκείνους πρακτικές, όπως η συμμετοχή στον εορτασμό των μηνιαίων γενεθλίων του Αντιόχου Δ' του Επιφανή. ()
Στα βιβλία της Καινής Διαθήκης, υπάρχει μία μόνο αναφορά σε εορτασμό γενεθλίων. Αφορά τα γενέθλια του βασιλιά Ηρώδη Αντύπα, ο οποίος κατά το εορταστικό δείπνο των γενεθλίων του και κατόπιν αιτήματος της κόρης του Σαλώμης έδωσε εντολή για τον αποκεφαλισμό του Ιωάννη του Βαφτιστή. ()
Αρκετοί υπομνηματιστές, σχολιάζοντας το εδάφιο Ιώβ 1:4, θεωρούν ότι ο θεοσεβής μη Ισραηλίτης Ιώβ γιόρταζε τα γενέθλια του κάθε γιου του ξεχωριστά, μαζί με την υπόλοιπη οικογένεια αλλά αυτή η άποψη αμφισβητείται από πολλούς λογίους . Γεγονός παραμένει ότι δεν γιορτάζονταν τα γενέθλια στον αρχαίο Ισραήλ σε όλη τη διάρκεια της βιβλικής περιόδου.
Ετυμολογία: Τα Χριστούγεννα (πληθυντικός).
Για την προέλευση του πληθυντικού υποστηρίζονται δύο απόψεις. Η μία τον συνδέει με την άποψη πως ο πληθυντικός προέρχεται κατ' αντιστοιχία προς την ονομασία των αρχαίων ελληνικών και ρωμαϊκών εορτών, όπως τα Κρόνια και τα Σατουρνάλια. Κατά τη δεύτερη με μια άλλη αρχαία συνήθεια που είχε εφαρμοστεί από τον 5ο, περίπου, π.Χ. αιώνα στην ιουδαϊκή εορτή των "Πουρείμ" ("Γι' αυτό, ονόμασαν τις ημέρες αυτές Πουρείμ, από το όνομα Πουρ", "Εσθ. 9:26").

</doc>
<doc id="49733" url="https://el.wikipedia.org/wiki?curid=49733" title="Γραβιά Φωκίδας">
Γραβιά Φωκίδας



</doc>
<doc id="49734" url="https://el.wikipedia.org/wiki?curid=49734" title="Η Θεσσαλία (εφημερίδα)">
Η Θεσσαλία (εφημερίδα)

Η Θεσσαλία είναι καθημερινή πρωινή εφημερίδα που εκδίδεται στον Βόλο σχεδόν χωρίς καμία διακοπή από το 1898.
Αποτελεί συνέχεια των εφημερίδων "Παγασαί" και "Νέα Θεσσαλία" του Ιωάννη Φ. Μπέμπου (Η σημερινή "Θεσσαλία" δεν έχει σχέση με την ομότιτλη εφημερίδα των αδελφών Σακελλαρίδη, που υπήρξε το πρώτο φύλλο του ελεύθερου Βόλου το 1881). Τη διεύθυνσή της ανέλαβε το 1898 ο Δημοσθένης Ρίζος και, από το 1901 έως το 1924, υπήρξε ιδιοκτήτης της. Την ανέδειξε θεαματικά για τα δεδομένα της τότε εποχής, γι' αυτό και θεωρείται ο ουσιαστικός ιδρυτής της. Επί των ημερών του η εφημερίδα διέθετε πολλούς ανταποκριτές και συνεργάτες όχι μόνο στην Ελλάδα, αλλά και στο εξωτερικό, καλύπτοντας μεγάλο φάσμα ειδήσεων και επιτυγχάνοντας εντυπωσιακή κυκλοφορία. Στις σελίδες της έχουν καταγραφεί όλα τα σημαντικά γεγονότα των αρχών του 20ού αιώνα στο Βόλο και τον ευρύτερο θεσσαλικό χώρο.
Ο Τάκης Οικονομάκης ανέλαβε τη διεύθυνση της "Θεσσαλίας" το 1914 και από το 1924 έγινε συνιδιοκτήτης με τον Κωστή Παρασκευόπουλο, βιβλιοπώλη και πράκτορα εφημερίδων. Ο Οικονομάκης παρέμεινε στην κορυφή της "Θεσσαλίας" έως την δολοφονία του από τους Γερμανούς στα χρόνια της Κατοχής. Φλογερός πατριώτης, τολμηρός δημοτικιστής, πρωτεργάτης του εργατικού κινήματος και άνθρωπος των Γραμμάτων, έδωσε νέα ποιότητα στο δημοσιογραφικό λόγο και φιλελεύθερο προσανατολισμό στην εφημερίδα.
Μετά το θάνατο του Οικονομάκη, η "Θεσσαλία" πέρασε στους αδελφούς Τάκη και Γιώργο Παρασκευόπουλο. Στην άγρια εποχή του εμφυλίου πολέμου, η εφημερίδα έγειρε προς τα δεξιά, με συνέπεια να υποστεί ραγδαία κυκλοφοριακή καθίζηση, που την έφερε το 1953 στα πρόθυρα του κλεισίματος. Τότε οι συντάκτες της, με επικεφαλής τον Αχιλλέα Ορφανίδη — άλλη ιστορική φυσιογνωμία της βολιώτικης δημοσιογραφίας — πρότειναν στους ιδιοκτήτες και ανέλαβαν αυτοί, έναντι ενοικίου, την έκδοση και διαχείρισή της, κατορθώνοντας μέσα σε λίγα χρόνια να μεταστρέψουν την κοινή γνώμη, να αναστήσουν την ετοιμοθάνατη εφημερίδα και ευημερούσα να την παραδώσουν πάλι στους ιδιοκτήτες της. 
Το 1990, ο βιομήχανος Κώστας Λούλης αγόρασε το σύνολο των επιχειρήσεων Παρασκευοπούλου. Ως ιδιοκτήτης εισήγαγε τη "Θεσσαλία" στη νέα τεχνολογία και για ένα διάστημα η εφημερίδα πρωτοπορούσε τεχνολογικά πανελληνίως. Το 1996, η εφημερίδα πέρασε σε όμιλο ιδιωτών και επιχειρηματιών, υπό την ευθύνη των οποίων, η εφημερίδα πέρασε στο δεύτερο αιώνα του βίου της. Από το 2006 η ιδιοκτησία της εφημερίδας "Θεσσαλία", όπως και όλου του εκδοτικού συνόλου, ανήκει στον οικονομολόγο Βασίλη Χ. Δανό, που συμμετείχε στο αρχικό σχήμα από το 1996. 
Είναι το μοναδικό εκδοτικό σύνολο με ιδιόκτητο πιεστήριο και υπερσύγχρονη προεκτύπωση στην περιοχή. Από το 2014 έχει επεκταθεί στο διαδίκτυο με την πρώτη σε επισκεψιμότητα ιστοσελίδα e-thessalia.gr και με διαδικτυακό τηλεοπτικό πρόγραμμα ενημερωτικού περιεχομένου. Τα έντυπα εκδίδονται ανελλιπώς από την πρώτη έκδοση και είναι η "Θεσσαλία" και η "Θεσσαλία της Δευτέρας", επίσης εκδίδονται ένθετα ποικίλου περιεχομένου ενσωματωμένα στο φύλλο της εφημερίδας.
"Η Θεσσαλία" έλαβε δύο φορές τιμητική διάκριση από το Ίδρυμα Μπότση, το 2005 και το 2014. 
Ανταγωνιστής της "Θεσσαλίας" ήταν για πολλές δεκαετίες ο "Ταχυδρόμος" του Αλέξανδρου Μέρου και του Αλέξανδρου Πώποτα.

</doc>
<doc id="49735" url="https://el.wikipedia.org/wiki?curid=49735" title="Βαρυπόμπη">
Βαρυπόμπη



</doc>
<doc id="49736" url="https://el.wikipedia.org/wiki?curid=49736" title="Η Θεσσαλία της Δευτέρας">
Η Θεσσαλία της Δευτέρας

Η Θεσσαλία της Δευτέρας είναι εβδομαδιαία πολιτική και αθλητική εφημερίδα του Βόλου. 
Ανήκει στην εταιρία που εκδίδει την καθημερινή εφημερίδα Θεσσαλία.Εκδότης της εφημερίδας είναι ο Βασίλης Χ. Δανός και διευθυντής σύνταξης ο Φώτης Σπανός. 
Κυκλοφόρησε για πρώτη φορά στις 13 Σεπτεμβρίου 1971 με την ονομασία "Η Πρωινή της Δευτέρας". Στις 18 Δεκεμβρίου 1995 το όνομά της άλλαξε στο σημερινό. Από τις 28 Σεπτεμβρίου 1997, κυκλοφορεί και στους τέσσερις νομούς της Θεσσαλίας. Βραβεύτηκε το 1998 από την «Κοινωνία των Πολιτών».

</doc>
<doc id="49739" url="https://el.wikipedia.org/wiki?curid=49739" title="Σάμουελ φαν Χόοχστρατεν">
Σάμουελ φαν Χόοχστρατεν

Ο Σάμουελ φαν Χόοχστρατεν ("Samuel van Hoogstraten", 2 Αυγούστου 1627 - 19 Νοεμβρίου 1678) ήταν Ολλανδός ζωγράφος, χαράκτης και συγγραφέας, του οποίου το έργο ανήκει χρονικά στη «Χρυσή Εποχή» (1584-1702) της Ολλανδίας. Στη διάρκεια της ζωής του καταξιώθηκε ως ζωγράφος και ποιητής, γνωστός επίσης ως μαθητής του Ρέμπραντ. Από το συγγραφικό του έργο ξεχωρίζουν τα γραπτά κείμενα που σχετίζονται με το έργο του δασκάλου του, καθώς και μία πραγματεία για τη ζωγραφική στα τέλη του 17ου αιώνα, με τίτλο "Εισαγωγή στην Ακαδημία της ζωγραφικής ή του ορατού κόσμου" ("Inleyding tot de hooge schoole der schilderkonst, anders de zichtbaere werelt", 1678). 
Βιογραφία.
Ο Χόοχστράτεν ήταν το μεγαλύτερο από τα επτά παιδιά του Ντιρκ φαν Χόοχστρατεν (1596-1640) και της Μέικεν ντε Κόνικ (Maeiken de Conick, 1598-1645). Οι γονείς του ανήκαν σε οικογένειες Μεννονιτών καλλιτεχνών που εγκαταστάθηκαν στο Ντόρντρεχτ, στην επαρχία της Νότιας Ολλανδίας, στα τέλη του 16ου αιώνα. Αρκετοί από τους συγγενείς του ήταν εγγεγραμμένοι στη Συντεχνία του Αγίου Λουκά της Αμβέρσας, ενώ ο πατέρας του, ο οποίος είχε εκπαιδευτεί ως χρυσοτέχνης πριν ασχοληθεί με τη ζωγραφική, αναφέρεται στον κατάλογο των καλλιτεχνών τής συντεχνίας τού Αγίου Λουκά του Ντόρντρεχτ. Σύμφωνα με κείμενα του ιδίου, ο Χόοχστράτεν εκπαιδεύτηκε στη ζωγραφική και τη χαρακτική τέχνη αρχικά υπό την εποπτεία του πατέρα του, μέχρι το θάνατό τού τελευταίου, το 1640. Κατόπιν εγκαταστάθηκε στο Άμστερνταμ, όπου – πιθανότατα το 1642 – εκπαιδεύτηκε στο εργαστήριο του Ρέμπραντ, παραμένοντας εκεί για αρκετά χρόνια και ερχόμενος σε επαφή με πολυάριθμους μαθητές του, που αργότερα ξεχώρισαν για τις ικανότητές τους. Ανάμεσα στα παλαιότερα σωζόμενα έργα του Χόοχστρατεν, υπάρχουν πίνακες, χαρακτικά και σχέδια που μαρτυρούν την προσπάθεια μίμησης της τεχνοτροπίας του Ρέμπραντ, στον οποίο αποδίδονταν μάλιστα ορισμένα από αυτά, κατά το παρελθόν. Τα πρώτα έργα τού Χόοχστρατεν χρονολογούνται το 1644, μεταξύ αυτών δύο αυτοπροσωπογραφίες, που μαρτυρούν το έντονο ενδιαφέρον του στην απεικόνιση του εαυτού του, το οποίο διατηρήθηκε μέχρι το τέλος της ζωής του, φιλοτεχνώντας πολυάριθμες αυτοπροσωπογραφίες. Η επίδραση του Ρέμπραντ υπήρξε καταλυτική στο έργο του, ακόμα και μετά την επιστροφή του στο Ντόρντρεχτ, στα τέλη της δεκαετίας του 1640. Στη γενέτειρά του, ο Χόοχστρατεν ενσωματώθηκε παράλληλα στους λογοτεχνικούς κύκλους της πόλης, δημοσιεύοντας ποιήματά του. Το 1650 εκδόθηκε επίσης το πρώτο του μυθιστόρημα, με τίτλο "Shoone Rosalin" ("Όμορφη Ροζαλίν"). Σύμφωνα με μία επιστολή του 1671, υπήρξε για ένα διάστημα ζωγράφος της βασιλικής αυλής, φιλοτεχνώντας προσωπογραφίες των μελών της. Το Μάιο του 1651, εγκατέλειψε το Ντόρντρεχτ ταξιδεύοντας στη Γερμανία και την Ιταλία, ενώ εργάστηκε επίσης στην υπηρεσία του αυτοκράτορα της Βιέννης, Φερδινάνδου Γ' μέχρι το 1655, χρονιά κατά την οποία επέστρεψε στο Ντόρντρεχτ. Στη διάρκεια της παραμονής του εκτός Ολλανδικών συνόρων, ήρθε σε στενή επαφή με τους καλλιτεχνικούς κύκλους των πόλεων που επισκέφτηκε. Το 1651, έλαβε τιμητικό μετάλλιο από τον αυτοκράτορα Φερδινάνδο Γ' σε αναγνώριση των υπηρεσιών που πρόσφερε ως ζωγράφος. 
Τον Μάιο του 1656, ο Χόοχστράτεν νυμφεύτηκε την Sara Balen, μέλος επιφανούς οικογένειας του Ντόρντρεχτ και ανηψιά του ιστορικού Matthys Balen, πράξη για την οποία όμως εκδιώχθηκε από την κοινότητα των Μεννονιτών. Τον Ιανουάριο του 1657, ο ίδιος εισχώρησε επισήμως στην προτεσταντική θρησκευτική κοινότητα. Τον ίδιο χρόνο εκδόθηκε το έργο του "Den eerlijk jongeling, ofte de edele konst van zich by groote en kleyne te doen eeren en beminnen" ("Η αξιότιμη νεότητα, ή η ευγενής τέχνη του να τιμάται κάποιος από όλους"), ένα είδος εγχειριδίου των αυλικών, βασισμένο στο παλαιότερο έργο του Nicolas Faret "Honneste Homme ou l’art de plaire à la cour" (1631). Η επιτυχία που είχαν τα έργα του στο εξωτερικό, καθώς και οι προσωπικές γνωριμίες και διασυνδέσεις του, τού εξασφάλισαν αρκετές παραγγελίες, κυρίως για προσωπογραφίες. Ο Χόοχστρατεν εξακολούθησε να φιλοτεχνεί προσωπογραφίες και ιστορικούς πίνακες, ωστόσο δεν δίστασε να ολοκληρώσει επίσης συνθέσεις με καθημερινά θέματα ή ρωπογραφίες, στα πρότυπα άλλων καλλιτεχνών όπως του Γιοχάνες Βερμέερ. Παρά την επιτυχημένη καλλιτεχνική του σταδιοδρομία στο Ντόρντρεχτ, ο Χόοχστρατεν εγκαταστάθηκε το 1662 στο Λονδίνο, όπου εξασφάλισε παραγγελίες από αριστοκρατικούς κύκλους της πόλης. Την περίοδο αυτή φιλοτέχνησε τον πίνακα "Άποψη ενός διαδρόμου" (1662, National Trust, Dyrham Park), με παραγγελιοδότη τον γραμματέα του Δούκα τού Γιορκ, Thomas Povey. Το έργο αυτό, που χαρακτηρίζεται από μία ιδιόμορφη προοπτική, αποτελεί αντιπροσωπευτικό δείγμα ανάλογων συνθέσεων που ολοκλήρωσε κατά την παραμονή του στο Λονδίνο, η οποία διήρκεσε μέχρι το 1666. 
Τα επόμενα πέντε χρόνια έζησε στη Χάγη και το 1671 επέστρεψε στο Ντόρντρεχτ όπου παρέμεινε μέχρι το θάνατό του. Στα τελευταία χρόνια της ζωής του, η παραγωγικότητά του περιορίστηκε εξαιτίας των προβλημάτων της υγείας του, με αποτέλεσμα να καταγράφονται λίγα έργα, μεταξύ αυτών οι αναπαραστάσεις που φιλοτέχνησε για την πραγματεία που έγραψε το 1668, καθώς και για το βιβλίο "Beschryvinge der stadt Dordrecht" του Balen, σχετικά με την ιστορία της πόλης του Ντόρντρεχτ. 
Η πραγματεία για τη ζωγραφική.
Το πλέον φιλόδοξο και σημαντικό συγγραφικό έργο τού Χόοχστρατεν υπήρξε η πραγματεία για τη ζωγραφική, με τίτλο "Εισαγωγή στην Ακαδημία της ζωγραφικής ή του ορατού κόσμου" ("Inleyding tot de hooge schoole der schilderkonst, anders de zichtbaere werelt") που εκδόθηκε το 1678, λίγους μήνες πριν το θάνατό του. Το έργο συνδυάζει θεωρητικά θέματα με ανεκδοτολογικές αναφορές στη ζωή τού συγγραφέα και συνιστά παράλληλα μία από τις σημαντικές πηγές πληροφοριών και κριτικής για την Ολλανδική ζωγραφική και τους καλλιτέχνες της εποχής. Για τους ιστορικούς της τέχνης, ιδιαίτερο ενδιαφέρον παρουσιάζουν οι αναφορές στον Ρέμπραντ, στις μεθόδους εργασίας του και στο εργαστήριό του. Για τη συγγραφή της πραγματείας, ο Χόοχστρατεν βασίστηκε σε ένα ευρύ φάσμα λογοτεχνικών πηγών, τόσο αρχαίων όσο και σύγχρονων. Αρκετές αναφορές παραπέμπουν στα έργα "De schilderkonst der oude" ("Η Τέχνη των Αρχαίων") του Francis Junius και "Schilder-boeck" (1603-04) του Κάρελ φαν Μάντερ, ενώ υλικό αντλήθηκε επίσης από γραπτά του Άλμπρεχτ Ντύρερ και τις πραγματείες του Willem Goeree. Ο Χόοχστρατεν διαίρεσε την πραγματεία σε συνολικά εννέα βιβλία, το καθένα από τα οποία ήταν αφιερωμένο σε μία από τις εννέα Μούσες. Το έργο εκδόθηκε από τον αδελφό τού Χόοχστρατεν, ωστόσο δεν εκτιμήθηκε εξίσου με το προγενέστερο έργο του Κάρελ φαν Μάντερ, με αποτέλεσμα να μην επανεκδοθεί μελλοντικά. Εξακολουθεί, παρ'όλα αυτά, να αποτελεί σημείο αναφοράς, ειδικότερα για την κριτική παρουσίαση τού έργου και της διδασκαλίας τού Ρέμπραντ.

</doc>
<doc id="49740" url="https://el.wikipedia.org/wiki?curid=49740" title="Σάμουελ φαν Χούγκστρατεν">
Σάμουελ φαν Χούγκστρατεν



</doc>
<doc id="49745" url="https://el.wikipedia.org/wiki?curid=49745" title="Τζορτζ Γκάμοφ">
Τζορτζ Γκάμοφ

Ο Τζορτζ Γκάμοφ ("Георгий Антонович Гамов", 4 Μαρτίου 1904 - 19 Αυγούστου 1968), γεννημένος ως Γκεόργκι Αντόνοβιτς Γκάμοφ, ήταν ουκρανικής καταγωγής φυσικός, κοσμολόγος και συγγραφέας, ένας από τους σημαντικότερους του εικοστού αιώνα. Το σπουδαιότερο επίτευγμά του στη φυσική ήταν η ανακάλυψη του κβαντικού φαινομένου σήραγγας. Ερεύνησε ποικιλία θεμάτων, όπως τη ραδιενεργό διάσπαση του πυρήνα του ατόμου, την αστρική εξέλιξη, την πυρηνοσύνθεση στους αστέρες και στη Μεγάλη Έκρηξη, και τη γενετική.
Η ζωή του.
Ο Γκάμοφ γεννήθηκε στην κωμόπολη Φόρμπεν, προάστιο της Οδησσού στην Ουκρανία, που ήταν τότε μέρος της Ρωσικής Αυτοκρατορίας. Ο πατέρας του δίδασκε σε γυμνάσιο. Ο Γκεόργκι σπούδασε στο Πανεπιστήμιο Νοβορασίγια της Οδησσού (1922–1923) και στο Πανεπιστήμιο της Αγίας Πετρουπόλεως (1923–1929). Δάσκαλός του στο δεύτερο υπήρξε, μεταξύ άλλων, ο Αλεξάντρ Φρίντμαν μέχρι το θάνατό του το 1925.
Μετά την αποφοίτησή του, ο Γκάμοφ μελέτησε την κβαντική θεωρία στο Γκέτινγκεν, όπου η έρευνά του για τον πυρήνα του ατόμου ήταν το θέμα της διδακτορικής του διατριβής. Στη συνέχεια εργάσθηκε στο Ινστιτούτο Θεωρητικής Φυσικής του Πανεπιστημίου της Κοπεγχάγης, από το 1928 ως το 1931, με ένα μικρό μεσοδιάστημα συνεργασίας με τον Έρνεστ Ράδερφορντ στο Κέμπριτζ. Συνέχισε να μελετά τον ατομικό πυρήνα και πρότεινε το μοντέλο της υγρής σταγόνας, αλλά ερεύνησε και θέματα αστροφυσικής με τον Ρόμπερτ Άτκινσον και τον Φριτς Χούτερμανς.
Το 1928 ο Γκάμοφ ολοκλήρωσε τη θεωρία του για τη διάσπαση άλφα των ατομικών πυρήνων, που την ερμήνευσε ορθά με το κβαντικό φαινόμενο σήραγγας, ενώ το πρόβλημα είναι άλυτο με βάση τις γνώσεις της κλασικής φυσικής. Εξήγαγε μία σχέση ανάμεσα στο χρόνο ημιζωής του πυρήνα και την ενέργεια του εκπεμπόμενου σωματιδίου άλφα.
Επιστρέφοντας στη Σοβιετική Ένωση ο Γκάμοφ παντρεύτηκε τη Λ. Βοχμίνζεβα και εργάσθηκε σε διαφορετικά ιδρύματα της ΕΣΣΔ πριν αποφασίσει να διαφύγει στο εξωτερικό με τη σύζυγό του. Οι πρώτες δύο σχετικές τους απόπειρες, το 1932, απέτυχαν εξαιτίας των κακών καιρικών συνθηκών. Το 1933 ωστόσο ο Γκάμοφ κατόρθωσε να πάρει άδεια για τον ίδιο και τη σύζυγό του (αφού και εκείνη ήταν φυσικός) προκειμένου να παρακολουθήσει το Συνέδριο Φυσικής Solvay στις Βρυξέλλες. Το παρακολούθησαν και μετά διέφυγαν στο εξωτερικό. Το 1934 εγκαταστάθηκαν στις ΗΠΑ, και ο Γκάμοφ άρχισε να εργάζεται στο Πανεπιστήμιο Τζορτζ Ουάσινγκτον, όπου συνεργάσθηκε με τους Έντουαρντ Τέλερ και Ραλφ Άλφερ. Ο Γκάμοφ έγινε Αμερικανός πολίτης το 1940 ως George Gamow. Παρέμεινε στο ίδιο πανεπιστήμιο ως το 1954 και μετά εργάσθηκε στο Πανεπιστήμιο του Μπέρκλεϋ (1954) και το Πανεπιστήμιο του Κολοράντο (1956–1968). Απεβίωσε στο Boulder του Κολοράντο σε ηλικία 64 ετών.
Εργασία στην Κοσμολογία.
Ο Γκάμοφ συνέγραψε μία σημαντική ερευνητική εργασία στην Κοσμογονία με τον φοιτητή του Ραλφ Άλφερ, υπό τον τίτλο "Η προέλευση των χημικών στοιχείων" ("Physical Review", Απρίλιος 1948). Η θεωρία της εργασίας έγινε γνωστή ως «Θεωρία Alpher-Bethe-Gamow ή Α-Β-Γ (ο Gamow είχε προσθέσει το όνομα του φυσικού Χανς Μπέτε, που δεν είχε συνεισφέρει, για να λογοπαίξει με τα τρία πρώτα γράμματα του ελληνικού αλφαβήτου).
Κατά την εργασία αυτή, οι σημερινές περιεκτικότητες του σύμπαντος σε υδρογόνο και ήλιο (που είναι μαζί πάνω από 99%) μπορούσαν να εξηγηθούν με βάση αντιδράσεις που συνέβησαν σε μία αρχική έκρηξη κατά τη δημιουργία του σύμπαντος, πράγμα που παρείχε θεωρητική υποστήριξη στη θεωρία του της Μεγάλης Έκρηξης ("big bang"), μολονότι δεν εξηγούσε την παρουσία των άλλων στοιχείων (αυτό έγινε αργότερα από τον Φρεντ Χόυλ).
Στην ίδια εργασία ο Γκάμοφ εκτίμησε την ένταση της εναπομείνασας από την αρχική έκρηξη ακτινοβολίας (ακτινοβολία υποβάθρου μικροκυμάτων). Προέβλεψε σωστά πως ο απόηχος αυτός της Μεγάλης Αρχικής Εκρήξεως θα είχε ψυχθεί μετά από δισεκατομμύρια έτη, γεμίζοντας τον χώρο του σύμπαντος με μία ακτινοβολία μικροκυμάτων σε αντίστοιχη θερμοκρασία 5 βαθμών K. Οι αστρονόμοι και οι φυσικοί δεν επεχείρησαν να ανιχνεύσουν αυτή την ακτινοβολία εκείνη την εποχή, εξαιτίας τόσο ελλείψεως ενδιαφέροντος όσο και απειρίας στην παρατήρηση μικροκυμάτων. Μόλις το 1964 οι Άρνο Πενζίας και Ρόμπερτ Γουίλσον την ανακάλυψαν τυχαία (και πήραν το βραβείο Νόμπελ στη φυσική το 1978). Η θερμοκρασία που αντιστοιχούσε στα μικροκύματα αυτά βρέθηκε τελικά ίση με 2,7 K, κατά 2,3 βαθμούς χαμηλότερη από την πρόβλεψη του Γκάμοφ.
Το DNA και ο φυσικός.
Μετά την ανακάλυψη της δομής του DNA, ο Γκάμοφ αντιλήφθηκε ότι η αλληλουχία των νουκλεοτιδίων σχημάτιζε ένα κώδικα και συνεισέφερε έτσι σημαντικά στο πρόβλημα του πώς η σειρά των 4 βάσεων στις αλυσίδες του DNA θα μπορούσε να ελέγχει την πρωτεϊνοσύνθεση. Πρότεινε ότι βραχείες αλληλουχίες των βάσεων μπορούσαν να σχηματίσουν κώδικα ικανό να φέρει την απαραίτητη πληροφορία για τη σύνθεση πρωτεϊνών από αμινοξέα.
Ο συγγραφέας Γκάμοφ.
Πέρα και πάνω από την ερευνητική του προσφορά, ο Γκάμοφ υπήρξε πολύ επιτυχημένος επιστημονικός συγγραφέας και εκλαϊκευτής της επιστήμης, με αρκετά βιβλία του να επανεκδίδονται ακόμα. Μετέδιδε το στοιχείο του συναρπαστικού που ενείχαν η επανάσταση στη φυσική και άλλα ενδιαφέροντα επιστημονικά θέματα στον κοινό μέσο αναγνώστη. Σχεδίαζε ο ίδιος την εικονογράφηση των βιβλίων του, που συμπλήρωνε αρμονικά το κείμενο, διατηρώντας έτσι τον απόλυτο έλεγχο. Το 1956, τιμήθηκε με το βραβείο Kalinga από την UNESCO για το έργο του στην εκλαΐκευση των Φυσικών Επιστημών. Σημαντικότερα τέτοια βιβλία του θεωρούνται η σειρά του «Κυρίου Τόμπκιν» (1939–1967), που έχει μεταφρασθεί και στα ελληνικά, το "One Two Three ... Infinity", κ.ά. (αλλά βλ. και τον κατάλογο παρακάτω).
Ο Γκάμοφ δούλευε ένα σύγγραμμα με τίτλο "Βασικές Θεωρίες στη Σύγχρονη Φυσική", με τον Ρίτσαρντ Μπλέιντ, αλλά δεν πρόλαβε να το ολοκληρώσει πριν τον θάνατό του. Μία αυτοβιογραφία του ("Η κοσμική μου γραμμή: Μια ανεπίσημη αυτοβιογραφία") εκδόθηκε μεταθανάτια, το 1970.
Άλλες πληροφορίες.
Ο Γκάμοφ ήταν μία επιβλητική μορφή, αφού είχε ύψος 1,90 μ. και ζύγιζε 102 κιλά, ωστόσο ήταν γνωστός για την παιχνιδιάρικη αίσθηση του χιούμορ που διέθετε. Κάποτε χαρακτηρίσθηκε ως «ο μόνος επιστήμονας στην Αμερική με αληθινή αίσθηση του χιούμορ» από έναν ρεπόρτερ του Γιουνάιτεντ Πρες.

</doc>
<doc id="49746" url="https://el.wikipedia.org/wiki?curid=49746" title="27 π.Χ.">
27 π.Χ.



</doc>
<doc id="49748" url="https://el.wikipedia.org/wiki?curid=49748" title="Γλυκά νερά">
Γλυκά νερά



</doc>
<doc id="49750" url="https://el.wikipedia.org/wiki?curid=49750" title="Θερμοπυρηνική σύντηξη">
Θερμοπυρηνική σύντηξη



</doc>
<doc id="49753" url="https://el.wikipedia.org/wiki?curid=49753" title="Bob Dylan">
Bob Dylan



</doc>
<doc id="49754" url="https://el.wikipedia.org/wiki?curid=49754" title="Περιοδικός αριθμός">
Περιοδικός αριθμός

Ο περιοδικός ή επαναλαμβανόμενος δεκαδικός είναι ένας τρόπος παρουσίασης πραγματικών αριθμών με βάση δεκαψήφια αριθμητική. Η δεκαδική αναπαράσταση αριθμών λέγεται ότι είναι επαναλαμβανόμενη όταν γίνεται περιοδική ( επαναλαμβάνοντας τις αξίες της σε τακτά χρονικά διαστήματα) και το απείρως-επαναλαμβανόμενο τμήμα δεν είναι μηδέν. Για παράδειγμα, η δεκαδική παρουσίαση του ⅓ γίνεται περιοδική αμέσως μετά την υποδιαστολή επαναλαμβάνοντας το απλό ψηφίο 3 συνέχεια, π.χ 0,333... Ένα πιο περίπλοκο παράδειγμα είναι το 3227/555, τέτοιοι δεκαδικοί δίνονται περιοδικοί μετά το δεύτερο ψηφίο που ακολουθείται από την υποδιαστολή και τότε επαναλαμβάνει την ακολουθία 144 για πάντα, π.χ. 5,8144144144144... Επί του παρόντος δεν υπάρχει κανένας παγκοσμίως αποδεκτός συμβολισμός ή διατύπωση για τους επαναλαμβανόμενους δεκαδικούς.
Η απείρως επαναλαμβανόμενη ακολουθία ψηφίων ονομάζεται repetend ή reptend. Εάν η repetend είναι μηδέν, αυτή η δεκαδική αναπαράσταση ονομάζεται δεκαδικός τερματισμού παρά ένας επαναλαμβανόμενος δεκαδικός, δεδομένου ότι τα μηδενικά μπορεί να παραλείπονται και ο δεκαδικός τερματίζεται πριν από αυτά τα μηδενικά.  Κάθε αναπαράσταση ενός δεκαδικού τερματισμού μπορεί να γραφεί ως δεκαδικό κλάσμα, ένα κλάσμα του οποίου ο διαιρέτης είναι μια δύναμη του 10 (π.χ. 1,585 =formula_1 ); μπορεί επίσης να γραφεί ως αναλογία της μορφής formula_2 (π.χ. 1,585 = formula_3). Ωστόσο, κάθε αριθμός με αναπαράσταση ενός δεκαδικού τερματισμού, αμφίβολα έχει επίσης μία δεύτερη, εναλλακτική αναπαράσταση ως ένας επαναλαμβανόμενος δεκαδικός του οποίου repetend είναι το ψηφίο 9. Αυτό επιτυγχάνεται μειώνοντας το τελευταίο μη μηδενικό ψηφίο σε ένα και προσαρτώντας ένα repetend 9, γεγονός ότι κάποιοι βρίσκουν δυσκολονόητο. 1,000 ... = 0,999 ... και 1,585000 ... = 1,584999 ... είναι δύο παραδείγματα. (Αυτό το είδος της επαναλαμβανόμενων δεκαδικών μπορεί να ληφθεί με μακρά διαίρεση αν κάποιος χρησιμοποιεί μια τροποποιημένη μορφή της συνήθους διαίρεσης αλγορίθμου).
Οποιοσδήποτε αριθμός που δεν μπορεί να εκφραστεί ως ο λόγος δύο ακεραίων λέγεται άρρητος. Η δεκαδική αναπαράστασή τους δεν τελειώνει ούτε επαναλαμβάνεται άπειρα, αλλά επεκτείνεται για πάντα χωρίς τακτική επανάληψη. Παραδείγματα τέτοιων άρρητων αριθμών είναι η τετραγωνική ρίζα του 2 και π.
Σημειογραφία.
Ενώ υπάρχουν πολλοί συμβατικοί συμβολισμοί για την αντιπροσώπευση της επανάληψης δεκαδικών ψηφίων, κανένας από αυτούς δεν είναι ομόφωνα δεκτός. Στις Ηνωμένες Πολιτείες, η σύμβαση είναι σε γενικές γραμμές να δείχνουν ένα επαναλαμβανόμενο δεκαδικό με μια οριζόντια γραμμή (δεσμός) πάνω από το repetend (formula_4). Στην ηπειρωτική Κίνα, η σύμβαση είναι να τοποθετούνται κουκκίδες πάνω από τις εξόχως απόκεντρους αριθμούς του repetend (formula_5). Ένας άλλος συμβολισμός που χρησιμοποιείται μερικές φορές στην Ευρώπη είναι να επισυνάψουν το repetend σε παρένθεση (formula_6). Επανάληψη δεκαδικών μπορεί επίσης να εκπροσωπείται από τρεις περιόδους (για ένα ελλειπτικό, π.χ., 0.333 ...), αν και αυτή η μέθοδος εισάγει αβεβαιότητα ως προς τα ποια ψηφία θα πρέπει να επαναλαμβάνονται ή ακόμα και αν η επανάληψη συμβαίνει σε όλα, δεδομένου ότι οι εν λόγω ελλείψεις χρησιμοποιούνται επίσης για τους άρρητους δεκαδικούς όπως 3,14159 ...
Στα αγγλικά, υπάρχουν διάφοροι τρόποι για να διαβάσετε την επανάληψη δεκαδικών ψηφίων δυνατά. Μερικά κοινά από αυτά (για ⅓) περιλαμβάνουν «σημείο μηδέν τρία επαναλαμβάνοντας», «σημείο μηδέν τρεις επαναλαμβανόμενες», «σημείο μηδέν τρεις επαναλαμβανόμενες», και «σημείο μηδέν τρία σε άπειρο». Η αναφορά του αρχικού μηδέν μπορεί επίσης να παραλειφθεί.
Δεκαδική επέκταση και επανάληψη ακολουθίας.
Για να μετατρέψετε ένα πραγματικό αριθμό που απεικονίζεται ως ένα κλάσμα σε δεκαδική μορφή, μπορεί κανείς να χρησιμοποιήσει τη διαίρεση. Για παράδειγμα, σκεφτείτε τον πραγματικό αριθμό 5/74:
 0.0675
 74 ) 5.00000
 4.44
 560
 518
 420
 370
 500
κλπ. Παρατηρήστε ότι σε κάθε βήμα έχουμε ένα υπόλοιπο, τα διαδοχικά υπόλοιπα που εμφανίζονται παραπάνω είναι 56, 42, 50. Όταν φτάνουμε στο 50 σαν υπόλοιπο, και μειωθεί στο "0", βρισκόμαστε να διαιρούμε το 500 με το 74, το οποίο είναι το ίδιο πρόβλημα που ξεκίνησε με. Ως εκ τούτου, οι δεκαδικές επαναλήψεις: 0,0675 675 675 ...
Κάθε ρητός αριθμός είναι είτε ένας δεκαδικός τερματισμού, είτε ένας επαναλαμβανόμενος δεκαδικός.
Για οποιονδήποτε διαιρέτη, μπορούμε να έχουμε μόνο πεπερασμένο πλήθος διαφορετικών υπολοίπων. Στο παραπάνω παράδειγμα, τα 74 πιθανά υπόλοιπα είναι 0,1,2...,73. Εάν σε οποιοδήποτε σημείο της διαίρεσης το υπόλοιπο είναι μηδέν, η επέκταση τερματίζει σε εκείνο το σημείο. Αν το μηδέν δεν εμφανιστεί σαν υπόλοιπο, τότε η διαδικασία της διαίρεσης συνεχίζεται για πάντα, και τελικά το κάθε υπόλοιπο θα εμφανίζεται όπως εμφανιζόταν και πριν. Το επόμενο βήμα στη διαίρεση θα δώσει το ίδιο νέο ψηφίο στο πηλίκο, και το ίδιο νέο υπόλοιπο, όπως και στο περασμένο χρονικό διάστημα το υπόλοιπο ήταν το ίδιο. Ως εκ τούτου, η ακόλουθη διαίρεση θα επαναλάβει τα ίδια αποτελέσματα.
Κάθε δεκαδικός τερματισμού ή επαναλαμβανόμενος δεκαδικός είναι ένας ρητός αριθμός.
Κάθε επανάληψη δεκαδικού αριθμού ικανοποιεί μια γραμμική εξίσωση με ακέραιους συντελεστές, με μοναδική λύση της έναν ρητό αριθμό. Για να αφομοιωθεί καλύτερα το τελευταίο σημείο, ο αριθμός α = 5.8144144144… ικανοποιεί την εξίσωση 10000α − 10α = 58144.144144… − 58.144144… = 58086, της οποίας η λύση είναι α = 58086/9990 = 3227/555. Η διαδικασία για το πως είναι εφικτό να βρεθούν αυτοί οι ακέραιοι συντελεστές περιγράφεται παρακάτω.
Κλάσματα με παρονομαστή πρώτο αριθμό.
Ένα κλάσμα σε χαμηλότερο επίπεδο με παρονομαστή πρώτο αριθμό, εκτός από 2 ή 5 (δηλαδή coprime 10) παράγει πάντα ένα επαναλαμβανόμενο δεκαδικό. Το μήκος του repetend (περίοδος του επαναλαμβανόμενου δεκαδικού) του 1 / "p" είναι ίσο με τη σειρά του 10 modulo "p". Αν το 10 είναι μία πρώτη ρίζα modulo "p", το μήκος repetend είναι ίσο με "p" - 1. Αν όχι, το μήκος repetend είναι ένας παράγοντας "p" - 1. Αυτό το αποτέλεσμα μπορεί να συναχθεί από , το οποίο αναφέρει ότι formula_7 = 1 (mod p) .Το repetend με βάση το 10 του αντίστροφου κάθε πρώτου αριθμού μεγαλύτερου από 5 διαιρείται με το 9.
Αν το μήκος repetend του "p" για "p" πρώτο αριθμό είναι ίσο με "p"-1, τότε η repetend, που εκφράζεται ως ακέραιος αριθμός, ονομάζεται κυκλικός αριθμός.
Η διάρκεια περιόδου 1 / "n" είναι
Το περιοδικό μέρος 1 / n είναι\frac{1}{p
Η διάρκεια της περιόδου από 1 / (ν-οστή πρώτος) είναι
Το τουλάχιστον πρώτο "p" που 1/"p" με το μήκος της περιόδου n είναι
Το τουλάχιστον πρώτο "p" που "k"/"p" έχει n διαφορετικούς κύκλους (1≤"k"≤"p"-1) είναι
Κυκλικοί αριθμοί.
Παραδείγματα κλασμάτων που ανήκουν σε αυτήν την κατηγορία είναι:
Η λίστα μπορεί να συνεχιστεί για να συμπεριλάβει τα κλάσματα 1/47, 1/59, 1/61, 1/109, 1/131, 1/149, κλπ. 
Κάθε κατάλληλο πολλαπλάσιο ενός κυκλικού αριθμoύ (δηλαδή, ένα πολλαπλάσιο που έχει τον ίδιο αριθμό ψηφίων) είναι μια περιστροφή.
Ο λόγος για την κυκλική συμπεριφορά προκύπτει από μια αριθμητική άσκηση της μακράς διαίρεσης του 1/7: τα διαδοχικά υπόλοιπα είναι η κυκλική ακολουθία {1, 3, 2, 6, 4, 5}. Διαβάστε επίσης το άρθρο 142857 για περισσότερες ιδιότητες αυτού του κυκλικού αριθμού.
Ένας "κατάλληλος πρώτος" είναι ένας πρώτος "p" ο οποίος καταλήγει στο ψηφίο 1 στην βάση του 10 και των οποίων το αντίστροφο στη βάση του 10 έχει repetend με μήκος "p"-1. Σε τέτοιους πρώτους αριθμούς, κάθε ψηφίο 0, 1, ..., 9 εμφανίζεται στην επαναλαμβανόμενη αλληλουχία τον ίδιο αριθμό φορών, όπως το κάνει κάθε άλλο ψηφίο (δηλαδή, (p-1) / 10 φορές). Ο μικρότερος κατάλληλος πρώτος είναι το 61. 
Άλλοι αντίστροφοι πρώτων αριθμών.
Κάποιοι αντίστροφοι πρώτων αριθμών που δεν παράγουν κυκλικούς αριθμούς:
Ο λόγος είναι ότι το 3 είναι διαιρέτης του 9, 11 είναι ένας διαιρέτης του 99, 41 είναι ένας διαιρέτης του 99999, κ.λ.π.
Για να βρούμε την περίοδο 1 / "p", μπορούμε να ελέγξουμε αν ο πρώτος p διαιρεί κάποιο αριθμό 99 ... 9, του οποίου ο αριθμός των ψηφίων διαιρεί το "p" - 1. Δεδομένου ότι η περίοδος δεν είναι ποτέ μεγαλύτερη από "p" - 1, μπορούμε να πάρουμε αυτό από τον υπολογισμό για παράδειγμα, formula_8 Για παράδειγμα για 11 παίρνουμε
formula_9
και στη συνέχεια με την επιθεώρηση βρείτε το repetend 09 και την περίοδο 2.
Αυτοί οι αντίστροφοι των πρώτων αριθμών μπορούν να συσχετιστούν με διάφορες ακολουθίες των επαναλαμβανόμενων δεκαδικών ψηφίων. Για παράδειγμα, τα πολλαπλάσια του 1/13 μπορούν να διαιρεθούν σε δύο σύνολα, με διαφορετικές ακολουθίες των επαναλαμβανόμενων δεκαδικών αριθμών. Η πρώτη σειρά είναι:
όπου η ακολουθία των επαναλαμβανόμενων δεκαδικών κάθε κλάσματος είναι μια κυκλική αναδιάταξη του 076923. Η δεύτερη σειρά είναι η εξής:
όπου η ακολουθία των επαναλαμβανόμενων δεκαδικών κάθε κλάσματος είναι μια κυκλική αναδιάταξη των 153846. Γενικά, το σύνολο των κατάλληλων πολλαπλασίων των αντίστροφων πρώτων αριθμών p αποτελείται από n υποσύνολα, το καθένα με μήκος ακολουθίας "k", όπου "nk" = "p" - 1.
Κανόνας πρώτων αριθμών.
Για ένα αυθαίρετο ακέραιο "n" το μήκος formula_10 της ακολουθίας επαναλαμβανόμενων δεκαδικών 1 / n διαιρεί formula_11, όπου formula_12 είναι μια συνάρτηση totient. Το μήκος του είναι ίσο με το αν και μόνο αν το 10 είναι μια πρώτη ρίζα modulo "n".
Ειδικότερα, συνάγεται ότι formula_13 αν και μόνο αν p είναι πρώτος και 10 είναι μια πρώτη ρίζα modulo "p". Στη συνέχεια, οι επεκτάσεις των δεκαδικών "n" / "p" για "n" = 1, 2, ..., "p" - 1, έχουν όλες περιόδους μήκους "p" - 1 και διαφέρουν μόνο κατά μια κυκλική μετάθεση. Τέτοιοι αριθμοί "p" καλούνται πλήρη repetend πρώτοι.
Αντίστροφοι σύνθετων ακεραίων που είναι πρώτοι με το 10.
Αν p είναι πρώτος, εκτός από 2 ή 5, η δεκαδική αναπαράσταση του κλάσματος formula_14 επαναλαμβάνεται, π.χ.
Η περίοδος (μήκος ακολουθίας επαναλαμβανόμενων δεκαδικών) πρέπει να είναι ένας παράγοντας του λ (49) = 42, όπου λ("n") είναι γνωστή ως συνάρτηση Carmichael. Αυτό προκύπτει από το θεώρημα του Carmichael, το οποίο ορίζει ότι: αν n είναι ένας θετικός ακέραιος τότε λ ("n") είναι ο μικρότερος ακέραιος "m" τέτοιο ώστε
για κάθε ακέραιο που είναι πρώτος με το "n".
Η περίοδος του formula_14 είναι συνήθως "pT""p" όπου "T""p" είναι η περίοδος του formula_17. Υπάρχουν τρεις γνωστοί πρώτοι αριθμοί για τους οποίους δεν ισχύει αυτό και για τους οποίους η περίοδος του formula_14είναι ίδια με την περίοδο του formula_17, γιατί "p"2 διαιρεί το 10"p"−1−1. Αυτοί οι τρεις πρώτοι αριθμοί είναι 3, 487 και 56.598.313 .
Ομοίως,η περίοδος του formula_20 είναι συνήθως "p""k"−1Tp
Αν "p" and "q" είναι πρώτοι διάφοροι του 2 ή του 5, η δεκαδική αναπαράσταση του formula_21 επαναλαμβάνεται. Για παράδειγμα 1/119:
όπου ΕΚΠ δηλώνει το ελάχιστο κοινό πολλαπλάσιο.
Η περίοδος "T" του formula_21είναι παράγοντας του λ("pq") και συμβαίνει να είναι 48 σε αυτήν την περίπτωση :
Η περίοδος του "T" of formula_21είναι ("T""p", "T""q") όπου "T""p" είναι περίοδος του formula_17 και "T""q" είναι περίοδος του formula_25.
Αν "p ", "q", "r" κτλ. είναι πρώτοι διάφοροι του 2 αν 5, και "k ", "ℓ", "m" κτλ. είναι θετικοί ακέραιοι, τότε formula_26 είναι ένας επαναλαμβανόμενος δεκαδικός με περίοδο του formula_27 όπου formula_28, κτλ είναι αντίστοιχα η περίοδος των επαναλαμβανόμενων δεκαδικών formula_29 κτλ. όπως ορίζεται παραπάνω.
Αντίστροφοι πρώτων αριθμών που δεν είναι πρώτοι με το 10.
Ένας ακέραιος που δεν είναι πρώτος με το 10, αλλά έχει έναν πρώτο παράγοντα, εκτός από 2 ή 5 έχει αντίστροφο που είναι τελικά περιοδικός, αλλά με μια μη επαναλαμβανόμενη σειρά των ψηφίων που προηγούνται του επαναληπτικού μέρους. Ο αντίστροφος μπορεί να εκφραστεί ως:
όπου "a" και "b" δεν είναι ταυτόχρονα μηδέν.
Αυτό το κλάσμα μπορεί επίσης να εκφραστεί ως:
αν "a" &gt; "b", ή
αν "b" &gt; "a", ή
αν "a" = "b".
Αυτός ο δεκαδικός έχει:
Για παράδειγμα 1/28 = 0,03571428571428…:
Μετατροπή επαναλαμβανόμενων δεκαδικών ψηφίων σε κλάσματα.
Λαμβάνοντας υπόψη ένα επαναλαμβανόμενο δεκαδικό, είναι δυνατόν να υπολογιστεί το κλάσμα που το παρήγαγε. Για παράδειγμα:
Ένα άλλο παράδειγμα:
formula_36
Μια συντόμευση.
Η παραπάνω διαδικασία μπορεί να εφαρμοστεί, ιδίως εάν η επανάληψη έχει " n " ψηφία, τα οποία είναι όλα μηδέν, εκτός από το τελευταίο, το οποίο είναι 1.Για παράδειγμα, για "n=7":
formula_37
Έτσι, αυτός ο συγκεκριμένος επαναλαμβανόμενος δεκαδικός αντιστοιχεί στο κλάσμα 1 / (10n - 1), όπου ο παρονομαστής είναι ο αριθμός γραμμένος ως n φορές το ψηφίο 9.Γνωρίζοντας αυτό, μια γενική επανάληψη δεκαδικών μπορεί να εκφραστεί ως ένα κλάσμα, χωρίς να λύσουμε μια εξίσωση.Για παράδειγμα, ένας λόγος θα μπορούσε:
formula_38
Είναι δυνατόν να πάρετε μια γενική φόρμουλα που εκφράζει έναν επαναλαμβανόμενο δεκαδικό με n ψηφίο της περιόδου (μήκος επαναλήψεων), που αρχίζει αμέσως μετά την υποδιαστολή, ως κλάσμα:
Πιο αναλυτικά το ένα παίρνει τις ακόλουθες περιπτώσεις.
Εάν ο επαναλαμβανόμενος δεκαδικός είναι μεταξύ 0 και 1 και η επαναλαμβανόμενη ομάδα είναι n φορές μεγάλη, το πρώτο που συμβαίνει αμέσως μετά το δεκαδικό σημείο, τότε το κλάσμα (δεν μειώνεται απαραιτήτως) θα είναι ο ακέραιος αριθμός που αντιπροσωπεύεται από τη n-ψηφίων ομάδα διαιρούμενη από έναν εκπροσωπούμενο από n φορές το ψηφίο 9. Για παράδειγμα,
Αν ο επαναλαμβανόμενος δεκαδικός είναι όπως παραπάνω, εκτός από το ότι υπάρχουν " k " (έξτρα) ψηφία, 0 μεταξύ υποδιαστολής και η επαναλαμβανόμενη " n " - ψήφια ομάδα, τότε μπορεί κανείς απλά να προσθέσει " k " ψηφία, 0 μετά τον " n " φορές του ψηφίου 9 του παρονομαστή (και όπως πριν το κλάσμα ίσως απλοποιηθεί στη συνέχεια). Για παράδειγμα,
Κάθε επαναλαμβανόμενος δεκαδικός, όχι της μορφής που περιγράφεται ανωτέρω, μπορεί να γραφτεί ως άθροισμα ενός δεκαδικού απόληξης και ενός επαναλαμβανόμενου δεκαδικού ενός εκ των δύο ανωτέρω τύπων (στην πραγματικότητα ο πρώτος τύπος αρκεί, αλλά θα μπορούσε να απαιτήσει από τον δεκαδικό απόληξης να είναι αρνητικό). Για παράδειγμα,
Επομένως, ο ενδεχόμενος επαναλαμβανόμενος δεκαδικός με περίοδο " n ", και "k" ψηφία μετά την υποδιαστολή, τα οποία δεν ανήκουν στο επαναληπτικό μέρος, μπορεί να γραφεί ως (όχι κατ 'ανάγκη μειωμένο) κλάσμα του οποίου ο παρονομαστής είναι (10"n" − 1)10"k".
Αντίθετα, η περίοδος του επαναλαμβανόμενου δεκαδικού ενός κλάσματος "c"/"d" θα είναι (το πολύ) ο μικρότερος αριθμός "n" έτσι ώστε 10"n" − 1 διαιρούμενο με "d".
Για παράδειγμα, το κλάσμα 2/7 έχει "d"= 7, και το μικρότερο "k" που κάνει 10"k" − 1 διαιρούμενο με 7 είναι k = 6, επειδή 999,999 = 7 × 142857. Η περίοδος του κλάσματος 2/7 είναι επομένως 6.
Επαναλαμβανόμενα δεκαδικά ψηφία ως άπειρη σειρά.
Ένα επαναλαμβανόμενο δεκαδικό ψηφίο μπορεί επίσης να εκφραστεί ως μια άπειρη σειρά. Δηλαδή, ένας επαναλαμβανόμενος δεκαδικός μπορεί να θεωρηθεί ως το άθροισμα ενός άπειρου αριθμού των ρητών αριθμών. Για να πάρετε το πιο απλό παράδειγμα,
formula_40
Η παραπάνω σειρά είναι μια γεωμετρική σειρά με τον πρώτο όρο ως 1/10 και το κοινό παράγοντα 1/10. Επειδή η απόλυτη τιμή του κοινού παράγοντα είναι μικρότερη από 1, μπορούμε να πούμε ότι η
γεωμετρική σειρά συγκλίνει και βρίσκει την ακριβή τιμή με τη μορφή ενός κλάσματος με τη χρήση του ακόλουθου τύπου όπου ο "a" είναι ο πρώτος όρος της σειράς και "r" είναι ο κοινός παράγοντας.
formula_41
Ο πολλαπλασιασμός και η κυκλική μετάθεση.
Η κυκλική συμπεριφορά των επαναλαμβανόμενων δεκαδικών σε πολλαπλασιασμό οδηγεί επίσης στην κατασκευή των ακεραίων που είναι κυκλικά Μετατεθειμένο
όταν πολλαπλασιάζεται με συγκεκριμένους αριθμούς. Για παράδειγμα, 
102564 x 4 = 410256. Σημειώνεται ότι 102.564 είναι η repetend της 4/39 
και 410.256 το repetend της 16/39.
Άλλες ιδιότητες των μηκών repetend.
Οι διάφορες ιδιότητες των μηκών repetend (περιόδους) δίνεται από τον Μίτσελ [7] και τον Dickson. [8] Η περίοδος 1 / k για k ακέραιος είναι πάντα ≤ k - 1. Αν p είναι πρώτος, το χρονικό διάστημα από 1 / p διαιρεί ομοιόμορφα σε p - 1. Αν k είναι σύνθετο, το διάστημα 1 / k είναι αυστηρά μικρότερο από k - 1. Η περίοδος του c / k, για το c coprime έως k, ισούται με την περίοδο 1 / k. Αν k =2^{a}5^{b}n όταν n&gt; 1 και το n δεν είναι διαιρετό από το 2 ή το 5, τότε το μήκος της παροδικής του 1/k είναι max (a, b), και οι ισούται με περίοδος r, όπου r είναι ο μικρότερος ακέραιος τέτοιος ώστε 10^r\equiv1\pmodn. Αν p, p ', σ ", ... 
είναι διαφορετικοί πρώτοι, τότε η περίοδος 1/(pp'p" ...) ισούται με το ελάχιστο κοινό πολλαπλάσιο των περιόδων 1/p, 1/σ, 1/σ "... Αν k και k' δεν έχουν κοινούς τους πρώτους παράγοντες, εκτός από το 2 ή/και το 5, 
τότε, η περίοδος της 1/kk' ισούται με το ελάχιστο κοινό πολλαπλάσιο των περιόδων 1/k και1/k'. για έναν πρώτο p, αν period(1/p)=period(1/p^2)=...=period(1/p^m) αλλά period(1/p^m)=/period(1/p^m+1)τότε για c&gt;=0 έχουμε period(1/p^m+c)=(p^c) * period(1/p) Εάν το p είναι ένας κατάλληλος πρώτος που καταλήγει σε 1-δηλαδή, εάν ο repetend του 1 / p είναι ένας κυκλικός αριθμός μήκους p - 1 και ρ = 10h + 1 για κάποιο h - τότε κάθε ψηφίο 0, 
1, ..., 9 εμφανίζεται στην repetend ακριβώς h =(p-1)/10 φορές.
Για ορισμένες άλλες ιδιότητες της repetends, βλέπε επίσης. [9]
Επέκταση σε άλλες βάσεις.
Διάφορα χαρακτηριστικά των επαναλαμβανόμενων δεκαδικών επεκτείνει την
εκπροσώπηση των αριθμών σε όλες τις άλλες βάσεις ακεραίων, όχι μόνο με 
βάση το 10:
Εφαρμογές στην Κρυπτογραφία.
Επαναλαμβάνοντας δεκαδικά ψηφία (που ονομάζονται επίσης δεκαδικές ακολουθίες) έχουν βρεθεί κρυπτογραφήσεις και διορθώσεις σφαλμάτων κωδικοποίησης εφαρμογών.[10] Στις εφαρμογές αυτές επαναλαμβάνονται δεκαδικοί στην βάση 2 τα οποία χρησιμοποιούνται γενικά όπου δίνεται αφορμή για δυαδικές ακολουθίες. Το μέγιστο μήκος δυαδικής ακολουθίας για 1/p (όταν 2 είναι μια πρωτόγονη ρίζα του p) δίνεται από: [11] α(i)=(2^i)*modp*mod2. Αυτές οι αλληλουχίες της περιόδου ρ-1 έχουν μια συνάρτηση αυτοσυσχέτισης που έχει μια αρνητική κορυφή -1 για μετατόπιση του (ρ-1)/2. Η τυχαιότητα των σειρών αυτών έχει εξεταστεί από τις 

</doc>
<doc id="49756" url="https://el.wikipedia.org/wiki?curid=49756" title="TSR, Inc.">
TSR, Inc.

Η TSR, Inc. ήταν μια αμερικάνικη εκδότρια εταιρεία παιχνιδιών περισσότερο γνωστή για το παιχνίδι ρόλων Dungeons &amp; Dragons.
Ιστορία.
Η Tactical Studies Rules σχηματίστηκε το 1973 ως συνεταιρισμός μεταξύ του Gary Gygax και του Don Kaye με στόχο να εκδωθούν και να πωληθούν επίσημα οι κανόνες του Dungeons &amp; Dragons, ενός από τα πρώτα παιχνίδια ρόλων. Στον συνεταιρισμό έγιναν αργότερα μέλη οι Brian Blume και (προσωρινά) Dave Arneson. Όταν ο Don Kaye πέθανε από εγκεφαλική συμφόρηση το 1975, οι Brian Blume και Gary Gygax, οι εναπομείναντες ιδιοκτήτες, ίδρυσαν μια νέα ανώνυμη εταιρεία, την TSR Hobbies, Inc. , της οποίας ο Blume απέκτησε το μεγαλύτερο μερίδιο. Τα κεφάλαια της αρχικής εταιρείας μεταφέρθηκαν στην νέα εταιρεία, και η Tactical Studies Rules διαλύθηκε. Το 1983, στην επωνυμία παραλείφθηκε η λέξη "Hobbies", και έτσι επικράτησε η τελική επωνυμία TSR, Inc.
Η TSR επιβλήθηκε ως ο ηγετικός παραγωγός του σύγχρονου παιχνιδιού ρόλων (role-playing game). Το πρώτιστο προϊόν της, το Dungeons &amp; Dragons, αποτέλεσε πρότυπο για τον νέο τομέα. Το Dungeons and Dragons αποδείχθηκε εμπορική επιτυχία, και συνέβαλε επίσης αποφασιστικά στην ανάπτυξη του νέου είδους παιχνιδιών και στη διάδοση του σε νέες υποομάδες της αγοράς για παράδειγμα στα παιδιά και στους έφηβους. Τα παιχνίδια της TSR υπήρξαν εξαιρετικά δημοφιλή και απέφεραν εξαιρετικά μεγάλα κέρδη. 
Στις αρχές της δεκαετίας του ’80, η TSR ανέπτυξε την σειρά DragonLance, που περιλάμβανε έναν εντελώς νέο κόσμο και νέους κανόνες. Η Margaret Weis και ο Tracy Hickman έγραψαν μια τριλογία μυθιστορημάτων με φόντο τον κόσμο του DragonLance, η οποία έγινε το πρώτο λογοτεχνικό έργο εταιρείας παιχνιδιών που σκαρφάλωσε στην λίστα των μπεστ-σέλερ στις Η.Π.Α. Όταν ήταν στο ζενίθ της επιτυχίας της, η TSR είχε ετήσιο τζίρο εκατομμυρίων δολαρίων, και απασχολούσε προσωπικό 400 υπαλλήλων. Το 1987 κυκλοφόρησε για πρώτη φορά το βασικό κουτί του Forgotten Realms, του κόσμου που έμελλε να αναδειχθεί ως ο πιο δημοφιλής κόσμος του Dungeons &amp; Dragons και ως ένας από τους πιο ανεπτυγμένους φανταστικούς κόσμους όλων των εποχών. 
Η TSR ωστόσο έχανε σταδιακά την ικανότητα της να καινοτομεί. Μετά την εμφάνιση των παιχνιδιών με συλλεκτικές κάρτες, η TSR κυκλοφόρησε μερικά νέα συλλεκτικά παιχνίδια: το Dragon Dice και το Spellfire. Κανένα δεν σημείωσε μεγάλη επιτυχία στην αγορά. Την ίδια εποχή, η TSR άρχισε να ασκεί αντίποινα κατά του έργου των φαν και άλλου δημιουργικού έργου που βασίζονταν στην πνευματική ιδιοκτησία της TSR, γεγονός που προκάλεσε την οργή πολλών πιστών πελατών και φαν. Νέες εταιρείες στον χώρο των παιχνιδιών ρόλων λάνσαραν ανταγωνιστικούς κόσμους φαντασίας, γεγονός που διαίρεσε την κοινότητα των παιχνιδιών ρόλων και μείωσε περαιτέρω την ήδη μαρασμένη καταναλωτική βάση της TSR. Αυτοί οι παράγοντες και άλλοι οδήγησαν την TSR να συσσωρεύσει χρέη που ξεπερνούσαν τα 30 εκατομμύρια δολάρια μέχρι το 1996, και την ανάγκασαν να προβεί σε πολλές απολύσεις.
Με την πτώση της TSR, η Wizards of the Coast, εκδότρια εταιρεία του δημοφιλούς παιχνιδιού με συλλεκτικές κάρτες Magic The Gathering, κληρονόμησε τον τίτλο του "Άρχοντα των Παιχνιδιών Ρόλων". Η Wizards of the Coast εξαγόρασε την TSR και τα πνευματικά της δικαιώματα το 1997, με τελικό αποτέλεσμα την αργή πτώση της εταιρείας από την δόξα. Στους υπαλλήλους της TSR δόθηκε η ευκαιρία να μετατεθούν στα γραφεία της Wizards of the Coast στην πολιτεία της Ουάσιγκτον˙ μερικοί δέχθηκαν την προσφορά. Τα γραφεία της εταιρείας στην Lake Geneva στο Ουισκόνσιν, έκλεισαν τελικά. Τα επόμενα χρόνια, διάφορα τμήματα της εταιρείας πουλήθηκαν σε άλλες εταιρείες, ενώ το 1999 η ίδια η Wizards of the Coast εξαγοράστηκε από την Hasbro, Inc. Το 2002 η Gen Con πουλήθηκε στην Gen Con, LLC του Peter Adkison, ιδρυτή της Wizards of the Coast. Επίσης, το 2002 τα δικαιώματα των περιοδικών της TSR εκχωρήθηκαν στην Paizo Publishing. Η επωνυμία TSR συνέχισε να υφίσταται για μερικά χρόνια, έπειτα αποσύρθηκε. Μετά από λίγο καιρό, τα σήματα κατατεθέντα της TSR έφτασαν στο τέλος τους.
Προϊόντα.
Τα βασικά προϊόντα της TSR ήταν παιχνίδια ρόλων, εκ των οποίων το πιο επιτυχημένο ήταν το Dungeons &amp; Dragons. Η εταιρεία παρήγαγε ωστόσο και άλλα παιχνίδια, παιχνίδια με κάρτες, επιτραπέζια και παιχνίδια με ζάρια, και εξέδιδε περιοδικά και βιβλία.
Παιχνίδια ρόλων.
• Alternity (1998) 
• Amazing Engine (1993)
• Boot Hill (1975) 
• Buck Rogers XXVc 
• Conan the Barbarian 
• DragonLance: Fifth Age (Saga System) (1996)
• Dungeons &amp; Dragons (1974) 
Η TSR δημιούργησε για το Dungeons &amp; Dragons τους παρακάτω κόσμους περιπετειών (campaign settings):
• Empire of the Petal Throne (1975)
• Gamma World (1978) 
• Gangbusters (1982) 
• Indiana Jones 
• Marvel Super Heroes 
• Marvel Super Heroes Adventure Game (Saga System) (1998) 
• Metamorphosis Alpha (1976) 
• Star Frontiers (1982) 
• Top Secret (1980) και Top Secret/S.I.
Επιτραπέζια πολεμικά παιχνίδια.
• Cavaliers and Roundheads (1973) 
• Chainmail (1975) 
• Classic Warfare (1975) 
• Divine Right (1979) 
• Don't Give Up The Ship! (1975) 
• Fight In The Skies (1975) 
• Sniper! (1986) 
• Star Probe (1975) 
• Terrible Swift Sword (1986) 
• Tractics (1975) 
• Tricolor (1975) 
• Warriors of Mars (1974) 
• William the Conqueror (1976) 
• Cordite &amp; Steel (1977) 
Άλλα παιχνίδια.
• 4th Dimension (επιτραπέζιο παιχνίδι)
• Dragon Dice συλλεκτικό παιχνίδι με ζάρια 
• Dungeon! (1975) 
• Endless Quest βιβλιοπαιχνίδια 
• Spellfire παιχνίδι με συλλεκτικές κάρτες
• Blood Wars συλλεκτικό παιχνίδι με ζάρια
• Chase (επιτραπέζιο παιχνίδι) 
• Kage (επιτραπέζιο παιχνίδι) 
• Steppe (επιτραπέζιο παιχνίδι) 
• Attack Force (επιτραπέζιο παιχνίδι με μικρό κουτί)
• Icebergs (επιτραπέζιο παιχνίδι με μικρό κουτί) 
• Remember the Alamo (επιτραπέζιο παιχνίδι με μικρό κουτί) 
• Revolt on Antares (επιτραπέζιο παιχνίδι με μικρό κουτί) 
• Saga (επιτραπέζιο παιχνίδι με μικρό κουτί) 
• They've Invaded Pleasantville (επιτραπέζιο παιχνίδι με μικρό κουτί) 
• Vampyre (επιτραπέζιο παιχνίδι με μικρό κουτί) 
• Viking Gods (επιτραπέζιο παιχνίδι με μικρό κουτί)
Περιοδικά.
• Amazing Stories 
• Dragon 
• Dungeon Adventures

</doc>
<doc id="49758" url="https://el.wikipedia.org/wiki?curid=49758" title="Συγκριτική γλωσσολογία">
Συγκριτική γλωσσολογία

Η συγκριτική γλωσσολογία ή συγκριτική γραμματική κλάδος της ιστορικής γλωσσολογίας έχει ως αντικείμενο τη μελέτη περισσοτέρων γλωσσών σε σύγκριση. Προσπαθεί να καθορίσει τις μεταξύ τους σχέσεις, ομαδοποιώντας τις σε γλωσσικές οικογένειες.
Η κυριότερη μέθοδός της είναι η εξωτερική επανασύνθεση. Με αυτήν προσπαθεί, χρησιμοποιώντας τύπους από διαφορετικές γλώσσες της ίδιας γλωσσικής οικογένειας, να επανασυνθέσει τον κοινό πρόγονο, την κοινή πρωτογλώσσα. Επιτρέπει τη δημιουργία σχέσεων ανάμεσα στις γλώσσες ανακαλύπτοντας τις κύριες φωνητικές, συντακτικές και σπανιότερα σημασιολογικές συντεταγμένες τους. Αντικείμενο μελέτης της αποτελούν οι απόλυτες ομοιότητες που προκύπτουν από τις συγκρίσεις. Η συγκριτική γλωσσολογία αποκαλύπτει επομένως με επιστημονικό τρόπο τις γλώσσες που ανήκουν στην ίδια οικογένεια και συνδέονται γενετικά. Μελετά επίσης:
Για παράδειγμα επιτρέπει να μάθουμε πως πέρα από την ομοιότητα τους (στη γραφή και στο λεξικό) δύο γλώσσες όπως τα αραβικά και τα περσικά δεν έχουν καμία σχέση συγγένειας αλλά ότι τα περσικά ανήκουν στην ίδια μεγάλη οικογένεια που ανήκουν και τα γαλλικά ή ακόμα και τα ισλανδικά.
Ενδιαφέρεται κυρίως για την εξέλιξη αυτών των γλωσσών κατά τη διάρκεια της ιστορίας, στο επίπεδο της σημασιολογίας, της φωνητικής, της λεξικολογίας και του συντακτικού. Ο πιο σημαντικός κλάδος της συγκριτικής γλωσσολογίας είναι επομένως η ιστορική φωνητική, επειδή είναι η μόνη επιστήμη που μελετά τις εξελίξεις τις οποίες μπορούμε να καταγράψουμε με απόλυτο και αντικειμενικό τρόπο και η μόνη που μπορεί να διαβεβαιώσει ότι μια λέξη Β προέρχεται από μια λέξη Α ή ότι οι λέξεις Β, Γ, Δ προέρχονται όλες από μια κοινή ετυμολογία Α και επομένως συνδέονται ιστορικά. Η ετυμολογία καθορίζεται από μια συγκριτική μέθοδο. Η ανακατασκευή της ετυμολογίας των λέξεων που προέρχονται από διαφορετικές θυγατρικές γλώσσες πραγματώνεται μέσα μια δυνατή συγκριτική μέθοδο. Στην πραγματικότητα αναζητείται το αρχικό νόημα ενός όρου μέσα από τα αποτελέσματα που προκύπτουν από τη σύγκριση των ζητούμενων γλωσσών.Το αρχικό νόημα μεταδίδεται στις γλώσσες που έχουν μια αυτόνομη εξέλιξη (η σημασιολογική εξέλιξη δεν έχει συγκεκριμένους κανόνες) και έχει λάβει σημαντικές διαστάσεις.
Ανάμεσα στις κυριότερες γλωσσικές οικόγενειες που μελετά η συγκριτική γλωσσολογία είναι οι ινδοευρωπαϊκές,οι σημιτικές,οι σινοθιβετικές, οι νιγηροκονγκολεζικές ή ακόμα και οι αυστροασιατικές. Η συγκριτική γλωσσολογία των ινδοευρωπαϊκών γλωσσών είναι και η πιο ανεπτυγμένη και έχει τρεις κατευθύνσεις:
Μελετά την ίδρυση των γλωσσικών οικογενειών μέσα από την ανακατασκευή μιας προϊστορικής μητέρας γλώσσας (η οποία δεν πιστοποιείται άμεσα μέσα από την γραφή) από τα ίχνη που έχει αφήσει στις ιστορικές θυγατρικές της γλώσσες (ίχνη που αποτελούν σημεία σύγκλισης για τις διαφορετικές ομοιότητες). Επιτρέπει την ανακατασκευή, με τρόπο τεχνητό, μακρινών προγόνων όπως η πρωτοϊνδοευρωπαϊκή ή η αρχαία κινεζική. Το κυριότερο αξίωμα είναι το εξής: αν μέσα στις γλώσσες Α,Β,Γ οι οποίες συνδέονται γενετικά, βρούμε μέσα από τη σύγκριση ένα χαρακτηριστικό δεδομένο (λεξικό,μορφολογικό, φωνητικό κτλ.), τότε είναι πολύ πιθανό το δεδομένο αυτό να προέρχεται από τη γλώσσα μητέρα.Είναι από την επικύρωση όλων αυτών των κοινών χαρακτηριστικών που μπορούμε να έχουμε μια μακρινή εικόνα της μητέρας γλώσσας. Ο μεγάλος αριθμός κοινών σημείων επιτρέπει να απορρίψουμε την πιθανότητα μιας αυστηρής σύμπτωσης.
Η ανακατασκευή μιας μητέρας γλώσσας επιτρέπει να επιβεβαιώσουμε την ύπαρξη γλωσσικών οικογενειών και αντίστροφα.Τα δύο ζητούμενα αντικείμενα μελέτης είναι άρρηκτα συνδεδεμένα.

</doc>
<doc id="49759" url="https://el.wikipedia.org/wiki?curid=49759" title="Εκλάμψεις ακτινών γ">
Εκλάμψεις ακτινών γ



</doc>
<doc id="49760" url="https://el.wikipedia.org/wiki?curid=49760" title="Σταθμός Άγιος Δημήτριος - Αλέξανδρος Παναγούλης">
Σταθμός Άγιος Δημήτριος - Αλέξανδρος Παναγούλης

Ο Σταθμός Άγιος Δημήτριος - Αλέξανδρος Παναγούλης είναι σταθμός του μετρό της Αθήνας, επί της γραμμής 2, της οποίας αποτέλεσε τερματικό σταθμό μέχρι τις 26 Ιουλίου 2013, οπότε και εγκαινιάστηκε η επέκταση της γραμμής - τερματικός πλέον σταθμός είναι αυτός του Ελληνικού.
Πήρε το όνομά του από τον δήμο Αγίου Δημητρίου (αλλιώς Μπραχάμι), τον οποίο εξυπηρετεί, ενώ διαθέτει και δεύτερο όνομα προς τιμήν του αγωνιστή κατά του δικτατορικού καθεστώτος του 1967-1974 και βουλευτή Αλεξάνδρου Παναγούλη, ο οποίος σκοτώθηκε σε αυτοκινητικό δυστύχημα στο σημείο όπου βρίσκεται σήμερα ο σταθμός την 1η Μαΐου 1976. Επίσης, ο σταθμός εξυπηρετεί και το εμπορικό κέντρο Athens Metro Mall, καθώς ο σταθμός του μετρό βρίσκεται ακριβώς δίπλα του.
Ο σταθμός εγκαινιάστηκε στις 5 Ιουνίου 2004 και βρίσκεται κάτω από την Λεωφόρο Βουλιαγμένης. Είναι εξ ολοκλήρου υπόγειος και διαθέτει μια κεντρική αμφίπλευρη αποβάθρα, στα άκρα της οποίας φέρονται εκατέρωθεν τα κλιμακοστάσια και οι ηλεκτροκίνητες κυλιόμενες σκάλες διακίνησης των επιβατών.
Κατασκευαστικός σχεδιασμός.
Στα αρχικά σχέδια κατασκευής της γραμμής 2 του μετρό και κατά την αρχική περίοδο της κατασκευής του, ο σταθμός Αγίου Δημητρίου/Αλεξάνδρου Παναγούλη αναφερόταν με την ονομασία "Ηλιούπολη", η οποία προερχόταν από τον δήμο Ηλιούπολης, την περιοχή του οποίου εξυπηρετεί (ο σταθμός που είναι σήμερα γνωστός ως σταθμός Ηλιούπολης δεν είχε τότε προγραμματιστεί και δεν πρέπει να συγχέεται με τον σταθμό Αγίου Δημητρίου/Αλεξάνδρου Παναγούλη).
Κατά τη διάρκεια της κατασκευής της γραμμής Δάφνης - Αγίου Δημητρίου/Αλεξάνδρου Παναγούλη, αποφασίστηκε η μετονομασία του σταθμού σε "Αλέξανδρος Παναγούλης". Λίγο πριν τα εγκαίνια του σταθμού, αποφασίστηκε η εκ νέου μετονομασία του στο σημερινό του όνομα, ώστε να αναγράφεται σ' αυτό και το όνομα του δήμου που εξυπηρετεί.

</doc>
<doc id="49761" url="https://el.wikipedia.org/wiki?curid=49761" title="Μαυροκορδάτος">
Μαυροκορδάτος



</doc>
<doc id="49775" url="https://el.wikipedia.org/wiki?curid=49775" title="Γιόζεφοβ">
Γιόζεφοβ

Το Γιόζεφοβ (τσεχ. "Josefov", γερμ. "Josephstadt") είναι περιοχή 
και συνοικία της Πράγας, εκεί όπου παλιότερα βρισκόταν το εβραϊκό γκέτο της πόλης. 
Ιστορία.
Οι Εβραίοι πιστεύεται ότι εγκαταστάθηκαν στην Πράγα από το 10ο αιώνα. Το πρώτο πογκρόμ έγινε το 1096 και συγκεντρώθηκαν μέσα σε ένα περιφραγμένο γκέτο. Το 1262, ο βασιλιάς Ότακαρ Β' των Πρεμυσλίδων εξέδωσε ένα διάταγμα, με το οποίο έδινε στην κοινότητα ένα βαθμό αυτοδιοίκησης. Το 1389, σε ένα από τα χειρότερα πογκρόμ, σφαγιάστηκαν πάνω από 3000 Εβραίοι. 
Το γκέτο γνώρισε περίοδο ευημερίας προς το τέλος του 16ου αιώνα, όταν ο εβραϊκής καταγωγής Δήμαρχος Μόρντετσαϊ Μάισελ έγινε Υπουργός Οικονομίας. Ο ίδιος έγινε αρκετά εύπορος και με τα χρήματά του βοήθησε στην ανάπτυξη του γκέτο. Εκείνη την περίοδο δημιουργήθηκε κι ο περίφημος μύθος για το Γκόλεμ της εβραϊκής συνοικίας.
Το 1850, η συνοικία ονομάστηκε Josefstadt από τον Ιωσήφ Β', αυτοκράτορα της Αγίας Ρωμαϊκής Αυτοκρατορίας, που έδωσε προνόμια στους Εβραίους της πόλης με το Διάταγμα Ανοχής το 1781. Δυο χρόνια πρωτύτερα, επετράπη στους Εβραίους να εγκατασταθούν έξω από την πόλη κι έτσι μειώθηκε το ποσοστό του εβραϊκού πληθυσμού στο Γιόσεφοβ. Εκεί πλέον παρέμεναν μόνο ορθόδοξοι και φτωχοί Εβραίοι.
Το μεγαλύτερο τμήμα της συνοικίας κατεδαφίστηκε μεταξύ του 1893 και του 1913, στα σχέδια οικοδόμησης της Πράγας στα πρότυπα της πόλης του Παρισιού. Απέμειναν μόνο έξι συναγωγές, το παλιό κοιμητήριο και το παλιό εβραϊκό Δημαρχείο. Σήμερα, στη συνοικία του Γιόσεφοβ υπάρχουν κτίρια των αρχών του 20ού αιώνα, με αποτέλεσμα να είναι δύσκολο να φανταστεί κανείς την αρχική εικόνα της παλαιάς συνοικίας, όταν φημολογείτο ότι διέμεναν 18.000 κάτοικοι.

</doc>
<doc id="49779" url="https://el.wikipedia.org/wiki?curid=49779" title="Το Κόσμημα των Εφτά Αστεριών">
Το Κόσμημα των Εφτά Αστεριών

Το Κόσμημα των Εφτά Αστεριών ("The Jewel of Seven Stars") είναι μυθιστόρημα τρόμου από τον Ιρλανδό συγγραφέα Μπραμ Στόκερ, που πρωτοδημοσιεύθηκε στο Ηνωμένο Βασίλειο το 1903 από τον Αγγλικό εκδοτικό οίκο "Heinemann". 
Υπόθεση.
Ένας πάμπλουτος αιγυπτιολόγος, ο Άβελ Τρελόνυ, βρίσκεται τραυματισμένος μέσα στο σπίτι του, μπροστά στο χρηματοκιβώτιό του. Έχει περιέλθει σε κατάσταση καταληψίας και κανείς δεν ξέρει ποιος και γιατί προσπάθησε να τον δολοφονήσει. Η κόρη του Μαργαρίτα καλεί σε βοήθεια ένα νεαρό δικηγόρο με τον οποίο είχε μια πρόσφατη γνωριμία. Έτσι ξεκινάει ένα συναρπαστικό ταξίδι στη χώρα του Νείλου, που αναζητεί και παρουσιάζει τις μεταφυσικές αρχαίες δοξασίες και πρακτικές των Αιγυπτίων Φαραώ και του Ιερατείου για την απόκτηση της αθανασίας, οι οποίες είχαν συναρπάσει τους λογίους της Βικτωριανής Αγγλίας.
Στην δεκαετία του 1970, η νουβέλα έγινε βάση για την ταινία "Blood from the Mummy's Tomb". Σε μια άλλη κινηματογραφική μεταφορά, "The Awakening", πρωταγωνιστούσαν οι Τσάρλτον Χέστον και Στέφανι Ζίμπαλιστ.

</doc>
<doc id="49780" url="https://el.wikipedia.org/wiki?curid=49780" title="Το Πέρασμα του Φιδιού">
Το Πέρασμα του Φιδιού

Το Πέρασμα του Φιδιού (πρωτότυπος τίτλος: "The Snake's Pass") είναι ένα μυθιστόρημα από τον Μπραμ Στόκερ που δημοσιεύθηκε στην Αγγλία το 1890 από τους εκδοτικούς οίκους "Sampson", "Low", "Marston", "Searle" και "Rivingston". 

</doc>
<doc id="49781" url="https://el.wikipedia.org/wiki?curid=49781" title="Το λημέρι του Λευκού Σκουληκιού">
Το λημέρι του Λευκού Σκουληκιού

Το λημέρι του Λευκού Σκουληκιού (πρωτότυπος τίτλος: "Lair of the White Worm") είναι μυθιστόρημα τρόμου από τον Ιρλανδό συγγραφέα Μπραμ Στόκερ, που δημοσιεύθηκε πρώτη φορά στην Αγγλία το 1911 από τον εκδοτικό οίκο "William Rider and Son Ltd". Η νουβέλα αυτή ενέμπνευσε μια ομώνυμη ταινία του 1998 σκηνοθετημένη από τον Κεν Ρούζελ. 

</doc>
<doc id="49782" url="https://el.wikipedia.org/wiki?curid=49782" title="Ντράφι">
Ντράφι

Το Ντράφι είναι συνοικία της πρώην κοινότητας Πικερμίου Αττικής και του νυν Δήμου Ραφήνας-Πικερμίου, οικοδομημένη στους νοτιοανατολικούς πρόποδες της Πεντέλης. Κτίστηκε με σκοπό τη στέγαση των δικαιούχων του Συνεταιρισμού Γεωργικών Υπαλλήλων "Ο ΠΑΝ". Συνορεύει με τις περιοχές Πικέρμι (κέντρο), Διώνη, Πεντέλη, Ανθούσα, Παλλήνη. Στο Ντράφι λειτουργεί ο Ναός της Αναλήψεως.
Σήμερα χαρακτηρίζεται "η Εκάλη των Μεσογείων", καθώς οικοδομούνται στην περιοχή κυρίως πολυτελείς μονοκατοικίες και επαύλεις. Ο οικοδομικός οργασμός εντάθηκε με την εγκατάσταση του γειτονικού αεροδρομίου των Σπάτων, καθώς πολλοί υπάλληλοι του αεροδρομίου αναζητούν κατοικία εκεί. Το οδικό δίκτυο παρουσιάζει ατέλειες, με συχνές στροφές και απότομες κλίσεις. Ωστόσο, αρκετοί δρόμοι είναι πλατύτεροι από τους δρόμους της Διώνης και του γειτονικού Αγίου Σπυρίδωνα, με κατεξοχήν παράδειγμα την οδό Αχαιών, που ενώνει το Ντράφι με την Πεντέλη και την Ανθούσα. Για τη μετακίνησή τους οι κάτοικοι του Ντραφίου μεταβαίνουν στο κεντρικό Πικέρμι είτε στην Παλλήνη, μέσω της οδού Ελαιώνων.
Το Ντράφι έχει απειληθεί από πυρκαγιές κατά το παρελθόν (πληγώθηκε σημαντικά το 1995, το 1998 και το 2009).
Αξιοθέατα.
Σημαντικό αξιοθέατο στο Ντράφι και πόλο έλξης για αρκετούς και το χειμώνα και το καλοκαίρι αποτελεί ο καταρράχτης επί της οδού Αχαιών, μόλις 50 μέτρα μακριά από τον δρόμο.

</doc>
<doc id="49783" url="https://el.wikipedia.org/wiki?curid=49783" title="Πικέρμι">
Πικέρμι

Το Πικέρμι είναι οικισμός της Ανατολικής Αττικής. Διοικητικά υπάγεται στον Δήμο Ραφήνας - Πικερμίου. Σύμφωνα με την απογραφή του 2011, το Πικέρμι έχει 2.009 κατοίκους, ενώ η Δημοτική Κοινότητα Πικερμίου, η οποία περιλαμβάνει επίσης τους οικισμούς Διώνη, Αγιο Σπυρίδωνα και Ντράφι, έχει 7.112 κατοίκους.
Το Πικέρμι είναι γνωστό για τον μεγάλο πλούτο παλαιοντολογικών ευρημάτων (πανίδα Πικερμίου) που έχει να επιδείξει από τα πρώτα μόλις χρόνια της ίδρυσης του νεοελληνικού κράτους. Σύμφωνα με μία εκδοχή, οφείλει την ονομασία του στο βυζαντινό άρχοντα Επικέρνη, του οποίου αποτελούσε κτήμα κατά τη Βυζαντινή Αυτοκρατορία. Στην αρχαιότητα αποτελούσε τον Αττικό Δήμο Τείθρας της Αιγηίδος φυλής που τοποθετείτο στη μεσόγεια χώρα σύμφωνα με τη διοικητική διαίρεση του Κλεισθένους. Κατά τη φραγκοκρατία δέχεται Αρβανίτες κατοίκους ως τμήμα της Μεσογαίας, ενώ κατά την τουρκοκρατία διαιρείται σε εννέα τσιφλίκια Οθωμανών αρχόντων. Το 1912 εμφανίζεται ως οικισμός των Σπάτων, ενώ από το 1952 το Πικέρμι αναγνωρίζεται ως αυτόνομη κοινότητα της Ανατολικής Αττικής.
Το χωριό είναι γνωστό για τους υδρόμυλούς του, τους πλούσιους αμπελώνες, αλλά και το βυζαντινό ναό Μεταμορφώσεως του Σωτήρος, στον οποίο στήνεται πανηγύρι κάθε καλοκαίρι.
Ετυμολογία.
Το Πικέρμι φαίνεται να κατοικείτο κατά τη βυζαντινή εποχή, αφού το 10ο αιώνα μ.Χ. ο ευρύτερος χώρος αποτελεί κτήμα του Βυζαντινού άρχοντα "Επικέρνη", κτήτορα της Μονής Ταώ Παντοκράτορος (Νταού). "Επικέρνης" ήταν το όνομα αυλικού αξιώματος "του επί του κεράσματος". Ο χώρος λοιπόν ανήκε σε κάποιον που είχε αυτό το αξίωμα ή σε οίκο που είχε το όνομα του αξιώματος. Οι κάτοικοι που ζούσαν στο χωριό συνήθιζαν να το αποκαλούν Πικέρμι. 
Ο κάτοικος της περιοχής αποκαλείται Πικερμιώτης-Πικερμιώτισσα και στον πληθυντικό Πικερμιώτες-Πικερμιώτισσες.
Γεωγραφία - τοποθεσία.
Η κοινότητα εντοπίζεται στη Βόρεια Μεσογαία, οικοδομημένη στις νοτιοανατολικές πλαγιές του Πεντελικού Όρους και αναπτύσσεται επί της αρχαίας μαραθώνιας διαδρομής. Τοποθετείται 20 χιλιόμετρα βορειοανατολικά των Αθηνών και 4 χιλιόμετρα ανατολικά της πρωτεύουσας πόλης της Παλλήνης στη διαδρομή προς τη Ραφήνα.
Τα διοικητικά όρια της σύγχρονης κοινότητας καταλαμβάνουν μια μεγάλη έκταση, από τις νότιες πεντελικές πλαγιές και το Ρέμα του Βαλανάρη (παραπόταμος του ρέματος της Ραφήνας) μέχρι την πεδιάδα της Μεσογαίας και τον βράχο του Πικερμίου. Η κομβική δε θέση μεταξύ της πρωτεύουσας πόλης της Παλλήνης, του εγκατεστηθέντος Αεροδρομίου των Σπάτων και του αναπτυσσόμενου λιμένα της Ραφήνος, αλλά και η σύνδεσή του με τις συγκοινωνίες των Αθηνών το έχουν καταστήσει δημοφιλή οικιστικό προορισμό, παρά το γεγονός ότι το σχέδιο πόλης στο κέντρο της κοινότητος βρίσκεται σε εμβρυακή φάση.
Η κοινότητα αναπτύσσεται σε έκταση 20.882 στρεμμάτων, στα οποία περιλαμβάνονται οικιστικές, βιομηχανικές, αγροτικές και δασικές ζώνες. Παρά ταύτα, λόγω των καταστροφικών πυρκαγιών του 1995 και του 1998 ο δασικός πλούτος της περιοχής περιορίστηκε κατά πολύ, ενώ ακολούθησαν και κατολισθήσεις στις ορεινές πλαγιές που επλήγησαν μετά και το σεισμό του 1999. Οι ορεινές εκτάσεις προσεγγίζουν το χωριό Νταού Πεντέλης, στο οποίο δεσπόζει ο Ναός του Παντοκράτορος, κειμήλιο του ιστορικού πλούτου του Πεντελικού.
Ιστορική εξέλιξη.
Καινοζωική Περίοδος.
Η περιοχή του Πικερμίου έχει χρησθεί ως η "Ακρόπολις της Παλαιοντολογίας", επιδεικνύοντας μια πλούσια κληρονομιά παλαιοντολογικού ενδιαφέροντος. Μετά από ανασκαφές έχουν αποκαλυφθεί σημαντικά παλαιοντολογικά ευρήματα θηλαστικών που έζησαν πριν από περισσότερα από πεντέμισι με έξι εκατομμύρια χρόνια στο ανώτερο μειόκαινο, αλλά και σε πολύ παλαιότερες και νεότερες εποχές. Η ιστορία της ανακάλυψης της πανίδας θηλαστικών της Ελλάδος που εντάσσονται στην περίοδο αυτή άρχισε κατά τα πρώτα χρόνια από την ίδρυση του σύγχρονου ελληνικού κράτους, το 1835 στο Πικέρμι και συνεχίζεται μέχρι σήμερα στην Αττική, την Εύβοια αλλά και σε περιοχές της Μακεδονίας και της νησιωτικής Ελλάδας. Με τις ανασκαφές στους νοτιοανατολικούς πρόποδες του Πεντελικού Όρους και συγκεκριμένα γύρω από το ρέμα του Πικερμίου και τη θέση Κισδάρι αποκαλύφθηκαν απολιθωμένα οστά φυτοφάγων και σαρκοφάγων ζώων που συναντιόνται στις τάξεις των σπονδυλοζώων, πρωτευόντων, αιλουροειδών, προβοσκιδωτών, περισσοδαχτύλων, χαλικοθηρίων, αρτιοδαχτύλων, πτηνών και ερπετών.
Τεταρτογενής Περίοδος.
Η περιοχή όμως παρουσιάζει στοιχεία εποικισμού και κατά τη νεολιθική, την υστεροελλαδική και γεωμετρική εποχή, κατά την οποία χρησιμοποιήθηκε νεκροταφείο στο Ντράφι. Έτερο δε μεγάλο νεκροταφείο δε στη βόρεια όχθη του ρέματος φαίνεται να αξιοποιείται κατά την αρχαϊκή, την κλασική και την ελληνιστική εποχή.
Αρχαία Ελλάδα.
Στο χωριό του Πικερμίου τοποθετείται σύμφωνα με τους περισσοτέρους ερευνητές ο Δήμος Τείθρας, ενώ στις πλαγιές του Πεντελικού και την ευρύτερη περιοχή, οι αρχαίοι δήμοι Ιωνίδων, Ερχίας και Φηγαίας. Από την περιοχή διήλθε ο μαραθωνοδρόμος προκειμένου να ανακοινώσει στους Αθηναίους τη νίκη τους στη μάχη του Μαραθώνα. Επί της Λεωφόρου Μαραθώνος έχει στηθεί μνημείο του μαραθωνοδρόμου, ενώ στην Πλατεία Αγίου Χριστοφόρου δεσπόζει ο τύμβος των ηρώων του Μαραθώνα.
Βυζαντινή Αυτοκρατορία.
Κατά την περίοδο της Βυζαντινής Αυτοκρατορίας, η περιοχή εμφανίζεται ως κτήμα του βυζαντινού άρχοντα Επικέρνη, κτήτορος της Μονής Παντοκράτορος της Πεντέλης. Σε αυτόν οφείλει κατά μία εκδοχή η ονομασία του χωριού "Πικέρμι".
Φραγκοκρατία.
Στη μεσογαία αποστέλλονται αρβανίτες μισθοφόροι στρατιωτικοί, προερχόμενοι από τη Βόρεια Ήπειρο, για τη θωράκιση του Δουκάτου της Αθήνας που δημιουργήθηκε το 1205 από τους Φράγκους, μετά την κατάκτηση της Κωνσταντινούπολης κατά την Δ' Σταυροφορία (1204). Οι αρβανίτες ενισχύουν τον εργατικό πληθυσμό της περιοχής, ενώ αργότερα φέρνουν και τις οικογένειές τους που ριζώνουν στη μεσογαία και την ποτίζουν με τη γλώσσα, τα έθιμα και τα τοπωνύμιά τους.
Μεσαίωνας.
Στις αρχές του 16ου αιώνα ολοκληρώνεται η ανέγερση του Ναού Μεταμορφώσεως του Σωτήρος κοντά στο σημερινό κοιμητήριο της κοινότητος, ο οποίος εικονογραφείται το 1549 από δωρεές κατοίκων του χωριού. Στα προσεχή χρόνια αξιοποιούνται οι κατηφορικές εκτάσεις ως βοσκοτόπια που φιλοξενούν πολυάριθμα κοπάδια βλάχων κτηνοτρόφων. Γύρω στο 1642 τα περισσότερα κτήματα υπάγονται στην ιδιοκτησία του Καζά της Κηφισιάς και υπόκεινται σε φορολόγηση δεκαπέντε νοικοκυριά, ενώ η περιοχή κατακερματίζεται σε συνολικά εννέα τσιφλίκια. Κατά τον 18ο αιώνα το Πικέρμι παραμένει αραιοκατοικημένο και διάγει μια φιλήσυχη πορεία ως κτήμα βακουφικό, υπαγόμενο στη Μονή του Παντοκράτορος.
Οθωμανική περίοδος.
Το δουκάτο των Αθηνών διατηρείται έως την κατάληψη των Αθηνών από τους Τούρκους, το 1456 μετά από ιστορική διαδρομή 251 ετών. Γηγενείς και αρβανίτες κάτοικοι της μεσογαίας χάνουν τη γη τους και αποχωρίζονται βίαια τα παιδιά τους. Ο οικισμός που στήνεται επί της αρχαίας Παιανίας ονομάζεται "Λιόπεσι", αρβανίτικο τοπωνύμιο, ενώ πολλές γειτονιές διατηρούν τη βυζαντινή τους ονομασία.
Νεότερη περίοδος.
Στα νεότερα χρόνια του ελληνικού έθνους, το 1835, ιδρύεται με το Β.Δ. της 1ης Οκτωβρίου 1835 (ΦΕΚ 17) ο Δήμος Μυρινούντος της επαρχίας Αττικής, με έδρα τον οικισμό Λιόπεσι, κέντρο της αρχαίας τριττύας της Παιανίας. Η ονομασία "Μυρινούς" προέρχεται από τον αρχαίο δήμο Μυρινούντος, που ανήκε στην παραλιακή τριττύα και τοποθετείτο στο σημερινό κέντρο του Δήμου Μαρκοπούλου.Το 1836 βρέθηκε απολιθωμένο τμήμα σκελετού ενός ελλαδοθήριου. Ο νέος δήμος καταλαμβάνει σχεδόν ολόκληρη τη σύγχρονη μεσογαία και συγκεντρώνει μόλις 431 κατοίκους. Στα χρόνια που ακολουθούν γίνονται σταδιακές προσαρτήσεις νέων οικισμών, καταλαμβάνοντας ολόκληρη τη μεσογαία, ενώ το 1840 συγκροτείται με το Β.Δ. της 30ης Αυγούστου ο Δήμος Κεκρωπίας, συμπεριλαμβάνοντας τους Δήμους Μυρινούντος και Αραφήνος, με έδρα το χωριό "Κουρσαλλάς", ήτοι το σημερινό Κορωπί. Η ονομασία του Δήμου προέρχεται από τον δήμο Κρωπιάς της αρχαίας Αττικής που οφείλει το όνομά του στο μυθολογικό ήρωα και πρώτο βασιλιά των Αθηνών, Κέκροπα. Με το Β.Δ. της 14ης Ιουλίου του 1842 ο δήμος μετονομάζεται σε Δήμο Κρωπίας, λόγω ενστάσεων που διατυπώνει η εφορία αρχαιοτήτων, με το αιτιολογικό πως "ε­σφαλμένα απεδόθη εις τον όπισθεν του Υμητού δήμον το όνομα Κεκροπία. Όνομα δήμου τοιούτου δεν υπήρξεν ποτέ κατά τας μαρτυρίας παλαιών και νεωτέρων γεωγράφων, αλλ’ οι αρχαίοι εκάλεσαν Κεχρωπίαν, την Ακρόπολιν και εν μέρος κείμενον μεταξύ Ελευσίνος και Αχαρνών..".
Με το Β.Δ. της 6ης Οκτωβρίου του 1847 (ΦΕΚ 34), η έδρα του δήμου μετατίθεται από το χωριό Κεκρωπία (Κορωπί) στο χωριό Μαρκόπουλο. Με το Β.Δ. της 27ης Ιανουαρίου 1905 (ΦΕΚ 18), ο οικισμός του Χαρβατίου μετονομάζεται σε Παλλήνη. Τα όρια μεταξύ των δύο Δήμων Παιανίας και της σύγχρονης Παλλήνης είναι λεπτά και διέρχονται κατά μήκος του ιστορικού κέντρου της Παλλήνης, ήτοι της Κάντζας (γνωστή και ως Λεοντάρι), ενώ τα όρια της Παιανίας επεκτείνονται μέχρι και τους πρόποδες του πεντελικού, στη γη του Γαργηττού. Αυτή η διοικητική γραμμή της Παιανίας εκτείνεται κυρίως μέσα από τη σημερινή Β ζώνη προστασίας του Υμηττού, μια ιδιαίτερα προικισμένη από τη φύση περιοχή και ιδιαιτέρως σημαντική καθώς καταλαμβάνει την είσοδο στο λεκανοπέδιο της Αττικής.
Κατά τα πρώτα χρόνια μετά την απελευθέρωση του ελληνικού έθνους, το Πικέρμι αναγνωρίζεται ως αγροικία των Σπάτων, οικισμού της Κρωπίας. Εκείνη την εποχή ανθεί η αμπελουργία, με τους κατοίκους να συγκεντρώνονται μαζί στον τρύγο, αλλά και τα ιπποφορβεία. Στο Ρέμα του Βαλανάρη που πηγάζει από το Πεντελικό, η ροή του δεν σταματάει ποτέ και χύνεται στη Ραφήνα, κατασκευάζεται η δεξαμενή του Πικερμίου που εξυπηρετεί τις αρδευτικές ανάγκες για το πότισμα των χωραφιών στο Ντράφι και οικοδομούνται νερόμυλοι γύρω στο 1845. Τα κτήματα της περιοχής καλύπτονται από ελαιόδενδρα, αμπέλια, εσπεριδοειδή, ενώ κατασκευάζονται βουστάσια και πτηνοτροφία. Εκείνη την περίοδο αρχαιολόγοι επισκέπτονται την περιοχή και μετά από ανασκαφές αποκαλύπτονται πλούσια ευρήματα εποικισμού. Το 1862 οικοδομείται το πανδοχείο του Σκορδά, που φιλοξενεί περαστικούς και επισκέπτες που έρχονται να θαυμάσουν τα αρχαιολογικά ευρήματα και τον τύμβο του μαραθωνοδρόμου, ενώ διέθετε και στάβλους για τα άλογά τους. Το 1870 φιλοξενεί και το Λόρδο Μάνκαστερ, αμφότερο με τους γραμματείς της αγγλικής και ιταλικής πρεσβείας και της συνοδείας τους. Οι Αρβανητάκιδες απαγάγουν το λόρδο και τη συνοδεία του και ακολουθεί διπλωματικό επεισόδιο, με αποκορύφωμα τη σφαγή στο Δήλεσι. Το χάνι αργότερα δέχεται ως επισκέπτη και το μαρουσιώτη μαραθωνοδρόμο Σπύρο Λούη το 1896 προκειμένου να ξαποστάσει και να πιει ένα ποτήρι κρασί, ρωτώντας να μάθει αν τον έχουν περάσει οι λοιποί διαγωνιζόμενοι.
Το 1912 ιδρύεται η Κοινότητα Σπάτων της οποίας αποτελεί το Πικέρμι οικισμό.
Στα χρόνια της γερμανικής κατοχής οι κάτοικοι του Πεντελικού προσφέρουν καταφύγιο στους Αθηναίους αντάρτες και υφίστανται τα αντίποινα από τους Γερμανούς, με πιο χαρακτηριστική τη σύλληψη των ανδρών του χωριού Νταού και την εκτέλεσή τους την ημέρα της Αγίας Μαρίνας στο Λόφο Λεφίδη στην Παλλήνη ως αντίποινο για την εκτέλεση του Γερμανού Φρουράρχου στη Ραφήνα. Στις πλαγιές του βουνού δρουν αντάρτες, Σαρακατσαναίοι βοσκοί, που τρέφονται με την παραγωγή τους. Στα χρόνια που ακολουθούν, η ευρύτερη περιοχή βυθίζεται σε πένθος και παρακμή.
Μετά τις κακουχίες του πολέμου και της κατοχής, η Ελλάδα προσπαθεί σταδιακά να αναδιοργανωθεί και το 1952 το Πικέρμι αναγνωρίζεται ως Κοινότητα της Ανατολικής Αττικής. Οι μεγαλύτερες εκτάσεις συνιστούν το τσιφλίκι Πικερμίου-Ραφήνος που υπάγονται στο ευρύτερο ιδιοκτησιακό καθεστώς της Ιεράς Μονής Πεντέλης, με τίτλους που μεταβιβάζονται από τους Οθωμανούς μεγαλοτσιφλικάδες.
Μέχρι και το 1981 ο πληθυσμός της περιοχής εξελίσσεται με ομαλούς ρυθμούς, ενώ έκτοτε συνεταιρισμοί εντείνουν την οικοδομική δραστηριότητα και ο πληθυσμός υπερτριπλασιάζεται και τετραπλασιάζεται, ενώ εκτιμήσεις σημειώνουν πληθυσμό για το 2007 των 15.000 ατόμων, μια αύξηση δηλαδή της τάξης του 411,77%.
Σύγχρονη ιστορία.
Το κέντρο του χωριού εντοπίζεται επί της Λεωφόρου Μαραθώνος στο ύψος του Ιερού Ναού Αγίου Χριστοφόρου. Εκεί βρίσκεται ο μικρός εμπορικός πεζόδρομος με το χώρο εστίασης και το κοινοτικό κατάστημα από την άλλη λωρίδα της λεωφόρου. Συγκεντρώνει πληθυσμό των 1.168 ατόμων και έχει καταστεί σημαντικό συγκοινωνιακό πέρασμα από το κέντρο της Αθήνας, την Παλλήνη και τα Σπάτα προς τη Ραφήνα, ιδίως μετά τη διέλευση του αυτοκινητοδρόμου Σταυρού-Ραφήνας στον κόμβο Λ. Αγίου Χριστοφόρου-Μαραθώνος. Μάλιστα υπάρχει μεγάλη διέλευση και συχνά επιστρατεύεται η τροχαία για την ομαλή διεξαγωγή της κυκλοφορίας. Η περιοχή αποτελεί πέρασμα των ΚΤΕΛ προς τη Ραφήνα.
Η περιοχή είναι εκτός σχεδίου πόλεως, καθώς εξυπηρετεί τις γεωργικές και βιομηχανικές ανάγκες της Βόρειας Μεσογαίας, ιδίως μετά την οικιστική ανάπτυξη των γειτονικών πόλεων. Οι εταιρίες που εδρεύουν δεν επιβαρύνουν ιδιαίτερα το Πικέρμι καθώς είναι μεσαίας επιχειρηματικής όχλησης (π.χ. οινοποιεία, οικοδομικά υλικά, εταιρίες δευτερογενούς και τριτογενούς τομέα).
Επικοινωνεί με τους γύρω δήμους μέσω της λεωφόρου Μαραθώνος, ενώ το 2007 συνδέεται με Ραφήνα-Παλλήνη-κέντρο Αθήνας μέσω του κλειστού αυτοκινητοδρόμου Ραφήνας-Σταυρού.
Το Πικέρμι εντάσσεται επιπλέον στην επιχείρηση "Μαραθώνιος Αναπτυξιακή" της Βόρειας Μεσογαίας για την οικογένεια Δήμων και Κοινοτήτων που διατρέχει η Λεωφόρος Μαραθώνος με λοιπά μέλη το Γέρακα την Ανθούσα, την Παλλήνη, τα Γλυκάνερα, τα Σπάτα, τη Ραφήνα, Νέα Μάκρη και Μαραθώνα. Επιπλέον, συμμετέχει στο Σύνδεσμο Ανάπλασης και Προστασίας του Πεντελικού (ΣΠΑΠ) με συνολικά 23 μέλη που συνορεύουν με το πεντελικό τοπίο. Επιπλέον, λειτουγεί γραφείο "Εθελοντών Πικερμίου" που συμβάλλει στον καλλωπισμό της περιοχής.
Δημογραφικά χαρακτηριστικά.
Δημογραφική εξέλιξη.
Το Πικέρμι αποσπάται από τα Σπάτα το 1952 και παρουσιάζει το 1961 ένα σταθερό γηγενή πληθυσμό των 213 κατοίκων. Το 1971 ο πληθυσμός ανέρχεται σε 265 άτομα, από τα οποία 3 κατοικούν στα ορεινά κτήματα στο Ντράφι, παρουσιάζοντας μια αύξηση πληθυσμού της τάξης του 24,41%. Μέσα στη δεκαετία του '70 ο πληθυσμός της κοινότητος διπλασιάζεται, παρουσιάζοντας το 1981 509 κατοίκους, ενώ αυξάνεται και ο πληθυσμός στο Ντράφι και εμφανίζονται κάτοικοι στον Παλιό Μύλο. Μέσα στη δεκαετία του '80 ο πληθυσμός υπερδιπλασιάζεται, ενώ νέοι κάτοικοι έρχονται στο Ντράφι και το Δασαμάρι, εμφανίζοντας ένα συνολικό πληθυσμό το 1991 1.293 ατόμων. Το 2001 ο πληθυσμός έχει υπερτριπλασιαστεί, εμφανίζοντας το αξιοπρόσεκτο ποσοστό αυξήσεως του 350,92%. Αξιοπρόσεκτη είναι και η συμβολή του νέου πληθυσμού στο Ντράφι σε αυτό το ποσοστό, καθώς οι κάτοικοι υπερδιπλασιάζονται την περίοδο που ο οικοδομικός συνεταιρισμός ολοκληρώνει τα έργα υποδομής. Λόγω του κόστους της γης, η περιοχή Ντράφι χαρακτηρίζεται συχνά η "Εκάλη των Μεσογείων", ενώ μέχρι τον 20ο αιώνα υπαγόταν στην ευρύτερη έκταση της Πεντέλης, καθώς τα κτήματα βρίσκονταν στο ιδιοκτησιακό καθεστώς της Ιεράς Μονής, από την εποχή της τουρκοκρατίας. Ομοίως ολοκληρώνονται τα έργα υποδομής και στη γειτονική Διώνη, όπου εμφανίζονται οι πρώτοι 227 κάτοικοι.
Ανά οικισμό.
Στους πίνακες που ακολουθούν φαίνεται αναλυτικά η δημογραφική εξέλιξη ανά οικισμό, βάσει των απογραφών της ΕΣΥΕ και των στοιχείων της Κοινότητος:
Κοινότητα.
Το Πικέρμι αρχίζει να παρουσιάζει μαζικό οικιστικό ενδιαφέρον στα τέλη της δεκαετίας του 2000. Στον πίνακα που ακολουθεί διαφαίνεται η συνολική δημογραφική εξέλιξη της κοινότητος βάσει των απογραφών του 1981, 1991 και 2001:
Η μεγάλη αυτή αύξηση του πληθυσμού στη δεκαετία του 2000 οφείλεται στον εποικισμό των ορεινών κτημάτων, όπου μετά τις πυρκαγιές του 1995 και 1998, τη μετατροπή της χρήσης της δασικής γης σε οικιστική και την ολοκλήρωση των έργων υποδομών αρχίζουν να κατοικούνται. Η αύξηση δε της έδρας του Πικερμίου οφείλεται στην ανάπτυξη της Βόρειας Μεσογαίας λόγω του αεροδρομίου και τη σύνδεση με τον αυτοκινητόδρομο Σταυρού Ραφήνος και τις αστικές συγκοινωνίες των Αθηνών. Το κέντρο του χωριού γνωρίζει εμπορική ανάπτυξη και καθίσταται συγκοινωνιακός κόμβος μεταξύ του κέντρου των Αθηνών, της Παλλήνης, του Διεθνούς Αερολιμένα Αθηνών και του αναπτυσσόμενου λιμένος της Ραφήνος.
Πολεοδομικά χαρακτηριστικά.
Το κέντρο αναπτύσσεται γύρω από τον Ιερό Ναό του Αγίου Χριστοφόρου όπου εντοπίζεται και το κοινοτικό κατάστημα, ενώ χαρακτηριστικό σημείο εστίασης για τους περαστικούς αποτελεί το εμπορικό κέντρο του Πικερμίου. Η αγορά επεκτείνεται σταδιακά στην ευρύτερη ακτίνα της λεωφόρου Μαραθώνος, που αποτελεί και τον βασικό οδικό άξονα τοπικής διέλευσης, με τη διαμπερή κυκλοφορία να διοχετεύεται στον αυτοκινητόδρομο Σταυρού-Ραφήνος.
Συγκοινωνιακές υποδομές.
Η κοινότητα του Πικερμίου συνδέεται με την Παλλήνη και το κέντρο της Αθήνας με λεωφορειογραμμή που προσφέρει ανταπόκριση στη γραμμή 3 του Μετρό. Επιπλέον συνδέεται με τα ΚΤΕΛ Αττικης στο δρομολόγιο για Παλλήνη-Ραφήνα, καθώς και με τον αυτοκινητόδρομο Σταυρού-Ραφήνας, ενώ με τη Χριστούπολη και τα Σπάτα συνδέεται μέσω της Λεωφόρου Αγίου Χριστοφόρου. Υπάρχει πρόβλεψη να συνδεθεί με την Παλλήνη και την Ραφήνα μέσω προαστιακού σιδηροδρόμου.
Αθλητικές εγκαταστάσεις
Στην είσοδο προς Διώνη υπάρχει ένα αθλητικό κέντρο που περιλαμβάνει ένα κλειστό γυμναστήριο μπάσκετ κι ένα γήπεδο ποδοσφαίρου.
Προβλήματα της Κοινότητας.
Η περιοχή δε διαθέτει οργανωμένο ρυμοτομικό σχέδιο καθώς το οικιστικό ενδιαφέρον φτάνει κυρίως μέχρι και την Παλλήνη. Αντιθέτως, οι πεντελικές ράχες που εκτείνονται στα βορειοδυτικά του Πικερμίου, εντός των διοικητικών ορίων της κοινότητας, έχουν μπει στο στόχαστρο οικοδομικών συνεταιρισμών που μετά την οικιστική αξιοποίηση και νομιμοποίηση του εγχειρήματος, προβαίνουν και σε εκμετάλλευση στη φιλοσοφία της υπερτοπικής εμπορικής εστίας επάνω στο βουνό. Παρόμοια απόπειρα γίνεται και στη γειτονική ράχη Διώνης όπου το ενδιαφέρον μετατοπίζεται από ιστορικό-πολιτιστικό σε οικιστικό και οιωνεί εμπορικό, μετά τη χάραξη δρόμων στο βουνό, την υδροδότηση παράτυπων οικοδομών από την ΕΥΔΑΠ και την ανέγερση Ναού. Επιπλέον, αν αναλογιστεί κανείς την παλαιοντολογική και ιστορική σημασία της περιοχής γίνεται αντιληπτή η καταστροφή που συντελείται στην περιοχή από την εντατική δόμηση.
Πολλές φορές οι πεντελικές ράχες που υπάγονται στα όρια της κοινότητας έχουν πληγεί από πυρκαγιές, κατά τις δεκαετίες του '80, του '90]] και το 2007. Αυτό είχε ως αποτέλεσμα να ξεγυμνωθεί το βουνό από τα δάση, ενώ η περιοχή επλήγη και από κατολισθήσεις που απείλησαν τα κατοικημένα οικοδομήματα του όρους. Το γεγονός αυτό, σε συνδυασμό με τα γνωρίσματα της περιοχής ως συγκοινωνιακό πέρασμα και βιομηχανική ζώνη έχει αφήσει το στίγμα του στο κλίμα της περιοχής που έχει επιβαρυνθεί αρκετά.
Ένα ακόμη σημαντικό πρόβλημα είναι η απουσία αποχέτευσης στα Μεσόγεια, καθώς το Κέντρο Επεξεργασίας Λυμάτων (ΚΕΛ) Ραφήνας δεν προχωράει, χωρίς να προβαίνει το ΥΠΕΧΩΔΕ σε εναλλακτικές μορφές επεξεργασίας των λυμάτων. Επιπλέον, η βορειοανατολική Αθήνα και η Ανατολική Αττική εξυπηρετούνται για την αντιπλημμυρική τους θωράκιση από το ρέμα της Ραφήνας, το οποίο
μέχρι και σήμερα δεν έχει διευθετηθεί.

</doc>
<doc id="49784" url="https://el.wikipedia.org/wiki?curid=49784" title="Διώνη Αττικής">
Διώνη Αττικής

Η Διώνη είναι περιοχή στα όρια της πρώην κοινότητας Πικερμίου Αττικής και νυν του δήμου Ραφήνας-Πικερμίου. Είναι μία από τις ανερχόμενες περιοχές των Μεσογείων, με σημαντική οικοδομική δραστηριότητα. Υπολογίζεται ότι κατοικείται από 400 περίπου οικογένειες. Η ανέγερση πολυκατοικιών απαγορεύεται. Αναμένεται να υλοποιηθούν έργα κοινής ωφέλειας, όπως δημιουργία εμπορικού κέντρου. Από τον Μάιο του 2007 η Διώνη υδροδοτείται από την Ε.ΥΔ.Α.Π.. Από τα τέλη του 2008 λειτουργεί εκκλησία προς τιμήν της Αγίας Φιλοθέης. Το καλοκαίρι του 2009 η περιοχή επλήγη από τη μεγάλη πυρκαγιά που κατέκαψε τα Μεσόγεια, δίχως σημαντικές ζημιές σε κατοικίες αλλά με εκτεταμένες καμένες εκτάσεις πεύκων. Συνορεύει με τις περιοχές Πικέρμι (κέντρο), Ντράφι, Άγιος Σπυρίδωνας. Σχεδόν δίπλα στην αρχή του οικισμού βρίσκονται οι αθλητικές εγκαταστάσεις του Πικερμίου (ένα κλειστό γήπεδο μπάσκετ και ένα γήπεδο ποδοσφαίρου με σύγχρονο πλαστικό χλοοτάπητα). Στα σύνορα Διώνης-Ντραφίου βρίσκεται παλαιός νερόμυλος.
Οδικό δίκτυο, ΜΜΜ, αποστάσεις και προορισμοί.
Κεντρικές οδοί της Διώνης είναι η Κύπρου, η Μεσολογγίου, η Ροδόπης και η Αιγαίου Πελάγους η οποία αποτελεί το δυτικό σύνορο της Διώνης και την διατρέχει σχεδόν ολόκληρη. Το οδικό δίκτυο, αν και γίνονται ασφαλτοστρώσεις, δεν ανταποκρίνεται στις νέες απαιτήσεις, καθώς στο μεγαλύτερο μέρος του είναι χαραγμένο πριν την έντονη οικιστική ανάπτυξη, με συνέπεια την ύπαρξη στενών οδών, στροφών και τη δημιουργία προβλημάτων ύστερα από βροχές. Η Διώνη δεν εξυπηρετείται από κάποιο μέσο μαζικής μεταφοράς πέρα από το τοπικό λεωφορείο του δήμου. Η απόσταση Διώνης-κέντρου Πικερμίου με αυτοκίνητο είναι γύρω στα 5 λεπτά ενώ η περιοχή απέχει περίπου 8-15 λεπτά από την Παλλήνη, τη Ραφήνα και τα Σπάτα.

</doc>
<doc id="49785" url="https://el.wikipedia.org/wiki?curid=49785" title="Καλλιθέα Πεντέλης">
Καλλιθέα Πεντέλης

Η Καλλιθέα (τέως Μπουρμπάχτι) είναι ορεινή, δασόφυτη πεδιάδα επάνω στο Πεντελικό όρος, γνωστή παλαιότερα και ως Καλλίσια. Σύμφωνα με ευρήματα της περιοχής κατοικήτο κατά την αρχαιότητα από τους κατοίκους του αρχαίου Δήμου Πεντέλης, ενώ γύρω στο 19ο αιώνα φιλοξένησε τους ορεσίβιους Σαρακατσαναίους, καθώς προσφερόταν η περιοχή για βοσκή και καλλιέργεια. Συνδέεται με την Πεντέλη με την οδό Φίλωνος-Καλισσίων που διέρχεται μπροστά από το κοιμητήριο και καταλήγει στη Μικρή Καλλιθέα, τη ράχη Ντραφίου, τον Γέρακα μέσω της οδού Ασπασίας - Πεντέλης, την Ανθούσα και τα Μεσόγεια μέσω της οδόυ Ιάσωνος-Ανθούσας.
Ετυμολογία.
Η ονομασία "Καλλιθέα" προέρχεται από τα συνθετικά "κάλλος" που σημαίνει ομορφιά + "θέα", ήτοι "Όμορφη Θέα", καθώς η ορεινή πεδιάδα βρίσκεται σε μεγάλο υψόμετρο με πρόσοψη στο λεκανοπέδιο των Αθηνών και τα Μεσόγεια. Η λέξη σχετίζεται πιθανώς ετυμολογικά και με τη Μονή των Καλλισίων. Η "Μικρή Καλλιθέα" αποτελείται από μερικά οικοδομικά τετράγωνα στο πεντελικό όρος (σε εσοχή του βουνού) λιγό πριν την είσοδο του Ντραφίου.

</doc>
<doc id="49786" url="https://el.wikipedia.org/wiki?curid=49786" title="Πεντελικό όρος">
Πεντελικό όρος

Το Πεντελικό (ή Πεντέλη) είναι όρος της Αττικής σε σχήμα πυραμίδας και μέγιστο υψόμετρο 1.109 μέτρων που οριοθετεί το λεκανοπέδιο των Αθηνών στα νοτιοδυτικά, από την Πεδιάδα του Μαραθώνα στα βορειοανατολικά και την κοιλάδα της Μεσογαίας στα νότια, ενώ ανατολικά βρέχεται από τον Κόλπο των Πεταλιών. 
Ο Βριλησσός, όπως αποκαλείτο αρχικά, σύμφωνα με ιστορικά ντοκουμέντα αλλά και τη σημερινή του όψη χαρακτηρίζεται για τα λευκά και σκληρά του πετρώματα, αλλά και τα πλούσια πευκοδάση που τον περιβάλλουν σε χαμηλότερο υψόμετρο, καθώς και τα δροσερά νερά που αναβλύζουν προς πάσα κατεύθυνση. 
Το μάρμαρο Πεντέλης.
Το ξακουστό «μάρμαρο Πεντέλης» χρησιμοποιείται από την κλασική κιόλας εποχή του Περικλέους (5ος αιώνας π.Χ.) για την κατασκευή περίλαμπρων μνημείων, όπως ο πρώτος Παρθενώνας της Ακροπόλεως, αλλά και σύγχρονα κτίρια των Αθηνών του 19ου αιώνα. Το γεγονός αυτό στέκεται αιτία διεθνούς σκεπτικισμού σχετικά με το πώς κατόρθωσαν οι εργάτες στην προ Χριστού εποχή να μεταφέρουν τα ογκώδη μάρμαρα σε απόσταση 12 χιλιομέτρων από την Αθήνα. Συγκεκριμένα, η κατάβαση των μαρμάρων από το βουνό γινόταν από την επίσης μαρμάρινη και κατηφορική Οδό Λιθαγωγίας, η οποία, όπως μαρτυρά και το όνομά της, χρησιμοποιήτο για τη διευκόλυνση της διαδικασίας, ενώ η μετέπειτα μεταφορά τους γινόταν πιθανότατα με γερανούς.
Η παράδοση του όρους στην εξόρυξη μαρμάρων συνεχίζεται και πολύ αργότερα, ενώ λατόμοι έρχονται από όλη την Ελλάδα και κυρίως τις Κυκλάδες για εργασία και ιδρύονται μικροί ναϊσκοι για τις λατρευτικές τους ανάγκες. Το γεγονός αυτό, σε συνδυασμό με την εξάπλωση του μοναχισμού κατά το μεσαίωνα καθιστά το όρος φιλόξενο για τους ασκητές που φωλιάζουν σε σπήλαια και σε καλύβες στα δάση του.
Η εξόρυξη του μαρμάρου Πεντέλης συνεχίζεται και στη σημερινή εποχή, στο Διόνυσο Αττικής στη θέση Διονυσοβούνι και έχει την ίδια χημική σύσταση και υφή με το γνωστό από την αρχαιότητα πεντελικό μάρμαρο.
Οικισμοί.
Στους πρόποδες του Πεντελικού Όρους έχουν χτιστεί τα ομορφότερα προάστια της Αθήνας, όπως η Κηφισιά, ο Διόνυσος Αττικής, το Χαλάνδρι ,τα Βριλήσσια, τα Μελίσσια, η Εκάλη, η Δροσιά κ.α. καθώς και οι ομώνυμοι Δήμοι Πεντέλης και Νέας Πεντέλης. Σε μια υποβλητική περιοχή του βουνού βρίσκεται η Ιερά Μονή Πεντέλης, που ιδρύεται το 1578. Την εποχή της τουρκοκρατίας αποτελεί πνευματικό κέντρο του ελληνισμού, ενώ φιλοξενεί σχολή και βιβλιοθήκη.
Στην Πεντέλη ιδρύεται το 1937 αστεροσκοπείο, ενώ ένα ακόμη από τα σπουδαιότερα μνημεία της νεότερης ιστορίας του αποτελεί το περίφημο Καστέλλο της Ροδοδάφνης της Δούκισσας της Πλακεντίας. 

</doc>
<doc id="49787" url="https://el.wikipedia.org/wiki?curid=49787" title="Καλλιτεχνούπολη Αττικής">
Καλλιτεχνούπολη Αττικής

Η Καλλιτεχνούπολη είναι γνωστός συνοικισμός που υπάγεται στο δήμο Ραφήνας - Πικερμίου και είναι οικοδομημένος στις ανατολικές παρυφές του Πεντελικού όρους. Κατοικήθηκε από δικαιούχους του συνεταιρισμού καλλιτεχνών. 

</doc>
<doc id="49788" url="https://el.wikipedia.org/wiki?curid=49788" title="Νέος Βουτζάς Αττικής">
Νέος Βουτζάς Αττικής

Ο Νέος Βουτζάς βρίσκεται βορειοανατολικά από την Αθήνα, στο 26ο χλμ. Απλώνεται σε μία έκταση 2000 στρεμμάτων, ένα μέρος από την οποία ανήκει διοικητικά στην Ραφήνα και το υπόλοιπο στη Νέα Μάκρη. Ο Νέος Βουτζάς έχει υψόμετρο 119 μέτρα από την επιφάνεια της θάλασσας, σε γεωγραφικό πλάτος 38,0398603932 και γεωγραφικό μήκος 23,9816215595. Ιδρύθηκε από Μικρασιάτες πρόσφυγες από τον Βουτζά της Σμύρνης. 
Ίδρυση του οικισμού.
Η έκταση αυτή, η οποία ανήκε στη Μονή Νταού Πεντέλης, αγοράστηκε το 1952 από τον οικοδομικό συνεταιρισμό του Νέου Βουτζά. Τα μέλη που ίδρυσαν και αποτέλεσαν τον συναιτερισμό "Νέος Βουτζάς" ήταν κατά κύριο λόγο εκπατρισμένοι πρόσφυγες του 1922, από τον Μπουτζά της Μικράς Ασίας, αλλά και από άλλες περιοχές της Μικράς Ασίας, οι οποίοι πίστευαν ότι «"άπασα η προς αποκατάστασιν προσπάθεια, πνευματικώς και ιδεολογικώς, θα εκπηγάζη θα εμπνέεται και θα καθοδηγήται με την ζωηράν ανάμνησιν της γενετείρας και εντός του πλαισίου των ακαταλύτων εθνικών και θρησκευτικών παραδόσεων"». Μέσα σε αυτό το πλαίσιο δημιούργησαν τον οικοδομικό συνεταιρισμό «Νέος Βουτζάς», με την ιδρυτική πράξη που συντάχθηκε στις 6.4.1952 από τον Μπουτζαλή δικηγόρο Αντώνιο Αθηνογένη. 
Η πρώτη προσωρινή διοικούσα επιτροπή αποτελείτο από τους: Απόστολο Χατζηαπόστολο, Ιωάννη Μηναδάκη, Νικόλαο Αγγελινό, Γεώργιο Ραϊση και Ιωάννη Μαργέτη, όλους γεννημένους στον Μπουτζά της Μικράς Ασίας. 
Η θεμελίωση του οικισμού έγινε το 1955, μέσα σε ενθουσιώδες και πανηγυρικό κλίμα. Την ημέρα των εγκαινίων τοποθετήθηκε στα θεμέλια του οικισμού ένα τεμάχιο πέτρας, που μπόρεσαν και πήραν παλιοί κάτοικοι του Βουτζά Σμύρνης από την στήλη πάνω στην οποία στηριζόταν η Αγία Τράπεζα της εκκλησίας του Επάνω Αη Γιάννη, όταν, το 1953, βρέθηκαν, στα πλαίσια εκδρομής, στην αλησμόνητή τους πατρίδα. 
Σημερινή εικόνα του οικισμού.
Ο σημερινός οικισμός, συνεχίζοντας την πορεία της αίγλης του παλαιού οικισμού, αποτελεί μια περιοχή ιδιαίτερου φυσικού κάλλους, με καλαίσθητες κατοικίες και προσεγμένους κοινοχρηστους χώρους.
Στον οικισμό υπάρχει η εκκλησία του Αη Γιάννη που εορτάζει στις 29 Αυγούστου, και στην οποία βρίσκεται παλιά εικόνα από το ναό του Αγίου Ιωάννη του Βουτζά της Σμύρνης. 
Διαθέτει αθλητικές εγκαταστάσεις (γήπεδα μπάσκετ, βόλεϊ, τέννις), ομάδα αντισφαίρισης, ομάδα μπρίτζ,σκακιού και παγκρατίου ενώ λειτουργεί και Γυμνάσιο του δήμου Νέας Μάκρης, που καλύπτει τις εκπαιδευτικές ανάγκες του οικισμού. Στα σύνορα με τον οικισμό του Νέου Βουτζά βρίσκεται και η Ιερά Μονή Αγίας Τριάδας με το Λύρειο Παιδικό Ίδρυμα.
Στις πυρκαγιές του 2018 ο Νέος Βουτζάς υπέστη σοβαρές καταστροφές 
Σύλλογοι.
Στον οικισμό υπάρχουν τρεις σύλλογοι: ο εξωραϊστικός σύλλογος «Η πρόοδος», ο αθλητικός σύλλογος και ο πολιτιστικός σύλλογος “Ίωνες” καθώς επίσης και η Εκκλησιαστική Επιτροπή του Ιερού Ναού Αγίου Ιωάννη.

</doc>
<doc id="49789" url="https://el.wikipedia.org/wiki?curid=49789" title="Νταού Πεντέλης Αττικής">
Νταού Πεντέλης Αττικής

Η Νταού Πεντέλη είναι ένας απόμακρος οικισμός, στα ανατολικά του όρους, στην περιοχή όπου βρίσκεται η Ιερά Μονή Παντοκράτορος Χριστού της Ιεράς Αρχιεπισκοπής Αθηνών που φιλοξενεί παιδιά με ψυχιατρικά προβλήματα στο ομώνυμο ίδρυμα. Συνορεύει με την Καλλιτεχνούπολη και το Νέο Βουτζά. Απειλήθηκε από τις πυρκαγιές του 2005 και του 2018. 
Το όνομα Νταού οφείλεται σε παραφθορά του ονόματος "ΤΑΩ", το οποίο αποτελούσε παλιό προσωνύμιο της μονής. Το προσωνύμιο αυτό αποδίδεται στο μονόγραμμα (φαίνεται στην διπλανή εικόνα) που υπήρχε στην είσοδο της μονής και έμοιαζε να αναγράφει "ΤΑΩ". 
Ο οικισμός αναγνωρίστηκε επίσημα το 1961 και εντάχθηκε στην τότε κοινότητα Πεντέλης. Σήμερα ανήκει στον Δήμο Πεντέλης και αριθμεί 144 μονίμους κατοίκους (απογραφή 2011).

</doc>
<doc id="49790" url="https://el.wikipedia.org/wiki?curid=49790" title="Καλία">
Καλία

Η Καλία είναι είδος διπλής πιρόγας (ελαφρύ σκάφος) που χρησιμοποιούνταν από τους ιθαγενείς των νήσων της Πολυνησίας κυρίως για πολεμικούς σκοπούς. Σήμερα εξακολουθεί η χρήση του για τουριστικές θαλάσσιες εκδρομές.
Το μήκος αυτού του σκάφους ποικίλει από 15 μέχρι 25 μέτρα. Συντίθεται από δύο πιρόγες ανισομήκεις (σε αντίθεση με το καταμαράν), συνδεόμενες μεταξύ τους με μια επ΄ αυτών ξύλινη πλατφόρμα στο κέντρο της οποίας φέρεται μικρή καλύβα που στηρίζει τον ιστό (κατάρτι). Το ιστίο (πανί) της καλίας είναι τριγωνικό και φέρεται με δύο κεραίες που ενώνονται στη μια άκρη τους. Ο τύπος αυτού του σκάφους μπορεί να περιλάβει πολλούς, κάποτε πολεμιστές και σήμερα επιβάτες εφόσον καιρικές συνθήκες το επιτρέπουν με πλεύση αρκετά γρήγορη.

</doc>
<doc id="49791" url="https://el.wikipedia.org/wiki?curid=49791" title="Γνώσις">
Γνώσις



</doc>
<doc id="49795" url="https://el.wikipedia.org/wiki?curid=49795" title="Γνωστικισμός">
Γνωστικισμός

Με τον όρο γνωστικισμός εννοείται ένα προχριστιανικής καταγωγής φιλοσοφικό και θρησκευτικό κίνημα, δείγμα του σύντονου συγκρητισμού της ρωμαϊκής εποχής ο οποίος είχε τις ρίζες του στα μεσογειακά ήθη της ελληνιστικής περιόδου. Ο όρος χρησιμοποιήθηκε επίσης για να περιγράψει διάφορες θρησκευτικές ομάδες των πρώτων τεσσάρων μεταχριστιανικών αιώνων. Ο γνωστικισμός αποτελούσε ένα σωτηριολογικό θρησκευτικό σύστημα, βασισμένο στην ημιδιαισθητική μυστικιστική έννοια της Γνώσης, το οποίο στις περισσότερες περιπτώσεις αποδεχόταν ως λυτρωτική θεότητα τον χριστιανικό Ιησού Χριστό, προσδίδοντάς του όμως διαφορετικές ιδιότητες απ' ό,τι ο χριστιανισμός. Οι γνωστικοί, διεσπαρμένοι σε διάφορες αυτόνομες κοινότητες και χωρίς κεντρικό συντονισμό ή συγκεντρωτικό ιερατείο, ουσιαστικά εκριζώθηκαν έως τον πέμπτο αιώνα από την επίσημη χριστιανική Εκκλησία και τον ρωμαϊκό Στρατό (αν και γνωστικά συστήματα επέζησαν μέχρι και τα τέλη του Μεσαίωνα), καθώς η Ρωμαϊκή Αυτοκρατορία είχε θεσπίσει πλέον ως κρατική και μόνη αποδεκτή θρησκεία τον χριστιανισμό. Εξίσου σημαντικός λόγος για την εξάλειψή τους απέβη η συστηματική περιφρόνηση του φυσικού κόσμου, με την ιδιαίτερη μετάθεση του βάρους της διδασκαλίας τους προς την αρχή και δημιουργία του Σύμπαντος, καθώς και ο συνήθως αυστηρός ασκητικός βίος που δίδασκαν, συνοδευόμενος από περιφρόνηση του σώματος. Η έρευνα για τον γνωστικισμό βρίσκεται σε μεγάλη άνοδο μετά από την ανακάλυψη της γνωστικής βιβλιοθήκης του Ναγκ Χαμαντί και την εύρεση του γνωστικού Ευαγγελίου του Ιούδα.
Ο γνωστικισμός εμφανίστηκε κατά τη διάρκεια μίας ιστορικής περιόδου με μεγάλη έξαρση του θρησκευτικού αισθήματος και των μυστικιστικών πρακτικών στον ρωμαϊκό κόσμο, από τον πρώτο αιώνα π. Χ. έως τον τέταρτο αιώνα. Παράλληλα με την ανάδυσή του στην ανατολική Μεσόγειο γνώρισαν άνθιση οι μυστηριακές λατρείες, ο ερμητισμός, ο μιθραϊσμός, ο νεοπλατωνισμός κλπ, ενώ αναπτύχθηκε και τελικά εδραιώθηκε ο χριστιανισμός. Ο γνωστικισμός περιελάμβανε στοιχεία ελληνικά, ιρανικά, ιουδαϊστικά και χριστιανικά. Η διερεύνηση της πρώιμης μορφής του γνωστικισμού έγινε από τους εχθρούς του, τους πρώτους διαμορφωτές του επίσημου ("ορθόδοξου") χριστιανικού δόγματος της εποχής όπως ο Κλήμης, ο Ωριγένης και ο Ειρηναίος. Οι συγκεκριμένοι καταδίκασαν αυτό που οι ίδιοι αποκάλεσαν «γνωστική αίρεση» και η πολεμική τους εναντίον του γνωστικισμού αποτέλεσε την πρωταρχική τους ώθηση για τη συγγραφή των θεολογικών συγγραμμάτων τους. Η γνωστική θρησκεία, αναγνωρίζοντας ότι ούτε ο Σίμων ούτε η Ελένη, αλλά ίσως ο Ιησούς από τη Ναζαρέτ να είναι ο ταπεινωμένος θεϊκός Μεσσίας έθετε σε κίνδυνο τον χριστιανισμό εν τη γενέσει του με εντελώς διαφορετικό τρόπο απ' ό,τι ο ιουδαϊσμός ο οποίος, παρά τα δικά του γνωστικίζοντα ρεύματα, δεν ήταν διατεθειμένος να κάνει κανενός είδους παραχωρήσεις. Ο Γνωστικισμός και ο Χριστιανισμός είτε αναπτύχθηκαν παράλληλα, βασισμένοι σε κοινές πηγές, είτε ο γνωστικισμός προηγήθηκε με κάποια πρώιμη μορφή του.
Χαρακτηριστικά.
Η λέξη γνωστικισμός προέρχεται από την ελληνική λέξη "γνώσις", και αναφέρεται στην αντίληψη ότι υπάρχει μια ιδιαίτερη εσωτερική γνώση, ένα κλειδί στην υπερβατική κατανόηση που μόνον ορισμένοι κατέχουν. Η απόκρυφη φύση της γνωστικής διδασκαλίας και το γεγονός ότι τα περισσότερα στοιχεία μας για αυτήν έρχονται παραδοσιακά από τις επιθέσεις των ορθόδοξων χριστιανών συγγραφέων, δυσκολεύουν την προσπάθειά μας να είμαστε ακριβείς για το περιεχόμενο των πρώιμων γνωστικών συστημάτων, ιδιαίτερα για τα προχριστιανικά. Ο Ειρηναίος στο "Κατά των Αιρέσεων" περιέγραψε αρκετές διαφορετικές σχολές του γνωστικισμού του δευτέρου αιώνα, αντιπαραθέτοντας -ενίοτε με σαρκαστικό τρόπο- τις διαφορές τους με τον χριστιανισμό. Ωστόσο, η ανακάλυψη της βιβλιοθήκης του Ναγκ Χαμαντί στην Αίγυπτο το 1945 βοήθησε τους ερευνητές να μελετήσουν τα κείμενά του από πρώτο χέρι.
Η λέξη "γνωστικισμός" εμφανίζεται σε αρκετές σύγχρονες σέκτες, στις οποίες μόνον οι μυημένοι έχουν πρόσβαση στις μυστικές του διδασκαλίες. Έτσι και ο αρχαίος γνωστικισμός διέθετε στάδια μύησης με την ανώτερη βαθμίδα ("πνευματικοί γνωστικοί") να οδηγεί στην ατομική λύτρωση, αλλά κατά τ' άλλα πολύ λίγο ομοιάζει με τις σύγχρονες γνωστικές δοξασίες. Πολλά στοιχεία του γνωστικισμού είναι προχριστιανικά και είναι γενικά αποδεκτό σήμερα ότι ο χριστιανισμός και τα κανονικά του κείμενα δεν είναι πρότερα του γνωστικού κινήματος αλλά αναπτύχθηκαν παράλληλα, χρησιμοποιώντας ενίοτε τις ίδιες πηγές. Αρκετοί σύγχρονοι ερευνητές είναι πεπεισμένοι ότι το "Κατά Θωμάν" Ευαγγέλιο χρησιμοποιείτο από τους γνωστικούς του πρώτου αιώνα. Κάποια γνωστικά κείμενα δεν περιέχουν καμία αναφορά στον Ιησού ή άλλες χριστιανικές μορφές.
Πολλές γνωστικές σέκτες ήταν χριστιανικές ομάδες που αγκάλιασαν τις μυστηριακές αντιλήψεις περί της αληθινής φύσης του Ιησού, αυτές που βρίσκονταν πέρα από το πλαίσιο της ορθόδοξης χριστιανικής πίστης. Για παράδειγμα οι γνωστικοί δίδασκαν τον δοκητισμό, την πίστη δηλαδή ότι ο Ιησούς Χριστός δεν είχε φυσικό σώμα, ότι η φυσική του υπόσταση ήταν μια απάτη και συνεπώς η σταύρωσή του δεν ήταν υλική. Αυτές οι θεωρήσεις βασίζονταν στην υποτιμητική αντίληψη για τη σάρκα που έτρεφαν οι γνωστικοί και την άποψη ότι ένας θεός ποτέ δεν θα φυλακιζόταν στην "ποταπή" ύλη. Ο χριστιανικός γνωστικισμός αποπειράθηκε να λύσει ορισμένα από τα μεγάλα προβλήματα τα οποία κληροδότησε η υιοθέτηση της ελληνιστικής μεταφυσικής από τον χριστιανισμό.
Δοξασίες και πρακτικές.
Με βάση τα διαθέσιμα γνωστικά κείμενα και τις αναφορές των εχθρών του γνωστικισμού —των εκκλησιαστικών Πατέρων που εναντιώνονταν στους γνωστικούς— οι βασικές γνωστικές δοξασίες μπορούν να συνοψισθούν ως εξής:
Ορισμένοι γνωστικοί, από κοινού με νεοπλατωνικούς φιλοσόφους όπως ο Πλωτίνος, θεωρούσαν την ύλη βδελυρή προκειμένου να απεικονίσουν με ενάργεια την εξαιρετική της απόσταση από την "μοναδική" πηγή του σύμπαντος, το υπέρτατο Καλό. Η ύλη δεν είναι κακή "per se", αλλά μόνον γιατί είναι απομακρυσμένη, ως αντίθετη, από την πηγή της μονάδας, τον Θεό.
Θα ήταν ορθότερο να χαρακτηρίσουμε τη σχέση των γνωστικών με την ύλη ως αμφιταλαντευόμενη. Οι απόψεις τους ήταν μια προσπάθεια να ερμηνεύσουν και να ξεκαθαρίσουν τη σχέση του θείου με το ατελές Σύμπαν και να δημιουργήσουν ένα πλαίσιο αναφοράς που θα ερμήνευε το αίσθημα αποξένωσης του ατόμου μέσα σε ένα τέτοιο Σύμπαν, φτιαγμένο φαινομενικά για την ευδαιμονία των ανώτερων κοινωνικών τάξεων και, κατ' αυτούς, κυβερνούμενου από το Κακό.
Οι περισσότεροι γνωστικοί ασκούσαν την αγαμία και τον ασκητισμό, θεωρώντας ότι οι ηδονές της σάρκας συνδέονταν με το Κακό. Ωστόσο, ορισμένοι ασκούσαν επίσης ένα είδος λιμπερτινισμού (ελευθεριασμού), αν και ο όρος είναι νεόδμητος στην ιστορία της φιλοσοφίας, θεωρώντας ότι αφού το σώμα είναι κακό χρειάζεται κανείς να το διαφθείρει, ή αφού το σώμα είναι κακό δεν έχει σημασία τι κάνει ο άνθρωπος μέσω αυτού. Οι αντιλήψεις τους αυτές οδήγησαν σε μεγαλύτερη ακόμη καχυποψία από τους χριστιανούς και έγινε γενική επίκριση ακόμα και σε ομάδες που δεν ακολουθούσαν τη συγκεκριμένη πρακτική. Για παράδειγμα, παρουσιάζεται η μαρτυρία του Επιφανίου και άλλων εκκλησιαστικών συγγραφέων ότι οι γνωστικοί συμμετείχαν σε σεξουαλικά όργια με χαρακτήρα λατρευτικών ακολουθιών.
Θεολογία.
Η δημιουργία του γνωστικού μεταφυσικού συστήματος σήμερα χαρακτηρίζεται ως πολύπλοκη, με επιρροές από τον νεοπυθαγορισμό, τον ζωροαστρισμό και τον στωικισμό. Ο γνωστικισμός δίδασκε γενικά ότι η Γη κυβερνιόταν από έναν κατώτερο θεό, τον Ιαλδαβαώθ, τον "Δημιουργό" του Πλάτωνα. Ο Δημιουργός βρισκόταν επικεφαλής των Αρχόντων, κυβερνητών του φυσικού κόσμου. Τα ανθρώπινα σώματα, αν και περιέχουν το κακό στην ύλη τους, περιείχαν επίσης και έναν θείο σπινθήρα ή "πνεύμα" που προερχόταν από την Πηγή, ή το Τίποτα, τη θεϊκή πηγή εκπόρευσης όλων των πραγμάτων. Η Γνώσις είναι εκείνη που σύμφωνα με τις αντιλήψεις των γνωστικών βοηθά τον θείο σπινθήρα να επιστρέψει στην πηγή από την οποία προήλθε.
Πολλοί γνωστικοί (ιδιαίτερα οι οπαδοί του Βαλεντίνιου ή Βαλεντίνου) δίδασκαν πως υπήρχε ο Ένας, ο αρχικός, άγνωστος Θεός ("Βυθός", η "Μονάδα", ο πρώτος Αιών). Ως προς τη φύση του θεωρούνταν υπερβατικός, άρρητος και άγνωστος. Από αυτόν τον Έναν εκπορεύθηκαν άλλοι Αιώνες, ζεύγη των κατώτερων υπάρξεων κατ' ακολουθίαν (ο Βαλεντίνιος αναφέρει 30 τέτοια ζεύγη). Όλοι μαζί οι Αιώνες σχημάτιζαν το Πλήρωμα ή πληρότητα του Θεού. Το κατώτατο από αυτά τα ζεύγη ήταν η Σοφία και ο Χριστός.
Στον βαλεντίνειο μύθο της δημιουργίας, η Σοφία αναζητούσε τον άγνωστο Έναν. Σε μία αφήγηση είδε ένα μακρινό φως, το οποίο όμως ήταν αντανάκλαση και έτσι οδηγήθηκε ακόμα μακρύτερα από το "Πλήρωμα". Ο φόβος της Σοφία να μη χάσει τη ζωή της, όπως έχασε το φως του Ενός, της προκάλεσε σύγχυση και την επιθυμία να επιστρέψει. Εξαιτίας αυτών των επιθυμιών ήλθαν σε ύπαρξη η ύλη και η ψυχή μέσω των τεσσάρων κλασικών στοιχείων φωτιά, νερό, γη και αέρας. Η δημιουργία του λεοντόμορφου Δημιουργού κατά τη διάρκεια της εξορίας ήταν επίσης λανθασμένη σύμφωνα με ορισμένες γνωστικές πηγές, ως αποτέλεσμα της προσπάθειας της Σοφίας να εκπορευθεί αφ' εαυτής, χωρίς το αρσενικό της αντίστοιχο. Ο Δημιουργός προχώρησε στη δημιουργία του φυσικού κόσμου, στον οποίον ζούμε, αγνοώντας την ύπαρξη της Σοφίας, η οποία εντούτοις κατόρθωσε να ενσταλάξει τον σπινθήρα της στην πλάση του Δημιουργού. Αυτός ο σπινθήρας είναι το "πνεύμα".
Κατόπιν τούτου ο σωτήρας Χριστός επέστρεψε και της επέτρεψε να δει ξανά το φως παρέχοντάς της τη γνώση του πνευματικού φωτός. Ο Χριστός στάλθηκε στη Γη με τη μορφή ενός ανθρώπου, του Ιησού, για να δώσει στους ανθρώπους τη Γνώση που χρειάζονται για να λυτρωθούν από τον φυσικό κόσμο και να επιστρέψει το πνεύμα τους στο Πλήρωμα.
Οι τρεις αισθήσεις που βίωσε η Σοφία δημιουργούν τρεις τύπους ανθρώπων:
Οι γνωστικοί ταύτιζαν τον Δημιουργό με τον Ιεχωβά, τον Θεό της Παλαιάς Διαθήκης. Απέρριπταν την τελευταία και τον ιουδαϊσμό, ενώ συχνά τιμούσαν εκείνους που απορρίπτονταν από τον Θεό της Παλαιάς Διαθήκης. Ορισμένοι γνωστικοί φέρεται ότι θεωρούσαν πως ο κατώτερος Δημιουργός ταυτιζόταν με τον Σατάν. Όπως είναι φυσικό μια τέτοια πίστη συνεισέφερε τα μέγιστα στην καχυποψία με την οποία τους αντιμετώπιζαν οι χριστιανοί, για τους οποίους ο αγαθός και μοναδικός Θεός ήταν ταυτόχρονα και ο Δημιουργός και ο Ιεχωβά.
Άλλες γνωστικές ομάδες αντιμετώπιζαν τον Όφι στον Κήπο της Εδέμ ως ηρωική μορφή, γιατί επιθυμούσε να βοηθήσει την Ανθρωπότητα να απελευθερωθεί από τις αλυσίδες του Ιαλδαβαώθ. Μετά την άφιξη του Δημιουργού για να κυβερνήσει τον φυσικό κόσμο, η Σοφία στέλνει ένα μήνυμα μέσω του Όφεως. Παρέχει τη Γνώση στους ανθρώπους με αυτόν τον τρόπο, γεγονός που προκαλεί την οργή του Δημιουργού ο οποίος πιστεύει ότι είναι ο μόνος δημιουργός του Σύμπαντος και ο αποκλειστικός κυβερνήτης του. Το "πρωταρχικό αμάρτημα" στο εννοιολογικό πλαίσιο του γνωστικισμού δεν είναι αμάρτημα αλλά ένας "πρωταρχικός διαφωτισμός". Στα γνωστικά κείμενα, επίσης, αναφέρεται ότι ο Σηθ, ο τρίτος γιος του Αδάμ γνώρισε τις γνωστικές διδασκαλίες από τον πατέρα του και τη μητέρα του και ότι η Γνώση διατηρήθηκε έτσι σε όλη τη δημιουργία. Οι γνωστικοί αντιλαμβάνονταν την Παλαιά Διαθήκη ως μύθο, και συνεπώς τη θεωρούσαν υποκείμενη σε πολλαπλές ερμηνείες.
Γνωστικές ομάδες.
Οι γνωστικές ομάδες διαιρούνται συχνά στην ανατολική ή περσική σχολή και τη συροαιγυπτιακή σχολή. Η συροαιγυπτιακή σχολή είναι η πρώτη που εμφανίστηκε ιστορικά κατά τον πρώτο αιώνα π.Χ. και άκμασε ως τα τέλη του δευτέρου αιώνα μ.Χ. Ακολούθησε μία υποχώρηση του γνωστικισμού στην ανατολική Μεσόγειο προς όφελος άλλων θρησκευτικών κινημάτων, ώσπου κατά τα τέλη του τρίτου αιώνα εμφανίστηκε με νέα ορμή η περσική σχολή (μανδαϊσμός και μανιχαϊσμός). Αυτή εμφάνιζε έναν καθοριστικό διαχωρισμό ανάμεσα στο φως και το σκοτάδι, το Καλό και το Κακό, ως αποτέλεσμα των επιδράσεων του ζωροαστρικού δυαρχικού δυϊσμού, ενώ αντιθέτως η συροαιγυπτιακή σχολή, η συνδεόμενη συνήθως με τον χριστιανικό γνωστικισμό, ήταν περισσότερο πλατωνική ως προς τον χαρακτήρα της. Η ομάδα των οφιτών φαίνεται πως είχε δεχθεί επιδράσεις και από τις δύο σχολές. Περί τα μέσα του Μεσαίωνα έλαβαν χώρα διαδοχικές αναγεννήσεις του γνωστικισμού στη χριστιανική Ευρώπη (παυλικιανοί, βογόμιλοι, Καθαροί) οι οποίες χτυπήθηκαν συντονισμένα από κοσμικές και εκκλησιαστικές Αρχές.
Πηγές.
Υπάρχουν δύο ιστορικές πηγές για τον γνωστικισμό: 
Καμία από τις δύο πηγές δεν είναι αρκούντως ικανοποιητική. Οι επιθέσεις στον γνωστικισμό από τους ορθόδοξους χριστιανούς θεωρείται από πολλούς ότι πάσχει από προκατάληψη. Φαίνεται πως υπήρχαν πολύ περισσότερες γνωστικές γραφές, για τις οποίες οι ίδιοι θεολόγοι κάνουν αναφορά, αλλά δεν διασώθηκαν. Επίσης είναι πιθανό να μην περιγράφονται όλοι οι τύποι γνωστικισμού ώστε να αποκομίσει κανείς μια πλήρη ιδέα μόνο από τα γραπτά των χριστιανών συγγραφέων.
Το σίγουρο είναι ότι πρέπει να είχαν γραφεί πολλά γνωστικά κείμενα και έργα, αλλά μέχρι τα τέλη του 19ου αιώνα κανένα από αυτά δεν ήταν διαθέσιμο, εκτός από μεμονωμένες παραπομπές των χριστιανών συγγραφέων. Πολλοί λόγιοι του 19ου αιώνα έκαναν σημαντική προσπάθεια να συλλέξουν τις σκόρπιες αναφορές και να ανασυνθέσουν το γνωστικό υλικό. Από τότε έγιναν σημαντικές ανακαλύψεις χειρογράφων με κυριότερη εκείνη των κωδίκων του Ναγκ Χαμαντί. Παρόλο, όμως, που έχουμε στη διάθεσή μας μια αρκετά καλή συλλογή γνωστικών κειμένων, η ερμηνεία τους είναι συχνά δύσκολη, εξαιτίας της εσωτερικής και συμβολικής φύσης της γνωστικής διδασκαλίας. Επίσης, υπάρχει σημαντική δυσκολία αναγνώρισης του ποιες ομάδες ή διδάσκαλοι έγραψαν αυτά τα κείμενα. Η Βιβλιοθήκη του Ναγκ Χαμαντί, διαθέσιμη πλέον σε αγγλική μετάφραση, είναι αναμφίβολα η σημαντικότερη συλλογή κειμένων για την έρευνα του γνωστικισμού, εύκολα αναγνώσιμη, αν γνωρίζει κανείς τις βασικές αρχές του γνωστικισμού.
Όπως ό,τι αφορά τον γνωστικισμό, ο χαρακτηρισμός ενός κειμένου ως γνωστικού ή μη γνωστικού είναι πιθανώς θέμα συζήτησης, όμως οι περισσότεροι κώδικες του Ναγκ Χαμαντί θεωρούνται κατ' ουσίαν γνωστικοί, εκτός από το αντίγραφο του Πλάτωνα και το "Κατά Θωμάν Ευαγγέλιο". Ακολουθούν τα σπουδαιότερα εναπομείναντα γνωστικά κείμενα:
Τελετουργίες του γνωστικισμού.
Ακόμη και μετά την ανακάλυψη των κειμένων στο Ναγκ Χαμαντί οι πληροφορίες που έχουμε για τις τελετουργίες των γνωστικών είναι περιορισμένες. Μόνο περιστασιακά είμαστε σε θέση να αντιληφθούμε την ενδεχόμενη τελετή που μπορεί να υπονοεί κάποιο από τα κείμενα. Το πιο ενδιαφέρον κείμενο από αυτήν την άποψη είναι το "Κατά Φίλιππον" Ευαγγέλιο. Από την εποχή της δημοσίευσής του οι μελετητές εντυπωσιάστηκαν από τις πολυάριθμες αναφορές του σε τελετές και τις περίπλοκες ερμηνείες που δίνει όσον αφορά το νόημα και τον στόχο τους. Οι ειδικοί δεν έχουν ακόμη συμφωνήσει για τις λεπτομέρειες του τελετουργικού συστήματος που κρύβεται από πίσω, αφού το κείμενο αναφέρεται περισσότερο στο συμβολικό νόημα των τελετών και όχι τόσο στην πρακτική μορφή τους.
Οι γνωστικοί μοιράζονταν με τον πλατωνισμό την ιδέα ότι η σωτηρία του ατομικού πνεύματος, της "θείας σπίθας", συνίσταται στην απελευθέρωσή του από τον υλικό κόσμο και την άνοδό του στον τόπο καταγωγής του (το γνωστικό Πλήρωμα ή τον πλατωνικό χώρο των ιδεών). Πολλοί πλατωνιστές ως την εποχή του Πλωτίνου και του Πορφυρίου χρησιμοποιούσαν την ορολογία της μυστικής θέασης που συνδεόταν με τις μυστηριακές λατρείες για την περιγραφή της ανόδου του πνεύματος, αλλά δεν έχουμε ενδείξεις ότι είχαν αναπτύξει κάποια σχετική τελετουργία ως βοηθητικό μέσο για την επίτευξη αυτής της ανόδου. Μετά την εποχή του Πλωτίνου, εντούτοις, πολλοί νεοπλατωνιστές υιοθέτησαν έναν τύπο μυστικιστικής και μαγικής τελετουργίας που είναι γνωστός ως θεουργία. Ο θεουργός έρχονταν σε συμπαθητικό συντονισμό με τους θεϊκούς Λόγους που σχηματοποιούν τον φυσικό κόσμο. Θεϊκές δυνάμεις καλούνταν να εισέλθουν στον υλικό χώρο με σκοπό να αποκαλύψουν τη θεϊκή τους πηγή στο σώμα και σε άλλα υλικά αντικείμενα και να βοηθήσουν στη μεταφυσική άνοδο του πνεύματος του θεουργού, τόσο κατά τη διάρκεια της ζωής του όσο και κατά τη μεταθανάτια άνοδό του προς το θείο.
Σε αντίθεση με την ύστερη αυτή πρακτική, οι γνωστικές πηγές φαίνονται να υπονοούν μια σειρά τελετουργιών ως συμβολικών αναπαραστάσεων του πιο τυπικού νεοπυθαγόρειου και πλωτινικού στόχου της λύτρωσης του πνεύματος από τον φυσικό κόσμο στο σύνολό του. Οι τελετουργίες των γνωστικών, πολλές από τις οποίες τις μοιράζονταν με τους χριστιανούς, είναι το αποτέλεσμα της μεταφοράς στο συμβολικό επίπεδο απλών, καθημερινών πράξεων, όπως το πλύσιμο, η αλλαγή ρούχων κλπ. Η κύρια μέριμνα των γνωστικών φαίνεται ότι ήταν η υπέρβαση της αίσθησης αποξένωσης και απομόνωσης μέσω της επίτευξης ενός αισθήματος μεταμόρφωσης και ενσωμάτωσης σε ένα ευρύτερο Όλον. Σε σύγκριση με τους πλατωνιστές οι γνωστικοί χρησιμοποίησαν μια ευρύτερη κλίμακα τέτοιων απλών συμβολικών πράξεων, επειδή άντλησαν από πολλαπλά θρησκευτικά κινήματα, όπως ο ιουδαϊσμός, ο χριστιανισμός και τα Μυστήρια. Πολλοί γνωστικοί μπορεί να ήταν ήδη οπαδοί τέτοιων συστημάτων και απλώς να τους έδωσαν μια γνωστική χροιά.
Πολλές από τις τελετουργίες των γνωστικών φαίνεται πως στηρίζονται σε δύο βασικούς και αρχετυπικούς μύθους: πρώτον, στον μύθο της πτώσης του πνεύματος στον υλικό κόσμο, πτώση που έχει ως αποτέλεσμα να μη θυμάται πια την καταγωγή του και να χάσει την επαφή με το θείο κόσμο. Δεύτερον, στον μύθο του πρωταρχικού ανδρόγυνου, του απώτατου γεννήτορα όλης της Ανθρωπότητας, ο οποίος διαχωρίστηκε στα δύο (διασπώντας την αρχική εικόνα του Θεού) και έκτοτε δημιούργησε την ανάγκη της επανένωσης των φύλων. Αυτός ο μύθος ήταν εξαιρετικά διαδεδομένος και απαντά ήδη στο πλατωνικό Συμπόσιο (189D-191A) εκφρασμένος από τον Αριστοφάνη, ενώ οι ιουδαϊστές και οι χριστιανοί γνώριζαν από τη Γένεση ότι η Εύα προήλθε από τον Αδάμ. Οι δύο αυτοί μύθοι διαφαίνονται ιδιαίτερα στις γνωστικές τελετές του βαπτίσματος και του ιερού γάμου, οι οποίες έχουν ως στόχο την αναστροφή της πτώσης και της διάσπασης σε φύλα. Το τελικό αποτέλεσμα είναι η επανόρθωση της αρχικής ενιαίας εικόνας του Θεού. Το βάπτισμα ως τελετή φαίνεται ότι γινόταν στις περισσότερες γνωστικές ομάδες μόνο μια φορά. Σήμανε την οριστική απάρνηση του παρελθόντος και την είσοδο σε μια νέα κατάσταση επανένωσης. Το βάπτισμα καθώς και μια άλλη βασική γνωστική τελετή, το χρίσμα, αποκαλούνται συχνά σφραγίδες, επειδή σημαδεύουν την αναγέννηση κάποιου και το γεγονός ότι ανήκει στον Θεό. Ενώ αυτές οι τελετές ήταν γενικά μοναδικές, ο ιερός δείπνος, η θεία ευχαριστία, φαίνεται ότι επαναλαμβανόταν.
Ο ιερός γάμος (ή "Μυστήριο του Νυμφώνος"), του οποίου η καταγωγή ανάγεται σε μια βιβλική μεταφορά, είχε ειδική γνωστική σημασία και εσχατολογικό περιεχόμενο (αποκατάσταση της διασπασμένης εικόνας του Θεού). Φαίνεται ότι μπορούσε να επαναληφθεί, ιδιαίτερα όταν είχε τη μορφή πραγματικής σεξουαλικής συνεύρεσης. Μια άλλη βασική τελετή ήταν η επανένδυση του ανθρώπου μετά την απογύμνωση στη διάρκεια του βαπτίσματος. Εδώ εννοείται συμβολικά η αποποίηση του υλικού σώματος και η ένδυση του φορέματος του φωτός που αποκαθιστά την εικόνα του Θεού. Πέρα από αυτές τις βασικές τελετές οι γνωστικοί είχαν στη διάθεσή τους και τελετουργικές μορφές λόγου: προσευχές, δοξολογίες, ύμνους και εκστατικές ρήσεις (π.χ. γλωσσολαλιά ή ξόρκια). Τέλος, σ’ αυτό το πλαίσιο μπορούν να αναφερθούν και πρακτικές τελετουργικής συμπεριφοράς που δεν σχετίζονται τόσο με συγκεκριμένες τελετές, αλλά στοχεύουν στο να ξεχωρίσουν έναν άνθρωπο ή μια κοινότητα από τον υπόλοιπο κόσμο. Πρόκειται κυρίως για τύπους εγκρατούς βίου, όπως νηστεία, παρθενία, ασκητισμός. Συνοψίζοντας, μπορεί κανείς να πει ότι ο στόχος των γνωστικών τελετουργιών ήταν η αποκατάσταση της πρωταρχικής ενότητας του ανθρώπου. Αυτή η διαδικασία μπορεί να εννοηθεί σε πιο βιβλική βάση ως η ένωση αρσενικού και θηλυκού στον πρωταρχικό ανδρόγυνο, είτε σε πιο πλατωνική βάση ως αποκατάσταση του πνεύματος στην αρχική του κατάσταση.
Προέλευση του γνωστικισμού.
Η προέλευση του γνωστικισμού αποτελεί αντικείμενο διαφωνίας μεταξύ των μελετητών από τις αρχές του εικοστού αιώνα: ορισμένοι θεωρούν ότι ο γνωστικισμός είναι πλήρως παγανιστικός ως προς την προέλευσή του και ότι στην εξελικτική του πορεία υιοθέτησε ένα χριστιανικό ένδυμα. Άλλοι ανιχνεύουν την προέλευσή του στον ιουδαϊσμό και άλλοι θεωρούν ότι προήλθε από τον ίδιο τον Ιησού και είναι ανάπτυξη της διδασκαλίας του, το ίδιο έγκυρη όσο και η χριστιανική. Φαίνεται πάντως σαφές ότι ο γνωστικισμός, τουλάχιστον σε κάποιες από τις θεολογικά αναπτυγμένες διατυπώσεις του, επηρεάστηκε πολύ από τον πλατωνισμό, τον νεοπλατωνισμό, τον στωικισμό, τις σημιτικές θρησκείες και τον χριστιανισμό.
Η Αίγυπτος, και ειδικά η Αλεξάνδρεια, έπαιξε σπουδαίο ρόλο, ανάλογο με της Ιερουσαλήμ και της Ρώμης, στη διαμόρφωση τόσο του χριστιανισμού όσο και του γνωστικισμού, ο οποίος φαίνεται να δανείστηκε εκεί στοιχεία από την προχριστιανική αιγυπτιακή παράδοση. Η ελληνική και ρωμαϊκή κατοχή εισήγαγαν το ελληνορωμαϊκό πάνθεον στην Αίγυπτο, ενώ ισχυρές ήταν και οι ιουδαϊστικές επιρροές λόγω της πολυάνθρωπης εκεί εβραϊκής κοινότητας. Υπήρχε, λοιπόν, μια ατμόσφαιρα ανταγωνιστικών διανοητικών παραδόσεων που πολλοί Αλεξανδρινοί δεν τις θεωρούσαν κατ’ ανάγκην αμοιβαία αποκλειόμενες. Στην ελληνιστική και ρωμαϊκή Αίγυπτο ανθούσαν η μαγεία και οι μυστηριακές λατρείες, στις οποίες η μύηση ή η μετάδοση απόκρυφης γνώσης ήταν απαραίτητη για να γίνει κανείς δεκτός ή να προχωρήσει σε ανώτερες βαθμίδες. Επίσης, οι Αιγύπτιοι ήταν εξοικειωμένοι με την ιδέα του μυστικισμού ή της δυνατότητας να γίνουν οι θεοί γνωστοί μέσω εκστατικών οραμάτων. Έλληνες φιλόσοφοι στην Αλεξάνδρεια αντλούσαν ελεύθερα από κάθε είδους πηγές: τον ιουδαϊσμό, τον ερμητισμό, τον πλατωνισμό. Έτσι, κατά τη ρωμαϊκή εποχή, η Γνώση ήταν σημαντικό στοιχείο της αιγυπτιακής διανόησης και είχε δεχθεί ισχυρή ελληνική επίδραση, γεγονός που παρέχει ενδείξεις για την αιγυπτιακή καταγωγή του γνωστικισμού.
Ορισμένοι μελετητές εντυπωσιάστηκαν από το γεγονός ότι στα κείμενα του Ναγκ Χαμαντί εμφανίζονται ιουδαϊστικά στοιχεία, όπως η εκτενής χρήση της Παλαιάς Διαθήκης και διάφορες μιδρασικές ερμηνείες. Έτσι, θεωρούν ότι υπήρξε προχριστιανικός ιουδαϊστικός γνωστικισμός, ο οποίος αναπτύχθηκε εντός του ιουδαϊσμού. Κατά την άποψη του Friedländer η εβραϊκή Διασπορά βρέθηκε κατά την ελληνιστική εποχή σε ένα νέο περιβάλλον, στο οποίο η ελληνική φιλοσοφία ήρθε να προστεθεί στην παραδοσιακή θρησκευτική αντίληψή τους για τον κόσμο. Η συμβολική ανάγνωση των Γραφών, την οποία χρησιμοποίησαν κατά κόρον και οι γνωστικοί, μαρτυρεί για την επίδραση του ελληνικού τρόπου σκέψης στον ιουδαϊσμό. Ο Μωσαϊκός Νόμος ερμηνευόταν αλληγορικά από ιουδαϊστές εμποτισμένους με την ελληνική φιλοσοφία και ο Μωυσής θεωρούνταν ένα είδος φιλοσόφου πριν από τους Έλληνες φιλοσόφους. Υπήρξε μέχρι και μυστηριακή λατρεία η οποία έβλεπε τον Μωυσή ως μυθολογική λυτρωτική φιγούρα ("Μυστήρια του Μωυσή").
Η Διασπορά φαίνεται ότι χωρίστηκε σε δύο μερίδες, τους συντηρητικούς Εβραίους και τους ριζοσπάστες ελληνιστές που έτειναν προς την αλληγορική ερμηνεία των Γραφών. Ο Φίλων κατηγορεί τους τελευταίους ότι αντλούσαν από τη Βίβλο μόνο «πνευματικές αλήθειες» και δεν λάμβαναν υπόψη το γράμμα του Νόμου. Τους κατηγορεί δηλαδή για ένα είδος αντινομικής συμπεριφοράς. Σύμφωνα με την άποψη αυτή «χριστιανικές αιρέσεις» όπως οι οφίτες, οι καϊνίτες και οι σηθιανοί έλκουν στην πραγματικότητα την καταγωγή τους από αυτόν τον ιουδαϊστικό γνωστικισμό. Οι ομάδες αυτές δεν είναι χριστιανικές, επειδή τα θρησκευτικά τους δόγματα προκύπτουν από διαφορετικές αναγνώσεις της Παλαιάς Διαθήκης. Έτσι, για τον Friedländer ο ιουδαϊστικός γνωστικισμός γεννήθηκε προ Χριστού και μάλιστα στην κοσμοπολίτικη Αλεξάνδρεια. Κατά τον Rudolph, πάλι, ο γνωστικισμός προέκυψε εν μέρει από τη σκεπτική και κυνική ιουδαϊστική σοφιολογική παράδοση του Εκκλησιαστή, ο οποίος με τη σειρά του φέρει την επίδραση του ελληνικού ορθολογισμού και της πρώιμης ελληνιστικής φιλοσοφίας. Ο γνωστικισμός, σύμφωνα με αυτή την άποψη, γεννήθηκε σε παλαιστινιακό έδαφος.
Ωστόσο, μια σημαντική δυσκολία που πρέπει να υπερνικήσει αυτή η άποψη είναι το γεγονός ότι οι περισσότεροι γνωστικοί χρησιμοποίησαν αυτά τα στοιχεία με αντιιουδαϊστική διάθεση, ενώ και η περιφρόνηση των γνωστικών για τον κόσμο και την ύλη δεν φαίνεται να μπορεί εύκολα να συμβιβαστεί με την ιουδαϊστική πίστη ότι ο Θεός δημιούργησε τον κόσμο και τον θεώρησε "λίαν καλό". Στην πραγματικότητα είναι δύσκολο να γίνει αντιληπτό πώς θα μπορούσε κανείς σε ένα καθαρά εβραϊκό περιβάλλον, έστω και επηρεασμένο από τον ελληνικό πολιτισμό, να καταλήξει στη δαιμονοποίηση του Θεού του Ισραήλ, όπως αυτή που παρουσιάζουν ορισμένα βασικά γνωστικά συστήματα. Είναι, επομένως, πιο ασφαλές να καταλήξουμε στο συμπέρασμα ότι ο γνωστικισμός επηρεάστηκε από τον ιουδαϊσμό, αλλά δεν γεννήθηκε αποκλειστικά εντός του.
Από το έργο θεωρείται ο γνωστικισμός εβραϊκή παραλλαγή των αρχαίων μεσογειακών μυστηριακών λατρειών. Σύμφωνα με την άποψη αυτή ο γνωστικισμός έχει καθαρά παγανιστική καταγωγή και απλώς υιοθέτησε έναν ελαφρύ ιουδαϊστικό μανδύα.
Επίδραση του γνωστικισμού.
Ο γνωστικισμός αποτελεί ένα από τα σημαντικότερα θρησκευτικά φαινόμενα της ρωμαϊκής εποχής και εξαπλώθηκε ταχύτατα από την Ανατολή προς τη Δύση, με την υπόσχεση της σωτηρίας μέσω της «Γνώσεως». 
Διαφορές Χριστιανικής και Γνωστικής Αφήγησης
Οι αρχικοί θηρευτές αιρέσεων της χριστιανικής Εκκλησίας (Ειρηναίος, Ιππόλυτος, Επιφάνιος κλπ.) θεωρούσαν τον γνωστικισμό μια επάρατη χριστιανική αίρεση και έγραψαν δεκάδες τόμους πολεμικής ρητορικής εναντίον του. Οι Έλληνες φιλόσοφοι από την άλλη ήταν διχασμένοι όσον αφορά τον γνωστικισμό. Για παράδειγμα, ο Πλωτίνος στο βιβλίο του «Προς Γνωστικούς» θα πολεμήσει τις αντιλήψεις τους και γενικά τη θεοσοφία των γνωστικών, που τη θεωρεί διαστροφή τής πλατωνικής διδασκαλίας. Άλλοι νεοπλατωνιστές όμως, όπως ο Πορφύριος και ο Ιουλιανός, ευθυγραμμίζονται με τους γνωστικούς στην πολεμική τους κατά των χριστιανών και ιδιαίτερα στην απόκρουση της ιδέας ότι ο υπέρτατος Θεός μπορεί να είναι ο ίδιος δημιουργός του υλικού κόσμου.
 Ο Κλήμης έγραψε βιβλίο κατά των γνωστικών. Σύγχυση προκαλεί η αναφορά του περί θεϊκού Λόγου που καθοδηγεί τον πνευματικό άνθρωπο, μέσα από διαδοχικές φωτίσεις, στην τελείωση, μια διαδικασία που δεν τελειώνει με τον θάνατο. Ο Κλήμης είχε δεχτεί ισχυρές επιδράσεις από τον στωικισμό και την πλατωνική μεταφυσική. Ο Ωριγένης, όπως και ο Πλωτίνος, είχε μαθητεύσει κοντά στον περίφημο Αλεξανδρινό δάσκαλο της φιλοσοφίας Αμμώνιο Σακκά. Πίστευε ότι αλήθειες μπορεί να κρύβονταν στον πλατωνισμό και άλλες παγανιστικές πηγές, αλλά και ότι η Βίβλος ήταν η μόνη ασφαλής πηγή της θείας αποκάλυψης. Ο Ωριγένης πολέμησε τους γνωστικούς αλλά φέρει ίχνη της επίδρασής τους. Πίστευε ότι το πρόσωπο του Χριστού είχε διαφορετική σημασία ανάλογα με την πνευματική πρόοδο του καθενός. Μετά θάνατον η Κόλαση εξάγνιζε τις ακάθαρτες ψυχές: η τιμωρία του Θεού ήταν εξαγνιστική και όχι μόνιμη. Μια ακάθαρτη ψυχή θα είχε και άλλες ευκαιρίες για να σωθεί. Ακόμη και ο Διάβολος, σύμφωνα με τον Ωριγένη, θα λυτρωνόταν κάποτε. Αυτή η αντίληψη ήταν σύμφωνη με νεοπλατωνικές και γνωστικές ιδέες για τη σταδιακή τελείωση του κόσμου στο σύνολό του.
Στην Αίγυπτο εμφανίστηκαν και χριστιανικές αιρέσεις με γνωστικά χαρακτηριστικά, όπως οι μελετιανοί και οι αρειανοί. Οι μελετιανοί πίστευαν ότι οι μάρτυρες της πίστης είχαν τη δυνατότητα μετά θάνατον να γίνουν φορείς θείων αποκαλύψεων. Έστηναν μαντεία στους τάφους των μαρτύρων και θεωρούσαν ότι τα πνεύματά τους καταλάμβαναν τους πιστούς και προφήτευαν μέσω αυτών. Αυτή η πίστη σε μια διαρκώς εξελισσόμενη θεία αποκάλυψη ήταν καθαρά γνωστική, ενώ οι μελετιανοί διέθεταν και απόκρυφα βιβλία που προορίζονταν μόνο για λίγους διανοητικά ανώτερους χριστιανούς. Ο Άρειος, ο πατέρας του αρειανισμού, είχε δεχτεί νεοπλατωνικές επιρροές και πίστευε ότι απώτατος στόχος του κάθε ανθρώπου ήταν να γίνει, μέσω της καθοδήγησης προικισμένων ανθρώπων, ένας Χριστός. Θεωρούσε τον εαυτό του έναν ακόμη κρίκο σε μια μακρά αλυσίδα σοφών ή λάτρεων της Γνώσης οι οποίοι καθοδηγούνταν από τον Θεό.
Με την ανανέωση του ενδιαφέροντος κατά την Αναγέννηση για τον ερμητισμό και την ερμηνεία του, γνωστικές ιδέες κέρδισαν δημοτικότητα και έπαιξαν σημαντικό ρόλο σε μυστικιστικές, νεοκαββαλιστικές, αλχημικές και άλλες πρακτικές και θεωρίες. Τα αποτελέσματα αυτής της αναβίωσης ξεκινούν από κοσμολογικές, ανθρωπολογικές, σωτηριολογικές και εσχατολογικές αναζητήσεις και φτάνουν μέχρι τη ριζοσπαστική ιδεολογία ψυχολογικών και φιλοσοφικών συστημάτων. Μια ποικιλία σύγχρονων ομάδων έχουν τις ρίζες τους στον γνωστικισμό, καθώς κατά τα νεώτερα χρόνια πολλοί φιλοσοφικοί και θρησκευτικοί κύκλοι δεν είδαν στους γνωστικούς τους διαστροφείς της αληθινής πίστης ή διαφθορείς του χριστιανικού ήθους, αλλά αντίθετα μύστες και συνεχιστές των ανατολικών και μεσογειακών Μυστηρίων. Για παράδειγμα η Θεοσοφική Εταιρεία, σύμφωνα με την οποία όλες οι θρησκείες κατέχουν ένα μέρος από τη μοναδική θεία αλήθεια που έχει γίνει γνωστή ανά τους αιώνες στους μεγάλους μύστες, έβλεπε τον γνωστικισμό ως πρόδρομο του σύγχρονου αποκρυφισμού και φορέα εσώτερων διδασκαλιών δια μέσου των χρόνων. Η θεοσοφία και τα παρακλάδια της, όπως η ανθρωποσοφία και άλλες ομάδες εσωτερισμού, όπως λ.χ. οι Ροδόσταυροι, χρησιμοποιούν βασικές γνωστικές έννοιες, όπως η απόκρυφη γνώση, η θεϊκή φύση του ανθρώπου, η ύπαρξη ανώτερων οντοτήτων που αποκαλούνται «διδάσκαλοι» κλπ.
Στη σκέψη του εικοστού αιώνα η μορφή που συνδέθηκε πιο στενά με τον γνωστικισμό είναι ο Καρλ Γιουνγκ. Ο Γιουνγκ όχι μόνο ενδιαφερόταν για τους γνωστικούς, αλλά τους θεωρούσε προδρόμους της ψυχολογίας του βάθους. Πίστευε ότι οι γνωστικές διδασκαλίες και οι γνωστικοί μύθοι προέρχονταν από την εσωτερική ψυχική εμπειρία των γνωστικών σοφών. Ο Γιουνγκ πήρε τον γνωστικισμό, ιδιαίτερα τον γνωστικό δυϊστικό μύθο, και τον μετέτρεψε σε ψυχολογική θεωρία. Κατά τη γνώμη του η ανάδυση του Δημιουργού από την ενιαία και αδιαφοροποίητη πηγή του πνευματικού κόσμου μέσω διαδοχικών σταδίων, όπως παρουσιάζεται σε γνωστικούς μύθους, αντιστοιχεί στην ανάδυση του Εγώ από το ασυνείδητο. Ένας άλλος μαθητής του Γιουνγκ, ο Γκιλς Κουίσπελ (Gilles Quispel), είδε στον γνωστικισμό μια βαθιά επίγνωση του εαυτού και, επομένως, μια αναλογία με την ψυχολογία του βάθους. Στο κυριότερο έργο του (Gnosis als Weltreligion) όχι μόνον εξηγεί τη σχέση του μοντέλου του Γιουνγκ με τις γνωστικές διδαχές, αλλά ζητά να χρησιμοποιηθεί αντίστροφα η ψυχολογία του βάθους για την κατανόηση του γνωστικισμού.
Έρευνα του γνωστικισμού.
Η ιστορία της έρευνας του γνωστικισμού έχει αναζωογονήσει το σχετικό ενδιαφέρον για το κίνημα αυτό. Οι πρώτες σύγχρονες μελέτες για τον γνωστικισμό έγιναν από τον Baur, ενώ σημαντική είναι και η προσφορά του Von Harnack. Και οι δύο μελέτησαν τον γνωστικισμό στο πλαίσιο της ιστορίας της χριστιανικής Εκκλησίας και του δόγματος της πίστης και είδαν σ’ αυτόν ένα είδος «εξελληνισμού» του χριστιανισμού και την πρώτη μορφή θρησκευτικής φιλοσοφίας του τελευταίου. Οι ερμηνείες αυτές φαίνεται ότι είναι ιδιαίτερα επηρεασμένες από ένα είδος αντιρωμαιοκαθολικού ρομαντισμού. Εντούτοις, με τη Σχολή της Ιστορίας των Θρησκειών γύρω στα 1900 ξεπεράστηκε η θεώρηση του γνωστικισμού μόνο μέσα στο πλαίσιο της ιστορίας της Εκκλησίας και δόθηκε έμφαση στις μη χριστιανικές ρίζες του (Bousset, Reitzenstein, Wrede). Η σχολή αυτή αναζήτησε τις ρίζες του γνωστικισμού στις προχριστιανικές ιρανικές, μεσοποτάμιες και ινδικές θρησκείες, ενώ ενδιαφέρθηκε για την καταγωγή της χριστολογίας των γνωστικών και ιδιαίτερα για τον γνωστικό μύθο του Λυτρωτή.
Στην ίδια παράδοση κινούνται και τα έργα του Bultmann, ο οποίος προσπάθησε να αποδείξει ότι ο χριστιανισμός δημιουργήθηκε από τη σύνθεση καθαρά χριστιανικών στοιχείων με τις ιδέες ενός προϋπάρχοντος γνωστικισμού. Νέα ώθηση στη μελέτη έδωσαν οι μελέτες του W. Bauer και του Jonas. Ο Bauer προσπάθησε να αποδείξει ότι μορφές του χριστιανισμού που αργότερα αποκηρύχτηκαν ως αιρέσεις ήταν θεμελιώδεις σε περιοχές όπως η μεσοποτάμια Έδεσσα και η Αίγυπτος. Κατά την άποψή του το ορθόδοξο δόγμα και οι εκκλησιαστικές δομές αναπτύχθηκαν αργά και εν μέσω διαφωνιών. Ο Bauer αμφισβήτησε την υπόθεση ότι η ορθοδοξία προηγείται της αίρεσης και θεώρησε ότι η έννοια της κανονικότητας οφείλεται σε άλλους, εξωτερικούς της θρησκείας παράγοντες. Ο Jonas, μαθητής του Heidegger, έθεσε το ζήτημα σε άλλη βάση: προσπάθησε να δώσει έμφαση σε μια φαινομενολογική κατανόηση της ουσίας του γνωστικισμού. Για τον Jonas η αναζήτηση της καταγωγής του τελευταίου πρέπει να διαχωριστεί από τη γενεαλογική ιστορία που προσπάθησε να επιβάλλει η Σχολή της Ιστορίας των Θρησκειών και να αναζητηθεί σε μια επιθυμία της εποχής για νόημα μέσα σε ένα περιβάλλον υπαρξιακής αποξένωσης από την κοινωνία. Ο Jonas έδωσε υπερβολική έμφαση στην ψυχολογική πλευρά του γνωστικού μύθου, συγκεντρώνοντας την προσοχή σχεδόν αποκλειστικά στο αίσθημα της αποξένωσης που εκφράζει. Αυτή η μονομερής έμφαση έγινε σε βάρος της πλευράς του γνωστικισμού που μπορεί να αποτελούσε ένα είδος κοινωνικής κριτικής.
Η ανακάλυψη των κειμένων του Ναγκ Χαμαντί προκάλεσε ένα κύμα νέων μελετών. Ωστόσο, αντί να ξεκαθαρίσει το πρόβλημα του ορισμού του γνωστικισμού, το περιέπλεξε ακόμη περισσότερο. Τα νέα στοιχεία δεν ταιριάζουν στο πλαίσιο της αντιμετώπισης του γνωστικισμού ως μιας απλής αίρεσης του χριστιανισμού. Τα κείμενα παρουσιάζουν τέτοια διαφοροποίηση θεολογικών προσανατολισμών, ώστε δεν μπορούν να ενταχθούν όλα μαζί σε ένα ερμηνευτικό πρότυπο. Ακόμη και τα χαρακτηριστικά εκείνα που θεωρούνταν πάντα βασικά στο γνωστικισμό, όπως ο δυϊσμός, η τάση για περιφρόνηση του υλικού στοιχείου και ο δοκητισμός, έγινε φανερό ότι δεν απαντούν όλα μαζί ταυτόχρονα στα διάφορα κείμενα.
Γνωστικοί διδάσκαλοι.
Αρχαίοι.
Κατά χρονολογική σειρά:
Εξωτερικοί σύνδεσμοι.
https://gnostic.com.gr/

</doc>
<doc id="49797" url="https://el.wikipedia.org/wiki?curid=49797" title="Α.Σ. Ρόδος">
Α.Σ. Ρόδος

Ο Αθλητικός Σύλλογος Ρόδος είναι αθλητικό σωματείο που δραστηριοποιείται στα αθλήματα του ποδοσφαίρου και του βόλεϊ. Εδρεύει στο νησί της Ρόδου, στο νομό Δωδεκανήσου. Η Ρόδος έχει γράψει την δική της ιστορία στο ελληνικό ποδόσφαιρο, αφού ήταν η πρώτη Δωδεκανησιακή και γενικότερα νησιώτικη ομάδα (πλην Κρήτης), που καταφέρνει να αγωνιστεί σε επίπεδο Α΄ Εθνικής. Μετράει 4 συμμετοχές στην πρώτη τη τάξει κατηγορία της χώρας και 16 συμμετοχές στην Β΄ Εθνική. Συνολικά, στα 52 χρόνια της ιστορίας της, η Ρόδος αριθμεί 42 παρουσίες στα Εθνικά Πρωταθλήματα της χώρας μας. Στο παρελθόν διέθετε και τμήμα τζούντο, το οποίο έλαβε μέρος σε πανελλήνια πρωταθλήματα τη δεκαετία του '80.
Ιστορία.
Ιδρύθηκε το 1968 με τη συγχώνευση του Διαγόρα, του Ροδιακού και του Δωριέα που μέχρι εκείνη την εποχή είχε τον περισσότερο κόσμο. Η νέα ομάδα είχε την επωνυμία Α.Σ. ΡΟΔΟΣ. Ξεκινά την επόμενη περίοδο από το πρωτάθλημα Β΄ Εθνικής κατηγορίας και το 1978 ανεβαίνει στην Α΄ Εθνική. Από το 1968 έως το 1974 πραγματοποιεί μέτρια πορεία και από το 1975 ξεκινά η ανοδική της τροχιά. Το 1975, 1976 και 1977 χάνει την πρώτη θέση από συγκυρίες της τελευταίας στιγμής. Όμως το 1977-78 τερματίζει 1η στον Νότιο Όμιλο με 59 βαθμούς έναντι 52 του βασικού συνδιεκδικητή της, Ατρομήτου Αθηνών.
Το 1980 υποβιβάζεται στη Β΄ Εθνική και μετά από αγώνα μπαράζ στο Ηράκλειο, όπου επιβλήθηκε με 1-0 επί του Α.Ο. Αιγάλεω, επανέρχεται στην Α΄ Εθνική, όπου αγωνίζεται μέχρι το 1983. Από το 1983 έως το 1985 αγωνίζεται στη Β΄ Εθνική και ενώ έχει προηγηθεί η μετάβαση του βασικού κορμού της ομάδας στον «συμπολίτη» Διαγόρα στα πλαίσια της «συνεργασίας» που συμφώνησαν οι δύο σύλλογοι για το καλό του Ροδιακού ποδοσφαίρου. Αποτέλεσμα των παραπάνω εξελίξεων ήταν να υποβιβαστεί το 1985 στην Γ΄ Εθνική και το 1988 στην Δ΄ Εθνική.
Το 1994 συγχωνεύεται ξανά με τον «Διαγόρα», ο οποίος είχε επανιδρυθεί, και δημιουργούν την «Ένωση Ρόδου-Διαγόρα».
Η ένωση το 1998 διαλύθηκε και η Ρόδος επανιδρύεται. Την περίοδο 1999-2000 για την ενίσχυση του ποδοσφαιρικού τμήματός της συγχωνεύεται με την «Α.Ε. Πανωγιαννιών». Η νέα ομάδα συμμετέχει στην Α΄ Κατηγορία Δωδεκαννήσου. Το 2001 κερδίζει την άνοδο στην Δ΄ Εθνική και το 2003 στην Γ΄ Εθνική, σε αγώνα μπαράζ με τον Πιερικό (0-2). Αποκορύφωμα της νέας προσπάθειας που ξεκίνησε το 2000 αποτέλεσε η διεκδίκηση της ανόδου στην Β΄ Εθνική την περίοδο 2006-07, η οποία χάθηκε στον αγώνα μπαράζ με τον Ολυμπιακό Βόλου, όπου και ηττήθηκε με 2-1 και παρέμεινε στην Γ΄ Εθνική Κατηγορία. 
Την περίοδο 2008-2009 αναδεικνύεται δευτεραθλήτρια στον Νότιο όμιλο της Γ΄ Εθνικής για μια ακόμη χρονιά, σπάζοντας πανευρωπαϊκό ρεκόρ ως αήττητη σε όλες πλην της πρώτης αγωνιστικής. Σε αγώνα κατάταξης (μπαράζ) η Ρόδος ηττάται με 2-1 από την δευτεραθλήτρια ομάδα του Βορείου ομίλου, τον Παναιτωλικό. Αμέσως μετά το μπαράζ, η ομάδα επί ένα μήνα πέρασε στην πλήρη απαξίωση. Την διοίκηση ανέλαβε ο Τώνης Μαρτίνης, ο οποίος με νέα πνοή προχώρησε στην στελέχωση της. Δυο μήνες περίπου μετά, κερδίζει την άνοδο στην Β΄ εθνική ως επιλαχούσα στην θέση του Απόλλωνα Καλαμαριάς, ο οποίος υποβιβάστηκε στη Δ΄ Εθνική λόγω μη δήλωσης συμμετοχής στο πρωτάθλημα 2009 - 2010. Η Ρόδος στην Β΄ Εθνική την περίοδο της προεδρείας Μαρτίνη απέκτησε πανίσχυρη ομάδα και ποδοσφαιριστές διεθνούς ακτινοβολίας όπως ο Pedro Irala (διεθνής από την Παραγουάη) και ο Λάζετιτς. Η ισχυρή ομάδα κερδίζει τον Ολυμπιακό Βόλου και την Κέρκυρα και κάνει μια τρελή πορεία στον πρώτο γύρο του πρωταθλήματος, αφήνοντας άφωνους όσους έστηναν αγώνες. Αυτό βέβαια ήταν και το αποτέλεσμα της πίεσης που δέχτηκε στο φινάλε του πρωταθλήματος, όταν αναγκάστηκε να φύγει από τη Β΄ Εθνική, αφού είχε στηθεί από τουλάχιστον όσες ομάδες έλαβαν μέρος στους αγώνες μπαράζ παραμονής στην κατηγορία. 
Στο πρωτάθλημα της Β΄ Εθνικής η Ρόδος τερματίζει στη 16η θέση της βαθμολογίας και υποβιβάζεται ξανά στη Γ΄ Εθνική, αφού κέρδισε τον τίτλο της πλέον καθαρής ομάδας στα εθνικά πρωταθλήματα, που δεν είχε ενδώσει στο σύστημα των στοιχημάτων και των στημένων αγώνων. 
Είναι γνωστό. πως κατά την περίοδο της παρουσίας της ομάδας στη Β΄ Εθνική, ανδρώθηκε το "σύστημα" των στημένων που ουσιαστικά καταδίκασαν την ομάδα στην επιστροφή στην Γ΄ Εθνική, αφού η Ρόδος ήταν η μοναδική που δεν εντάχθηκε σε όσα κατόπιν αποκαλύφθηκαν και οδήγησαν παράγοντες του Ελληνικού ποδοσφαίρου στη φυλακή. 
Λόγω οικονομικών προβλημάτων και μη συμμετοχής παραγόντων στην διοίκηση της ΠΑΕ, αν και ολοκλήρωσε το πρωτάθλημα στη δεύτερη θέση, της αφαιρέθηκαν βαθμοί και αναγκάστηκε να μεταπηδήσει στο Περιφερειακό πρωτάθλημα όπου αγωνίστηκε την περίοδο 2011- 2012. Στο πρωτάθλημα αυτό η ομάδα απαξιώθηκε πλήρως και δεν κατάφερε να διατηρηθεί στην κατηγορία. Από το 2012 και έπειτα η Ρόδος πρωταγωνιστεί στο πρωτάθλημα της Α' Κατηγορίας της Ε.Π.Σ. Δωδεκανήσου, και βασικός της στόχος είναι η επάνοδός της στις εθνικές κατηγορίες της χώρας.
Την περίοδο 2015 - 2016 κάνει μια τρελή πορεία στα τοπικά πρωταθλήματα και βγαίνει πρωταθλήτρια Δωδεκανήσου. Πιο αναλυτικά, η Ρόδος κατεβάζει στην Α΄ Κατηγορία μια εντυπωσιακή ομάδα που κατάφερε να σπάσει όλα τα ρεκόρ. Σε 32 αγώνες που έδωσαν, τα ελάφια σημείωσαν 30 νίκες, 1 ισοπαλία και μια ήττα κόντρα στον 2ο στην βαθμολογία Αντίμαχο. Η Ρόδος παρέμεινε αήττητη για 30 σερί αγωνιστικές. Επίσης, η Ρόδος σκόραρε 134 γκολ (επίδοση ρεκόρ για την κατηγορία) και δέχτηκε 17, έχοντας την καλύτερη επίθεση και άμυνα του πρωταθλήματος.
Τώρα η Ρόδος επανέρχεται από την ποδοσφαιρική περίθοδο 2020 - 2021 ως Ποδοσφαιρική Ανώνυμη Εταιρεία και φιλοδοξεί να κερδίσει το στοίχημα της μεγάλης επιστροφής.
Επιστροφή στα εθνικά πρωταθλήματα.
Ως πρωταθλήτρια Δωδεκανήσου, η Ρόδος θα συμμετάσχει στα μπαράζ ανόδου προς την Football League 2. Αντίπαλοί της στον 10ο όμιλο είναι ο Πανθηραϊκός Α.Ο. από την Ε.Π.Σ. Κυκλάδων, ο Αίγειρος Μυστεγνών από την Ε.Π.Σ. Λέσβου και ο Ποσειδώνας Καρδαμύλων από την Ε.Π.Σ. Χίου. Η Ρόδος κατατροπώνει κυριολεκτικά τους αντιπάλους της. Τερματίζει πρώτη στον όμιλό της και είναι η μοναδική πανελληνίως ομάδα που πετυχαίνει το απόλυτο στις νίκες, καταφέρνοντας να εξασφαλίσει πρώτη χρονικά το εισιτήριο για τη Γ΄ Εθνική. Παράλληλα, θα έχει την καλύτερη επιθετική επίδοση, πετυχαίνοντας 19 γκολ, δηλαδή 3,1 γκολ μ.ο. ανά αγώνα. 
Η νέα πορεία, μια νέα αρχή.
Για δύο χρόνια, 2016, 2017, η Ρόδος υπό τον Αυγουστίνο Γιακάι παραμένει στην Γ' Εθνική. Το 2018 - 2019 επανερχόμενη στο τοπικό, έρχεται η φουρνιά των επιτυχιών, κατ' αρχήν με διοίκηση Αντώνη Μαρτίνη και Ντουρουτλή και η πορεία είναι ξέφρενη προς την μεγάλη επιστροφή. Η Ρόδος στις 13 Απριλίου του 2019 ολοκληρώνει το πρωτάθλημα της Α' κατηγορίας Δωδεκανήσου με ενεργητικό μόνο δυό ήττες στο πρωτάθλημα - κυριολεκτικά ήττες κακοτυχίας - και κερδίζει στο πέρασμα της, όλες τις ομάδες με εκκωφαντικά σκορ. 
Η νέα πορεία της Ρόδου υπό την προεδρεία του Μαρτίνη φέρνει και νέα δεδομένα στο Σύλλογο, αφού με ενέργειες του, αποκτά μόνιμο και δικό του χώρο για στέγαση. Η Λέσχη της Ρόδου παραχωρείται στην διασταύρωση των οδών Καισαρείας και Κλαυδίου Πέπερ στον Αγιο Δημήτριο κι επομένως για πρώτη φορά στην Ιστορία του Συλλόγου υπάρχει στέγη που θα στεγάσει γραφεία, ακαδημίες και άλλα τμήματα του.
Την σεζόν 2019-2020 βρίσκει την ομάδα της Ρόδου στο πρωτάθλημα της Γ' Εθνικής ερασιτεχνικής κατηγορίας (4η ιεραρχικά). Η ομάδα κάνει μια εξαιρετική πορεία κάνοντας 18 νίκες, 2 ισοπαλίες και 1 ήττα. Έβαλε 44 τέρματα και δέχθηκε 9. Η διακοπή του πρωταθλήματος βρήκε την ομάδα στην 1η θέση. Ετσι μετά από δέκα χρόνια επανέρχεται με τον ίδιο πρόεδρο στις εθνικές επαγγελματικές κατηγορίες φιλοδοξώντας για την μεγάλη επιστροφή στην πρώτη τη τάξει εθνική κατηγορία.
Φίλαθλοι.
Ο σύνδεσμος των οργανωμένων οπαδών της Ρόδου ονομάζεται Σ.Φ.Ρ. "Κακιά Σκάλα". Ιδρύθηκε το 1981, την εποχή δηλαδή που η Ρόδος μεγαλουργούσε στην Α΄ Εθνική. Μάλιστα, τα χρόνια εκείνα η Κακιά Σκάλα θεωρούνταν ένας από τους πιο σκληροπυρηνικούς συνδέσμους. Πέρα από την Κακιά Σκάλα, υπήρχαν κι άλλοι σύνδεσμοι που δημιουργήθηκαν και στήριξαν την ομάδα, τόσο στα χρόνια της δόξας, όσο και στα νεότερα χρόνια όπως οι Μυρμιδόνες, οι Ναΐτες κ.α. Τελικά μόνο η Κακιά Σκάλα διατηρήθηκε και βρίσκεται διαχρονικά στο πλευρό της ομάδας, στηρίζοντας τις προσπάθειες των ελαφιών. Αριθμεί πολλά μέλη, καθώς η Ρόδος είναι η πιο λαοφιλής ομάδα όχι μόνο του νησιού, αλλά και ολόκληρης της Δωδεκανήσου.
Έμβλημα και χρώματα.
Έμβλημα του συλλόγου της Ρόδου είναι το καλπάζον κερασφόρο ελάφι, με ορισμένες παραλλαγές στο πέρασμα των χρόνων. Το ελάφι, και συγκεκριμένα το "πλατώνι",αποτελεί το σύμβολο του νησιού της Ρόδου, από την αρχαιότητα μέχρι και σήμερα.
Χρώματα της Ρόδου, από την ίδρυση του συλλόγου, είναι το πράσινο και το λευκό. Σε ορισμένες "τρίτες" εμφανίσεις έχουν χρησιμοποιηθεί και κάποια άλλα χρώματα όπως το κίτρινο ή το μωβ και άλλα. Για την νέα πορεία της η Ρόδος σαν ΠΑΕ, χρησιμοποιεί φυσικά το ελάφι ως σύμβολο μέσα σε πλαίσιο που παραπέμπει στην ιστορία, εμβληματικά με τον θυρεό!
Ρόστερ 2021-2022.
Τερματοφύλακες
• Αλέξανδρος Αθανασόπουλος
Αμυντικοί
• Αντώνης Καραγεώργης
• Ντίνος Νικολόπουλος
• Διονύσης Μακρυδημήτρης
• Στέλιος Καψάλης
• Ορέστης Σουλάι
Κεντρώοι
• Γιώργος Δελαπόρτας
• Κέβιν Χύσι
Εξτρέμ
• Στέφανος Μαρτσάκης
Επιθετικοί
Τμήμα βόλεϋ και τζούντο.
Από το 2019 στον Α.Σ. Ρόδος λειτουργεί τμήμα βόλεϋ γυναικών που λαμβάνει μέρος στα εθνικά πρωταθλήματα.
Ο σύλλογος διέθετε τμήμα τζούντο και συμμετείχε στο 1ο Πανελλήνιο Πρωτάθλημα Γυναικών του 1984, κατακτώντας ένα χρυσό μετάλλιο. Σήμερα το τμήμα αυτό είναι ανενεργό.

</doc>
<doc id="49798" url="https://el.wikipedia.org/wiki?curid=49798" title="Γκιώνα">
Γκιώνα

Η Γκιώνα είναι το υψηλότερο βουνό της Στερεάς Ελλάδας, τοποθετημένο στη Φωκίδα ανάμεσα στον Παρνασσό και τα Βαρδούσια. Με υψηλότερη κορυφή την Πυραμίδα στα 2.510 μέτρα, η Γκιώνα είναι το υψηλότερο βουνό νότια του Ολύμπου και το πέμπτο συνολικά στην Ελλάδα. Στην αρχαιότητα ήταν γνωστή ως Ασέληνον όρος.
Χαρακτηριστικά.
Η Γκιώνα, με χαρακτήρα καθαρά αλπικό, βρίσκεται στο κέντρο του νομού Φωκίδας βορειοδυτικά από την κοιλάδα της Άμφισσας, αποτελεί τμήμα της νότιας απόληξης της οροσειράς της Πίνδου και ενώνεται με τον Παρνασσό ανατολικά, με τα Βαρδούσια όρη δυτικά και με την Οίτη στα βόρεια. Στα νότια ενώνεται με το χαμηλό σύμπλεγμα λόφων που ονομάζονται Όρη Λιδωρικίου. Είναι ένα βουνό με αδρό και ξεκάθαρο ανάγλυφο, με βαθιές χαράδρες, ρεματιές και ασβεστολιθικές ορθοπλαγιές που το κάνουν δύσβατο ενώ διαθέτει την μεγαλύτερη ορθοπλαγιά των Βαλκανίων, την Πλάκα της Συκιάς, με υψομετρική διαφορά 1.100 μέτρα περίπου.
Οι πλευρές της προς το Λιδωρίκι είναι κατάφυτες από έλατα και κέδρους (αρκεύθους), στις χαράδρες παρατηρούνται σφεντάμια, ενώ στα ξέφωτα υπάρχουν αγριολούλουδα και αγριοτριανταφυλλιές. Στα δάση της ζουν άγρια ζώα, λύκοι (είναι το νοτιότερο σημείο εξάπλωσής τους στην Ελλάδα), αγριογούρουνα, ζαρκάδια και αγριόγιδα, ενώ στις απόκρημνες πλαγιές της πετούν αρπακτικά πουλιά όπως γυπαετοί και χρυσαετοί. Επίσης διαθέτει και πολλά λιβάδια που συντηρούν αιγοπρόβατα. Παρότι ο συνδυασμός των λιβαδιών με τις κάθετες ορθοπλαγιές κυρίως στα δυτικά, συνθέτουν ξεχωριστή αισθητική τοπίου και αποτελούν καταφύγιο για την άγρια ζωή, στη βόρεια, ανατολική και νότια πλευρά του βουνού υπάρχουν μεταλλεία εξόρυξης βωξίτη που επηρεάζουν την εικόνα του βουνού.
Η Γκιώνα χωρίζεται στα δύο από τη βαθιά χαράδρα της Ρεκάς που εισχωρεί στον κύριο όγκο του βουνού από τα ανατολικά, ενώ η ρεματιά του Λάζου διατρέχει το βουνό από βορρά προς νότο, παράλληλα με το Μόρνο, στα δυτικά. Η Γκιώνα, συγκριτικά με τα Βαρδούσια απέναντι της, θα μπορούσε να χαρακτηριστεί άνυνδρο βουνό. Δεν έχει ποτάμια, οι πηγές είναι σχετικά λίγες και απ' αυτές αρκετές το καλοκαίρι στερεύουν, ειδικά στα ανατολικά και νότια. Στα ψηλότερα σημεία του βουνού δεν υπάρχουν πηγές γιατί όλες εμφανίζονται στο σημείο επαφής του πορώδους ασβεστόλιθου με το αδιάβροχο στρώμα του φλύσχη. Οι βοσκοί εκμεταλλεύονται στο έπακρο τις πηγές και τα ρέματα.
Άλλες υψηλές κορυφές της Γκιώνας είναι η Πέρδικα (2.484 μ.), το Τραγονόρος (2.456 μ.), η Πλατυβούνα (2.317 μ.), ο Προφήτης Ηλίας (2.298 μ), το Κάστρο (2.176 μ.), η Βράϊλα (2.177 μ.), το Παλιοβούνι (2.122 μ.), ο Πύργος (2.066 μ.), η Λυρίτσα (2007 μ.), ο Μπότσικας (1.945 μ.), το Κοκκινάρι (1.908 μ.), το Τυχιούνι (1.842 μ.) και ο Προφήτης Ηλίας (1.806 μ.).
Πληθυσμός.
Τα χωριά και οι οικισμοί του βουνού έχουν ιδιαίτερα λίγους μόνιμους κατοίκους. Ο αριθμός τους αυξάνεται μόνον κατά τους καλοκαιρινούς μήνες όταν επιστρέφουν αρκετοί γηγενείς για παραθερισμό. Σημαντική μείωση του πληθυσμού της περιοχής παρατηρήθηκε μετά τον πόλεμο και ειδικά τον Εμφύλιο οπότε παρατηρήθηκε μεγάλο μεταναστευτικό κύμα προς το εξωτερικό και την Αθήνα. Ο τουρισμός στην περιοχή ακόμη δεν διαθέτει την απαιτούμενη υποδομή ώστε να υπάρχει σημαντικό οικονομικό αποτέλεσμα. Τελευταία, κάποια μικρά ξενοδοχεία και ξενώνες έχουν κάνει την εμφάνιση τους στη βόρεια και δυτική πλευρά του βουνού που παρουσιάζουν σχετική κίνηση τα Σαββατοκύριακα.
Τα υψόμετρα στο εσωτερικό της Γκιώνας είναι απαγορευτικά για μόνιμη κατοίκηση και έτσι την εμφάνισή τους κάνουν μόνο διάσπαρτες θερινές εγκαταστάσεις κτηνοτρόφων ενώ στον μεσοπόλεμο υπήρχε ένας μικρός συνοικισμός υλοτόμων στη Ρέκα.
Οι κύριες ασχολίες των κατοίκων της περιοχής είναι η κτηνοτροφία, λιγότερο η υλοτομία και η γεωργία καθώς η Γκιώνα έχει σχετικά άγονο έδαφος. Μεταπολεμικά και επί αρκετά χρόνια, ικανός αριθμός κατοίκων βρήκε ενασχόληση στη δραστηριότητα της εξόρυξης του βωξίτη. Παρ' όλα αυτά, οι θέσεις εργασίας στα μεταλλεία σταδιακά μειώνονται. Τελευταία και η κτηνοτροφική παραγωγή παρουσιάζει και αυτή μειωτικές τάσεις. Οι περισσότερες ορεινές καλλιέργειες έχουν προ πολλού εγκαταλειφθεί.
Στην Γκιώνα υπάρχει Δασικό χωριό, στην περιοχή του Προσηλίου στο δήμο της Άμφισσας, που δημιουργήθηκε από το δασαρχείο Άμφισσας, σε υλοποίηση σχετικού περιβαλλοντικού προγράμματος του Υπουργείου Αγροτικής Ανάπτυξης και Τροφίμων. Το χωριό αποτελείται από 20 κατάλληλα εξοπλισμένα οικήματα που φιλοξενούν πολλούς επισκέπτες.
Ονομασία.
Σύμφωνα με το "Λεξικό της νέας ελληνικής γλώσσας" του Γεωργίου Μπαμπινιώτη, η ορθή γραφή της ονομασίας του βουνού είναι "Γκιόνα", η οποία και χρησιμοποιείται στις αναφορές του όρους στα παλαιότερα κείμενα. Ετυμολογικά η ονομασία προέρχεται από το πτηνό γκιόνης, μεγάλοι πληθυσμοί του οποίου είναι μόνιμα εγκατεστημένοι στην Γκιώνα.
Μυθολογία.
Στην αρχαιότητα η Γκιώνα θεωρείτο τμήμα του Παρνασσού και ονομαζόταν Ασέληνον όρος, ονομασία που προέρχεται από την ελληνική μυθολογία. Σύμφωνα με το σχετικό μύθο, στο όρος κατοικούσε ένας βοσκός, ο Ενδυμίων, γιος της Πύρρας και του Δευκαλίωνα, και όταν πήγαινε η ημίθεα Σελήνη να τον συναντήσει, στις παρυφές του βουνού, άφηνε τον κόσμο χωρίς φεγγάρι. Επίσης το ίδιο όρος χαρακτηρίζονταν "δυσχείμερον" (ψυχρό) και "πολιόν" (χιονοσκεπές). Κατοικείτο από τους Οζολούς Λοκρούς.
Ιστορία.
Στα χρόνια της τουρκοκρατίας η Γκιώνα αποτελούσε ορμητήριο των κλεφτών και θέατρο ιστορικών συγκρούσεων κατά την Ελληνική Επανάσταση του 1821, όπου και στάθηκε τόπος καταστροφής των τουρκικών δυνάμεων το Μάιο του 1821. Κατά τη Γερμανική κατοχή στην Ελλάδα, στη μάχη της Καρούτας πάνω στην Γκιώνα, οι αντάρτες κατατρόπωσαν τις δυνάμεις κατοχής. Σε σπηλιές του βουνού κρύβονταν Άγγλοι που μαζί με τις αντιστασιακές ομάδες του Ναπολέοντα Ζέρβα και του Άρη Βελουχιώτη οργάνωσαν την ανατίναξη της γέφυρας του Γοργοποτάμου.
Λαογραφία.
Είναι από τα βουνά που τραγουδήθηκαν ιδιαίτερα από την ελληνική δημοτική ποίηση και το κλέφτικο τραγούδι1,2.&lt;br&gt;
1&lt;br&gt; 
"Η Γκιώνα λέει της Λιάκουρας, κι η Λιάκουρα της Γκιώνας"&lt;br&gt;
"- Βουνό μου, που 'σαι πιο ψηλά και πιο ψηλά αγναντεύεις,"&lt;br&gt;
"πού να 'ναι, τι να γίνονται, οι κλέφτες Ανδρουτσαίοι;"&lt;br&gt;
"- Τι να σου πω, βρε Λιάκουρα, τι να σου πω, βουνό μου,"&lt;br&gt;
"την κλεφτουριά την χαίρονται οι ψωριασμένοι κάμποι"
2&lt;br&gt; 
"Βροντάει ο Όλυμπος, αστράφτει η Γκιώνα"&lt;br&gt;
"μουγγρίζουν τ' Άγραφα, σείεται η Στεριά"&lt;br&gt;
"Στ' άρματα, στ' άρματα εμπρός στον αγώνα"&lt;br&gt;
"Για τη χιλιάκριβη τη λευτεριά"

</doc>
<doc id="49801" url="https://el.wikipedia.org/wiki?curid=49801" title="Α.Ο. Άρτεμις Δραπετσώνας">
Α.Ο. Άρτεμις Δραπετσώνας

Η Άρτεμις ήταν ποδοσφαιρικός σύλλογος γυναικών στην Δραπετσώνα.
Ιστορία.
Ιδρύθηκε το 1987 με χρώματα κόκκινο και άσπρο και ήταν από τους πρώτους γυναικείους ποδοσφαιρικούς συλλόγους. Έδρα της ήταν το Δημοτικό γήπεδο Δραπετσώνας Γιάννης Βάζος.
Το 1997 κι ενώ έπαιζε στην Α΄ Εθνική συγχωνεύτηκε με τη Δόξα Πειραιά που αγωνιζόταν στο ίδιο γήπεδο και δημιουργήθηκε η Ενωση Δόξας Πειραιά-Άρτεμις Δραπετσώνας.
Η Άρτεμις αγωνίστηκε στην Α΄ Εθνική από το 1993 μέχρι το 1997.

</doc>
<doc id="49802" url="https://el.wikipedia.org/wiki?curid=49802" title="Άρτεμις Δραπετσώνας">
Άρτεμις Δραπετσώνας



</doc>
<doc id="49806" url="https://el.wikipedia.org/wiki?curid=49806" title="Led Zeppelin">
Led Zeppelin

Οι Led Zeppelin ήταν Αγγλικό ροκ συγκρότημα, ένα από τα δημοφιλέστερα στην ιστορία της μουσικής. Αναδύθηκαν μέσα από τη βρετανική blues σκηνή και είναι ένα από τα δέκα πρώτα συγκροτήματα σε πωλήσεις, στην ιστορία της παγκόσμιας μουσικής σκηνής. Αποτελούνταν από τον Τζίμι Πέιτζ (κιθάρα, μαντολίνο, θερεμίν), τον Ρόμπερτ Πλαντ (φωνητικά, φυσαρμόνικα), τον Τζον Πωλ Τζόουνς (μπάσο, πλήκτρα, μαντολίνο, φλογέρα ) και τον Τζον Μπόναμ (τύμπανα). Θεωρούνται πρωτοπόροι στην δημιουργία νεότερων ειδών μουσικής, όπως το χέβι μέταλ και το χαρντ ροκ (που κυριάρχησαν τις δεκαετίες του '70 και του '80) και η μουσική τους είχε επιρροές από άλλα είδη, όπως η μπλουζ και το ροκ εντ ρολ.
Βιογραφία.
1968-1971.
Οι Led Zeppelin απέκτησαν το όνομα τους μετά από πρόταση του ντράμερ των The Who, Κιθ Μουν, ο οποίος τους το πρότεινε μετά την απόρριψη του αρχικού τους ονόματος, "The New Yardbirds", από την εταιρεία τους, λόγω πνευματικών δικαιωμάτων. Το πρώτο τους, ομώνυμο άλμπουμ, ηχογραφήθηκε το φθινόπωρο του 1968, στα "Olympic Studios" του Λονδίνου, για να κυκλοφορήσει στις 12 Ιανουαρίου 1969 από την "Atlantic", ανεβαίνοντας στο αμερικανικό και το βρετανικό Top-10, συνοδευόμενο από το σινγκλ ""Good Times Bad Times", το οποίο γνώρισε μικρή επιτυχία στις Ηνωμένες Πολιτείες, φθάνοντας ως το # 80.
Στις 26 Δεκεμβρίου του 1968, οι Led Zeppelin έδωσαν την πρώτη τους συναυλία, στο Ντένβερ των Ηνωμένων Πολιτειών. Την άνοιξη του 1969, περιόδευσαν στη Μεγάλη Βρετανία και μετά από διάλειμμα μιας εβδομάδας, συνέχισαν στις Ηνωμένες Πολιτείες, ξεκινώντας στις 24 Απριλίου, στο Σαν Φρανσίσκο. Τον Ιούνιο εκείνης της χρονιάς, επέστρεψαν για δεύτερη φορά στην πατρίδα τους, για να συνεχίσουν όλο τον Ιούλιο και τον Αύγουστο στις Ηνωμένες Πολιτείες. Τις πρώτες τους συναυλίες εκτός Ηνωμένων Πολιτειών και Μεγάλης Βρετανίας, τις έδωσαν στις αρχές Οκτωβρίου στην Ολλανδία και τη Γαλλία, για να επιστρέψουν για άλλη μία περιοδεία στην Αμερική.
Στα ενδιάμεσα διαστήματα από τις συνεχείς περιοδείες, οι Led Zeppelin ηχογραφούσαν νέα κομμάτια για το δεύτερο τους άλμπουμ, "Led Zeppelin II", το οποίο κυκλοφόρησε στις 22 Οκτωβρίου του 1969, ανεβαίνοντας στην πρώτη θέση των περισσότερων τσαρτ του κόσμου. Παρ' όλη τη δυσαρέσκεια του συγκροτήματος ως προς την κυκλοφορία σινγκλ, η εταιρεία τους επέμεινε στο να κυκλοφορήσει το τραγούδι "Whole Lotta Love", στην Αμερική, όπου και βραβεύθηκε ως χρυσό, φθάνοντας στο # 4 των αμερικανικών τσαρτ.
Το συγκρότημα συνέχισε περιοδεύοντας ακατάπαυστα. Τον Ιανουάριο του 1970 περιόδευσαν στην Αγγλία, για να συνεχίσουν τον Μάρτιο με την πρώτη τους ευρωπαϊκή περιοδεία, περνώντας από τη Φινλανδία, τη Σουηδία, την Ολλανδία, τη Δανία, το Βέλγιο, την Ελβετία, την Αυστρία και τη Γερμανία. Αμέσως, μετά, επέστρεψαν στις Ηνωμένες Πολιτείες για να παίξουν 25 συναυλίες σε 28 ημέρες, από τις 21 Μαρτίου μέχρι τις 18 Απριλίου 1970. Το καλοκαίρι τους πέρασε με άλλη μία περιοδεία στη Βόρεια Αμερική, ενώ ενδιάμεσα από όλες αυτές τις ζωντανές εμφανίσεις ηχογράφησαν τον τρίτο τους δίσκο με τίτλο "Led Zeppelin III", το οποίο έγινε το δεύτερο τους άλμπουμ το οποίο ανέβηκε στην κορυφή των τσαρτ και στις δύο πλευρές του Ατλαντικού. Μαζί με το δίσκο, κυκλοφόρησε στην Αμερική το σινγκλ "Immigrant Song", το οποίο ανέβηκε στο # 15.
Οι περιοδείες συνεχίστηκαν τον Μάρτιο του 1971 με άλλη μία βρετανική περιοδεία, την οποία διαδέχθηκε συναυλίες στη Δανία και την Ιταλία, δύο μήνες αργότερα. Από το Δεκέμβριο του 1970 μέχρι και το Μάρτιο του 1971, οι Led Zeppelin ηχογράφησαν το τέταρτο άλμπουμ τους, το οποίο κυκλοφόρησε στις 8 Νοεμβρίου του 1971. Το εξώφυλλο του δίσκου δεν έφερε καμία επιγραφή και γι' αυτό το λόγο, οι φίλοι του συγκροτήματος το αποκαλούν "Led Zeppelin IV" ή "Untitled". Ένα από τα γνωστότερα τραγούδια όλων των εποχών, το "Stairway to Heaven", βρίσκεται σε αυτό το δίσκο μαζί με άλλες επιτυχίες όπως το "Rock and Roll", το "When the Levee Breaks" και το "Black Dog". Το συγκρότημα αρνήθηκε να κυκλοφορήσει το "Stairway to Heaven"" σε μορφή σινγκλ και γι' αυτό η "Atlantic" εξέδωσε τα κομμάτια ""Black Dog" (# 15) και "Rock and Roll"" (# 47). Το τέταρτο άλμπουμ των Led Zeppelin, θεωρείται ένα από τα 100 καλύτερα άλμπουμ στην ιστορία της μουσικής σύμφωνα με το περιοδικό "Rolling Stone", ενώ το περιοδικό "Classic Rock" το έχει χαρακτηρίσει ως το καλύτερο βρετανικό ροκ άλμπουμ όλων των εποχών. Μέχρι το 2006, το ""Led Zeppelin IV" είχε πουλήσει πάνω από 23 εκατομμύρια αντίτυπα, μόνο στις Ηνωμένες Πολιτείες.
1971-1976.
Το φθινόπωρο του 1971, συνέχισαν με μία μεγάλη περιοδεία στις Ηνωμένες Πολιτείες, ενώ στα τέλη Σεπτεμβρίου επισκέφθηκαν για πρώτη φορά την Ιαπωνία. Το χειμώνα του 1971 επέστρεψαν στη Μεγάλη Βρετανία και το Φεβρουάριο του 1972 έπαιξαν στην Αυστραλία και τη Νέα Ζηλανδία. Κατά τη διάρκεια του 1972, ηχογράφησαν το πέμπτο τους άλμπουμ, το οποίο κυκλοφόρησε στις 28 Μαρτίου του 1973 με τίτλο "Houses of the Holy". Το "Houses of the Holy" έγινε ο τρίτος δίσκος του συγκροτήματος, ο οποίος ανέβηκε στην κορυφή των αμερικανικών και βρετανικών τσαρτ ταυτόχρονα, ενώ το σινγκλ "D'yer Mak'er"" ανέβηκε στο αμερικανικό Top-20.
Για την προώθηση του, οι Led Zeppelin περιόδευσαν όλο το Μάρτιο στην Ευρώπη και έκαναν δύο περιοδείες στη Βόρεια Αμερική, το Μάιο και τον Ιούλιο. Στις 5 Μαΐου του 1973, έσπασαν το ρεκόρ των Beatles στα "Tampa Stadium" της Φλόριντα, παίζοντας μπροστά σε 56.800 οπαδούς τους, για να κλείσουν τις περιοδείες τους με τρεις sold out συναυλίες στο "Madison Square Garden" της Νέας Υόρκης, στις 27, 28 και 29 Ιουλίου 1973. Οι τρεις τελευταίες συναυλίες, αποτυπώθηκαν στο ζωντανό δίσκο και βίντεο "The Song Remains the Same", το οποίο κυκλοφόρησε τρία χρόνια αργότερα.
Το 1974, ήταν η πρώτη χρονιά κατά τη διάρκεια της οποίας το συγκρότημα αποφάσισε να κάνει διάλειμμα από τις συνεχείς περιοδείες και να αφοσιωθεί στις ηχογραφήσεις του επόμενου δίσκου του. Επίσης εκείνη τη χρονιά, δημιούργησαν τη δική τους δισκογραφική εταιρεία, με την ονομασία "Swan Song", η οποία λειτούργησε μέχρι το 1982.
Τον Φεβρουάριο του 1975, κυκλοφόρησαν το διπλό δίσκο ""Physical Graffiti", το οποίο γνώρισε μεγάλη εμπορική επιτυχία και αποτέλεσε το έναυσμα για να εισέλθουν και πάλι τα προηγούμενα πέντε άλμπουμ του συγκροτήματος στα αμερικανικά τσαρτ, με αποτέλεσμα να υπάρχουν εβδομάδες κατά τις οποίες τα έξι από τα πρώτα εκατό άλμπουμ σε πωλήσεις να είναι αυτά του καταλόγου των Led Zeppelin! Το "Physical Graffiti", περιείχε επτά τραγούδια προερχόμενα από παλιότερες ηχογραφήσεις και οκτώ καινούρια. Το σινγκλ "Trampled Under Foot"" ανέβηκε στο αμερικανικό Top-40 και ο δίσκος παρουσίασε τόσο μεγάλες πωλήσεις, ώστε το 2006 είχε φθάσει στο να είναι 16 φορές πλατινένιος. Μία πολύ μεγάλη περιοδεία, στις Ηνωμένες Πολιτείες και τον Καναδά ξεκίνησε στις 18 Ιανουαρίου του 1975 και τελείωσε στις 27 Μαρτίου, ενώ πέντε συναυλίες, στις 17, 18, 23, 24, και 25 Μαΐου του 1975 στο "Earls Court" του Λονδίνου, έγιναν sold out. Αρχικά, οι εν λόγω συναυλίες είχαν κλειστεί για τις τελευταίες τρεις ημερομηνίες, αλλά τα εισιτήρια εξαντλήθηκαν σε τέσσερις ώρες, γεγονός που τους ανάγκασε να κλείσουν άλλες δύο ημέρες, στις 17 και 18 του μήνα.
Τον Αύγουστο του 1975, ο Ρόμπερτ Πλαντ είχε ένα αυτοκινητιστικό ατύχημα μαζί με τη σύζυγο του, Μωρήν, ενώ βρισκόταν για διακοπές, στη Ρόδο. Λόγω προβλήματος στον αστράγαλο, ο Πλαντ δεν μπορούσε να περιοδεύσει και έτσι οι Led Zeppelin ξεκίνησαν τις ηχογραφήσεις του επόμενου δίσκου τους, ο οποίος κυκλοφόρησε στις 31 Μαρτίου του 1976, με τον τίτλο ""Presence". Παρ' όλη την επιτυχία που γνώρισε φθάνοντας για άλλη μια φορά στο # 1 των τσαρτ, ο δίσκος έλαβε μέτριες κριτικές από μουσικοκριτικούς και κοινό. Τον Οκτώβριο εκείνης της χρονιάς κυκλοφόρησε το ζωντανά ηχογραφημένο από το 1973, "The Song Remains the Same"", ανεβαίνοντας στην κορυφή των βρετανικών τσαρτ.
1977-1980.
Την 1 Απριλίου του 1977, ξεκίνησαν μία πολύ μεγάλη περιοδεία στη Βόρεια Αμερική, η οποία τελείωσε στο Όκλαντ στις 24 Ιουλίου του 1977, πουλώντας κατά μέσο όρο 72.000 εισιτήρια ανά συναυλία. Αυτή ήταν και η τελευταία περιοδεία του συγκροτήματος στις Ηνωμένες Πολιτείες. Χαρακτηριστικό της έντασης κατά την διάρκεια της περιοδείας, στην προτελευταία ημέρα της ο ντράμερ του συγκροτήματος, Τζον Μπόναμ, συνελήφθη μαζί με κάποια μέλη του μάνατζμεντ των Led Zeppelin, λόγω της επίθεσης που δέχθηκε μέλος της οργανωτικής επιτροπής της συναυλίας. Οι τελευταίες εφτά συναυλίες της περιοδείας, οι οποίες ήταν κλεισμένες από τις 30 Ιουλίου μέχρι τις 13 Αυγούστου του 1977, αναβλήθηκαν λόγω του θανάτου του πεντάχρονου γιου του τραγουδιστή Ρόμπερτ Πλαντ, από στομαχική ίωση.
Το Νοέμβριο του 1978, ηχογράφησαν το όγδοο στούντιο άλμπουμ τους στη Στοκχόλμη της Σουηδίας. Ο δίσκος κυκλοφόρησε στις 15 Αυγούστου του 1979 με τίτλο "In Through the Out Door", λαμβάνοντας μέτριες κριτικές, λόγω του πειραματισμού του συγκροτήματος, αλλά ανεβαίνοντας για άλλη μια φορά στην πρώτη θέση των αμερικανικών και βρετανικών τσαρτ. Στις 4 και 11 Αυγούστου 1979, οι Led Zeppelin εμφανίστηκαν ως πρώτο όνομα στο φεστιβάλ του "Knebworth", παίζοντας μπροστά σε πάνω από 100.000 οπαδούς και τις δύο βραδιές. Τον Ιούνιο και τον Ιούλιο το 1980, περιόδευσαν στην κεντρική Ευρώπη, περνώντας από τη Γερμανία, το Βέλγιο, την Ολλανδία, την Αυστρία και την Ελβετία.
Στις 24 Σεπτεμβρίου του 1980, ο βοηθός του συγκροτήματος, Ρεξ Κινγκ, παρέλαβε με το αυτοκίνητο του τον Τζον Μπόναμ με τελικό προορισμό τα "Bray Studios". Στη διαδρομή, ο Μπόναμ ήπιε τέσσερις τετραπλές μερίδες βότκα, ενώ συνέχισε να πίνει κατά τη διάρκεια της πρόβας. Μετά την πρόβα, συνέχισαν στο σπίτι του κιθαρίστα Τζίμι Πέιτζ, όπου και ο Μπόναμ αποκοιμήθηκε μετά από μεγάλες δόσεις αλκοόλ. Το μεσημέρι της επόμενης ημέρας, ο Τζον Πωλ Τζόουνς βρήκε τον Μπόναμ νεκρό. Η αιτία θανάτου, ήταν αναρρόφηση εμετού, κατά τη διάρκεια του ύπνου του, ενώ δε βρέθηκαν ναρκωτικές ουσίες στο αίμα του. Η περιοδεία στη Βόρεια Αμερική, η οποία είχε προγραμματισθεί για τον Οκτώβριο του 1980 αναβλήθηκε, παρ' όλες τις φήμες για αντικατάσταση του Μπόναμ. Στις 4 Δεκεμβρίου του 1980, τα υπόλοιπα μέλη του συγκροτήματος ανακοίνωσαν την οριστική διάλυση των Led Zeppelin.
Μετά τη διάλυση.
Μετά τη διάλυση του συγκροτήματος, τα μέλη αποφάσισαν να ασχοληθούν με τις προσωπικές τους καριέρες. Το 1981, ο Πλαντ δημιούργησε τους "Honeydrippers", με τον Τζίμι Πέιτζ και άλλα μεγάλα ονόματα.
Το 1982, κυκλοφόρησε ο τελευταίος δίσκος των Led Zeppelin με τίτλο "Coda", ο οποίος περιείχε ηχογραφήσεις ανέκδοτων κομματιών, φθάνοντας στο # 4 των βρετανικών τσαρτ και των # 6 των αντίστοιχων αμερικάνικων.
Στις 13 Ιουλίου 1985, τα εναπομείναντα μέλη των Led Zeppelin επανενώθηκαν για μία μικρής διάρκειας συναυλία στη Φιλαδέλφεια των Ηνωμένων Πολιτειών, για φιλανθρωπικούς σκοπούς. Τη θέση του ντράμερ σε αυτή τη συναυλία, κάλυψαν ο Τόνι Τόμπσον και ο Φιλ Κόλινς.
Η δεύτερη επανένωση, έγινε στις 14 Μαΐου 1988, για την 40η επέτειο της δισκογραφική εταιρείας "Atlanitc", με τον γιο του Τζον Μπόναμ, Τζέησον, στα τύμπανα.
Το 1994, ο Τζίμι Πέιτζ και ο Ρόμπερτ Πλαντ ένωσαν τις δυνάμεις τους για το δίσκο ""No Quarter", ο οποίος περιείχε επανεκτελέσεις τραγουδιών των Led Zeppelin και αφού ανέβηκε στο βρετανικό και το αμερικανικό Top-10, ξεκίνησαν μία παγκόσμια περιοδεία για την προώθηση του.
Το 1995, οι Led Zeppelin εντάχθηκαν στο Rock and Roll Hall of Fame, ενώ δύο χρόνια αργότερα κυκλοφόρησε ο ζωντανά ηχογραφημένος δίσκος "BBC Sessions", με ηχογραφήσεις από το 1969 και το 1971. Το 1998, ο Πέιτζ και Πλαντ κυκλοφόρησαν το δίσκο "Walking into Clarksdale" (# 3 στη Βρετανία, # 8 στις ΗΠΑ), ενώ το 2003 κυκλοφόρησε το τριπλό ζωντανό άλμπουμ των Led Zeppelin, με τίτλο "How the West Was Won"", φθάνοντας για άλλη μια φορά στο # 1 στις Ηνωμένες Πολιτείες.
Στις 11 Δεκεμβρίου 2007 εμφανίστηκαν για πρώτη φορά έπειτα από 19 χρόνια, στην "Ο2 Arena" του Λονδίνου, μπροστά σε 20.000 θαυμαστές τους. Ήταν τελευταία επίσημη συναυλία τους και στη θέση Μπόναμ, έπαιξε ο γιος του, Τζέισον. Η ηχογράφηση της συναυλίας κυκλοφόρησε στις 19 Νοεμβρίου του 2012, με τίτλο "Celebration Day", ανεβαίνοντας για άλλη μια φορά στο Top-10 και στις δύο πλευρές του Ατλαντικού. Το συγκεκριμένο άλμπουμ κέρδισε το βραβείο Γκράμι για την κατηγορία του καλύτερου ροκ άλμπουμ, το 2014.

</doc>
<doc id="49807" url="https://el.wikipedia.org/wiki?curid=49807" title="Γιαν Λίφενς">
Γιαν Λίφενς

Ο Γιαν Λίφενς ("Jan Lievens", 24 Οκτωβρίου 1607 - 4 Ιουνίου 1674) ήταν Ολλανδός ζωγράφος και χαράκτης, το έργο του οποίου ανήκει χρονικά στη «Χρυσή Εποχή» (1584-1702) της Ολλανδίας. Υπήρξε σύγχρονος του Ρέμπραντ και συχνά το έργο τους αντιπαραβάλλεται καθώς υπήρξε ανταγωνισμός μεταξύ τους, ειδικότερα την περίοδο 1625-31. Ο Λίφενς εξελίχθηκε σε διακεκριμένο ζωγράφο της εποχής του και ορισμένα από τα σχέδια του θεωρούνται εξαιρετικά δείγματα της ολλανδικής τέχνης του 17ου αιώνα. Φιλοτέχνησε θρησκευτικά, αλληγορικά ή μυθολογικά θέματα, προσωπογραφίες και τοπιογραφίες. 
Βιογραφία.
Ο Λίφενς γεννήθηκε στο Λέιντεν, όπου σε ηλικία οκτώ ετών εκπαιδεύτηκε στο εργαστήριο του ζωγράφου Γιόρις φαν Σχόοτεν (Joris van Shooten) (π. 1587-1653). Την περίοδο 1617-19 σπούδασε στο Άμστερνταμ, με δάσκαλο τον ιστορικό ζωγράφο Πίτερ Λάστμαν, του οποίου η επίδραση είναι εμφανής στα πρώιμα έργα του. Ο Λίφενς επέστρεψε στο Λέιντεν, όπου από το 1625 μέχρι το 1631 μοιράστηκε το ίδιο εργαστήριο με τον Ρέμπραντ. Το γεγονός πως την περίοδο αυτή φιλοτέχνησαν πίνακες κοινής θεματολογίας, θεωρείται ένδειξη πως μεταξύ τους αναπτύχθηκε ανταγωνισμός. Ο Ρέμπραντ ξεκίνησε την εκπαίδευσή του λίγα χρόνια αργότερα από τον Λίφενς, ο οποίος αν και μέχρι το 1628 είχε μεγαλύτερη φήμη, αργότερα επισκιάστηκε από την καθιέρωση του Ρέμπραντ. 
Εκτός από την επίδραση του Λάστμαν, τα πρώτα έργα του Λίφενς μαρτυρούν επίσης επιρροές από τους «καραβατζιστές» της Ουτρέχτης, όπως του Χέρριτ φαν Χόντχορστ (Gerrit van Honthorst), ενώ μετά το 1628, διαφοροποίησε αισθητά την τεχνοτροπία του, χρησιμοποιώντας περισσότερο μονοχρωματικούς τόνους. Την ίδια περίοδο, η φήμη του είχε εξαπλωθεί, αναλαμβάνοντας επίσης παραγγελίες για τον πρίγκιπα Φρέντερικ Χένρυ. Στην αυτοβιογραφία του, ο γραμματέας τού πρίγκιπα, Κονσταντίν Χόυχενς, εκθείασε το έργο του Λίφενς, αναφέροντας ειδικότερα πως η επινοητικότητα και τα τολμηρά θέματά του ήταν ανώτερα του Ρέμπραντ, αν και ο τελευταίος υπερίσχυε, κατά τον Χόυχενς, στην ακρίβεια και την εκφραστικότητα των συναισθημάτων. Ορισμένα από τα έργα που ολοκλήρωσε τα τελευταία χρόνια της παραμονής του στο Λέιντεν συγκαταλέγονται στις κορυφαίες δημιουργίες του, όπως η "Ανάσταση του Λαζάρου" (1631, Μουσείο του Μπράιτον). Ο Λίφενς εγκατέλειψε την πόλη του Λέιντεν στις αρχές του 1632 και εγκαταστάθηκε στην Αγγλία, όπου παρέμεινε μέχρι το 1635. Την περίοδο αυτή καταγράφεται ένας πολύ περιορισμένος αριθμός έργων του. Σύμφωνα με μία αναφορά σε ένα ποίημα τού Χόυχενς, φιλοτέχνησε προσωπογραφίες για μέλη της Αγγλικής βασιλικής οικογένειας, ωστόσο καμία από αυτές δεν διασώζεται. To 1635 έγινε μέλος της Συντεχνίας του Αγίου Λουκά της Αμβέρσας. Τα επόμενα χρόνια υιοθέτησε τη μπαρόκ τεχνοτροπία της φλαμανδικής σχολής, κατά τα πρότυπα του βαν Ντάικ και του Ρούμπενς. Παρά το γεγονός πως αναλάμβανε πολυάριθμες παραγγελίες, στα τέλη του 1643 αντιμετώπισε έντονα οικονομικά προβλήματα που οδήγησαν στην απώλεια της περιουσίας του. Στα τελευταία χρόνια της ζωής τους εργάστηκε στο Άμστερνταμ, ταξιδεύοντας για μικρά χρονικά διαστήματα στη Χάγη, το Βερολίνο και το Λέιντεν. 

</doc>
<doc id="49808" url="https://el.wikipedia.org/wiki?curid=49808" title="Ούγος Γ΄ της Κύπρου">
Ούγος Γ΄ της Κύπρου

Ο Ούγος Γ΄ της Κύπρου ("Hugues III de Chypre", 1235 - 24 Μαρτίου 1284) από τον Οίκο του Πουατιέ ήταν Βασιλιάς της Κύπρου (1267 - 1284) και Βασιλιάς της Ιερουσαλήμ (1268 - 1284). Αυτός και οι απόγονοί του διατήρησαν το επώνυμο της μητέρας του, έτσι ονομάζονταν Πουατιέ-Λουζινιάν, είναι δηλ. ο ιδρυτής του κλάδου των Πουατιέ-Λουζινιάν.
Βιογραφία.
Ήταν γιος του Ερρίκου βαΐλου της Κύπρου και της Ισαβέλλας των Λουζινιάν, κόρης του Ούγου Α΄ της Κύπρου. Όταν ο εξάδελφός του Ούγος Β΄ της Κύπρου απεβίωσε ανήλικος και χωρίς απογόνους (1267), τον διαδέχθηκε ο Ούγος Γ΄.
Βασιλιάς της Κύπρου και της Ιερουσαλήμ.
Ο Ούγος Γ΄ κέρδισε και τον θρόνο της Ιερουσαλήμ που είχε αποκτήσει ο προπάππους του Αμωρί Β΄ της Ιερουσαλήμ με τον γάμο του με την Ισαβέλλα Α΄ της Ιερουσαλήμ. Ο θρόνος χάθηκε από τον Οίκο των Λουζινιάν και τον κληρονόμησε ο Ιωάννης του Μπριέν, ο Ούγος Γ΄ διεκδίκησε και τον πήρε μέσω της συγγένειας. 
Την εποχή του ο Μαμελούκος σουλτάνος Μπαϊμπάρς άλωσε σταδιακά τις πόλεις και τα κάστρα του βασιλείου, ο Ούγος ήθελε να αντιδράσει δυναμικά αλλά μετά την απώλεια της Αντιόχειας ζήτησε ειρήνη χωρίς να σταματήσει τους Μαμελούκους. Ο Μπαϊμπάρ προσπάθησε να μεταφέρει τον πόλεμο στην Κύπρο, με επίθεση στην Λεμεσό (1271) αλλά απέτυχε. Ο Ούγος Γ΄ προσπάθησε να συνενώσει τις χριστιανικές δυνάμεις της Παλαιστίνης αλλά πέθανε στην Τύρο (1284). Ο Οίκος των Λουζινιάν είχε χάσει το 1291 ολόκληρο το Βασίλειο της Ιερουσαλήμ, τους απέμεινε μόνο ο τίτλος.
Ο Ούγος Γ΄ που αποκλήθηκε "Μέγας" ήταν προστάτης των γραμμάτων και των τεχνών, έκανε επέκταση στο μοναστήρι του Πέλλα-Παΐς που είχε ιδρυθεί από τον Ούγο Α΄ και ήταν ικανός στρατιωτικός ηγέτης. Οι αγώνες του όμως στη Συρία και την Παλαιστίνη για να ανακτήσει το βασίλειο της Ιερουσαλήμ απέτυχαν.
Οικογένεια.
Με τη σύζυγο του Ισαβέλλα του Ιμπελέν (1241-1324), κόρη του Γκυ κοντόσταυλου της Κύπρου, απέκτησε:

</doc>
<doc id="49809" url="https://el.wikipedia.org/wiki?curid=49809" title="Σαρακατσάνοι">
Σαρακατσάνοι

Οι Σαρακατσάνοι ή Σαρακατσαναίοι είναι πληθυσμιακή ομάδα Ελλήνων που κατοικεί σε ολόκληρη την ηπειρωτική Ελλάδα, καθώς και σε άλλες βαλκανικές χώρες, κυρίως σε περιοχές της ορεινής Βουλγαρίας και της Βόρειας Μακεδονίας. Οι Σαρακατσάνοι παλαιότερα ζούσαν ως νομάδες κτηνοτρόφοι, το καλοκαίρι στα βουνά και το χειμώνα στα χειμαδιά. Κοιτίδα των Σαρακατσαναίων ήταν η οροσειρά της κεντρικής και νότιας Πίνδου και η Ρούμελη με επίκεντρο τα Άγραφα. Ο διασκορπισμός τους από την αρχική κοιτίδα τους προς την υπόλοιπη ηπειρωτική Ελλάδα έγινε επί Τουρκοκρατίας και κυρίως τον 18ο αιώνα, στα χρόνια του Αλή Πασά. Σήμερα οι Σαρακατσάνοι έχουν σταματήσει, οι περισσότεροι, τον κτηνοτροφικό βίο και έχουν εγκατασταθεί μόνιμα σε χωριά και πόλεις.
Κοιτίδα.
Κοιτίδα των Σαρακατσάνων θεωρείται ως επί το πλείστον ο ορεινός όγκος της Πίνδου, όπου κατοίκησαν μετά το 1400 και την κατάληψη του ελλαδικού χώρου από τους Οθωμανούς Τούρκους. Οι παλιότεροι αναφέρουν ως πατρίδα τους την περιοχή των Αγράφων ή της Άρτας όπου οι Σαρακατσάνοι κατοίκησαν περίπου μέχρι το 1812. Από αυτή την αφετηρία μετακινούνταν στην ηπειρωτική Ελλάδα και σε άλλες βαλκανικές χώρες μαζί με τα ποίμνιά τους. Εικάζεται ότι ο διασκορπισμός των Σαρακατσάνων έγινε κατά την περίοδο της Τουρκοκρατίας και ιδίως την εποχή του Αλή Πασά μεταξύ 1788 και 1821, όταν αυτός είχε τις μεγάλες συγκρούσεις με τους Σουλιώτες και τον Αντώνη Κατσαντώνη, Σαρακατσάνο οπλαρχηγό, αλλά και κατά την περίοδο της Ελληνικής Επανάστασης του 1821. Τότε οι Σαρακατσάνοι μετακινήθηκαν προς όλες τις κατευθύνσεις, στη Μακεδονία, τη Θράκη, τη Στερεά Ελλάδα, τη Θεσσαλία, αλλά και στις σημερινές περιοχές της Βουλγαρίας, της Βόρειας Μακεδονίας και γενικότερα της πρώην Γιουγκοσλαβίας, καθώς ο ενιαίος γεωγραφικός χώρος του τότε Οθωμανικού κράτους επέτρεπε άνετα αυτές τις μετακινήσεις. Παρόλα αυτά, υπάρχει η άποψη ότι οι Σαρακατσάνοι, ανέκαθεν ήταν νομάδες, καταγόμενοι από προϊστορικούς πληθυσμούς της Πίνδου που είχαν ανάλογο τρόπο ζωής (ήταν ποιμένες κι είχαν τις χαρακτηριστικές καλύβες - κονάκια).
Καταγωγή.
Η καταγωγή των Σαρακατσάνων έχει απασχολήσει τους ερευνητές, ιστορικούς, γλωσσολόγους και λαογράφους, με μία μεγάλη μερίδα από αυτούς να αποφαίνεται πως οι Σαρακατσάνοι είναι ελληνικό φύλο, καταγόμενο πιθανώς από παλαιούς ποιμενικούς πληθυσμούς. Μια δημοφιλής θεωρία που βασίζεται στη γλωσσολογία και τον υλικό πολιτισμό τους, υποστηρίζει ότι οι Σαρακατσάνοι κατάγονται από δωρικά φύλα, τα οποία έμειναν απομονωμένα για αιώνες στους ορεινούς όγκους της ηπειρωτικής Ελλάδας, κυρίως στην ραχοκοκαλιά της Πίνδου και των απολήξεών της που αποτελεί την κοιτίδα τόσο των Δωριέων όσο και των Σαρακατσάνων. Ο Πάτρικ Λη Φέρμορ υποστηρίζει τη δωρική καταγωγή των Σαρακατσάνων υπογραμμίζοντας πως τα γεωμετρικά σχέδια στην κεραμική των Δωριέων διασώζονται μέχρι σήμερα στα σχέδια που κοσμούν τις παραδοσιακές σαρακατσάνικες ενδυμασίες.
Ο πρώτος επιστήμονας που μελέτησε εκτενώς τους Σαρακατσάνους είναι ο Δανός γλωσσολόγος Κάρστεν Χεγκ, καθηγητής στο Πανεπιστήμιο της Κοπεγχάγης, ο οποίος ταξίδεψε στην Ελλάδα τη δεκαετία του 1920 και μελέτησε τη διάλεκτο και τις παραδόσεις τους. Ο Χεγκ υποστηρίζει ότι οι Σαρακατσάνοι είναι αρχαιοελληνικό φύλο και προσπάθησε να βρει παραδείγματα νομαδισμού στην αρχαία Ελλάδα. Ο Άγγλος ιστορικός και ανθρωπολόγος Τζον Κάμπελ έζησε και μελέτησε τους Σαρακατσάνους της Ηπείρου το 1955, ακολουθώντας το νομαδικό τους βίο και κάνοντας ιδιαίτερη αναφορά το τσελιγκάτο και τη δομή της οικογένειας. Υποστηρίζει πως οι Σαρακατσάνοι πρέπει να ζούσαν πάντα στις ίδιες συνθήκες και στις ίδιες περιοχές, όπως και επί των ημερών του, και υπογραμμίζει τις διαφορές τους από τους Βλάχους.
Ο Στέφανος Γρανίτσας χαρακτηρίζει τους Σαρακατσάνους ως τους «καταλαγότερους Έλληνες», ο καθηγητής Δημήτρης Γεωργακάς απέδειξε ότι η σαρακατσάνικη διάλεκτος είναι απαλλαγμένη από ξενισμούς και τους θεωρεί επίσης αρχαίο νομαδικό φύλο, ενώ η εθνογράφος Αγγελική Χατζημιχάλη, η οποία επίσης έζησε με τους Σαρακατσάνους, υποστηρίζει την καταγωγή τους από νομαδικά φύλα της αρχαίας Ελλάδας, τονίζοντας την ομοιότητα της σαρακατσάνικης τέχνης με την τέχνη της Γεωμετρικής εποχής. Χαρακτηριστικά αναφέρει για τους Σαρακατσάνους:
"«Νομάδες από πανάρχαια μήτρα κτηνοτρόφων, τσελιγκάδες, τσοπάνοι, προβαταραίοι, χωρίς δική τους γη και μόνιμη κατοικία. Περπατάρηδες και κόσμος από λόγγα, αυτοί είναι οι Σαρακατσάνοι. Ζούνε στους κάμπους τον χειμώνα κι ανεβαίνουν στα βουνά το καλοκαίρι. Η ζωή τους είναι ένα ταξίδι, μια αδιάκοπη μετακίνηση»."
Κάποιοι ερευνητές όπως ο Theodor Capidan και ο Γιώργος Έξαρχος θεωρούν τους Σαρακατσάνους «εξελληνισμένους Βλάχους». Αντιθέτως, ο Γερμανός περιηγητής Gustav Weigand γράφει: «Ορισμένοι Αρωμούνοι πιστεύουν ακόμα ότι οι «Σαρακατσάνοι» (ή Καρακατσάνοι), ελληνόφωνοι βοσκοί της Θεσσαλίας και της Μακεδονίας που ζουν στην εξοχή και που φοράν μια στολή που μοιάζει μ' αυτήν των Φαρσεριωτών, είναι αρωμουνικής καταγωγής. Εγώ με βάση τα χαρακτηριστικά τους και τον τρόπο ζωής τους, τους θεωρώ γνήσιους Έλληνες».
Σύμφωνα με έρευνα που πραγματοποιήθηκε στον Τομέα Γενετικής, Ανάπτυξης και Μοριακής Βιολογίας του Τμήματος Βιολογίας του Αριστοτελείου Πανεπιστημίου Θεσσαλονίκης και στον Τομέα Γενετικής του Ανθρώπου του Πανεπιστημίου Newcastle Upon Tyne, οι Σαρακατσάνοι παρουσιάζουν γενετική ομοιότητα με τον υπόλοιπο ελληνικό πληθυσμό. Ο ανθρωπολόγος Άρης Πουλιανός στην σχετική έρευνά του συμπεραίνει πως οι Σαρακατσάνοι αποτελούν τον αρχαιότερο λαό της Ευρώπης και πως η γλώσσα τους, αμιγώς ελληνική, πρωτοεμφανίζεται στα βουνά της Πίνδου και συνδέεται με την πρωτοελληνική γλώσσα, ενώ υποστηρίζει πως οι Σαρακατσάνοι αποτελούν την απόδειξη της αυτοχθονίας των ελληνικών φύλων και της αβασιμότητας της «ινδοευρωπαϊκής θεωρίας».
Γεωγραφικοί πληθυσμοί.
Οι Σαρακατσάνοι, είχαν και έχουν εντυπωσιακή ομοιογένεια, στη γλώσσα, στα ήθη, τα έθιμα και τον τρόπο ζωής. Διακρινόταν σε τέσσερις κύριες ομάδες πληθυσμού ανάλογα με τη γεωγραφική τους θέση. Οι ομάδες αυτές περιελάμβαναν τους Ηπειρώτες, τους Κασσανδρινούς, τους Μωραΐτες και τους Πολίτες (κατά αλφαβητική σειρά), ενώ το κριτήριο της κατάταξης συνήθως, ήταν ο ευρύτερος τόπος διαμονής (χειμερινή κατοικία, "χειμαδιά") και οι συγγενικοί δεσμοί της ομάδας. 
Ηπειρώτες.
Οι "Ηπειρώτες" είναι η ομάδα πληθυσμού με τον πιο περιορισμένο χώρο μετακινήσεων (λόγω μορφολογίας εδάφους), και περιλαμβάνει γενικά τους Σαρακατσάνους της Ηπείρου. Οι Ηπειρώτες ξεχειμώνιαζαν συνήθως, στη Νότιο Ήπειρο και στα παράλια της Θεσπρωτίας. Το καλοκαίρι κατευθύνονταν προς τη δυτική πλευρά της Πίνδου (κυρίως την περιοχή Ζαγορίου) έως τα όρη της Βορείου Ηπείρου (στην Αλβανία).
Κασσανδρινοί.
Οι "Κασσανδρινοί" (ή "Χασσανδρινοί") είναι η ομάδα πληθυσμού που περιλάμβανει γενικά τους Σαρακατσάνους της Μακεδονίας. Οι Κασσανδρινοί ξεχειμώνιαζαν συνήθως στη χερσόνησο της Κασσάνδρας, στη Χαλκιδική, καθώς και στις νότιες πεδιάδες του Αξιού και του Στρυμόνα. Το καλοκαίρι κατευθύνονταν προς τους ορεινούς όγκους του Βερμίου, του Βόρα, της Τζένας, του Περιστερίου (Βαρνούντος), της Βαβούνας (τώρα ανήκει στην Βόρεια Μακεδονία) έως τα όρη Κερκίνη, Φαλακρό, Παγγαίο και τη Δυτική Ροδόπη (Χαϊντού, Φρακτό κ.α.).
Παρ' όλα αυτά στην περιοχή της Ανατολικής Μακεδονίας επικράτησε η Πολίτικη ενδυμασία κι όχι η Κασσανδρινή. Μια άλλη υποκατηγορία των Κασσανδρηνών είναι οι Σερμπιάνοι που τα καλοκαίρια έφταναν με τα κοπάδια τους έως τα όρη της νότιας Σερβίας.
Μωραΐτες.
Οι "Μωραΐτες" είναι η ομάδα πληθυσμού που περιλαμβάνει γενικά τους Σαρακατσάνους της Κεντρικής και Νοτίου Ελλάδος. Οι Μωραΐτες ξεχειμώνιαζαν, συνήθως, σε μια περιοχή που εκτείνεται από τη Θεσσαλία και Νότιο Πιερία έως τη Στερεά Ελλάδα (Αιτωλία, Ακαρνανία, Βοιωτία, Φθιώτιδα, Φωκίδα και Αττική), την Εύβοια και την Πελοπόννησο (κυρίως την περιοχή της Αργολίδας). Το καλοκαίρι κατευθύνονταν προς τους ορεινούς όγκους της Στερεάς Ελλάδος, Νοτίου Πίνδου και Αγράφων έως τα όρη Χάσια (μεταξύ Θεσσαλίας και Μακεδονίας) και το Βέρμιο, καθώς επίσης και τους ορεινούς όγκους της Βορείου Πελοποννήσου (στο Χελμό και στο Παναχαϊκό όρος).
Πολίτες.
Οι "Πολίτες", είναι η ομάδα πληθυσμού που περιλαμβάνει συνολικά τους Σαρακατσάνους της Θράκης. Οι Πολίτες ξεχειμώνιαζαν, συνήθως, στα πεδινά παράλια της Ανατολικής Θράκης πλησίον της Κωνσταντινούπολης καθώς και στα πεδινά παράλια της Δυτικής Θράκης. Το καλοκαίρι κατευθύνονταν προς τους ορεινούς όγκους της Ανατολικής Ροδόπης (Κούλα, Παπίκιο κ.α.), έως τα όρη της Στράντζας (Τουρκία) και την οροσειρά του Αίμου (Βουλγαρία).
Κοινωνία.
Νομαδικός βίος.
Οι Σαρακατσάνοι, νομάδες εκ φύσεως, μετακινούνταν συνεχώς μεταξύ βουνών και πεδιάδων. Οι εποχικές αυτές μετακινήσεις τους είχαν σχέση με την τεχνική της κτηνοτροφίας και τις ανάγκες των κοπαδιών, από τα οποία είχαν άμεση εξάρτηση. Σύμφωνα με την σαρακατσάνικη παράδοση, την άνοιξη και συγκεκριμένα του Αγίου Γεωργίου, μετακινούνταν σχηματίζοντας καραβάνια στα βουνά αναζητώντας βοσκές όπου χάρη στην υγρασία διατηρούνταν κατά τη διάρκεια του καλοκαιριού, καθώς τα πεδινά βοσκοτόπια ξεραίνονταν και η θερμοκρασία έφτανε σε επίπεδα μη ανεκτά από τα κοπάδια τους. Το φθινόπωρο, στη γιορτή του Αγίου Δημητρίου, έπαιρναν το δρόμο για τις πεδιάδες, τα λεγόμενα χειμαδιά, που ήταν κλιματικά πιο ήπιες σε σχέση με τον σκληρό χειμώνα των βουνών, ώστε να ξεχειμωνιάσουν τα ζώα τους.
Τσελιγκάτο.
Η βάση της οργάνωσης της κοινωνικής ζωής των Σαρακατσάνων ήταν τα τσελιγκάτα, που ήταν μικρές κοινωνίες αποτελούμενες από 20-50 οικογένειες. Η κοινωνική οργάνωση των Σαρακατσάνων ήταν βασισμένη στη δομή της πατριαρχικής οικογένειας, όπου ο πατέρας ήταν η κεφαλή και όλα τα μέλη της αντλούσαν την καταγωγή τους αποκλειστικά απο αυτόν. Το τσελιγκάτο ήταν στην ουσία μια φατρία, την οποία αποτελούσαν διάφορες σαρακατσάνικες φάρες οι οποίες ενώνονταν με συγγενικούς δεσμούς μεταξύ τους. Η συγγένεια ήταν ο ακρογωνιαίος λίθος της οργάνωσης της φυλής, υπαγορεύοντας την αλληλεγγύη μεταξύ των συγγενών. Οι γάμοι γίνονταν με συνοικέσιο με σκοπό την διεύρυνση του κύκλου συγγενών-συνεργατών μέσω της σύναψης συγγένειας εξ αγχιστείας.
Το τσελιγκάτο μπορούσε επίσης να χαρακτηριστεί και σαν ένας οικονομικός συνεταιρισμός ο οποίος εξασφάλιζε και προωθούσε τη συνεργασία των μελών του. Συχνά η κοινωνική ευημερία και ισορροπία λειτουργούσε εις βάρος της ατομικής, καθώς οι παραδόσεις και οι αρχές έπρεπε να τηρούνται αυστηρά. Χαρακτηριστικό του τσελιγκάτου ήταν η οικονομική και κοινωνική του αυτάρκεια, ενώ η τυροκομία και η κτηνοτροφία αποτελούσαν βασική πηγή εσόδων κάθε οικογένειας αλλά και ολόκληρου του τσελιγκάτου. 
Αρχηγός ήταν ο τσέλιγκας, ο οποίος εκλεγόταν από τους αρχηγούς κάθε φάρας του τσελιγκάτου, οι οποίοι μπορούσαν να τον καθαιρέσουν σε περίπτωση που αυτός παρατυπούσε. Ο τσέλιγκας κατείχε τον κυρίαρχο ρόλο και επιτηρούσε την ομαλή κοινωνικο-οικονομική λειτουργία της κοινότητας, αφού ήταν υπεύθυνος για την οικονομική διαχείριση των κοπαδιών των οικογενειών, την κοινωνική κατανομή της εργασίας και την διανομή των κερδών, ενώ εξασφάλιζε σε όλους τις αναγκαίες διοικητικές και οικονομικές επαφές με την περιβάλλουσα κοινωνία. Όλα τα μέλη του τσελιγκάτου όφειλαν να υπακούνε σε αυτόν, τον οποίο σέβονταν εξαιτίας της προσωπικότητάς του.
Η ομαλή λειτουργία του συστήματος εξασφαλιζόταν μέσω του εθιμικού δικαίου το οποίο εφαρμοζόταν από «διαιτητές», καθώς η προσφυγή στα δικαστήρια της περιβάλλουσας κοινωνίας αποδοκιμαζόταν έντονα. Ένα πλήθος κανόνων ηθικής, στηριγμένων στην σαρακατσάνικη παράδοση, καθόριζαν τη συμπεριφορά του κάθε ατόμου με βάση το φύλο, την ηλικία και το ρόλο του στην οικογένεια. Όταν υπήρχε αδυναμία στην εύρεση λύσης για κάποια διαφορά, συνήθως οικονομική, επιτροπή από γειτονικό τσελιγκάτο αναλάμβανε να δώσει τη λύση. Ανώτατη δικαστική αρχή στη Σαρακατσάνικη κοινωνία ήταν το συναφικό (ή σναφικό) δικαστήριο. Το σναφικό δικαστήριο συγκαλούνταν όποτε υπήρχε κάποια σοβαρή υπόθεση να εξεταστεί, από τον αρχιτσέλιγκα. Όταν η υπόθεση ήταν ιδιαιτέρως σοβαρή, υπήρχε δυνατότητα σύγκλισης σναφικού δικαστηρίου με συμμετοχή περισσότερων τσελιγκάτων. Τη δικαστική εξουσία ασκούσε συμβούλιο γερόντων, οι οποίοι αφού άκουγαν τον κατηγορούμενο και τον αδικημένο, έβγαζαν την απόφαση. Οι ποινές μπορεί να ήταν ιδιαίτερα αυστηρές, ανάλογα με το είδος της αδικίας. Ο θεσμός των σναφικών δικαστηρίων παρέμεινε σε ισχύ, έως το 1950 στην Ανατολική Μακεδονία και Θράκη.
Εκπαίδευση.
Η εκπαίδευση των Σαρακατσάνων περιελάμβανε τη μετάδοση γνώσεων από τους μεγαλύτερους στους μικρότερους μέσα από την καθημερινή επαφή στη δουλειά και στο σπίτι, καθώς και από συζητήσεις και διηγήσεις, αλλά και την βασική μόρφωση, δηλαδή την εκμάθηση ανάγνωσης και αριθμητικής για τα αγόρια, ώστε να μπορούν να ελέγχουν τα λογιστικά του τσελιγκάτου. Η βασική μόρφωση δινόταν από τους μεγαλύτερους κατά τη διάρκεια του καλοκαιριού, με μία μέθοδο η οποία λεγόταν «αλληλοδιδακτική» και ήταν επίσημα αναγνωρισμένη από το κράτος μέχρι τα τέλη του 19ου αιώνα. Από την περίοδο που λειτούργησαν τα τσελιγκάτα μέχρι το 1945, τη βασική μόρφωση αναλάμβανε κάποιος δάσκαλος ή απόφοιτος γυμνασίου, μόνο κατά τους καλοκαιρινούς μήνες, για την εύρεση του οποίου φρόντιζε ο τσέλιγκας. Ο δάσκαλος διέμενε σε ένα καλύβι δίπλα από αυτό όπου γίνονταν τα μαθήματα και πληρωνόταν κατ' αποκοπή, ενώ την σίτισή του αναλάμβαναν οι οικογένειες που είχαν παιδιά στο σχολείο. Τα παιδιά χρησιμοποιούσαν σουγιά με τον οποίο χάραζαν σε κορμούς δέντρων ή σανίδια, τα γράμματα και τους αριθμούς.
Θρησκεία.
Οι Σαρακατσάνοι ως προς το θρήσκευμα είναι Χριστιανοί Ορθόδοξοι. Ιδιαίτερο χαρακτηριστικό όμως είναι η συνύπαρξη της βαθιάς χριστιανικής πίστης με τη μαγεία, καθώς οι Σαρακατσάνοι διέθεταν μεγάλο αριθμό μαγικοθρησκευτικών δοξασιών με αρχαιοελληνικές ρίζες, με σκοπό την εξασφάλιση υγείας, ευγονίας και ευημερίας. Τέτοιες παραδόσεις και δοξασίες είναι τα χοροστάσια όπου στήνουν χορό οι νεράιδες, η πίστη στην ύπαρξη δαιμόνων, οι μοίρες που καθορίζουν το πεπρωμένο του νεογέννητου, τα φυλακτά και το «κακό μάτι».
Χαρακτήρας.
Οι Σαρακατσάνοι φημίζονται για τον ανυπότακτο χαρακτήρα τους. Ήταν ψύχραιμοι και αγέρωχοι πολεμιστές, χαρακτηριστικά που απέκτησαν τόσο από τον σκληρό νομαδικό βίο όσο και από την διαβίωσή τους υπό αντίξοες συνθήκες στα βουνά. Έπαιξαν σημαντικό ρόλο στην Ελληνική Επανάσταση του 1821 βγάζοντας σπουδαίους κλέφτες και αρματωλούς, με πιο φημισμένο τον κλέφτη Κατσαντώνη. Προσέφεραν επίσης τόσο κατά τον Μακεδονικό αγώνα, όπου είχαν καταστήσει τα τσελιγκάτα τους κρησφύγετα και ορμητήρια των Μακεδονομάχων, όσο και κατά τον Ελληνοϊταλικό πόλεμο του 1940 στη Βόρεια Ήπειρο. Στην έκδοση του Γενικού Επιτελείου Στρατού του 1979, "Ο Μακεδονικός Αγών και τα εις Θράκην γεγονότα", γίνεται αναφορά στους Σαρακατσάνους αγωνιστές: 
"«Οι Σαρακατσαναίοι ήσαν ακέραιοι και γνήσιοι Έλληνες και Ελληνόφωνοι και έζων διεσπαρμένοι εφ ολοκλήρου της Χερσονήσου του Αίμου. Ήσαν ευφυείς, πιστοί και ειλικρινείς, ευκίνητοι και γενναίοι. Έζων κατά πατριαρχικάς οικογενείας και συνδέοντο μεταξύ τους διά συγγενειών και επιγαμιών. Εις την Κεντρικήν Μακεδονίαν περίφημες ήσαν οι οικογένειες των Σαρακατσαναίων αι οποίαι υψίστας υπηρεσίας προσέφερον εις τον Ελληνικόν αγώνα. Τα γνήσια ελληνικά χαρακτηριστικά των διατηρούν οι Σαρακατσαναίοι εις το ακέραιον και επί των ημερών μας.»"
Στους ερευνητές των Σαρακατσάνων συμπεριλαμβάνονται ακόμα ο Άγγλος ταξιδιωτικός συγγραφέας Πάτρικ Λη Φέρμορ, όπου στο έργο του "Roumeli-Travels in Northern Greece" ("Ρούμελη-Οδοιπορικό στη Βόρεια Ελλάδα") αφιερώνει το πρώτο κεφάλαιο στο νομαδικό αυτό λαό, αλλά και ο καθηγητής Γ. Καββαδίας, ο οποίος στη διατριβή του "Ποιμένες-νομάδες της Μεσογείου, οι Σαρακατσάνοι της Ελλάδος" εξετάζει τη ζωή, τη θρησκεία, τα ήθη και έθιμά τους:
"«Αν δει κανείς τους Σαρακατσάνους να περιφέρονται σε μια επαρχιακή πόλη, ξαφνιάζεται από την κορμοστασιά, την υπερηφάνεια και την ευγένειά τους. Ο Σαρακατσάνος δεν φοβάται ν' ατενίσει τον ήλιο κατάματα. Ανάμεσα σ΄ αυτόν και τον κόσμο δεν υπάρχει αδιάβατο χάσμα. Γιατί οι Σαρακατσάνοι και γενικότερα οι ορεινοί υπεράσπισαν πάντα ηρωικά την ελευθερία και διαφύλαξαν τις τεράστιες πηγές της ανανέωσης και της δημιουργίας που χαρακτηρίζουν τους Ελληνες.»"
Ήθη και Έθιμα.
Γάμος.
Οι Σαρακατσάνοι ονόμαζαν τον γάμο χαρά, καθώς αποτελούσε ένα από τα σημαντικότερα γεγονότα στη ζωή τους. Ειδικότερα στο παρελθόν, υπήρχε η συνήθεια οι Σαρακατσάνοι να παντρεύονται κυρίως μεταξύ τους, με την ενδογαμία να αποτελεί μια προσπάθεια διατήρησης της κλειστής κοινωνίας και του τρόπου ζωής της. Οι περισσότεροι γάμοι τότε γίνονταν με συνοικέσιο (προξενιό) και τον γαμπρό ή τη νύφη διάλεγε συνήθως ο πατέρας και σπανιότερα η μητέρα ή κάποιος άλλος συγγενής, χωρίς να έχει βάρος η γνώμη του γαμπρού ή της νύφης. 
Πριν το γάμο ζύμωναν στο σπίτι του γαμπρού μια κουλούρα (τα λεγόμενα προζύμια), δουλεία την οποία έκανε μια κοπέλα ανύπαντρη (η λεγόμενη προζυμού), υγιής και με ζωντανούς γονείς. Με αυτόν τον τρόπο πίστευαν πως η ένωση θα ήταν ευλογημένη και καλότυχη. Σημαντικό κομμάτι του σαρακατσάνικου γάμου ήταν και ο φλάμπουρας, ο οποίος θεωρείται εξέλιξη του βυζαντινού λαβάρου. 
Ονοματοδοσία.
Οι Σαρακατσάνοι συνήθιζαν να κάνουν κατά μέσο όρο πάνω από πέντε παιδιά. Η βάπτιση γινόταν όταν το παιδί έκλεινε τις 40 ημέρες και πάντοτε δινόταν χριστιανικό ονόμα ή ονόματα απο τις βασιλικές οικογένειες. Τα πρωτότοκα παιδιά έπαιρναν τα ονόματα της γιαγιάς και του παππού από τη μεριά του πατέρα, ενώ από το τρίτο παιδί και έπειτα αποφάσιζε ο νονός του μωρού.
Διασπορά.
Μέχρι τα μέσα του 20ου αιώνα, οι Σαρακατσάνοι ήταν διασκορπισμένοι σε ολόκληρη την ηπειρωτική Ελλάδα, με αυτούς των βόρειων περιοχών να μετακινούνται συχνά κατά τους καλοκαιρινούς μήνες προς τις γειτονικές χώρες, την Αλβανία, τη Βουλγαρία, τη νότια Γιουγκοσλαβία και την Ανατολική Θράκη. Μετά τον Β' Παγκόσμιο Πόλεμο και το κλείσιμο των συνόρων στα Βαλκάνια, πολλές σαρακατσάνικες οικογένειες εγκλωβίστηκαν στις χώρες αυτές. Σήμερα σημαντικός πληθυσμός Σαρακατσάνων υπάρχει στη Βουλγαρία, ενώ δεν υπάρχουν στοιχεία για τον αριθμό τους στην Αλβανία και τη Βόρεια Μακεδονία.
Στη Βουλγαρία, σύμφωνα με την απογραφή του 2011 ο πληθυσμός των Σαρακατσάνων ανέρχεται στα 2.556 άτομα, ωστόσο ο συνολικός αριθμός τους εκτιμάται ότι φτάνει τις 25.000. Οι Σαρακατσάνοι της Βουλγαρίας έχουν συγγενείς στην Ελλάδα και ελληνική εθνική συνείδηση, ενώ οι περισσότεροι από αυτούς ζουν στις περιοχές των οροσειρών του Αίμου και της Ρίλα. Το κομμουνιστικό καθεστώς της Βουλγαρίας εκβίασε την αφομοίωση των Σαρακατσάνων δημεύοντας τα κοπάδια τους και προχωρώντας στην αναγκαστική μετακίνησή τους στα αστικά κέντρα, ενώ εκβουλγάρισε τα επίθετά τους. Σήμερα, η βουλγαρική κυβέρνηση διαχωρίζει τους Σαρακατσάνους από τους Έλληνες της Βουλγαρίας, αγνοώντας την ελληνική τους διάλεκτο και την εθνική τους συνείδηση και προωθώντας θεωρίες περί βλάχικης, σλαβικής ή ακόμα και θρακικής καταγωγής τους.
Στην κομμουνιστική Γιουγκοσλαβία έγιναν επίσης προσπάθειες για αφομοίωση των Σαρακατσάνων χωρίς μεγάλη επιτυχία, οπότε και επιδιώχθηκε ο έμμεσος διωγμός τους. Περίπου 300 οικογένειες γύρισαν στην Ελλάδα από το 1953 μέχρι το 1968. Σήμερα οι εναπομείναντες Σαρακατσάνοι στη Βόρεια Μακεδονία διατηρούν με δυσκολία την ελληνική τους ταυτότητα, ενώ δεν υπάρχουν επίσημες αναφορές στον αριθμό τους, πιθανόν για να αποφευχθούν διεκδικήσεις της Ελλάδας περί ελληνικής μειονότητας στη γειτονική χώρα. Παρόλα αυτά, υπάρχουν αναφορές για ύπαρξη Σαρακατσάνων στις ορεινές περιοχές κοντά στη Μπίτολα και νότια των Σκοπίων, ενώ η παρουσία τους εκτείνεται και βορειότερα μέχρι και το Κόσοβο.

</doc>
<doc id="49822" url="https://el.wikipedia.org/wiki?curid=49822" title="Οσετία">
Οσετία



</doc>
<doc id="49827" url="https://el.wikipedia.org/wiki?curid=49827" title="Ραμαντάν">
Ραμαντάν



</doc>
<doc id="49833" url="https://el.wikipedia.org/wiki?curid=49833" title="Ερρίκος Β΄ της Κύπρου">
Ερρίκος Β΄ της Κύπρου

Ο Ερρίκος Β΄ της Κύπρου (1270 - 31 Μαρτίου 1324) μέλος του Οίκου του Πουατιέ-Λουζινιάν Βασιλιάς της Κύπρου (1285-1324) και τελευταίος Βασιλιάς της Ιερουσαλήμ (1285-1291) ήταν δεύτερος γιος και διάδοχος του Ούγου Γ' της Κύπρου και της Ισαβέλλας του Ιμπελέν. Τον πατέρα του διαδέχθηκε ο μεγαλύτερος αδελφός του Ιωάννης Α΄ της Κύπρου που πέθανε άτεκνος τον επόμενο χρόνο (1285).
Ήταν ασθενικός και δεν απέκτησε διάδοχο· τον διαδέχτηκε (1324) ο ανιψιός του Ούγος Δ΄ της Κύπρου, γιος του αδελφού του Γκυ κοντόσταυλου της Κύπρου.
Πραξικόπημα του Αμαλρίκ.
Η στέψη του σαν βασιλιάς της Κύπρου έγινε στη Λευκωσία (24 Ιουνίου 1285), την επόμενη χρονιά έγινε η στέψη του σαν βασιλιά της Ιερουσαλήμ στην Τύρο (15 Αυγούστου 1286). Η πόλη της Ιερουσαλήμ βρισκόταν υπό την κατοχή των Μωαμεθανών.
Ο Ερρίκος Β΄ οχύρωσε τη Λευκωσία και έκτισε τα τείχη της πόλης, τις οχυρώσεις ενίσχυσαν και αντικατέστησαν αργότερα οι Βενετοί που διατηρούνται μέχρι σήμερα. Εκδηλώθηκε εξέγερση από τους ευγενείς εναντίον του Ερρίκου Β΄ με τη δικαιολογία ότι ήταν ανίκανος να κυβερνήσει λόγω ασθένειας και επικράτησαν αναίμακτα (26 Μαρτίου 1306), επικεφαλής ήταν ο αδελφός του Αμαλρίκ, κύριος της Τύρου. Το πραξικόπημα υποστήριξαν οι ευγενείς, ο Λατινικός κλήρος και οι Ναΐτες ιππότες, η μητέρα του Ισαβέλλα έκλαιγε, φώναζε και καλούσε το λαό να αντισταθεί στους κινηματίες.
Ο ασθενής Ερρίκος Β΄ υπέγραψε ταπεινωτική συνθήκη με τον αδελφό του και του παραχώρησε την εξουσία, ο ίδιος αποσύρθηκε στο κτήμα στον Στρόβολο και ασχολήθηκε με την εκγύμναση των γερακιών του. Λίγο αργότερα ο βασιλιάς δοκίμασε να ανακαταλάβει την εξουσία αλλά απέτυχε και πολιορκήθηκε στο παλάτι του στη Λευκωσία. 
Ο Αμαλρίκ συνέλαβε τον βασιλιά και τον έστειλε αιχμάλωτο στον Χετούμ Β΄ της Αρμενίας (7 Φεβρουαρίου 1307) που ήταν κουνιάδος του, η σύζυγος του Αμαλρίκ και αδελφή του Χετούμ Ισαβέλλα έγινε αντιβασίλισσα της Κύπρου. 
Επάνοδος στον θρόνο.
Ο Ερρίκος Β' παρέμεινε στην εξορία μέχρι την δολοφονία του Αμαλρίκ από τον ευγενή Σιμών ντε Μοντολίφ (5 Μαρτίου 1309 ή 5 Ιουνίου 1310 κατά τον Λεόντιο Μαχαιρά), ο Ερρίκος Β΄ επανήλθε στον θρόνο στην Κύπρο.
Πέθανε στο κτήμα του στο Στρόβολο (31 Μαρτίου 1324) και τάφηκε στην εκκλησία του Αγίου Δομινίκου στη Λευκωσία. Παντρεύτηκε την Κωνσταντία της Σικελίας, βασίλισσα της Κύπρου (16 Οκτωβρίου 1317) χωρίς να αποκτήσει παιδιά, τον διαδέχθηκε ο ανιψιός του Ούγος Δ'.
Δραστηριότητα.
Ο Ερρίκος διεξήγαγε λίγους πολέμους κατά των Σαρακηνών στη Συρία, την Αίγυπτο και των Τούρκων στη Μικρά Ασία, πολέμησε με ιππότες στην Άκρα κατά του Σουλτάνου Ασράφ που την πολιόρκησαν (1291), μετά την πτώση της πόλης επέστρεψε στην Κύπρο. Η Τύρος, η Σιδώνα, η Βηρυτός και άλλες πόλεις κατακτήθηκαν στην συνέχεια από τους Μαμελούκους, οι πρόσφυγες δραπέτευσαν στην Κύπρο.
Την εποχή του Ερρίκου οι Ναΐτες συγκρούστηκαν με τον Πάπα από κατηγορίες του Γάλλου βασιλιά Φίλιππου του Ωραίου, ο πάπας έδωσε εντολή στον Αμαλρίκ να εξοντώσει τους Ναΐτες της Κύπρου που είχαν τεράστια περιουσία. Ο Αμαλρίκ αρχικά αρνήθηκε επειδή οι Ναΐτες τον βοήθησαν στο πραξικόπημα κατά του αδελφού του αλλά τελικά τους αφόπλισε, αργότερα εξοντώθηκαν και η περιουσία τους μεταβιβάστηκε στους Ιωαννίτες Ιππότες.
Ο Ερρίκος επιστρέφοντας έγινε δεκτός με πανηγυρισμούς και κράτησε σκληρή στάση στους πραξικοπηματίες, τους φυλάκισε στο "κάστρο της Κερύνειας" και τους άφησε να πεθάνουν από την πείνα. Ο Ερρίκος Β΄ συγκρούστηκε με τους Γενουάτες χάρη σε αντίθετα συμφέροντα, δεν τους εξόντωσε όμως και παραχώρησε τα προνόμια τους στους Βενετούς.
Ιστορικές αναφορές.
Ο Ερρίκος Β΄ δεν είχε καλή φήμη στην Ευρώπη και οι συγγραφείς της εποχής του μιλούν περιφρονητικά γι' αυτόν. Ο Δάντης Αλιγκέρι στην Θεία Κωμωδία, τον παρουσιάζει σκληρό δυνάστη: για να πείσουν οι ισχυρισμοί του για την αγριότητα των βασιλιάδων, φέρνει σαν παράδειγμα τον βασιλιά της Αμμοχώστου και της Λευκωσίας. 
Οικογένεια.
Νυμφεύτηκε το 1317 την Κωνσταντία του Οίκου της Βαρκελώνης, κόρη του Φρειδερίκου Β΄ της Σικελίας. Δεν απέκτησαν απογόνους.

</doc>
<doc id="49834" url="https://el.wikipedia.org/wiki?curid=49834" title="Ούγος Δ΄ της Κύπρου">
Ούγος Δ΄ της Κύπρου

Ο Ούγος Δ΄ (1295 - 10 Οκτωβρίου 1359) από τον Οίκο του Πουατιέ-Λουζινιάν ήταν Βασιλιάς της Κύπρου και τιτουλάριος βασιλιάς της Ιερουσαλήμ (1324 - 1359).
Βιογραφία.
Ήταν το μόνο τέκνο του Γκυ κοντόσταυλου της Κύπρου και της Εσίβας του Ιμπελέν. Μεγαλύτεροι αδελφοί του πατέρα του ήταν ο Ιωάννης Α΄ της Κύπρου και ο Ερρίκος Β΄ της Κύπρου. Τον τελευταίο διαδέχτηκε ο Ούγος Δ΄.
Αναφορά Μαχαιρά.
Ο Ούγος Δ΄ δεν είχε απευθείας δικαιώματα στο θρόνο της Κύπρου, επειδή ο πατέρας του δεν ήταν βασιλιάς, αλλά ο θείος του Ερρίκος Β΄ πέθανε άτεκνος (1324). Από αναφορά του Λεόντιου Μαχαιρά προκύπτει ότι ο Ούγος Δ΄ έστεψε βασιλιά της Κύπρου τον γιο του Πέτρο Α΄ ένα χρόνο πριν πεθάνει.
Ο ίδιος ιστορικός γράφει στη συνέχεια ότι η στέψη του Πέτρου έγινε στις 24 Νοεμβρίου 1359. Δεν ευσταθεί συνεπώς η άποψη ότι ο Ούγος Δ΄ παραιτήθηκε· πιθανότατα τον όρισε διάδοχο, επειδή υπήρχαν και άλλοι διεκδικητές (1358).. 
Ο Σταυρός της Τόχνης.
Στα 35 χρόνια της βασιλείας του ο Λεόντιος Μαχαιράς απαριθμεί πολλά τραγικά γεγονότα: τον Νοέμβριο του 1330 πλημμύρισε ο Πεδιαίος ποταμός προκαλώντας μεγάλες καταστροφές στην Λευκωσία με πολλά θύματα· ακολούθησε πλημμύρα με χιλιάδες νεκρούς στη Λεμεσό. Επιδημίες (1348, 1363) προκάλεσαν χιλιάδες θύματα, όπως μία επιδημία ακρίδων (1351), που έφερε μεγάλες καταστροφές. Οι οχυρώσεις της Λευκωσίας ενισχύθηκαν με νέα τείχη.
Ο Μαχαίρας σε μια άλλη αναφορά σχετίζει τον Ούγο Δ΄ με τον θαυματουργό "Σταυρό της Τόχνης" που είχε αφήσει η Αγία Ελένη στην Κύπρο τον 4ο αιώνα. Ο σταυρός κλάπηκε από Λατίνο ιερωμένο (1318) και βρέθηκε από έναν νεαρό βοσκό, τον Γεώργιο (1340). Αυτό προκάλεσε μεγάλη αίσθηση στον βασιλιά που τον κράτησε στα ανάκτορα 11 μέρες. Ο Ούγος Δ΄ επέστρεψε τον σταυρό στον Γεώργιο χάρη σε ένα συγκλονιστικό όνειρο και του επέτρεψε να τον περιφέρει δημόσια για προσκύνημα. Ο Γεώργιος έγινε μοναχός με το όνομα "Γαβριήλ".
Η φήμη του σταυρού εξαπλώθηκε και ένας Λατίνος επίσκοπος, ο Μαρά, αμφισβήτησε τις θαυματουργικές του ιδιότητες. Ακολούθησε μια δοκιμασία στα ανάκτορα παρουσία του βασιλιά και της βασίλισσας: ο ξύλινος σταυρός ρίχτηκε από τον επίσκοπο σε ισχυρή φωτιά, χωρίς να καεί. Ακολούθησε ένα θαύμα: η βασίλισσα Αλίκη που είχε χάσει τη φωνή της, επειδή είχε ασεβήσει σε επίσκεψή της στο μοναστήρι του Μαχαιρά, ξαναβρήκε τη λαλιά της και φώναξε για την πίστη της στο ότι ο ξύλινος σταυρός ήταν πράγματι ιερός. Ο Ούγος Δ΄ επέτρεψε στον νεαρό βοσκό-μοναχό να διακινείται ελεύθερα με το σταυρό σε ολόκληρη την Κύπρο. Όταν ζητήθηκε από τη Μαρία του Ιμπελέν η άδεια να κτίσει ένα ναό για το σταυρό, ο βασιλιάς την έδωσε αμέσως και η εκκλησία κτίστηκε στον Άγιο Δομέτιο με γενναία συνεισφορά και της βασίλισσας Αλίκης.
Απονομή δικαιοσύνης.
Από άλλες αναφορές του Μαχαιρά προκύπτει ότι ο Ούγος Δ΄ ήταν σκληρός στην απονομή δικαιοσύνης. Όταν οι δυο γιοι του Πέτρος και Ιωάννης έφυγαν για να γνωρίσουν την Ευρώπη χωρίς την άδειά του, συνέλαβε τον άνθρωπο που τους βοήθησε, τον φυλάκισε, τον βασάνισε, του έκοψε το ένα χέρι και το ένα πόδι και τον εκτέλεσε τον Απρίλιο του 1349 με απαγχονισμό. Όταν επέστρεψαν οι γιοι του τους έριξε στη φυλακή ενώ ο ίδιος θρηνούσε από έξω.
Ο Ούγος Δ΄ ήταν πολύ μορφωμένος με ιδιαίτερα ενδιαφέροντα στα γράμματα, τις τέχνες και τη δικαιοσύνη.
Θερινή κατοικία.
Στην θερινή του κατοικία στη Λάπηθο οργάνωνε φιλοσοφικές συγκεντρώσεις στις οποίες συμμετείχε ο Κύπριος λόγιος Γεώργιος Λαπήθης, ο Ούγος ήταν καλός γνώστης της Λατινικής φιλοσοφίας. Ο Βοκκάκιος κάνει συχνές αναφορές για τον ίδιο στο Δεκαήμερο, του αφιέρωσε και το έργο του "Γενεαλογία των Θεών". Ο βασιλιάς περιστοιχιζόταν πάντοτε από πολλούς Λατίνους σοφούς με τους οποίους ο Λαπήθης έκανε φιλοσοφικούς διαλόγους.
Στέψη.
Η στέψη του Ούγου Δ΄ σαν βασιλιά της Κύπρου έγινε στη Λευκωσία (15 Απριλίου 1324), ενώ η στέψη του σαν βασιλιά των Ιεροσολύμων έγινε στην Αμμόχωστο (13 Μαΐου 1324). Ο Ούγος υπέγραψε συνθήκη με τη Βενετία, που καθόριζε τις δραστηριότητες των Βενετών εμπόρων στην Κύπρο. Τότε οι Γενουάτες ανταγωνιστές των Βενετών αντέδρασαν έντονα, αλλά ο Ούγος υπέγραψε και μαζί τους νέα συνθήκη (1329). Η Γένοβα του ζήτησε να εξοφλήσει τα τεράστια χρέη τού θείου του Ερρίκου Β΄ και ο Ούγος συμφώνησε. 
Τα προβλήματα της βασιλείας του.
Υπήρχαν έντονα προβλήματα από τη δράση πειρατών στην θάλασσα της Κύπρου, έτσι ο στόλος του Ούγου ετοιμάστηκε να τους αντιμετωπίσει. Η πόλη Κώρυκος του πρότεινε να τον βοηθήσει με αντάλλαγμα την προστασία της από τους Τούρκους, αλλά ο φιλειρηνικός Ούγος το αρνήθηκε. Ο Λεόντιος Μαχαιράς σημειώνει ότι αρνήθηκε την προσφορά, επειδή η πόλη Κώρυκος ανήκε στην Αρμενία, που την κυβερνούσε ο συγγενής του Λέων Δ΄ της Αρμενίας και ο Ούγος δεν ήθελε να δυσαρεστήσει τον Λέοντα Δ΄ που δεν μπορούσε να υπερασπίσει τις κτήσεις του.
Εκστρατεία κατά των Τούρκων.
Ο Μαχαιράς μας πληροφορεί ότι ο Ούγος δαπάνησε την τεράστια περιουσία του σε προετοιμασίες για εκστρατεία κατά των Τούρκων στη Μικρά Ασία. Η εκστρατεία δεν έγινε ποτέ, λόγω των επιδημιών που έπληξαν την Κύπρο και αποδεκάτισαν τον πληθυσμό της. Σποραδικές επιχειρήσεις κατά των Τούρκων έγιναν όταν ο Ούγος συμμάχησε με τον πάπα και τους Ιωαννίτες Ιππότες. Ο Ούγος είχε εισφορά στον αγώνα με τέσσερα καράβια· ακολούθησε η κατάληψη της Σμύρνης (1334). Η μεγαλύτερη εκστρατεία κατά των Τούρκων έγινε αργότερα από τον γιο του Πέτρο Α΄.
Οικογένεια.
Νυμφεύτηκε σε πρώτο γάμο (1310) την Μαρία του Ιμπελέν (απεβ. 1318), κόρη του Γκυ του Ιμπελέν, με την οποία απέκτησε:
Νυμφεύτηκε σε δεύτερο γάμο (1318) την Αλίκη του Ιμπελέν, κόρη του Γκυ κυρίου της Νικοζίας, με την οποία απέκτησε:
Από μία μη νόμιμη σχέση του είχε τέκνο:

</doc>
<doc id="49837" url="https://el.wikipedia.org/wiki?curid=49837" title="Danna Garcia">
Danna Garcia



</doc>
<doc id="49838" url="https://el.wikipedia.org/wiki?curid=49838" title="Έλυτρο (εντομολογία)">
Έλυτρο (εντομολογία)

Στα έντομα, υπάρχει περίπτωση οι πρόσθιες πτέρυγες να είναι περισσότερο χιτινισμένες και σκληρυμένες με την πρωτεΐνη σκληρωτίνη. Τέτοιες πτέρυγες ονομάζονται έλυτρα. Έλυτρα συναντούμε ιδιαίτερα στις τάξεις των κολεόπτερων και δερμάπτερων. Στην πιο συνηθισμένη περίπτωση τα έλυτρα σχηματίζουν ένα προστατευτικό κάλυμμα της νωτιαίας πλευράς του εντόμου μετά το πρόνωτο, δηλαδή καλύπτουν το μεσοθώρακα, το μεταθώρακα και την κοιλία. 
Ως βάση του ελύτρου εννοείται η άκρη όπου το έλυτρο εκφύεται από το μεσοθώρακα. Η άκρη όπου τα δυο έλυτρα σμίγουν όταν αναπαύεται το έντομο λέγεται ραφή (Sutura) και επίπλευρες (Epipleura) ονομάζονται οι εξωτερικές άκρες που κάμπτονται προς τα κάτω και μέσα.
Υπάρχει η εκδοχή στην οποία μόνο το μισό των πτερύγιων είναι σκληρυμένο, πράγμα που συναντάται στα ημίπτερα. Τότε ονομάζονται ημιέλυτρα (Hemielytra). Τα μπροστινά φτερά στις κατσαρίδες λέγονται ψευδέλυτρα.
Στην "Εικόνα 1" τα καστανά έλυτρα είναι σηκωμένα και φαίνονται οι συνήθως κρυμμένοι και ελάχιστα χιτινισμένοι (σκληρυμένοι) τεργίτες. Τα πισινά φτερά σχεδόν δε φαίνονται σε αυτή τη φωτογραφία. Η μεγάλη μαύρη ασπίδα μεταξύ κεφαλιού και φτερών είναι το πρόνωτο. Το μικρό βαρύ χιτινισμένο (σκληρυμένο) μαύρο τμήμα του μεσοθώρακα πίσω από το πρόνωτο που περιβάλλεται από τρίχες είναι ο θυρεός (Scutellum). Ο θυρεός είναι αρκετά μεγάλος στους κοριούς. Στην "Εικόνα 2" ο θυρεός είναι το κεντρικό πράσινο τρίγωνο στο οποίο η μεσαία άκρη προεκτείνεται προς το πίσω μέρος και έχει τις τρεις γωνιές άσπρες. Δίπλα του, τα σκληρυμένα μέρη των ημιελύτρων φαίνονται με ανοιχτόχρωμο καφέ χρώμα και μαρμάρινες σκιάσεις. Στα κολεόπτερα ο θυρεός είναι μικρός και μπορεί επίσης να μη φαίνεται άμεσα, αν βρίσκεται κάτω από τη βάση των ελύτρων.
Στα κολεόπτερα τα έλυτρα σμίγουν, σχηματίζοντας μία "ραφή" μεταξύ τους. Υπάρχουν βέβαια και εξαιρέσεις, λ.χ. στη "Εικόνα 5" φαίνεται ένα κολεόπτερο από την οικογένεια των Oedemeridae χωρίς ραφή. Σε μερικά είδη στα θηλυκά έντομα τα έλυτρα σμίγουν, ενώ στα αρσενικά δεν σμίγουν στο πίσω άκρο. Σε μερικά κολεόπτερα τα έλυτρα είναι ενωμένα στη ραφή. Αυτά τα ζώα φυσικά δεν μπορούν να πετάξουν. Υπάρχουν όμως και κολεόπτερα που τα έλυτρά τους καλύπτουν μόνο ένα μέρος του οπίσθιου σώματος ή σε σπάνιες περιπτώσεις απουσιάζουν τελείως. Στις "Εικόνες 3" και "4" φαίνονται δύο κολεόπτερα από την οικογένεια των Staphylinidae. Στην "Εικόνα 3" τα σκούρα γαλάζια μέρη είναι το κεφάλι και τα έλυτρα ενώ πορτοκαλί είναι το πρόνωτο και το μεσαίο μέρος της κοιλίας. Το τελευταίο μέρος της κοιλίας είναι μαύρο. Στην "Εικόνα 4" διακρίνεται καλά ο μαύρος θυρεός στη βάση των ελύτρων. Αυτά τα έντομα μοιάζουν περισσότερο με δερμάπτερα παρά με κολεόπτερα. Στην "Εικόνα 5" φαίνεται μία φορφικούλη από την τάξη των δερμάπτερων.
Η βασική λειτουργία των ελύτρων είναι η προστασία των οπίσθιων φτερών. Γι' αυτό έχουν σκληρυνθεί. Ανοίγουν μόνο για το πέταγμα. Κατά την πτήση τα έλυτρα δεν κινούνται, συντελούν όμως στην ισορροπία. Στην οικογένεια Cetonidae τα ζώα πετούν με κλειστά έλυτρα, που στην πλευρά τους έχουν ένα άνοιγμα γι´αυτό το λόγο . 
Μερικές οικογένειες κολεοπτέρων, ιδιαίτερα οι Cantharidae έχουν μαλακά έλυτρα.
Η ποικιλία της επιφάνειας των ελύτρων είναι μεγάλη. 
Τα έλυτρα μπορεί να έχουν ανοίγματα προς τους αδένες .
Το χρώμα των ελύτρων μπορεί να προέρχεται από χημικές ουσίες στη χιτίνη, από τη γεωμετρική δομή της χιτίνης ή από το χρώμα τριχών ή λεπιών που καλύπτουν τα έλυτρα εξ ολοκλήρου ή κατά ένα μέρος. Ο χρωματισμός μπορεί να είναι καθοριστικός για την αναγνώριση κάποιου είδους, αλλά πολλές φορές συναντούνται διάφορα σχήματα σε ένα είδος. Στην "Εικόνα 6" φαίνονται δύο από τους πολλούς χρωματισμούς που υπάρχουν στο είδος Adalia bipunctata. Ο λόγος που συμβαίνει αυτό, αποτελεί ακόμη το αντικείμενο ερευνών.
Ιδιαίτερα τα γυαλιστερά έλυτρα των Chrysomelidae χρησιμοποιούνται όχι μόνο για κοσμήματα και για παραδοσιακή διακόσμηση στην Ασία , αλλά και από σύγχρονους καλλιτέχνες . Στον ΙΘ΄ αιώνα εμφανίζονται στη φορεσιά των κυριών της καλής κοινωνίας .
Αναφορές.
H. Freude, K. W. Harde, G. A. Lohse: "Die Käfer Mitteleuropas, Bd.1". Spektrum Akademischer Verlag in Elsevier 1966, ISBN 3-8274-0683-8 

</doc>
<doc id="49840" url="https://el.wikipedia.org/wiki?curid=49840" title="Έλυτρο">
Έλυτρο

Η λέξη έλυτρο χρησιμοποιείται στη Βιολογία και Ιατρική με διάφορες έννοιες. Μερικές από αυτές είναι

</doc>
<doc id="49841" url="https://el.wikipedia.org/wiki?curid=49841" title="Αναθεώρηση πεποιθήσεων">
Αναθεώρηση πεποιθήσεων

Η αναθεώρηση πεποιθήσεων (αγγλικά: belief revision) είναι κλάδος της επιστημονικής και φιλοσοφικής μελέτης της λογικής. Η τυπική λογική παρουσιάζει κάποια χαρακτηριστικά τα οποία δεν συμπίπτουν πάντα με την ανθρώπινη διαισθητική "λογική". Για παράδειγμα, ο υποθετικός-παραγωγικός συλλογισμός (abductive reasoning) είναι μεταξύ των διαισθητικά λογικών ή εύλογων συλλογισμών που δεν ταυτίζονται με την τυπική λογική. Στην τυπική λογική το μήκος της αλυσίδας των συλλογισμών δεν μειώνει τον βαθμό που το συμπέρασμα είναι αληθές. Το συμπέρασμα είναι 100% αληθές όσο επίπονη και μακρά κι αν ήταν η αλυσίδα έγκυρων συλλογισμών που χρειάστηκε για να αποδειχθεί. Από την άλλη, οι υποθετικοί-παραγωγικοί συλλογισμοί μπορεί να παρουσιάζουν το χαρακτηριστικό ότι όσο μακραίνει η αλυσίδα της απόδειξης μειώνεται η βεβαιότητα (η πιθανότητα) ότι το συμπέρασμα είναι αληθές. Εξετάζοντας τα θέματα αυτά, η θεωρία αναθεώρησης πεποιθήσεων κατά βάση εξετάζει τους διαφορετικούς δυνατούς τρόπους με τους οποίους ένα "ορθολογικό υποκείμενο" μπορεί να αντιμετωπίζει καταστάσεις όπως αυτή κατά την οποία μπορεί να ισχύει ότι "Α είναι αληθές" (ή να ισχύει με μια πιθανότητα, π.χ. πάνω από 50%), μπορεί να ισχύει ότι "Β είναι αληθές" (ή να ισχύει με μια πιθανότητα, π.χ. πάνω από 50%), ισχύει ότι "εάν το Α και Β είναι αληθή τότε Γ είναι αληθές" και γίνεται εισαγωγή της νέας πληροφορίας ότι "Γ είναι ψευδές".
Εισαγωγή.
Αναθεώρηση πεποιθήσεων, με την ευρεία έννοια, είναι η διαδικασία αλλαγής πεποιθήσεων προκειμένου να ληφθεί υπόψιν η νέα εισερχόμενη πληροφορία. Ο λογικός φορμαλισμός της αναθεώρησης πεποιθήσεων ερευνάται στη φιλοσοφία, στις βάσεις δεδομένων και στην τεχνητή νοημοσύνη για το σχεδιασμό ορθολογικών υποκειμένων.
Αυτό που καθιστά την αναθεώρηση πεποιθήσεων σημαντική είναι το γεγονός ότι υπάρχουν πολλοί πιθανοί διαφορετικοί τρόποι για την εκτέλεση αυτής της διαδικασίας. Στην πραγματικότητα μπορεί να υπάρχουν πολλοί διαφορετικοί τρόποι για την αλλαγή πεποιθήσεων, δύο όμως είδη αλλαγών σήμερα διακρίνονται: η αναβάθμιση και η αναθεώρηση (Katsuno, Η &amp; Mendelzon, A. O., 1989). 
Οι διαδικασίες για να εκτελέσουμε μια αναβάθμιση ή μια αναθεώρηση δεν είναι οι ίδιες. Το ακόλουθο παράδειγμα βασίζεται σε δύο διαφορετικές ερμηνείες του συστήματος πεποιθήσεων {αÚβ} και της νέας πληροφορίας α: 
(αναβάθμιση) Δύο ορειβάτες κάνουν αναρρίχηση στο ίδιο βουνό από διαφορετικές πλευρές και επικοινωνούν με το ίδιο κέντρο κάτω από το βουνό μέσω ασυρμάτων. Εξαιτίας των κακών καιρικών συνθηκών το κέντρο λαμβάνει την επικοινωνία με τον ένα ορειβάτη, δίχως όμως να δύναται να προσδιορίσει με ποιόν από τους δύο, ο οποίος ισχυρίζεται πως δεν έχει ανέβει ακόμα στην κορυφή. Στη συνέχεια λαμβάνει σήμα ότι ο πρώτος ορειβάτης έφτασε στην κορυφή. Αυτό το σενάριο μπορεί να γίνει μοντέλο με δύο προτασιακές μεταβλητές α και β που δείχνουν ότι ο ορειβάτης 1 και ορειβάτης 2, αντίστοιχα αναρριχώνται στο βουνό. Το αρχικό σύστημα πεποιθήσεων είναι {αVβ} και η νέα εισερχόμενη πληροφορία είναι η ~α (ο ορειβάτης 1 έφτασε στην κορυφή, και για αυτό τον λόγο σταμάτησε την αναρρίχηση). Το μόνο ορθολογικό αποτέλεσμα της αναβάθμισης είναι η ~α, αφού η αρχική πληροφόρηση, ότι ένας από τους δυο ορειβάτες δεν έχει φτάσει στην κορυφή, να προερχόταν πιθανόν από τον πρώτο ορειβάτη, επομένως η θέση του δεύτερου δεν είναι γνωστή.
(αναθεώρηση) Οι αγώνες για το πανελλήνιο πρωτάθλημα στίβου θα γίνουν σε ένα από τα δύο μεγάλα στάδια της Αθήνας (Ο.Α.Κ.Α. / Σ.Ε.Φ.). Αυτή η πληροφορία μπορεί να απεικονιστεί {αVβ}, όπου τα α και β δείχνουν ότι οι αγώνες θα γίνουν ή στο πρώτο ή στο δεύτερο στάδιο αντίστοιχα. Μια επιπρόσθετη πληροφορία, ότι στο πρώτο στάδιο θα διεξαχθεί το πανελλήνιο πρωτάθλημα ποδοσφαίρου την ίδια πάντα μέρα με τους αγώνες στίβου, δείχνει ότι η ~α επικρατεί. Σε αυτή τη περίπτωση το συμπέρασμα είναι ολοφάνερα το γεγονός ότι το πανελλήνιο πρωτάθλημα στίβου θα διεξαχθεί στο δεύτερο και όχι στο πρώτο στάδιο, το οποίο αναπαρίσταται στη λογική με ~αΛβ.
Αυτό το παράδειγμα δείχνει ότι αναθεωρώντας το σύστημα πεποιθήσεων αvβ με τη νέα πληροφορία ~α παράγει δύο διαφορετικά αποτελέσματα ~α και ~αΛβ τα οποία εξαρτώνται από το εάν η διαδικασία είναι αναβάθμισης ή αναθεώρησης.
Θεωρία AGM και επιστημολογική θεώρηση.
Ένας φυσικός προβληματισμός της επιστημολογίας είναι να προτείνει μια θεώρηση δικαιολογημένης αναθεώρησης πεποιθήσεων. Υπάρχουν δύο δρόμοι που μπορεί να ακολουθήσει κανείς σε μια τέτοια περίπτωση:
Η πιο δημοφιλής και ευρέως διαδεδομένη αξιωματική θεώρηση είναι η AGM (από τα αρχικά των συγγραφέων) θεώρηση, η οποία είναι κατασκεύασμα των Alchourrón, C. E., P. Gärdenfors, και D. Makinson (1985) και αναπτύχθηκε περαιτέρω από τον P. Gärdenfors (1988, 1992) και τους Alchourrón και Makinson (1982, 1985). Τέτοιου είδους θεωρήσεις προχωρούν σε ένα πολύ μεγάλο επίπεδο αφαίρεσης, αγνοώντας όψεις γνωσιακής ορθολογικότητας, χωρίς την οποία είναι αδύνατο να δημιουργήσουμε πραγματικές αρχές ορθολογικής αναθεώρησης πεποιθήσεων. Μια θεωρία αναθεώρησης πεποιθήσεων οφείλει να καθοδηγείται από μια πιο εποικοδομητική επιστημολογία.
Η θεωρία αναθεώρησης πεποιθήσεων δημιουργήθηκε κατ' αρχήν για να απαντήσει στο ερώτημα πως οι άνθρωποι αλλάζουν γνώμη, ακολουθώντας μια μακρά παράδοση φιλοσοφικού έργου στη θεωρία της αλλαγής πεποιθήσεων. Κατά τις δύο τελευταίες δεκαετίες η πρωταρχική αξιωματική θεώρηση έχει συζητηθεί, ανασκευαστεί και δεχτεί εκτενέστατη κριτική. Άλλα πιο ρεαλιστικά, και πιο εύκολα υπολογιστικά μοντέλα αναθεώρησης πεποιθήσεων έχουν προταθεί. Κανονιστικές θεωρίες αναθεώρησης, οι οποίες υποστηρίζονται από φιλοσόφους και Λογικούς, που μελετάνε το ερώτημα του πως θα έπρεπε οι άνθρωποι να αλλάζουν γνώμες, βαδίζουν παράλληλα με πιο περιγραφικές θεωρήσεις που δημιουργήθηκαν από γνωσιακούς ψυχολόγους και κοινωνικούς επιστήμονες, οι οποίοι θέλουν να ξέρουν πως οι άνθρωποι στη πραγματικότητα λειτουργούν. Ως αποτέλεσμα, η αναθεώρηση πεποιθήσεων έχει γίνει μια από τις πιο ενεργές περιοχές έρευνας, με τη συμβολή μεταξύ γνωσιακής επιστήμης, λογικής, φιλοσοφίας και της τεχνητής νοημοσύνης.

</doc>
<doc id="49842" url="https://el.wikipedia.org/wiki?curid=49842" title="Πέτρος Α΄ της Κύπρου">
Πέτρος Α΄ της Κύπρου

Ο Πέτρος Α΄ της Κύπρου (9 Οκτωβρίου 1328 – 17 Ιανουαρίου 1369) από τον Οίκο του Πουατιέ-Λουζινιάν ήταν ο κορυφαίος Βασιλιάς της Κύπρου και Τιτουλάριος βασιλιάς της Ιερουσαλήμ (1359 - 1369).
Ήταν ο πρώτος γιος του Ούγου Δ΄ της Κύπρου και της δεύτερης συζύγου του Αλίκης του Ιμπελέν, κόρης του Γκυ κυρίου της Νικοζίας. Είχε σημαντικές στρατιωτικές επιτυχίες και μεγαλεπήβολα σχέδια, τα οποία δεν πραγματοποίησε λόγω του παράφορου χαρακτήρα του. Οδηγήθηκε σε εσωτερικές έριδες και δολοφονήθηκε από τους ευγενείς του στο υπνοδωμάτιό του σε ηλικία 40 ετών.
Ta pρώτα χρόνια.
Διαδοχή.
Η μεγαλύτερη αδελφή του ήταν η Εσίβη (1323 - 1363), τα μικρότερα αδέλφια του ήταν ː ο Ιωάννης των Λουζινιάν και ο Ιάκωβος Α΄ της Κύπρου.
Ο μεγαλύτερος ετεροθαλής αδελφός του Γκυ που είχε παντρευτεί την Μαρία των Βουρβόνων πέθανε πριν από τον πατέρα του (1343). Ο γιος του επίσης Γκυ αξίωσε την διαδοχή του παππού του αλλά το αίτημα απορρίφθηκε με την αιτιολογία ότι ο πατέρας του δεν θα μπορούσε να ήταν κληρονόμος ενός ανθρώπου που πέθανε μετά από αυτόν.
Για να επιλυθεί το νομικό ζήτημα της διαδοχής όπως αναφέρει ο χρονικογράφος Λεόντιος Μαχαιράς ο Ούγος Δ΄ έστεψε τον γιο του Πέτρο βασιλιά της Κύπρου στα τέλη του 1358. 
Γάμος.
Πήρε τον τίτλο του κόμη της Τρίπολης με τη γέννηση του. Σε βρεφική ηλικία πέρασε σύμφωνα με τον Μαχαιρά θανατηφόρα ασθένεια τον τεταρταίο πυρετό, γιατρεύτηκε όταν ήπιε αγίασμα από την εκκλησία των Αγίων Κυπριανού και Ιουστίνης στο χωριό Μένοικον. 
Σε ηλικία 21 έτους (1349) έφυγε κρυφά για την Ευρώπη με τον αδελφό του Ιωάννη, επειδή ήθελε να γνωρίσει τη Δύση και να "«γευθεί την ξενητειά, η οποία είναι πολλά γλυκεία εις εκείνους όπου δεν την εγευτήσαν και πολλά πικρή εις εκείνους όπου την είδασιν»." Ο πατέρας του έστειλε καράβια να βρουν και να φέρουν πίσω τους γιους του, τους φυλάκισε επειδή έφυγαν χωρίς την άδειά του.
Σε νεαρή ηλικία νυμφεύτηκε την Εσίβη ντε Μοντφόρτ που πέθανε γρήγορα. Μετά το θάνατό της νυμφεύτηκε την Ελεονώρα της Αραγωνίας, βασίλισσα της Κύπρου (1353) που έγινε βασίλισσα, μαζί της απέκτησε : 
Ο Πέτρος Α΄ διακρίθηκε ως ικανότατος στρατιωτικός αρχηγός αλλά και για τον παράφορο χαρακτήρα του που τον οδήγησε σε σύναψη πολλών ερωτικών δεσμών αλλά και σε ακρότητες που τον έφεραν σε σκληρή ρήξη με τους ευγενείς.
Οι στρατιωτικές του επιτυχίες ήταν θεαματικές, κατέκτησε ολόκληρη την νότια Μικρά Ασία, έφτασε μέχρι την Αίγυπτο και πολιόρκησε την Αλεξάνδρεια.
Πόλεμοι και περιοδείες.
Πόλεμοι κατά των Τούρκων.
Η Κύπρος επειδή περιβαλλόταν από χώρες που κατέκτησαν οι Μωαμεθανοί έγινε το "προκεχωρημένο φυλάκιο" του χριστιανισμού στην Ανατολή μετά την εκδίωξη των Λατίνων στο δεύτερο μισό του προηγούμενου αιώνα.
Ο Πέτρος Α΄ συνειδητοποιώντας την σημασία του βασιλείου του ανέλαβε σημαντικές πρωτοβουλίες κατά των Μουσουλμάνων, με προτεραιότητα να ανακτήσει το βασίλειο της Ιερουσαλήμ. Οι Κύπριοι βασιλείς του Οίκου των Πουατιέ-Λουζινιάν ήταν τιτλούχοι βασιλείς της Ιερουσαλήμ και η στέψη τους γινόταν στην Αμμόχωστο. Η Κύπρος δεν διέτρεχε υψηλούς κινδύνους επειδή ήταν νησί και οι Μουσουλμάνοι υστερούσαν σε ναυτικό, οι επιδρομές ήταν μόνο περιορισμένες πειρατικές ενέργειες που ξεκίνησαν από τους Μαμελούκους της Αιγύπτου έναν αιώνα αργότερα (1425)
Ο Πέτρος αποφάσισε να ξεκινήσει ο ίδιος τις επιδρομές, πρώτος στόχος ο Κώρυκος στην Κιλικία απέναντι από τη βόρεια ακτή της Κύπρου, οι φιλοδοξίες του απλώθηκαν σε ολόκληρη την Μικρά Ασία. Οι Πουατιέ είχαν συγγενικούς δεσμούς με την βασιλική οικογένεια της Κιλικίας αλλά το βασίλειο είχε διαλυθεί από τους Τούρκους.
Τον Ιανουάριο του 1360 οι κάτοικοι της Κωρύκου ζήτησαν προστασία από τον Πέτρο, είχαν ζητήσει προστασία και από τον πατέρα του που δεν ήρθε αλλά τώρα ζήτησαν να μπει η πόλη υπό την εξουσία του βασιλιά της Κύπρου. Ο Πέτρος Α΄ το θεώρησε σαν μεγάλη ευκαιρία και ανταποκρίθηκε αμέσως, έστειλε στρατιωτική ενίσχυση με αρχηγό τον ιππότη Ρομπέρτο ντε Λουζινιάν, οι Τούρκοι αντέδρασαν αλλά οι συχνές τους επιθέσεις αποκρούστηκαν με επιτυχία.
Η κατάληψη της Κωρύκου ενόχλησε τους Μωαμεθανούς ηγεμόνες της Μικράς Ασίας όπως το μεγάλο Καραμάνο και τους εμίρηδες της Αλάνιας και του Κανδηλόρου, συνασπίστηκαν και συγκέντρωσαν πολλά καράβια με στόχο την επίθεση στην Κύπρο. Ο Πέτρος εξόπλισε τις δικές του γαλέρες και ζήτησε ναυτική ενίσχυση από τους Ιωαννίτες Ιππότες, ανταποκρίθηκαν με τέσσερις γαλέρες μαζί τους ενώθηκαν Ευρωπαίοι τυχοδιώκτες, πειρατές και δυο γαλέρες του πάπα.
Τον Ιούλιο του 1361 ο Πέτρος διέθετε 120 καράβια στα οποία επιβιβάστηκαν οι άντρες του και επιτέθηκε πρώτος στην Μικρά Ασία, έφτασε στην Αττάλεια (23 Αυγούστου 1361) και κατέλαβε την πόλη (24 Αυγούστου 1361). 
Η μεγάλη νίκη του Πέτρου θορύβησε τους υπόλοιπους εμίρηδες που ζήτησαν ειρήνη μαζί του και προσφέρθηκαν να καταβάλλουν στην Κύπρο ετήσιο φόρο υποτέλειας, ο Πέτρος δέχτηκε και έστειλε τα σύμβολα και λάβαρα του να αναρτηθούν σε πόλεις της νότιας Μικράς Ασίας. Ο ίδιος αφού παρέμεινε στην Αττάλεια μέχρι τις 8 Σεπτεμβρίου 1361 μετέβη με το στρατό του στην Αλάνια, ο εμίρης της πόλης του παρέδωσε τα κλειδιά του κάστρου και πολλά δώρα, το ίδιο έγινε και με άλλο ηγεμόνα της περιοχής το Μονοβγάτη. Ο Πέτρος τροπαιοφόρος επέστρεψε στην Κύπρο (22 Σεπτεμβρίου 1361).
Ο εμίρης της Αττάλειας Τεκές συγκέντρωσε ξανά στρατό και με συνεχείς επιθέσεις προσπαθούσε να την ανακαταλάβει, μετά από σκληρές μάχες οι Κύπριοι κράτησαν την πόλη και κυρίευσαν άλλο ένα κάστρο στην περιοχή των Μύρων.
Περιοδεία στην Ευρώπη.
Ο Πέτρος Α΄ αντιμετώπισε ακόμη σοβαρό πρόβλημα στη νομιμότητα του θρόνου της Κύπρου, ο ανεψιός του Γκυ είχε προσφύγει στον πάπα με την υποστήριξη του βασιλιά της Γαλλίας. Ο Πέτρος έστειλε τους δικούς του αντιπροσώπους χωρίς αποτέλεσμα και αποφάσισε να πάει ο ίδιος. Τον Οκτώβριο του 1362 αναχώρησε από την Πάφο για τη Ρόδο και τη Βενετία όπου έγινε δεκτός με τιμές, έφτασε στην Αβινιόν και παρουσιάστηκε στον πάπα Ιννοκέντιο ΣΤ΄. Ταυτόχρονα έφτασε και ο διεκδικητής ανιψιός του αλλά τελικά ακολούθησε συμβιβασμός : ο Πέτρος αναγνωρίστηκε ως βασιλιάς κι ο Ούγος εξασφάλισε υψηλό ετήσιο επίδομα.
Ο Πέτρος προσπάθησε να πείσει τους ισχυρούς ηγεμόνες να τον ενισχύσουν με νέα μεγάλη Σταυροφορία για την απελευθέρωση των Αγίων Τόπων και του βασιλείου των Ιεροσολύμων που του ανήκε. Το ζήτημα συζητήθηκε με το νέο Πάπα Ουρβανό Ε΄. Για τον ίδιο λόγο ταξίδεψε στην Αγγλία, στη Γερμανία, στη Γαλλία, και επισκέφτηκε ισχυρές πόλεις όπως η Γένουα, η Βενετία και η Πράγα και συναντήθηκε με αρκετούς μονάρχες. Στο Λονδίνο έγινε η γνωστή συνάντηση των πέντε βασιλιάδων: Κύπρου, Αγγλίας, Σκωτίας, Γαλλίας και Δανίας. . Έγινε παντού δεκτός με τιμές και πολλά δώρα αλλά δεν έπεισε τους μονάρχες.
Η Κύπρος με αντιβασιλιά τον αδελφό του Ιωάννη αντιμετώπιζε προβλήματα: μεγάλη επιδημία αφάνισε πολλούς κατοίκους (1363) ανάμεσα τους και η αδελφή του Εσίβη. Οι Τούρκοι με την ευκαιρία ξεκίνησαν επιδρομές και λεηλασίες. Ταυτόχρονα, ένα επεισόδιο μεταξύ Κυπρίων και Γενουατών ναυτικών στην Αμμόχωστο εξελίχτηκε σε πολιτικό θέμα με προεκτάσεις, επεισόδια και πολλούς θανάτους. Ο Πέτρος που βρισκόταν στη Γένοβαν διαπραγματεύθηκε και υπέγραψε συνθήκη σχετικά με την Γενοβέζικη συνοικία της Κύπρου.
Κατάληψη της Αλεξάνδρειας.
Ο βασιλιάς πληροφορήθηκε ότι οι Μαμελούκοι της Αιγύπτου σχεδίαζαν επίθεση στην Κύπρο, ο Πέτρος ετοίμασε εκστρατεία κατά των Αιγυπτίων, διαμήνυσε από την Βενετία να συγκεντρωθεί ο στόλος του στη Ρόδο (1365). Ο Πέτρος έφερε από την Ιταλία 16 γαλέρες που είχε εξασφαλίσει, οι Ιωαννίτες συμμετείχαν με τέσσερις γαλέρες, συγκεντρώθηκαν συνολικά 165 καράβια με τον ίδιο τον Πέτρος επικεφαλής. Ο Πέτρος παρά τις αντιδράσεις από την Ευρώπη λόγω οικονομικών συμφερόντων με την Αίγυπτο εξέπλευσε με το στρατό του και έφτασε στην Αλεξάνδρεια (9 Οκτωβρίου 1365), η Αλεξάνδρεια καταλήφθηκε το απόγευμα της επόμενης μέρας (10 Οκτωβρίου 1365).
Ο Πέτρος έκρινε ορθά ότι δεν μπορούσε να κρατήσει την Αλεξάνδρεια πολύ, την λεηλάτησε, την εγκατέλειψε και επέστρεψε στην Κύπρο ύστερα από απουσία τριών ετών. Το κατόρθωμά του να αλώσει την Αλεξάνδρεια εντυπωσίασε τους ηγεμόνες της Ευρώπης, ο ένας μετά τον άλλο του διαμηνύσαμε ότι θα τον ενισχύσουν με στρατό για να συνεχίσει τον πόλεμο κατά των Μωαμεθανών, το ίδιο δήλωσαν ο πάπας, ο βασιλιάς της Γαλλίας και ο κόμης της Σαβοΐας. Οι Βενετοί όμως λόγω των εμπορικών τους δραστηριοτήτων με τους Οθωμανούς ακύρωσαν την επίθεση.
Σύγκρουση με τον σουλτάνο.
Ο Πέτρος ναυπήγησε στόλο στην Κύπρο με στόχο να χτυπήσει τη Βηρυτό, η επιχείρηση ματαιώθηκε με την παρέμβαση των Βενετών που υποσχέθηκαν να καταβάλουν ψηλές χρηματικές αποζημιώσεις στον Πέτρο για τις πολεμικές προπαρασκευές του με τον όρο να μην έκανε επίθεση κατά της Δαμασκού.
Τον Ιανουάριο του 1366 επιχείρησε νέα εκστρατεία κατά της Τρίπολης, παρά την θαλασσοταραχή λίγα πλοία έφτασαν στην Τρίπολη και τη λεηλάτησαν πριν επιστρέψουν βιαστικά στην Κύπρο. Την επιχείρηση κατά της Τρίπολης την έκανε ο Πέτρος σαν προειδοποίηση στον Μαμελούκο σουλτάνο του Καΐρου που έβρισκε συνεχώς προφάσεις για να αποφύγει να κλείσει ειρήνη.
Με την μεσολάβηση των Βενετών ο Πέτρος αποδέχτηκε την πρόταση των Βενετών να υπογράψει ειρήνη με τον Μαμελούκο σουλτάνο. Το εμπόριο με την Ανατολή ωφελούσε ιδιαίτερα και την Κύπρο, χάρη σε αυτό η Αμμόχωστος ήταν από τις πλουσιότερες πόλεις. Οι φίλοι και οι χρηματοδότες του Πέτρου ήταν πλούσιοι έμποροι της Αμμοχώστου αλλά ο σουλτάνος του Καΐρου που αισθανόταν προσβεβλημένος από την κατάληψη της Αλεξάνδρειας δεν μπορούσε να το ανεχτεί. Η επίθεση κατά της Τρίπολης ήταν μήνυμα στον σουλτάνο: είτε υπογράφει ειρήνη και ξαναρχίζει το εμπόριο, είτε ο πόλεμος συνεχίζεται. Ο σουλτάνος προσπάθησε να δημιουργήσει κίνηση αντιπερισπασμού και ενίσχυσε τους εμίρηδες της Μικράς Ασίας, που συγκέντρωσαν στρατό και πολιόρκησαν την Κώρυκο. Ο Πέτρος έστειλε στρατεύματα (1367) που ενώθηκαν με τη φρουρά της Κωρύκου και τους κατατρόπωσαν. Τον Μάη του 1367 η φρουρά της Αττάλειας εξεγέρθηκε επειδή καθυστερούσε ο μισθός της από την Κύπρο, ο Πέτρος εξέπλευσε αμέσως και επέβαλε την τάξη αποκεφαλίζοντας τους πρωταίτιους.
Τελικά έκλεισε ειρήνη με το σουλτάνο του Καΐρου που τελικά δεν υπεγράφη, αναφέρονται κατόπιν νέες επιθέσεις του Πέτρου στην ακτή της Συρίας (1367). Ο Λεόντιος Μαχαιράς γράφει ότι ο λόγος που ο Πέτρος δεν κράτησε την Τρίπολη ήταν επειδή δεν είχε τείχη. Μεταξύ των άλλων πόλεων που καταλήφθηκαν και λεηλατήθηκαν από τους Κυπρίους ήταν και η Λαοδίκεια στη Συρία (1367), η ειρήνη με το Μαμελούκο σουλτάνο αντιμετώπιζε μεγάλες δοκιμασίες.
Τελευταία χρόνια.
Τελευταίες περιοδείες στην Ευρώπη.
Ο Πέτρος Α΄ συκοφαντήθηκε στον πάπα Ουρβανό Β΄ από Γάλλο ευγενή Λασπαρέ και προκλήθηκε σε μονομαχία, αποδέχτηκε και ταξίδευσε στη Ρώμη αιφνιδιάζοντας τον Λασπαρέ αλλά ο πάπας τους συμφιλίωσε. Στο ταξίδι φιλοξενήθηκε στη Νάπολη από την Ιωάννα Α΄ της Νάπολης (1267), συναντήθηκε στη Φλωρεντία με τον Κάρολο Δ΄ της Αγίας Ρωμαϊκής Αυτοκρατορίας και στο Μιλάνο είδε τον δούκα Μπερναμπό Βισκόντι. Προσπάθησε να τους ενώσει σε Σταυροφορία αλλά ξανά χωρίς αποτέλεσμα. Τα έξοδα ήταν τεράστια και ζήτησε επιπλέον χρήματα από τους ευγενείς του, παραχώρησε σε Κύπριους δούλους το δικαίωμα να εξαγοράζουν την ελευθερία τους με χρήματα ενώ μεγάλο μέρος των εξόδων καλύφθηκαν με τα λάφυρα από τις κατακτήσεις.
Ο Πέτρος έκοψε πολλά αργυρά νομίσματα, στην μπροστινή όψη ο βασιλιάς εμφανιζόταν να κρατά ξίφος στο δεξί του χέρι και σφαίρα με σταυρό στο αριστερό, στην πίσω όψη ήταν αποτυπωμένος ο σταυρός των Ιεροσολύμων. .
Έρωτες και μίση.
Ο Πέτρος σύμφωνα με τον Λεόντιο Μαχαιρά αγαπούσε με πάθος τη σύζυγό του Ελεονόρα, στα ταξίδια του έπαιρνε μαζί του ένα νυχτικό της και το αγκάλιαζε όταν κοιμόταν τα βράδια. Ο έρωτάς όμως προς τη σύζυγό του δεν τον εμπόδιζε να έχει και ερωτικές σχέσεις με πολλές γυναίκες όπως η Ιωάννα ντ' Αλεμάν, η σχέση της με τον βασιλιά και η αντιπαράθεση με τη βασίλισσα ήταν το θέμα του Μεσαιωνικού Κυπριακού ποιήματος Αροδαφνούσα. .
Ο παράφορος χαρακτήρας του τον οδήγησε σε σύγκρουση με ευγενείς του βασιλείου που τιμωρούσε σκληρά για ασήμαντες αιτίες. Ο Μαχαιράς αναφέρει την περίπτωση του ευγενή Ερρίκου ντε Γιβλέτ που αρνήθηκε να δώσει στο γιο του βασιλιά τα κυνηγετικά του σκυλιά επειδή τα χρειαζόταν ο δικός του. Ο Πέτρος Α΄ τιμώρησε σκληρά τον ευγενή και όλη την οικογένεια του ː ο γιος του έσκαβε σιδεροδέσμιος με τους σκλάβους οχυρωματικά έργα στη Λευκωσία και η κόρη του αν και ευγενής παντρεύτηκε βίαια έναν ράφτη. 
Ο βασιλιάς συγκρούστηκε σκληρά με τους ευγενείς χάρη στην στάση που τήρησαν στο θέμα της μοιχείας της βασίλισσας. Όταν ο βασιλιάς απουσίαζε στην Ευρώπη η βασίλισσα σύναψε ερωτική σχέση με τον ευγενή Ιωάννη ντε Μόρφου, ο ευγενής Ιωάννης Βισκούντης υπεύθυνος τον ανακτόρων από φόβο μην το μάθει ο βασιλιάς από άλλη πηγή τον ενημέρωσε ο ίδιος. Ο Πέτρος κατηγόρησε τη βασίλισσα για μοιχεία αλλά οι ευγενείς φοβήθηκαν ότι αν καταδικαζόταν η Ελεονόρα θα ερχόταν η Κύπρος σε σύγκρουση με την Ισπανία. Τελικά υπερίσχυσε η σκοπιμότητα, η Ελεονόρα αθωώθηκε και ο Ιωάννης Βισκούντης αν και είχε πει την αλήθεια φυλακίστηκε μέχρι τον θάνατο του. Η υπόθεση αυτή ήταν το θέμα στο γνωστό ποίημα του Γιώργου Σεφέρη "Ο Δαίμων της Πορνείας" και σε έργο του Άντρου Παυλίδη με τον ίδιο τίτλο, ο τίτλος προήλθε από αναφορά του Μαχαιρά.. Το θέμα θίγεται επίσης στο θεατρικό έργο του Πάνου Ιωαννίδη (γεν. το 1935) ""Πέτρος Α΄"'", η σύγκρουση της Ελεονόρας και της Ιωάννας ντ' Αλεμάν αναφέρεται στο έργο του Χριστάκη Γεωργίου "Καλόγεροι".
Δολοφονία.
Η αθώωση της βασίλισσας και η καταδίκη του έντιμου ιππότες ντρόπιασαν σκληρά τον Πέτρο στους ευγενείς ο οποίος για να τους εκδικηθεί "άρχεψεν και αντροπίαζεν τες γυναίκες τους, από μικρήν έως μεγάλην" με αναφορά του Μαχαιρά. Η αντιπαράθεση οδήγησε σε θανάσιμο μίσος, ο Πέτρος ήθελε να τους εξοντώσει αλλά οι ευγενείς τον πρόλαβαν με τη δολοφονία του. Οι ευγενείς πήγαν στα ανάκτορα, τρεις από αυτούς ο Φίλιππος ντ' Ιμπελέν, ο Ερρίκος ντε Γιβλέτ και ο Ιάκωβος ντε Γκορέλ μπήκαν στο υπνοδωμάτιο του βασιλιά την ώρα που κοιμόταν με την ερωμένη του και τον σκότωσαν. Οι υπόλοιποι ευγενείς μπήκαν στο υπνοδωμάτιο και χτύπησαν τον νεκρό βασιλιά με τα ξίφη τους για να έχει το έγκλημα ομαδική ευθύνη.
Τον Πέτρο Α΄ διαδέχθηκε ο γιος του Πέτρος Β΄.
Οικογένεια.
Νυμφεύτηκε το 1342 την Εσίβα του Μονφόρ, κόρη του Ονφρουά του Μονφόρ (1305-1326) κοντόσταυλου της Κύπρου &amp; τιτουλάριου κυρίου του Τορόν. Δεν απέκτησαν απογόνους και η Εσίβα απεβ. πριν το 1350.
Το 1353 έκανε δεύτερο γάμο με την Ελεονώρα του Οίκου της Βαρκελώνης, κόρη του Πέτρου κόμη της Ριβαγόθα, Εμπούριες &amp; Πράδες, σενεσάλη της Καταλωνίας, γιου του Ιακώβου Β΄ της Αραγωνίας. Είχε τέκνα:

</doc>
<doc id="49844" url="https://el.wikipedia.org/wiki?curid=49844" title="Πέτρος Β΄ της Κύπρου">
Πέτρος Β΄ της Κύπρου

Ο Πέτρος Β΄ της Κύπρου (1354 - 13 Οκτωβρίου 1382), Βασιλιάς της Κύπρου και τιτουλάριος βασιλιάς της Ιερουσαλήμ (1369 - 1382) ήταν γιος και διάδοχος του Πέτρου Α΄ της Κύπρου και της Ελεονόρας της Αραγωνίας. Διαδέχθηκε τον δολοφονημένο πατέρα του σε ηλικία 15 ετών (1369) 
Γάμος.
Η πρώτη πρόταση να παντρευτεί κόρη του Ρωμαίου Αυτοκράτορα Ιωάννη Ε΄ Παλαιολόγου απορρίφθηκε επειδή οι Λατίνοι δεν ήθελαν για πολιτικούς λόγους τον γάμο του με Ελληνίδα πριγκίπισσα. Οι Λατίνοι είπαν σαν δικαιολογία στους Βυζαντινούς απεσταλμένους ότι ο βασιλιάς ήταν απασχολημένος με την εισβολή των Γενουατών. Ο Πέτρος Β΄ νυμφεύτηκε τη Βαλεντίνα Βισκόντι της Κύπρου κόρη του Μπερναμπό Βισκόντι.
Η βασιλείας του χαρακτηρίστηκε από μεγάλη παρακμή, χάθηκαν οι κτήσεις του πατέρα του στην Μικρά Ασία, η Αμμόχωστος χάθηκε από την εισβολή των Γενουατών (1373 - 1374), από τότε ξεκίνησε η παρακμή της. Σημαντική φθορά είχαν επίσης η πρωτεύουσα Λευκωσία, η Κερύνεια, η Λεμεσός και η Πάφος.
Στέψη.
Ο Πέτρος Β΄ ανακηρύχτηκε βασιλιάς της Κύπρου αμέσως μετά τη δολοφονία του πατέρα του τον Ιανουάριο του 1369 αλλά επειδή ήταν ανήλικος την αντιβασιλεία ανέλαβε ο θείος του Ιωάννης των Λουζινιάν. Ο Ιωάννης συνάντησε σοβαρές αντιδράσεις ειδικά από την βασιλομήτωρ Ελεονόρα, που τον θεωρούσε ηθικό αυτουργό της δολοφονίας του συζύγου της. Η Ελεονόρα ζήτησε στρατιωτική βοήθεια από την Ευρώπη, στις μυστικές της εκκλήσεις ανταποκρίθηκαν μόνο οι Γενουάτες που είδαν την υπόθεση σαν ευκαιρία επέμβασης στο βασίλειο της Κύπρου.
Ένταση με τους Γενουάτες.
Ο Πέτρος Β΄ όταν ενηλικιώθηκε στέφτηκε βασιλιάς της Κύπρου στον καθεδρικό ναό της Αγίας Σοφίας στη Λευκωσία (12 Ιανουαρίου 1371) και τιτλούχος βασιλιάς της Ιερουσαλήμ στην Αμμόχωστο (12 Οκτωβρίου 1372). Στην δεύτερη τελετή ακολούθησαν σοβαρά επεισόδια με πρωταγωνιστές τους Βενετούς και τους Γενουάτες της Αμμόχωστου. Οι αρχηγοί των δυο παροικιών κρατούσαν σύμφωνα με την παράδοση τα χαλινάρια του βασιλικού αλόγου, η φιλονικία ξεκίνησε σχετικά με το ζήτημα ποιοι θα κρατούσαν το δεξί και ποιοι το αριστερό χαλινάρι. Η φιλονικία εξελίχτηκε το βράδυ μετά το εορταστικό δείπνο σε ένοπλη σύγκρουση στους δρόμους της Αμμόχωστου με πολλά θύματα και ζημιές. 
Η ευθύνη αποδόθηκε στους Γενουάτες πολλοί συνελήφθησαν, οι εκπρόσωποι τους κατάγγειλαν στην Γένουα τις διώξεις και οι αρχές της πόλης αποφάσισαν επέμβαση στην Κύπρο. Οργάνωσαν εκστρατεία με χρηματοδότηση πλούσιων εμπόρων, αρχηγός τους ο αδελφός του δόγη της Γένοβας Πέτρος ντε Καμποφρεγκόσο.
Απώλεια της Αμμόχωστου.
Ο Πέτρος και οι σύμβουλοί του συγκέντρωσαν όλες τις δυνάμεις τους για να αντιμετωπίσουν τους Γενουάτες, έδωσαν πίσω την Αττάλεια στον εμίρη Τεκέ από τον οποίο είχε κυριεύσει την πόλη ο Πέτρος Α΄ και έκλεισαν ειρήνη μαζί του. Αρχηγοί του στρατού ήταν οι θείοι του βασιλιά Ιωάννης και ο Κοντόσταυλος Ιάκωβος Α΄ της Κύπρου, ο Πέτρος Β΄ παρέμεινε στην Αμμόχωστο με την μητέρα του που τελικά χάθηκε και ο ίδιος αιχμαλωτίστηκε. Η Αμμόχωστος ήταν άριστα οχυρωμένη αλλά οι Γενουάτες την κατέλαβαν με κόλπο, είπαν ψευδώς να τους ανοίξουν τις πύλες για διαπραγματεύσεις κάτι που έγινε και αποδείχτηκε μοιραίο.
Αιχμαλωσία.
Ο Πέτρος Β΄ κρατήθηκε αιχμάλωτος με τη μητέρα του, οι Γενουάτες επιτέθηκαν στη Λεμεσό, την Πάφο και μπήκαν και στην πρωτεύουσα Λευκωσία. Οι δύο θείοι του βασιλιά αντιστάθηκαν επιτυχώς από το κάστρο του Αγίου Ιλαρίωνος και από την πόλη της Κερύνειας.
Ο Πέτρος έκλεισε ταπεινωτική συνθήκη με τους Γενουάτες (1374) με όρους : παραμονή της Αμμόχωστου στους Γενουάτες, καταβολή υπέρογκων αποζημιώσεων και αποστολή ομήρων στη Γένοβα για εγγύηση, παράδοση της Κερύνειας και εξορία του Ιακώβου από την Κύπρο. Ο Ιάκωβος έφυγε για την Ευρώπη αλλά συνελήφθη και φυλακίστηκε από τους Γενουάτες, επέστρεψε στην Κύπρο μετά τον θάνατο του Πέτρου Β΄.
Τελευταία χρόνια.
Η επιχείρηση των Γενουατών στην Κύπρο τους έφερε σημαντικά κέρδη αλλά πριν φύγουν εκτέλεσαν τους εμπλεκόμενους στη δολοφονία του Πέτρου Α΄ ύστερα από υπόσχεση στην βασιλομήτωρ Ελεονόρα. Η Ελεονόρα λίγο αργότερα οργάνωσε και πέτυχε τη δολοφονία του πρίγκιπα Ιωάννη που τον θεωρούσε υπεύθυνο για τον θάνατο του συζύγου της. Η Ελεονόρα συγκρούστηκε με την νύφη της Βαλεντίνα Βισκόντι και έκανε επεμβάσεις στην πολιτική και τα σκάνδαλα, ο Πέτρος Β΄ αποφάσισε να διώξει την δυναμική μητέρα του η οποία παρά τις σκληρές αντιδράσεις εξορίστηκε τον Σεπτέμβριο του 1378 στην Ισπανία.
Ο Πέτρος Β΄ διαπραγματεύτηκε ειρήνη με τον σουλτάνο της Αιγύπτου, βελτίωσε τις οχυρώσεις της Λευκωσίας και έκτισε βασιλική έπαυλη στο χωριό Ποταμιά που καταστράφηκε από τους Μαμελούκους (1426), έκοψε και δικά του νομίσματα. 
Πέθανε πρόωρα σε ηλικία 28 ετών (13 Οκτωβρίου 1382), είχε αποκτήσει μια κόρη που έζησε λίγο και τον διαδέχθηκε ο θείος του Ιάκωβος Α΄ της Κύπρου.
Οικογένεια.
Νυμφεύτηκε το 1378 τη Βαλεντίνα Βισκόντι, κόρη του Μπερναμπό Βισκόντι κυβερνήτη του Μιλάνου και είχε τέκνα:

</doc>
<doc id="49845" url="https://el.wikipedia.org/wiki?curid=49845" title="Ιάκωβος Α΄ της Κύπρου">
Ιάκωβος Α΄ της Κύπρου

Ο Ιάκωβος Α΄ (1334 - 9 Σεπτεμβρίου 1398) από τον Οίκο των Πουατιέ-Λουζινιάν ήταν Βασιλιάς της Κύπρου, Τιτουλάριος βασιλιάς της Ιερουσαλήμ (1382 - 1398) και Τιτουλάριος βασιλιάς του Αρμενικού βασιλείου της Κιλικίας (1396 - 1398).
Βιογραφία.
Ήταν ο μικρότερος γιος του του Ούγου Δ΄ της Κύπρου και της δεύτερης συζύγου του Αλίκης του Ιμπελέ, κόρης του Γκυ κυρίου της Νικοζίας. Ο Ιάκωβος Α΄ ήταν μικρότερος αδελφός του Πέτρου Α΄ της Κύπρου, θείος του Πέτρου Β΄ της Κύπρου τον οποίο και διαδέχθηκε και πατέρας του Ιανού της Κύπρου (1398-1432). Ο Ιάκωβος πριν ανέβει στον θρόνο είχε άλλα αξιώματα με περιπετειώδη ζωή, έμεινε γνωστός για τη σθεναρή του αντίστασή στους Γενουάτες όταν εισέβαλαν στην Κύπρο.
Άνοδος στον θρόνο.
Ο Ιάκωβος ήταν τέταρτος κατά σειρά γιος του Ούγου Δ΄ , οι μεγαλύτεροι ήταν ː ο ετεροθαλής Γκυ που πέθανε πριν τον πατέρα του, ο Πέτρος Α΄ και ο Ιωάννης των Λουζινιάν. Τον Ούγο Δ΄ διαδέχθηκε ο Πέτρος Α΄ που βασίλευσε 10 χρόνια μέχρι την δολοφονία του (1369) και αυτόν με την σειρά του ο ανήλικος γιος του Πέτρος Β΄. Η χήρα του Πέτρου Α΄ Ελεονώρα της Αραγωνίας, βασίλισσα της Κύπρου κάλεσε τους Γενουάτες να εισβάλουν στην Κύπρο για να εκδικηθεί την δολοφονία του συζύγου της. Οι δυο μικρότεροι αδελφοί του Πέτρου Α΄ αντιστάθηκαν επιτυχώς, όταν οι Γενουάτες έφυγαν από το νησί η Ισαβέλλα οργάνωσε και πέτυχε τη δολοφονία του Ιωάννη που τον θεωρούσε ηθικό αυτουργό της δολοφονίας του συζύγου της. Ο Πέτρος Β΄ πέθανε πρόωρα χωρίς απογόνους (1382) και τον διαδέχθηκε ο Ιάκωβος.
Αντίσταση στους Γενουάτες.
Ο Ιάκωβος ήταν νυμφευμένος με την Ελοΐζ ντε Μπράνσγουϊκ, με την οποία απέκτησε πολλά παιδιά (πιθανόν 12), τα πιο γνωστά είναι: ο Ιανός της Κύπρου, ο Ούγος, αρχιεπίσκοπος Λευκωσίας και Καρδινάλιος, ο Φίλιππος Κοντόσταυλος της Κύπρου, ο Ερρίκος πρίγκιπας της Γαλιλαίας, η Μαριέτα, που παντρεύτηκε τον βασιλιά της Νεαπόλεως Λαδίσλαο, η Ισαβέλλα, που παντρεύτηκε τον εξάδελφό της Πέτρο, κόμη της Τρίπολης, η Εσίβη και η Αγνή.
Η Ελεονόρα κάλεσε τους Γενουάτες στην Κύπρο για να εκδικηθεί τους δολοφόνους του συζύγου της, ανταποκρίθηκαν θετικά τον Απρίλιο του 1373 με επικεφαλής τον Πέτρο ντε Κάμπο Φρεγκόσο.
Η οχυρωμένη Αμμόχωστος αλώθηκε με δόλο από τους Γενουάτες, ο μικρός Πέτρος Β΄ και η μητέρα του αιχμαλωτίστηκαν, οι ευγενείς που δολοφόνησαν τον Πέτρο Α΄ θανατώθηκαν αλλά οι Γενουάτες στην συνέχεια επιχείρησαν να καταλάβουν το νησί. Την αντίσταση ανέλαβαν ο πρίγκιπας Ιωάννης από το Κάστρο του Αγίου Ιλαρίωνα και ο Κοντόσταυλος πρίγκιπας Ιάκωβος. Ο Ιάκωβος αντιστάθηκε επιτυχώς από την Κερύνεια που οι Γενουάτες πολιορκούσε με πείσμα αλλά δεν μπορούσαν να αλώσουν. Ο Ιάκωβος Β΄ έκλεισε τελικά ταπεινωτική ειρήνη με τους Γενουάτες και ο Ιάκωβος εξορίστηκε σύμφωνα με τους όρους της συμφωνίας.
Αιχμαλωσία.
Ο Ιάκωβος αποδέχτηκε και αναχώρησε με πλοίο από την Κερύνεια (1374), στη Ρόδο δεν βρήκε την αναμενόμενη βοήθεια από τους Ιωαννίτες Ιππότες. Οι Γενουάτες παραβιάζοντας τους όρους της συμφωνίας τον συνέλαβαν αιχμάλωτο και τον μετέφεραν στη Γένουα με τη σύζυγό του Ελοΐζ, φυλακίστηκε εννιά χρόνια σε σκληρές συνθήκες. Στη Γένοβα γεννήθηκε ο μεγαλύτερος γιος του που πήρε το όνομα του θεού Ιανού, προστάτη της πόλης.
Απελευθέρωση.
Ο Πέτρος Β΄ πέθανε χωρίς διάδοχο (1382) και οι Κύπριοι περίμεναν τον θείο του Ιάκωβο να τον στέψουν βασιλιά. Ο Ιάκωβος διαπραγματεύτηκε σκληρά την ελευθερία του με τους Γενουάτες που ολοκληρώθηκαν με νέα ταπεινωτική συμφωνία (19 Φεβρουαρίου 1383).
Οι Γενουάτες είχαν απεριόριστα εμπορικά προνόμια στην Κύπρο και διατήρησαν στην κατοχή τους την Αμμόχωστο και την Κερύνεια, ο Ιάκωβος Α΄ έκανε αποτυχημένη προσπάθεια να ανακτήσει την Αμμόχωστο (1396). Νέες προσπάθειες έκαναν κατόπιν ο γιος του Ιανός (1401) και ο Ιωάννης Β΄ της Κύπρου (1441), την πόλη πήρε τελικά ο Ιάκωβος Β΄ της Κύπρου (1464), την ίδια χρονιά ανακτήθηκε και η Κερύνεια. 
Στέψη.
Το βασίλειο της Κύπρου διοικήθηκε μέχρι την επιστροφή του Ιακώβου από 12μελές συμβούλιο ευγενών. Ο Λεόντιος Μαχαιράς αναφέρει ότι όταν έφτασε ο Ιάκωβος Α΄ στην Κύπρο με πλοίο δεν έγινε δεκτός, δεν τον άφησαν να αποβιβαστεί στην Αλυκή Λάρνακας και επέστρεψε στην Γένουα.
Μερικοί ευγενείς όπως οι αδελφοί Περότ και Βιλμόντ ντε Μοντολίφ αρνήθηκαν την άφιξη του Ιακώβου στην Κύπρο με ελπίδες να κυβερνήσουν το νησί οι ίδιοι, οι δυο αδελφοί τιμωρήθηκαν αργότερα από τον Ιάκωβο. Οι αντίπαλοι του Ιακώβου Α΄ εξουδετερώθηκαν πλήρως στην Κύπρο το 1385, τον Απρίλιο του 1385 ο βασιλιάς αποβιβάστηκε στην Κερύνεια, από εκεί πήγε στην Λευκωσία όπου έγινε δεκτός με μεγάλο ενθουσιασμό, η στέψη του έγινε τον Μάη στον καθεδρικό ναό της Αγίας Σοφίας.
Οι Βενετοί σύμφωνα με τον Λεόντιο Μαχαιρά ήταν αντίθετοι με την επιστροφή του Ιακώβου στην Κύπρο επειδή ζημιώνονταν με την συμφωνία του με τους Γενουάτες. 
Ο Ιάκωβος στο δεύτερο ταξίδι του στην Γένουα συνοδεύτηκε από έξι πολεμικές γαλέρες των Γενουατών "δια να μηδέν δράξουν τον ρήγα... οι Βενετίκοι εις το έλα του..." . Οι Γενουάτες κράτησαν ωστόσο όμηρο τον μεγαλύτερο γιο και διάδοχο του Ιανό.
Ο Ιάκωβος Α΄ στέφτηκε επίσης τιτλούχος βασιλιάς της Ιερουσαλήμ (1389). Ο Λέων ΣΤ΄ της Αρμενίας μέλος του Οίκου των Λουζινιάν πέθανε χωρίς απογόνους (1393) και τον διαδέχτηκε ο Ιάκωβος, από τότε οι Κύπριοι βασιλείς ήταν και βασιλείς της Αρμενίας.
Ο Ιάκωβος επέβαλε στην Κύπρο τη φορολογία της δεκάτης, μεγάλη επιδημία πανώλης θανάτωσε το μεγαλύτερο τμήμα του πληθυσμού (1392 - 1393). Η βασιλική οικογένεια αποσύρθηκε στη Μονή Μαχαιρά αλλά επέστρεψαν σύντομα στη Λευκωσία αφού θα ήταν άχρηστοι σε ένα βασίλειο με νεκρούς υπηκόους.
Ο Ιάκωβος Α΄ πέθανε στις 9 Σεπτεμβρίου 1398 και τάφηκε στην εκκλησία του Αγίου Δομίνικου στην Λευκωσία.
Οικογένεια.
Νυμφεύτηκε το 1365 την Χέλβις των Γουέλφων, κόρη του Φιλίππου του Μπράουνσβαϊγκ-Γκρούμπενχαγκεν, κοντόσταυλου της Ιερουσαλήμ, και απέκτησε τέκνα:

</doc>
<doc id="49846" url="https://el.wikipedia.org/wiki?curid=49846" title="Φαροδείκτης">
Φαροδείκτης

Ο Φαροδείκτης (List of lights) είναι βιβλίο (σειρά βιβλίων) που περιέχει όλα τα στοιχεία των Φάρων, φανών, φαροικιών, Φαρόπλοιων, βοηθημάτων Ραντάρ και ηχητικών σημάτων όλης της Υδρογείου. Αποτελεί σημαντικό ναυτιλιακό βοήθημα.
Οι σημαντικότεροι διεθνείς Φαροδείκτες είναι οι αμερικανικής έκδοσης που είναι 6 τόμοι που εκδίδονται ανά 3μηνο για την Υδρόγειο και ετήσια για τα εσωτερικά ύδατα και τις ακτές των ΗΠΑ, (που περιλαμβάνουν τις μεγάλες λίμνες ΗΠΑ και Καναδά) και οι βρετανικής έκδοσης που είναι 12 τόμοι και εκδίδονται ανά 18μηνο.
Γενικά οι Φαροδείκτες κατά τόμο περιέχουν:
Στο κάτω μέρος κάθε σελίδας φέρεται με έντονα γράμματα η φράση: all bearings are true, from seaward, δηλαδή οι διοπτεύσεις που αναφέρονται έχουν ληφθεί από την θάλασσα και έχουν αναχθεί σε αληθείς.

</doc>
<doc id="49847" url="https://el.wikipedia.org/wiki?curid=49847" title="Ιανός της Κύπρου">
Ιανός της Κύπρου

Ο Ιανός της Κύπρου, γαλλ. Janus ("Giano di Lusignano", 1375 - 10 Ιουνίου 1432) από τον Οίκο των Πουατιέ-Λουζινιάν ήταν βασιλιάς της Κύπρου, τιτουλάριος βασιλιάς της Ιερουσαλήμ και τιτουλάριος βασιλιάς του Αρμενικού βασιλείου της Κιλικίας (1398 - 1432).
Ήταν ο μεγαλύτερος γιος του Ιακώβου Α΄ της Κύπρου (1382-1398) και της Χέλβις των Γουέλφων, κόρης του Φιλίππου ευγενούς του Μπράουνσβαϊγκ-Γκρούμπενχαγκεν, κοντόσταυλου της Ιερουσαλήμ. 
Γεννήθηκε την εποχή που οι Γενουάτες κρατούσαν αιχμάλωτο το πατέρα του. Ονομάστηκε Ιανός προς τιμή του αρχαίου Ρωμαίου θεού, που ήταν προστάτης της πόλης που γεννήθηκε. Νυμφεύτηκε σε πρώτο γάμο την Ανγκλέζια Βισκόντι και σε δεύτερο γάμο, μετά το διαζύγιο που το χορηγήθηκε από τον πάπα (1408), την Καρλόττα των Βουρβόνων (1411), με την οποία απέκτησε πολλά παιδιά: ο μεγαλύτερος ήταν ο διάδοχός του Ιωάννης Β΄.
Άνοδος στο θρόνο.
Ο πατέρας του υπέγραψε συμφωνία με τη Γένουα, που της παρείχε απεριόριστα εμπορικά προνόμια. Με την ίδια συμφωνία παρέδωσε ως όμηρο στους Γενουάτες τον γιο του Ιανό, αφήνοντας έναν ευγενή -τον Ιωάννη Μπαπίν- ως κηδεμόνα. Ο ιστορικός Λεόντιος Μαχαιράς αναφέρει ότι ο Ιάκωβος Α΄ επέβαλε στην Κύπρο ειδική φορολογία, αναγκάζοντας τους ευγενείς και τον λαό να αγοράσουν μεγάλες ποσότητες άλατος, ώστε να συγκεντρώσει 100.000 δουκάτα για να ελευθερώσει τον γιο του. Ο Ιανός τελικά ελευθερώθηκε και έφτασε στην Κύπρο τον Οκτώβριο του 1392. Μετά το τέλος του πατέρα του (9 Σεπτεμβρίου 1398) ανέβηκε στον θρόνο σε ηλικία 24 ετών· η επίσημη τελετή στέψης έγινε στον καθεδρικό ναό της Αγίας Σοφίας στη Νικοζία (11 Νοεμβρίου 1399).
Τα σημαντικότερα γεγονότα της βασιλείας του ήταν η αποτυχημένη προσπάθεια ανακατάληψης της Φαμαγκούστας (Αμμόχωστου) από τους Γενουάτες και η εισβολή των Μαμελούκων στην Κύπρο, που τους αντιμετώπισε στη Χοιροκοιτία.
Αμμόχωστος και Κερύνεια.
Η Αμμόχωστος βρισκόταν στα χέρια των Γενουατών από την εποχή του εξαδέλφου του Πέτρου Β΄ (1373), όταν οι Γενουάτες είχαν εισβάλει στην Κύπρο. Ο Γενουάτης Αντώνιος ντε Κάρκο, ανάδοχος του Ιανού, τοποθετήθηκε διοικητής της Αμμόχωστου (1402). Σύμφωνα με τον Μαχαιρά, ο Ιανός συνωμότησε με τον ιερωμένο Γρηγόριο, πνευματικό του Αντωνίου ντε Κάρκο, να του παραδώσει την Αμμόχωστο και να γίνει σε αντάλλαγμα επίσκοπος της πόλης· στην συνωμοσία συμμετείχε και ο Πέτρος Μαχαιράς, αδελφός του Λεοντίου. Το σχέδιο προέβλεπε δολοφονία του Αντωνίου ντε Κάρκο από τον Γρηγόριο και στη συνέχεια να ανοίξουν οι πύλες για να μπουν οι στρατιώτες του Ιανού, αλλά την τελευταία στιγμή προδόθηκαν: 28 από τους συνωμότες εκτελέστηκαν και η πόλη παρέμεινε στους Γενουάτες.
Οι προσπάθειες αυτές τον έφεραν σε ρήξη με τους Γενουάτες, που κρατούσαν την Αμμόχωστο και την Κερύνεια. Ο κυβερνήτης της Γένοβας και πρώην στρατάρχης της Γαλλίας Ζαν ντε Μενγκρέ επισκέφτηκε την Κερύνεια και είχε συνομιλίες με εκπρόσωπο του Ιανού, αλλά οι δυο πόλεις παρέμειναν στους Γενουάτες.
Ο Ιανός επέβαλε αργότερα στον λαό νέες φορολογίες για να συγκεντρώσει χρήματα και να προσπαθήσει ξανά να καταλάβει την Αμμόχωστο· συγκέντρωσε στρατό, μηχανές και ξεκίνησε την πολιορκία. Η πολιορκία κράτησε τρία χρόνια χωρίς αποτέλεσμα· όταν τελικά λύθηκε (1406), οι Γενουάτες προσπάθησαν να καταλάβουν και τη Λεμεσό, αλλά αποκρούστηκαν (1408).
Η Κύπρος δοκιμάστηκε ξανά από επιδημίες και επιδρομές ακρίδων, που προκάλεσαν τεράστιες καταστροφές στη γεωργία (1410). Ακολούθησαν νέες επιδημίες (1420, 1422), από τις οποίες απεβίωσε η δεύτερη σύζυγος του Ιανού, Καρλόττα. Ο Λεόντιος Μαχαιράς γράφει ότι η νεκρή βασίλισσα μεταφέρθηκε κρυφά έξω από το παλάτι και οι νεκρώσιμες ψαλμωδίες άρχισαν, όταν η πομπή απομακρύνθηκε, για να μην αντιληφθεί το γεγονός ο Ιανός, που ήταν και εκείνος βαριά άρρωστος. Η Καρλόττα απεβίωσε την ίδια ημέρα με τη μητέρα του Ιανού, Χέλβις (15 Ιανουαρίου 1422).
Εισβολή των Μαμελούκων.
Η Κύπρος ήταν μόνιμη βάση εξόρμησης πειρατών, που λεηλατούσαν τα παράλια των γύρω χωρών. Για την παύση τους ακολούθησαν συνομιλίες του Ιανού και του σουλτάνου της Αιγύπτου μέσω εκπροσώπων. Ο Ιανός δεν μπόρεσε να εμποδίσει τις επιδρομές και οι Σαρακηνοί εισέβαλαν στην Κύπρο· στις επιδρομές αναμείχθηκαν και Κύπριοι ευγενείς, που πλούτισαν από τα λάφυρα. Ο σουλτάνος της Αιγύπτου Μπαρσμπάι (1421 - 1438) έστειλε πολλές φορές στρατό κατά της Κύπρου: μικρή δύναμη χτύπησε τη Λεμεσό (1424), μεγαλύτερη δύναμη από στρατό και στόλο χτύπησε αρχικά την Αμμόχωστο, που παραδόθηκε από τους Γενουάτες (1425) και στη συνέχεια προχώρησαν στην Λάρνακα, όπου λεηλάτησαν και πυρπόλησαν την περιοχή με τα χωριά Κίτιο, Δρομολαξιά, Κελλιά, Αραδίππου, Αγρίνο. Από εκεί προχώρησαν στη Λεμεσό, που κατέλαβαν το κάστρο της πόλης. Ο εμίρης της Δαμασκού του ζήτησε να κλείσει ειρήνη, αλλά ο Ιανός αρνήθηκε, παρά το ότι γνώριζε ότι ο σουλτάνος της Αιγύπτου ήταν πολύ ισχυρός και αποφασισμένος να καταστρέψει την Κύπρο.
Η επίθεση των Μαμελούκων ξεκίνησε το καλοκαίρι του 1426: ο στρατός τους, αφού συγκεντρώθηκε στη Ροζέτα, έφτασε στο νησί με 180 πλοία και αποβιβάστηκε στην περιοχή της Αβδήμου με συναρχηγούς τους Τανγκριβέρ Μωχαμέντ και Ινάλ ελ Κακιμί. Η στρατιωτική τους δύναμη ξεπερνούσε τις 3.000 άνδρες και περιλάμβανε Μαμελούκους, Τούρκους και Άραβες, με αποτέλεσμα η Λεμεσός να καταήφθεί πάλι. Ο Ιανός κινήθηκε από τη Λευκωσία στη Λεμεσό. Ζήτησε βοήθεια από τους Ευρωπαίους, χωρίς όμως αποτέλεσμα, καθώς οι Γενουάτες ήταν εχθροί του και οι Βενετοί δεν ήθελαν να χαλάσουν τις σχέσεις τους με τον σουλτάνο. Η μεγάλη μάχη στη Χοιροκοιτία περιγράφεται από τον Λεόντιο Μαχαιρά, που ήταν αυτόπτης μάρτυρας στις υπηρεσίες του Ιανού (7 Ιουλίου 1426). Οι Κύπριοι ηττήθηκαν και ο βασιλιάς μεταφέρθηκε αιχμάλωτος στο Κάιρο. Οι Μαμελούκοι λεηλάτησαν τη Λάρνακα και τη Λευκωσία· η βασιλική οικογένεια δραπέτευσε στην Κερύνεια. Τέλος οι εισβολείς έφυγαν από το νησί με πολλούς αιχμάλωτους και λάφυρα.
Επανάσταση των δουλοπάροικων.
Οι ασταμάτητες καταστροφές οδήγησαν τους Κυπρίους δουλοπάροικους, που ζούσαν σε συνθήκες πλήρους εξαθλίωσης, σε εξέγερση με αρχηγό τον χωρικό Αλέξη, που ανακηρύχθηκε βασιλιάς στο Λευκόνοικο. Η επανάσταση ήταν μεγάλης κλίμακας και είχε υποστήριξη από τον λαό, που εξέλεξε δικούς του αρχηγούς σε πολλά μέρη, όπως σε Λεμεσό, Λεύκα Λευκωσίας, Ορεινή, Περιστερώνα Λευκωσίας, Μόρφου και Λευκόνοικο. Ο Ιανός δέχθηκε σκληρές ταπεινώσεις στο Κάιρο: αλυσοδεμένος επάνω σε ένα γαϊδούρι χωρίς σάγμα, οδηγήθηκε στον σουλτάνο και υποχρεώθηκε να γονατίσει και να προσκυνήσει 9 φορές το χώμα που πατούσε. Οι ευγενείς και τα μέλη της βασιλικής οικογένειας στην Κύπρο προσπαθούσαν να αντιμετωπίσουν την επανάσταση του ρήγα Αλέξη και ξεκίνησαν τις προσπάθειες απελευθέρωσης του Ιανού. Με Ευρωπαϊκή βοήθεια η επανάσταση των χωρικών κατεστάλη μετά από 10 περίπου μήνες· ο αρχηγός των επαναστατών συνελήφθη και μετά από τρομερά βασανιστήρια εκτελέστηκε στη Λευκωσία την ίδια ημέρα που ο βασιλιάς Ιανός έφτασε από το Κάιρο στην Πάφο (12 Μαΐου 1427).
Η απελευθέρωση του Ιανού έγινε με μεσολάβηση των Ευρωπαίων, που συνεισέφεραν για να συγκεντρωθούν τα λύτρα. Πολλοί Κύπριοι ευγενείς έδωσαν επίσης χρήματα, καθώς η συμφωνία που είχε γίνει, πρόβλεπε καταβολή λύτρων ύψους 200.000 δουκάτων. Η Κύπρος έπρεπε να καταβάλλει στον σουλτάνο ετήσιο φόρο 5.000 δουκάτα. Ο φόρος συνέχισε να καταβάλλεται και μετά το τέλος του Ιανού, μέχρι και το τέλος της Φραγκοκρατίας. Με τον Ιανό εξαγόρασαν την ελευθερία τους και πολλοί αιχμάλωτοι, ενώ άλλοι παρέμειναν αιχμάλωτοι και πουλήθηκαν ως σκλάβοι.
Ο Ιανός χαρακτηρίζεται από το Λεόντιο Μαχαιρά ως σοφός, δυνατός, ωραίος και καλός άνθρωπος. Τις συνεχείς αποτυχίες του τις δικαιολογεί γράφοντας ότι οι ευγενείς δεν τον άφηναν να κάνει αυτά που ήθελε και τον εμπόδιζαν: "...και η βουλή του δεν αφήκεν να ποιήση της όρεξής του, και εξηλώναν τον...".
Μετά την αιχμαλωσία του από τους Σαρακηνούς, αισθανόταν τρομερά πικραμένος, παρέμεινε στο κρεβάτι παράλυτος από ημιπληγία για ένα χρόνο και απεβίωσε στις 10 Ιουνίου 1432.
Οικογένεια.
Νυμφεύτηκε σε πρώτο γάμο, τον Ιανουάριο του 1400, την Ανγκλέζια Βισκόντι (απεβ. 1439), κόρη του Μπερναμπό Βισκόντι, κυβερνήτη του Μιλάνου· δεν απέκτησαν παιδιά και ο γάμος ακυρώθηκε (1408).
Μετά ο Ιανός έκανε δεύτερο γάμο με την Καρλόττα των Βουρβόνων (στη Λευκωσία το 1411), κόρη του Ιωάννη Α΄ κόμη του Λα Μαρς. Η Καρλόττα απεβίωσε από την επιδημία πανώλης τού 1422. Μαζί της απέκτησε:
Από μη νόμιμη σχέση είχε φυσικά τέκνα:

</doc>
<doc id="49848" url="https://el.wikipedia.org/wiki?curid=49848" title="Καράκας">
Καράκας

Το Καράκας "(Caracas)" είναι η πρωτεύουσα της Βενεζουέλας. Η επίσημη ονομασία της πόλης είναι "Santiago de León de Caracas". Πρόκειται για το κυβερνητικό, οικονομικό και πολιτιστικό κέντρο της χώρας. Σύμφωνα με απογραφή του 2001 ο πληθυσμός της πόλης ανέρχεται σε 3.066.233 άτομα. Δήμαρχος της πόλης είναι ο Χουάν Μπαρρέτο, ο οποίος εξελέγη για την τετραετία 2004 - 2008. 
Η πόλη βρίσκεται στο βόρειο μέρος της χώρας κοντά στην Καραϊβική Θάλασσα. Ο πληθυσμός του Καράκας -συμπεριλαμβάνοντας τα προάστια και τις γειτονικές πόλεις εκτός περιοχής πρωτευούσης- ανέρχεται στα 4.7 εκατομμύρια.
Ιστορία.
Πριν από πεντακόσια χρόνια, η περιοχή στην οποία αναπτύχθηκε η πόλη του Καράκας κατοικούνταν από ιθαγενείς. Η πρώτη προσπάθεια αποικισμού της περιοχής έγινε το 1562 από τον Ισπανό Φρανσίσκο Φαχάρδο, αλλά εκδιώχθηκε από τους ντόπιους. Πέντε χρόνια αργότερα, στις 25 Ιουλίου 1567, ο επίσης Ισπανός Ντιέγο ντε Λοσάδα ίδρυσε την πόλη "Santiago de León de Caracas", της οποίας επιταχύνθηκε η ανάπτυξη χάρη στις καλλιέργειες κακάο. 
Οργανωμένες απόπειρες επανάστασης για ανεξαρτησία κατεστάλησαν στις 13 Ιουλίου 1797. Ωστόσο, ο λαός εμπνεύστηκε από τη Γαλλική και την Αμερικανική Επανάσταση και στις 5 Ιουλίου 1811 υπογράφτηκε Συνθήκη Ανεξαρτησίας στο Καράκας. Στις 26 Μαρτίου 1812, η πόλη του Καράκας καταστράφηκε από σεισμό, ο οποίος παρουσιάστηκε από τις Αρχές ως θεία τιμωρία για την εξέγερση εναντίον του Ισπανικού Στέμματος κατά τη διάρκεια του Πολέμου Ανεξαρτησίας της Βενεζουέλας. 
Η πόλη αποτέλεσε γενέτειρα για δυο σημαντικές φυσιογνωμίες της ιστορίας της Λατινικής Αμερικής: του Φρανσίσκο ντε Μιράντα και του Σιμόν Μπολίβαρ. 
Κατά τη διάρκεια του πρώτου μισού του 20ού αιώνα, η οικονομία της Βενεζουέλας, χώρας πλούσιας σε πετρέλαιο, αναπτυσσόταν σταθερά κι έτσι το Καράκας έγινε ένα από τα μεγάλα οικονομικά κέντρα της Λατινικής Αμερικής. 

</doc>
<doc id="49851" url="https://el.wikipedia.org/wiki?curid=49851" title="Βασίλειο της Κύπρου">
Βασίλειο της Κύπρου

Το Βασίλειο της Κύπρου ήταν ένα Σταυροφορικό Βασίλειο κατά την περίοδο του Μεσαίωνα (1192 - 1489) που κυβερνήθηκε από τους Γαλλικούς Οίκους των Λουζινιάν και των Πουατιέ-Λουζινιάν. Το βασίλειο δεν περιείχε μονάχα το νησί της Κύπρου αλλά και πόλεις της ανατολής όπως η Αττάλεια (1361 - 1373) και η Κώρυκος (1361 - 1448). Ιδρύθηκε το 1197 έξι χρόνια μετά από την κατάληψη της Κύπρου από τον Ριχάρδο το Λεοντόκαρδο κατά την Γ' Σταυροφορία (1191) από τον Ισαάκιο Κομνηνό της Κύπρου τον άνθρωπο που απόσχισε την Κύπρο από τη Βυζαντινή Αυτοκρατορία.
Ιστορία.
Άφιξη των Σταυροφόρων ύστερα από ναυάγιο.
Ο Άγγλος βασιλιάς δεν είχε στόχο να κατακτήσει το νησί αλλά στον δρόμο για την πολιορκία της Άκρας ο στόλος του δέχτηκε μεγάλο πλήγμα από καταιγίδα, τρία από τα πλοία του προσάραξαν στις ακτές της Κύπρου όταν οι ναύτες είδαν το λιμάνι της Λεμεσού. Οι ναύτες του πλοίου αιχμαλωτίστηκαν από τον Ισαάκιο Κομνηνό, την επόμενη μέρα έφτασε ένα πλοίο με την αρραβωνιαστικιά του Ριχάρδου Βερεγγαρία της Ναβάρρας και την αδελφή του Ιωάννα της Αγγλίας αλλά ο Ισαάκιος Κομνηνός τους απαγόρευσε την επιβίβαση. Όταν έμαθε ο Ριχάρδος για την αιχμαλωσία του πληρώματος του και την προσβολή στην μνηστή και την αδελφή του αποφάσισε να αντιμετωπίσει τον Ισαάκιο Κομνηνό σε μάχη. Η απόφαση του ισχυροποιήθηκε χάρη σε φήμες που κυκλοφόρησαν ότι ο Ισαάκιος Κομνηνός είχε συμμαχήσει με τον Σαλαντίν για να αντιμετωπίσει τους αντιπάλους του στην Κωνσταντινούπολη από τον Οίκο των Αγγέλων. Η Κύπρος αποτελούσε επιπλέον σημείο στρατηγικής σημασίας για τις επιχειρήσεις των Σταυροφόρων, ο στρατός του Ριχάρδου ενισχύθηκε με πολλούς Κύπριους. Ο Κομνηνός δραπέτευσε την νύχτα στους γύρω λόφους αλλά ο Ριχάρδος συγκρότησε τον στρατό του πριν ξημερώσει, ο Κομνηνός δραπέτευσε με λίγους άνδρες και οι υπόλοιποι Κύπριοι ευγενείς ορκίστηκαν πίστη στον Ριχάρδο.
Κατάκτηση του Ριχάρδου.
Τις επόμενες μέρες ο Ισαάκιος Κομνηνός αναγνωρισε την ήττα του, έκανε προσφορά 20.000 κομμάτια χρυσού στον Ριχάρδο και 500 ιππότες, του υποσχέθηκε επιπλέον να του παραδώσει την κόρη του και κάστρα σαν ένδειξη καλής θέλησης.
Ο Ισαάκιος Κομνηνός δεν αισθανόταν ασφαλής στα χέρια των Φράγκων κατακτητών και αποφάσισε να δραπετεύσει σε οχυρό στην Καντάρα. Μερικές βδομάδες μετά τον γάμο του Ριχάρδου του Λεοντόκαρδου με την Βερεγγαρία της Ναβάρρας (12 Μαΐου 1191) ο Κομνηνός σχεδίαζε να δραπετεύσει με πλοίο στην απέναντι ακτή αλλά συνελήφθη στο Ακρωτήριο Αποστόλου Ανδρέα στο ανατολικό άκρο του νησιού και πέθανε φυλακισμένος στην Συρία. Ο Ριχάρδος ήθελε να συνεχίσει το ταξίδι του στην Άκρα αλλά χρειαζόταν περισσότερες ενισχύσεις και στρατό, έφτασε στους Αγίους Τόπους υπό την συνοδεία του Βασιλέως της Ιερουσαλήμ Γκυ των Λουζινιάν και πολλών άλλων Φράγκων Σταυροφόρων. Ο Άγγλος βασιλιάς άφησε φρουρές σε όλα τα κάστρα και τις πόλεις της Κύπρου. Μια επανάσταση του τοπικού πληθυσμού που ακολούθησε μετά την αναχώρηση του έπεισε τον Ριχάρδο ότι δεν μπορούσε να κρατήσει το νησί με ασφάλεια και το πούλησε στους Ναΐτες Ιππότες. Η Φραγκική κυριαρχία στη Κύπρο διατηρήθηκε 400 χρόνια, το νησί κυβερνήθηκε με το φεουδαρχικό σύστημα των Νορμανδών και η εκκλησία μετατράπηκε από Ορθόδοξη σε Καθολική.
Ναΐτες Ιππότες.
Ο Ριχάρδος ο Λεοντόκαρδος πούλησε το νησί στους Ναΐτες με 100.000 μπεζάντια από τα οποία θα έπαιρνε τα 40.000 αμέσως και τα υπόλοιπα σε δόσεις. Οι Ναΐτες ήταν ένα από τα μεγαλύτερα τάγματα στην Ευρώπη με τεράστιες εκτάσεις και περιουσία, αυτό έφερε γρήγορα τον φθόνο του τοπικού πληθυσμού. Το Πάσχα του 1192 οι Κύπριοι αποπειράθηκαν να σφάξουν τους κυβερνήτες στα κάστρα των Ναιτών, οι Ιππότες οπισθοχώρησαν στο οχυρό τους στην Λευκωσία. Οι Ναΐτες προσπάθησαν να διαπραγματευτούν με τους επαναστάτες, όταν είδαν ότι ήταν ανένδοτοι αποφάσισαν να τους υποτάξουν με την βία και έσκαψαν τα χαράματα τους δρόμους για να αιφνιδιάσουν τους Κύπριους. Η σφαγή των Κυπρίων που ακολούθησε από τους Ναΐτες ήταν η μεγαλύτερη στην ιστορία του νησιού, οι Ιππότες ωστόσο γρήγορα κατάλαβαν ότι δεν μπορούσαν να κρατήσουν την Κύπρο επειδή ήταν ανεπιθύμητοι από ολόκληρο τον πληθυσμό και αποφάσισαν να την επιστρέψουν στον Ριχάρδο. Ο Ριχάρδος δέχτηκε την προσφορά ταξίδευσε στο νησί άφησε νέες φρουρές και επέστρεψε στους Αγίους Τόπους. Ο Φραγκικός πληθυσμός του νησιού ζούσε σε παραλιακές μεγάλες πόλεις όπως η Αμμόχωστος και η πρωτεύουσα Λευκωσία, οι Έλληνες Ορθόδοξοι ζούσαν κυρίως στην ύπαιθρο. Οι Λατίνοι επέτρεψαν στην Ορθόδοξη Εκκλησία να υπάρχει στην Κύπρο με τον δικό της αρχιεπίσκοπο αλλά την εκκλησιαστική εξουσία όσο κυβερνούσαν αυτοί είχε η Καθολική Εκκλησία.
Δημιουργία του βασιλείου.
Η Σιβύλλα της Ιερουσαλήμ πέθανε (1190) και ο σύζυγος της Γκυ των Λουζινιάν που ήταν αντιπαθής στους Σταυροφόρους αλλά σύμμαχος του Ριχάρδου έχασε τα δικαιώματα του στον θρόνο και εκδιώχθηκε. Ο Άγγλος βασιλιάς για να τον ανταμείψει για την υποστήριξη του επέτρεψε στον Γκυ να πάρει το βασίλειο της Κύπρου, είναι ασαφές αν την πούλησε ή την δώρισε στον Γκυ αλλά ακόμα και στην περίπτωση που την πούλησε δεν πήρε τα χρήματα ποτέ. Ο Γκυ πέθανε χωρίς απογόνους (1194) και το νησί κληροδοτήθηκε στον μεγαλύτερο αδελφό του Αμωρί Β΄ της Ιερουσαλήμ, ο Ερρίκος ΣΤ΄ της Αγίας Ρωμαϊκής Αυτοκρατορίας αναγνώρισε τον Αμωρί πρώτο βασιλιά της Κύπρου. Ο Αμωρί Β΄ δίκαιος και σοφός κυβερνήτης ξεκίνησε από την αναδιανομή των φέουδων ώστε να διατηρήσει στην κατοχή του επαρκείς σε έκταση γαίες. Στην συνέχεια ανέλαβε την διαμόρφωση της εκκλησιαστικής διοίκησης, ξεκίνησε διαπραγματεύσεις με την Αγία Έδρα για την δημιουργία Λατινικής αρχιεπισκοπής στην Λευκωσία και τρεις επισκοπές στην Πάφο, την Λεμεσό και την Αμμόχωστο. Ο Αμωρί Β΄ παντρεύτηκε την Ισαβέλλα Α' της Ιερουσαλήμ στον τέταρτο γάμο της και έγινε επιπλέον βασιλιάς της Ιερουσαλήμ (1197 - 1205).
Η βασιλεία των Λουζινιάν.
Τα δυο βασίλεια χωρίστηκαν μετά τον θάνατο του Αμωρί Β΄ (1205). Το Βασίλειο της Ιερουσαλήμ κληροδοτήθηκε στην Μαρία του Μομφερράτου κόρη της Ισαβέλλας Α΄ και του δευτέρου συζύγου της Κορράδου του Μομφερράτου, συμβασιλέας ήταν ο σύζυγος της Ιωάννης του Μπριέν. Ο ανήλικος γιος του Αμωρί Β΄ Ούγος Α΄ της Κύπρου διαδέχθηκε τον πατέρα του στην Κύπρο αλλά πέθανε μόλις 23 ετών (1218) αφήνοντας πίσω του έναν γιο ηλικίας εννέα μηνών τον Ερρίκο Α΄ της Κύπρου. Η αντιβασιλεία της Κύπρου ανατέθηκε στον Οίκο του Ιμπελέν, η βασιλομήτωρ Αλίκη της Καμπανίας ανέθεσε την κηδεμονία στον Φίλιππο του Ιμπελέν τον οποίον διαδέχτηκε μετά τον θάνατο του (1227) ο Ιωάννης Α΄ της Βηρυτού. Ο αυτοκράτορας Φρειδερίκος Β΄ Χοενστάουφεν έδιωξε τους Ιμπελέν και ανέλαβε ο ίδιος την αντιβασιλεία του μικρού Ερρίκου (1229) μεταφέροντας στην Κύπρο την σύγκρουση ανάμεσα στους Γουέλφους και τους Γιβελλίνους. Οι οπαδοί του αυτοκράτορα ηττήθηκαν και ο Ερρίκος Α΄ ανέλαβε προσωπικά την εξουσία στην Κύπρο (1233), ο Φρειδερίκος Β΄ διατήρησε την εξουσία στο βασίλειο της Ιερουσαλήμ και στην Αγία Ρωμαϊκή Αυτοκρατορία για τον εαυτό του και τους απογόνους του μέχρι το 1268 που ο εγγονός του Κορραδίνος αποκεφαλίστηκε με εντολή του Καρόλου του Ανδεγαυού σε ηλικία 16 ετών (1268). Ο Ούγος Γ΄ της Κύπρου γιος της αδελφής του Ερρίκου Α΄ Ισαβέλλας της Κύπρου και ιδρυτής του κλάδου των Πουατιέ - Λουζινιάν έγινε βασιλιάς της Κύπρου και της Ιερουσαλήμ ενώνοντας ξανά τα δυο στέμματα.
Η βασιλεία των Πουατιέ - Λουζινιάν.
Τον Ούγο Γ΄ διαδέχθηκαν οι γιοι του : Ιωάννης Α΄ της Κύπρου και Ερρίκος Β΄ της Κύπρου. Την εποχή του Ερρίκου Β΄ χάθηκε η Άκρα και οι υπόλοιπες πόλεις του βασιλείου της Ιερουσαλήμ από τους Μαμελούκους (1291), οι απόγονοι του συνέχισαν να είναι βασιλείς αλλά μόνο σαν τιτλούχοι. Η Κύπρος είχε Υψηλή Βασιλική Αυλή όπως το βασίλειο της Ιερουσαλήμ αν και ήταν ήταν λιγότερο ισχυρή, ο τεράστιος πλούτος που είχε το νησί επέτρεψε στους βασιλείς να αγνοήσουν την Ιερουσαλήμ. Οι Κύπριοι βασιλείς όμως είχαν προβλήματα με την σύγκρουση τους με τους Ιταλούς εμπόρους αφού μετά την πτώση της Άκρας το νησί έγινε το μεγαλύτερο Ευρωπαϊκό εμπορικό κέντρο με την Αφρική και την Ασία. Τον 14ο αιώνα οι βασιλείς έχασαν την εξουσία τους από τους Γενουάτες εμπόρους, την εποχή του "Μεγάλου Σχίσματος της Καθολικής Εκκλησίας" οι βασιλείς υποστήριξαν τους Πάπες στην Αβινιόν με την ελπίδα να διώξουν τους Ιταλούς. Οι Μαμελούκοι έκαναν το βασίλειο της Κύπρου υποτελές και οι βασιλείς έχασαν την ανεξαρτησία τους (1426), η τελευταία βασίλισσα Αικατερίνη Κορνάρο πούλησε το νησί στην Βενετική Δημοκρατία.
Η πτώση του βασιλείου.
Στην διάρκεια της Φράγκικης και της Βενετικής κατοχής ο τοπικός Ελληνορθόδοξος πληθυσμός υποβαθμίστηκε στο καθεστώς της σκλαβιάς και επαναστάτησε ανεπιτυχώς πολλές φορές σε τέτοιο βαθμό που κατέληξε να υποδεχτεί ως ελευθερωτές τις δυνάμεις της Οθωμανικής Αυτοκρατορίας (1571). Ωστόσο η μεταχείρισή τους από τους Τούρκους δεν ήταν καλύτερη αυτής των Λατίνων με τους Τούρκους να εγκαθιδρύουν ένα νέο σύστημα εκμετάλλευσης : των Τιμαρίων. Η Κύπρος παρέμεινε στα χέρια των Τούρκων περίπου τρεις αιώνες, κατόπιν κατακτήθηκε από την Βρετανική Αποικιακή Αυτοκρατορία (1878). Το 1960 η μεγαλόνησος έγινε για δεύτερη φορά στην ιστορία της ανεξάρτητο κράτος.

</doc>
<doc id="49853" url="https://el.wikipedia.org/wiki?curid=49853" title="Ηλεκτρονική ανάφλεξη">
Ηλεκτρονική ανάφλεξη

Ιστορική αναδρομή.
Τα πρώτα συστήματα ανάφλεξης δημιουργήθηκαν μαζί με τους πρώτους κινητήρες εσωτερικής καύσης με καύσιμο την βενζίνη. Είναι τόσο άρρηκτες οι σχέσεις του κινητήρα βενζίνης με το σύστημα ανάφλεξης που δεν θα μπορούσε να ήταν αλλιώς.
Τα πρώτα συστήματα ανάφλεξης στις μηχανές εσωτερικής καύσης ήταν είτε με σπόγγο λευκοχρύσου ή με εξωτερικό καυστήρα. Για το πρώτο σύστημα τοποθετούνταν μέσα στο θάλαμο καύσης ένα τεμάχιο σπογγώδους λευκοχρύσου, το οποίο, με καταλυτικό τρόπο, πραγματοποιούσε την ανάφλεξη. Στο δεύτερο σύστημα υπήρχε μια μεταλλική ράβδος, που διέτρεχε την κεφαλή του κυλίνδρου. Με ένα εξωτερικό καυστήρα γινόταν πυράκτωση της ράβδου, ώστε να πραγματοποιείται η ανάφλεξη του μίγματος αέρα - βενζίνης στο εσωτερικό του κυλίνδρου. 
Το 1860 πρώτος ο Ζαν Λενουάρ (Jean Lenoir) υπέβαλε αίτηση για ευρεσιτεχνία για έναν κινητήρα που διέθετε σύστημα ανάφλεξης πανομοιότυπο με το σημερινό και χρησιμοποιούσε αναφλεκτήρες (μπουζί) ως συσκευή παραγωγής του σπινθήρα. Όμως, τα μονωτικά υλικά που απαιτούσε ένα τέτοιο σύστημα, δεν μπορούσαν να παραχθούν με τα τότε τεχνολογικά μέσα. Το σύστημα του Λενουάρ δεν εξελίχθηκε μέχρι τις αρχές του 1900, οπότε αναπτύχθηκε αρκετά η τεχνολογία των μονωτικών υλικών, ώστε να μπορούν να καλύψουν τις ανάγκες των καλωδιώσεων και των αναφλεκτήρων ενός τέτοιου συστήματος.
Τα μέρη του συστήματος ανάφλεξης.
Πλατίνες.
Το ρεύμα του συστήματος ανάφλεξης προέρχεται από τον συσσωρευτή (μπαταρία) κατά την εκκίνηση ή από τη γεννήτρια (δυναμό ή μεταλλάκτη). Το ρεύμα και στις δύο περιπτώσεις είναι συνεχές, κάτι που δεν επιτρέπει στον πολλαπλασιαστή να λειτουργήσει. Οι "πλατίνες", που στην πραγματικότητα είναι ένας απλός διακόπτης που, ανοίγοντας και κλείνοντας, δημιουργεί συνεχείς μεταβολές στην τάση στα άκρα του πολλαπλασιαστή και του επιτρέπει, έτσι, να λειτουργήσει. Οι πλατίνες, που είναι συνήθως δύο στους τετρακύλινδρους κινητήρες, αποτελούνται από το κινούμενο τμήμα, το ακίνητο τμήμα και δύο πλακίδια, τα οποία είναι αυτά που έρχονται σε επαφή όταν λέγεται ότι "κλείνουν οι πλατίνες". Λόγω της συνεχούς λειτουργίας τους, οι επαφές φθείρονται. Σε αυτό βοηθάει και το ότι η μεταξύ τους απόσταση είναι πολύ μικρή και είναι συχνή η δημιουργία σπινθήρων ανάμεσα στις επαφές. Γι’ αυτό το λόγο οι κατασκευαστές χρησιμοποίησαν υλικό μικρής ηλεκτρικής αντίστασης αλλά μεγάλης ανθεκτικότητας όπως ο λευκόχρυσος (πλατίνα).
Διανομέας.
Ο διανομέας είναι μια συσκευή που αποτελείται από μια περιστρεφόμενη επαφή (ράουλο) και ένα ειδικά κατασκευασμένο κάλυμμα, πάνω στο οποίο τοποθετούνται τα καλώδια των αναφλεκτήρων, οι επαφές και το καλώδιο υψηλής τάσης, το οποίο μεταφέρει το ρεύμα υψηλής τάσης από τον πολλαπλασιαστή. Το ράουλο βρίσκεται σε μόνιμη περιστροφή. Έτσι, όταν κλείσουν οι πλατίνες και το ρεύμα υψηλής τάσης διοχετευθεί στο δευτερεύον κύκλωμα, το ράουλο έχει ρυθμιστεί έτσι ώστε να βρίσκεται στην κατάλληλη επαφή με αποτέλεσμα το ρεύμα να περάσει στον σωστό αναφλεκτήρα και να δημιουργηθεί σπινθήρας.
Πολλαπλασιαστής.
Ο πολλαπλασιαστής είναι ένα επαγωγικό πηνίο (πηνίο Ruhmkorf). Αποτελείται από δύο μονωμένα μεταξύ τους πηνία κατασκευασμένα συνήθως από χαλκό, τα οποία χωρίζει ένα έλασμα. Το πρώτο πηνίο αποτελείται από λίγες σπείρες και σύρμα μεγάλης διαμέτρου. Αυτό το πηνίο διαρρέεται από ρεύμα χαμηλής τάσης (π.χ. 12 V). Το δεύτερο πηνίο αποτελείται από πολλές σπείρες και σύρμα μικρής διαμέτρου. Όταν το πρώτο πηνίο διαρρέεται από ρεύμα, δημιουργείται μαγνητικό πεδίο γύρω του. Η απότομη διακοπή του ρεύματος συνεπάγεται τη δημιουργία υψηλής τάσης στο δεύτερο πηνίο (φαινόμενο επαγωγής). Στους σύγχρονους πολλαπλασιαστές η τάση μπορεί να φτάσει τα 20.000 V και, σε ορισμένες περιπτώσεις, και τα 30.000 V. Για να δημιουργηθεί σπινθήρας στους αναφλεκτήρες σε κανονικές συνθήκες θερμοκρασίας και πίεσης, μερικές χιλιάδες βολτ θα ήταν αρκετά. Στις συνθήκες, όμως, που επικρατούν στον θάλαμο καύσης κατά τη διάρκεια της συμπίεσης αυτό δεν είναι δυνατό και απαιτείται υψηλότερη τάση.
Καλώδια.
Όπως προαναφέρθηκε, η δυσκολία υλοποίησης του παραπάνω συστήματος ανάφλεξης ήταν τα καλώδια. Οι υψηλές θερμοκρασίες που αναπτύσσονται, η υγρασία και οι υδρογονάνθρακες ταλαιπωρούν πολύ τα καλώδια, τα οποία πρέπει να είναι πολύ καλά μονωμένα. Τα όποια προβλήματα που υπήρχαν στην αρχή ξεπεράστηκαν με τη βοήθεια των συνθετικών υλικών.
Αναφλεκτήρας.
Ο αναφλεκτήρας (κοινώς "μπουζί", γαλλ. bougie) μπορεί να είναι απλός στη λειτουργία του, αλλά η κατασκευή του είναι πολύ δύσκολη. Αυτό γιατί, ενώ το ηλεκτρόδιο στο οποίο δημιουργείται ο σπινθήρας βρίσκεται μέσα στο θάλαμο καύσης και δέχεται υψηλές θερμοκρασίες μεγαλύτερες των 800 οC, το υπόλοιπο τμήμα του βρίσκεται εκτός θαλάμου καύσης και δέχεται πολύ χαμηλότερες θερμοκρασίες. Το ηλεκτρόδιο, επίσης, πρέπει να έχει υψηλή αντοχή, γιατί η συνεχής παραγωγή σπινθήρων προκαλεί τη φθορά του. Επίσης, θα πρέπει να απάγει θερμότητα, γιατί σε περίπτωση που παραμένει θερμός υπάρχει κίνδυνος το καύσιμο μείγμα να αναφλέγεται από το σώμα του και όχι από τον σπινθήρα. Αν, από την άλλη, ο αναφλεκτήρας απάγει θερμότητα υπερβολικά, τότε δεν θα έχει την απαραίτητη θερμοκρασία για να κάψει τα κατάλοιπα της καύσης, τα οποία μπορούν να «μονώσουν» το ηλεκτρόδιο και έτσι να μη δημιουργείται σπινθήρας.
Η Ηλεκτρονική Ανάφλεξη.
Στους σύγχρονους βενζινοκινητήρες αυτά τα συστήματα ανάφλεξης έχουν παραγκωνιστεί, καθώς είχαν και αρκετά προβλήματα. Το κόστος παραγωγής τους είναι μεγάλο, η συντήρησή τους δαπανηρή, δεν είχαν την απαραίτητη αξιοπιστία, η καύση δεν ήταν πάντα τέλεια, με αποτέλεσμα η κατανάλωση και οι εκπεμπόμενοι ρύποι να αυξάνονται Οι απαιτήσεις για μεγαλύτερη ιπποδύναμη απαιτούν καλύτερη καύση.
Στα συστήματα ηλεκτρονικής ανάφλεξης οι πλατίνες αντικαθίστανται από τρανζίστορ, το οποίο αναλαμβάνει να ανοίγει και να κλείνει το πρωτεύον κύκλωμα. Το σήμα για το άνοιγμα και κλείσιμο δίδεται από μαγνητικό αισθητήρα (αισθητήρας Hall). Ο διανομέας, σε μερικές περιπτώσεις, μπορεί να απαλειφθεί τελείως από το σύστημα. Υπάρχει παράλληλη σύνδεση δύο αναφλεκτήρων, με τον ένα να δίνει σπινθήρα σε κενό. Γενικά, τα ηλεκτρονικά εξαρτήματα απάλλαξαν το σύστημα ανάφλεξης από τις επαφές μεταξύ μετάλλων, οι οποίες δημιουργούσαν φθορές και κακή λειτουργία.
Η ηλεκτρονική ανάφλεξη, που αποτελείται από ένα μόνο τρανζίστορ, ήταν βραχύβια και είχε ελάχιστες εφαρμογές. Πράγματι, η εξέλιξη που σημειώθηκε στον τομέα αυτό μέσα σε ελάχιστα χρόνια ήταν τόσο γρήγορη, ώστε να θεωρούνται απαρχαιωμένα τα συστήματα που μόλις ένα χρόνο πριν θεωρούνταν αξεπέραστα. Οι διατάξεις ηλεκτρονικής ανάφλεξης των τελευταίων ετών αποτελούνται, συνήθως, από τρία βασικά τμήματα και διαφοροποιούνται ανάλογα με τα χρησιμοποιούμενα στοιχεία. Στα συστήματα χωρίς πλατίνες (breakerless) έχουν καταργηθεί τελείως οι πλατίνες, τη θέση των οποίων έχει καταλάβει ένας ηλεκτρομαγνητικός αισθητήρας (πικ-άπ) ή ένας αισθητήρας Hall. Τα συστήματα με στατικές διατάξεις προπορείας έχουν καταργηθεί, όπως επίσης και οι μηχανικού τύπου διατάξεις προπορείας και διαπίστωσης της φάσης, που υποκαταστάθηκαν με ηλεκτρονικές.
Στα συστήματα με στατική διανομή, τέλος, ο «παραδοσιακός» διανομέας της υψηλής τάσης έχει αντικατασταθεί από ειδικά ηλεκτρονικά κυκλώματα, που βρίσκονται στην κεντρική μονάδα (μικροεπεξεργαστή).
Οι αισθητήρες.
Ένα μεγάλο βήμα στην κατασκευή συστημάτων ανάφλεξης αποτέλεσε η εισαγωγή αισθητήρων, δηλαδή διατάξεων που μετατρέπουν ένα φυσικό μέγεθος (σ.α.λ., θερμοκρασία, πίεση κτλ) σε ηλεκτρικό σήμα, το οποίο αξιοποιείται από τον μικροεπεξεργαστή, αφού μετασχηματισθεί, ενισχυθεί και συγκριθεί με άλλα σήματα, για να προσαρμοσθεί στις ανάγκες του κινητήρα. Ο αισθητήρας διακύμανσης μαγνητικής αντίστασης αποτελείται από ένα πυρήνα από μαγνητισμένο σίδηρο, που φέρει περιέλιξη από χάλκινο σύρμα: όταν μπροστά από το άκρο του πυρήνα, σε απόσταση όχι μεγαλύτερη του 1,5 mm, διέλθει με ταχύτητα ένα "δόντι" από μαγνητικό υλικό (σίδηρος, χάλυβας), στα άκρα του πηνίου δημιουργείται ηλεκτρική τάση. Εμπρός από τον αισθητήρα αυτού του τύπου, που χρησιμοποιείται στην ανάφλεξη breakerless, περιστρέφεται ένας οδοντωτός τροχός, που φέρει τόσα "δόντια" όσοι είναι οι κύλινδροι, δηλαδή ισάριθμα με τους λοβούς του έκκεντρου που κινούσε το μηχανισμό των πλατίνων. Ο τροχός αυτός εδράζεται στον ίδιο άξονα που πριν έφερε το έκκεντρο, και η διάμετρος του είναι τέτοια, ώστε να χωρά στον κορμό του διανομέα.
Αισθητήρας με γεννήτρια Hall.
Ο αισθητήρας με γεννήτρια Hall αποτελείται από έναν ημιαγωγό κρύσταλλο, ικανό να παραγάγει ηλεκτρικό σήμα, όταν βρίσκεται σε μαγνητικό πεδίο. Μπορεί να τοποθετηθεί, όπως και ο προηγούμενος, μέσα στον κορμό του διανομέα όπου, αντί του τροχού με τέσσερα ή έξι δόντια, αναλόγως του αριθμού των κυλίνδρων, υπάρχει ένα "κύπελλο", πάντα από μαγνητικό υλικό, με τέσσερα (ή έξι) μαγνητικά θωρακισμένα τμήματα, ικανά να ανακόψουν ή να αφήσουν να διέλθει το μαγνητικό πεδίο που δημιουργεί ένας μαγνήτης και κατευθύνεται προς τον ημιαγωγό. Όπως και στον προηγούμενο αισθητήρα, το αποτέλεσμα είναι να παράγεται μια παλλόμενη ηλεκτρική τάση, με τόσες κορυφές, όσοι ήταν πριν οι λοβοί του έκκεντρου (δηλαδή, όσα είναι τώρα τα τμήματα του "κυπέλλου"). 
Άλλοι αισθητήρες.
Ο αισθητήρας με ποτενσιόμετρο είναι μια αντίσταση από γυμνό σύρμα, περιελιγμένο σε μονωμένη βάση, πάνω στον οποίο ολισθαίνει μια κινητή επαφή.
Η αντίσταση μπορεί να είναι ευθεία (για τη μέτρηση ευθύγραμμων κινήσεων) ή κυκλική (για τη μέτρηση γωνιακών κινήσεων, όπως της "πεταλούδας" στο γκάζι).
Ο αισθητήρας με φύσιγγα υποπίεσης χρησιμοποιείται για τη διαπίστωση του φορτίου του κινητήρα με βάση την υποπίεση στον αυλό εισαγωγής, ώστε να μεταβάλλεται αναλόγως η προπορεία. Έτσι, υποκαθιστά την αυτόματη προπορεία με υποπίεση, που χρησιμοποιούταν στις συμβατικές διατάξεις• όμως, αντί το διάφραγμα του να συνδέεται, μέσω ράβδου, με τον πλατινοφόρο άξονα, η κίνηση του μετράται ηλεκτρικά: συνήθως το διάφραγμα φέρει ειδικές αντιστάσεις, αποτελούμενες από ημιαγωγούς, η αντίσταση των οποίων παρουσιάζει μεγάλες διακυμάνσεις όταν υφίστανται παραμόρφωση, με αποτέλεσμα να διαπιστώνεται η έκταση της κίνησης του διαφράγματος.
Ο θερμικός αισθητήρας χρησιμοποιείται για τη μέτρηση της θερμοκρασίας του ψυκτικού υγρού, καθώς και του περιβάλλοντος.
Συνήθως ως αισθητήρες θερμοκρασίας χρησιμοποιούνται θερμικά μεταβλητές αντιστάσεις (θερμίστορ), υλικά που η αντίσταση τους παρουσιάζει έντονες διακυμάνσεις με τη μεταβολή της θερμοκρασίας: μπορούν να είναι τύπου ΝΤC (οι ευρύτερα χρησιμοποιούμενοι), στους οποίους η αντίσταση μειώνεται όσο ανεβαίνει η θερμοκρασία, ή τύπου ΡΤC, η αντίσταση των οποίων αυξάνει παράλληλα με τη θερμοκρασία. Οι διαστάσεις και το σχήμα τους προσεγγίζουν τα αντίστοιχα ενός αναφλεκτήρα.
Ηλεκτρονική Μονάδα Ελέγχου.
Βρίσκεται αμέσως μετά τους αισθητήρες και επεξεργάζεται τα στοιχεία που της μεταδίδουν. Η ηλεκτρονική μονάδα ελέγχου (E.C.U.) είναι το καθαυτό ηλεκτρονικό τμήμα της όλης αλυσίδας που απαρτίζουν τα στοιχεία της ανάφλεξης.
Στο εσωτερικό της E.C.U. υπάρχουν τα κυκλώματα εισόδου, που παραλαμβάνουν τα ηλεκτρικά σήματα από τους διάφορους αισθητήρες και τα μετασχηματίζουν έτσι, ώστε να είναι κατανοητά και αξιοποιήσιμα από τα επόμενα κυκλώματα.
Το σημαντικότερο κύκλωμα εισόδου είναι ο αναλογικός / ψηφιακός μετατροπέας, που αναλαμβάνει να μετασχηματίσει σε ψηφιακά τα αναλογικά σήματα που παραλαμβάνει. Η κεντρική μονάδα επεξεργασίας είναι το κεντρικό τμήμα της E.C.U., ο εγκέφαλος της ηλεκτρονικής μονάδας, στην οποία φθάνουν τα ψηφιοποιημένα από τον μετατροπέα σήματα. Η κεντρική μονάδα αποτελείται από μια προσωρινή μνήμη (RΑΜ), που αποθηκεύει τα εισερχόμενα στοιχεία και μια μόνιμη μνήμη (ROM), η οποία περιέχει όλα τα στοιχεία του προγράμματος που πρέπει να εκτελέσει της E.C.U., σύμφωνα με τις προβλέψεις του κατασκευαστή. Τέλος, υπάρχει ο μικροεπεξεργαστής, που εκτελεί όλους τους απαραίτητους υπολογισμούς.
Μηχανισμοί ενεργοποίησης.
Η E.C.U. επεξεργάζεται τις πληροφορίες που παραλαμβάνει από τους αισθητήρες και στέλνει εντολές στους μηχανισμούς ενεργοποίησης, διατάξεις που επενεργούν στην ανάφλεξη (χρόνος, διάρκεια και ένταση του σπινθήρα) έτσι, ώστε να βελτιστοποιούνται οι επιδόσεις του κινητήρα.
Μεταξύ των μηχανισμών ενεργοποίησης πρώτος πρέπει να αναφερθεί ο πολλαπλασιαστής. Στους περισσότερο πρόσφατους τύπους ηλεκτρονικής ανάφλεξης χρησιμοποιήθηκαν πολλαπλασιαστές, όπου η πρωτεύουσα περιέλιξη έχει αντίσταση πολύ χαμηλότερη του «παραδοσιακού» τύπου, δηλαδή 0,35-0,80 Ω, αντί 3 Ω. Με τόσο χαμηλή αντίσταση, το ρεύμα της πρωτεύουσας περιέλιξης έχει τη δυνατότητα να φθάσει στη μέγιστη προβλεπόμενη τιμή, ακόμη και όταν η τάση της μπαταρίας είναι πολύ χαμηλή (μπαταρία μερικώς αποφορτισμένη).
Άλλοι μηχανισμοί ενεργοποίησης είναι οι διατάξεις μεταβολής της προπορείας. Αυτές που περιγράψαμε στο προηγούμενο κεφάλαιο, με τις φυγοκεντρούμενες μάζες και με φύσιγγα υποπίεσης, υπάρχουν μόνο στα συμβατικά συστήματα ανάφλεξης, καθώς και στα breakerless.
Στα περισσότερο πρόσφατα και περισσότερο ηλεκτρονικά συστήματα ανάφλεξης, η ρύθμιση αυτή γίνεται μόνο από την E.C.U., αναλόγως των σημάτων που λαμβάνει από τους αισθητήρες.
Έτσι, η μεταβολή της προπορείας δεν γίνεται πλέον χάρη στην κίνηση κάποιων στοιχείων, αλλά ύστερα από εντολή της E.C.U βάσει των στοιχείων που διατηρεί στη μνήμη RΟΜ. Τα στοιχεία αυτά μπορούν να παρασταθούν με τη μορφή τρισδιάστατου χάρτη από τον οποίο γίνεται αντιληπτό πώς η E.C.U, έχοντας παραλάβει τις πληροφορίες σχετικά με τις σ.α.λ. και με την υποπίεση στον αυλό εισαγωγής (δηλαδή το φορτίο του κινητήρα), μπορεί να δώσει εντολή να αχθεί η προπορεία στον αριθμό μοιρών που προβλέπει ο κατασκευαστής για τη συγκεκριμένη συνθήκη λειτουργίας του κινητήρα. Το σύστημα αυτό λέγεται στατικής μεταβολής προπορείας ή, απλούστερα, στατικής προπορείας. Ο διανομέας έχει τα ίδια χαρακτηριστικά με το χρησιμοποιούμενο στη συμβατική ανάφλεξη, εκτός της εξ ολοκλήρου ηλεκτρονικής ανάφλεξης, στην οποία η διανομή του ρεύματος υψηλής τάσης στους αναφλεκτήρες δεν γίνεται πλέον με περιστρεφόμενη ψήκτρα, αλλά στατικά, δηλαδή χωρίς κινητά στοιχεία, όπως στην περίπτωση του 16-βάλβιδου κινητήρα της εταιρείας Saab-Scania, όπου έχει εφαρμοστεί ένας μικρός πολλαπλασιαστής σε κάθε αναφλεκτήρα.
Στην ηλεκτρονική ανάφλεξη, τέλος, χρησιμοποιούνται οι ίδιοι αναφλεκτήρες που εφαρμόζονται και στις συμβατικές αναφλέξεις.
Λειτουργικές διαφορές.
Το σύστημα σώρευσης της ενέργειας, που χρησιμοποιείται για την τροφοδοσία του σπινθήρα, μπορεί να είναι επαγωγικό ή με εκφόρτιση. Στην ανάφλεξη με επαγωγικό σπινθήρα, αυτός δημιουργείται χάρη στο φαινόμενο της επαγωγής. Το μαγνητικό κύκλωμα συσσωρεύει, με τη μορφή μαγνητικού πεδίου, την ενέργεια που του παρέχει το ρεύμα, το οποίο κυκλοφορεί στην πρωτεύουσα περιέλιξη. Η ενέργεια αυτή είναι τόσο υψηλότερη, όσο μεγαλύτερη είναι η επαγωγή του κυκλώματος και όσο υψηλότερο είναι το ρεύμα που το διατρέχει. Όταν το ρεύμα διακόπτεται, η ενέργεια αυτή μετακινείται, μέσω της μεταβολής μαγνητικής ροής, στο χώρο γύρω από τη δευτερεύουσα περιέλιξη, προκαλώντας επαγωγικά την υψηλή τάση, που εκφορτίζεται μεταξύ των ηλεκτροδίων του αναφλεκτήρα. Η διάρκεια του σπινθήρα αυτού εξαρτάται από την ποσότητα ενέργειας που έχει συσσωρευτεί στο μαγνητικό κύκλωμα του πολλαπλασιαστή.
Στην ανάφλεξη με εκφόρτιση ο σπινθήρας παράγεται από την εκφόρτιση ενός πυκνωτή μέσω της πρωτεύουσας περιέλιξης του πολλαπλασιαστή. Ο πυκνωτής αυτός έχει πολύ μεγαλύτερη χωρητικότητα από αυτούς που χρησιμοποιούνται συνήθως στα συστήματα ανάφλεξης και φορτίζεται, μέσω ειδικού κυκλώματος, με τάση τουλάχιστον 400V. Η εκφόρτιση του πυκνωτή στην πρωτεύουσα περιέλιξη του πολλαπλασιαστή επιτυγχάνεται μέσω ενός ημιαγωγού που ονομάζεται "θυρίστορ" και ο οποίος ενεργοποιείται, την κατάλληλη στιγμή, από τις πλατίνες ή, όταν αυτές δεν υπάρχουν, από την E.C.U.
Στο σύστημα εκφόρτισης, η διάρκεια του σπινθήρα είναι πολύ βραχύτερη από του επαγωγικού συστήματος (0,1 - 0,2 msec αντί 1,5 - 1,8 msec), αλλά είναι ταχύτατη η άνοδος της τάσης και πολύ υψηλή η μέγιστη τιμή της όπου σχηματίζεται ο σπινθήρας. Τα ιδιαίτερα χαρακτηριστικά του σπινθήρα που επιτυγχάνεται με το σύστημα εκφόρτισης πυκνωτή, καθιστούν αυτή τη διάταξη κατάλληλη να παρέχει τάση ανάφλεξης μόνο σε κινητήρες υψηλών επιδόσεων ή σε κινητήρες που εμφανίζουν έντονη περιδίνηση.
Στατική ηλεκτρονική προπορεία.
Στην ηλεκτρονική ανάφλεξη με στατική προπορεία, ο αισθητήρας μέτρησης στροφών ανά λεπτό (σ.α.λ.) δεν βρίσκεται πλέον στο διανομέα, αλλά τοποθεται απέναντι από την εξωτερική οδόντωση του σφονδύλου. Η συνεχής διέλευση των δοντιών του σφονδύλου μπροστά στον αισθητήρα δημιουργεί, στην περιέλιξη του, μια παλμικά μεταβαλλόμενη τάση που αξιοποιείται από την E.C.U. για να μετρά τις σ.α.λ. Μια (ή περισσότερες) ασυνέχειες στα δόντια του σφονδύλου, επιτρέπουν, εξάλλου, στην E.C.U. να αντιλαμβάνεται τη θέση του Άνω Νεκρού Σημείου (ΑΝΣ) ενός ή περισσοτέρων κυλίνδρων.
Πηγές.
Auto &amp; Auto
Ηλεκτρικό Ηλεκτρονικό Σύστημα Αυτοκινήτου
"Σημειώσεις Ηλεκτροτεχνίας", Τ.Ε.Ι.Θ.

</doc>
<doc id="49859" url="https://el.wikipedia.org/wiki?curid=49859" title="Χόγκουαρτς">
Χόγκουαρτς



</doc>
<doc id="49860" url="https://el.wikipedia.org/wiki?curid=49860" title="Παράφρονες (Χάρι Πότερ)">
Παράφρονες (Χάρι Πότερ)

Οι Παράφρονες (αγγλικά: Dementors) είναι φανταστικά πλάσματα που αναφέρονται για πρώτη φορά στο βιβλίο "Ο Χάρι Πότερ και ο Αιχμάλωτος του Αζκαμπάν" της σειράς "Χάρι Πότερ" της Αγγλίδας συγγραφέως Τζ. Κ. Ρόουλινγκ. Πρόκειται για δεσμοφύλακες στη φυλακή των μάγων του Σύμπαντος του "Χάρι Πότερ", την περιβόητη "Φυλακή του Αζκαμπάν". Σύμφωνα με τη Ρόουλινγκ (αλλά και τον Αλφόνσο Κουαρόν -σκηνοθέτη της ονώνυμης ταινίας), οι Παράφρονες περιγράφονται ως όντα χωρίς συγκεκριμένα χαρακτηριστικά, που μοιάζουν στην όψη με φαντάσματα. Φορούν μακρείς μαύρους μανδύες και τις λίγες φορές που φαίνονται σημεία του σώματός τους (κυρίως τα χέρια τους), απεικονίζονται σκουρόχρωμα και σκελετωμένα.
Είναι πολύ δυνατά και τρομακτικά όντα, των οποίων η ικανότητα είναι να τρέφονται με τις χαρούμενες αναμνήσεις των ανθρώπων και να τους καθηλώνουν στις χειρότερες. Με αυτό τον τρόπο μπορούν να τους τρελάνουν, αφού τους κάνουν να νιώθουν (όπως περιγράφουν όσοι τους συνάντησαν) σαν να πρόκειται να μην ξανανιώσουν ευτιχισμένοι ποτέ. Στην ουσία, με την επίθεσή τους οι Παράφρονες ρουφούν τη ψυχή του θηράματός τους σιγά σιγά. Η στιγμή που η ψυχή βγαίνει από το θύμα και αυτό πεθαίνει, λέγεται "φιλί".
Οι Παράφρονες διαθέτουν κακή αύρα, η οποία επηρεάζει αρνητικά το περιβάλλον όπου βρίσκονται: ο ουρανός σκοτεινιάζει, οι καιρικές συνθήκες χειροτερεύουν, τα φυτά μαραίνονται, και άλλα.
Όντας φύλακες του Αζκαμπάν (που τοποθετείται στον Ατλαντικό Ωκεανό), είναι υποχρεωμένοι να μην φεύγουν και να μην κάνουν καμία επίθεση, αν δεν έχουν την άδεια του Υπουργείου Μαγείας, από το οποίο και ελέγχονται. 
Τα πλάσματα αυτά, μπορούν να νικηθούν μόνο με ένα δυνατό ξόρκι, ονόματι Προστάτης. Όταν ο μάγος το εκτελεί, επικαλείται ένα ζώο -τον προστάτη του- ώστε να διώξει τους Παράφρονες. Ο κάθε μάγος καλεί διαφορετικό ζώο με το ξόρκι. Δεν καταφέρνουν όλοι οι μάγοι να δημιουργήσουν έναν ολόσωμο προστάτη, λόγω του εξαιρετικά υψηλού επιπέδου δυσκολίας. Το ξόρκι διδάσκεται στο έβδομο έτος φοίτησης στο Hogwarts. Ο Χάρι μαθαίνει να εκτελεί το ξόρκι με ολόσωμο προστάτη -ένα αρσενικό ελάφι- στο τρίτο έτος, με τη βοήθεια του Ρέμους Λούπιν, του τότε καθηγητή του στο μάθημα της Άμυνας Εναντίον των Σκοτεινών Τεχνών. Σύμφωνα με τις οδηγίες του, για να εκτελεστεί το ξόρκι του Προστάτη, ο μάγος πρέπει να πει καθαρά τα λόγια "καλώ τον Προστάτη" και να σκεφτεί έντονα την πιο ευτυχισμένη ανάμνησή του.

</doc>
<doc id="49863" url="https://el.wikipedia.org/wiki?curid=49863" title="Παναργειακός Α.Π.Ο.">
Παναργειακός Α.Π.Ο.

Ο Παναργειακός Α.Π.Ο. είναι ποδοσφαιρικός σύλλογος με έδρα την πόλη του Άργους του Νομού Αργολίδας. Η ομάδα διεξάγει τους εντός έδρας αγώνες της στο γήπεδο του Δημοτικού Αθλητικού Κέντρου Άργους, που έχει χωρητικότητα 5.000 θέσεων.
Ιστορία.
Ιδρύθηκε το 1926 ως «Παναργειακός Σύλλογος Εθνικής Φυσικής Αγωγής». Επικεφαλής της ιστορικής αυτής κίνησης ο λογοτέχνης Γεώργιος Λογοθέτης, που είχε εγκατασταθεί στο Άργος από το 1923 προερχόμενος από τις Σπέτσες. Από το 1926 ως το 1933 συμμετέχει μόνο σε φιλικούς αγώνες. Το 1933 ο Παναργειακός αδρανοποιείται και επαναδραστηριοποιείται το 1945 ως «Αθλητικός Όμιλος Άργους Νέος Παναργειακός». Το 1947 συμμετέχει για πρώτη φορά σε επίσημη διοργάνωση, αφού εν τω μεταξύ έχει γίνει μέλος της Ε.Π.Σ. Αργολιδοκορινθίας. Το 1963 υπήρξε ιδρυτικός σύλλογος της Ε.Π.Σ. Αργολίδας, η οποία ιδρύθηκε επίσημα το 1964.
Το 1957, ως πρωταθλητής Αργολιδοκορινθίας 1956-57, συμμετείχε στον Νότιο Όμιλο του Περιφερειακού Πρωταθλήματος με αντιπάλους τους ΟΦΗ, Παναχαϊκή και Ολυμπιακό Χαλκίδας, από τους οποίους και κατάφερε να κερδίσει την ιστορική συμμετοχή του στο Πανελλήνιο Πρωτάθλημα του 1957 που διεξήχθη με δέκα ομάδες: από την Αθήνα τους Παναθηναϊκό, Απόλλωνα και Πανιώνιο, από τον Πειραιά τους Ολυμπιακό, Εθνικό και Προοδευτική, από την Θεσσαλονίκη τους Άρη και ΠΑΟΚ και την πρωταθλήτρια του Βορείου Ομίλου του Περιφερειακού Πρωταθλήματος, Δόξα Δράμας. 
Ο Παναργειακός αγωνίστηκε στο πρωτάθλημα της Β΄ Εθνικής, ποτέ όμως δεν κατάφερε να πετύχει τη συμμετοχή στο πρωτάθλημα της Α' Εθνικής. Στην Β' Εθνική εμφανίστηκε αρχικά τη δεκαετία του '60, όπου και αγωνίστηκε τις χρονιές 1965-66 και 1966-67 και τη δεκαετία του 1970, όπου και αγωνίστηκε συνεχώς από τη χρονιά 1970-71 μέχρι και τη χρονιά 1974-75. Αγωνίστηκε εκ νέου στην Β' Εθνική τη σεζόν 1981-82, καθώς και τη δεκαετία του '90, όπου αγωνίστηκε συνεχώς από τη χρονιά 1990-91 μέχρι και τη χρονιά 1997-98. Το 1992-93 πλησίασε την άνοδο στην Α' Εθνική, καθώς τερμάτισε στην 4η θέση πίσω από τον Πανιώνιο, με μόλις 1 βαθμό διαφορά από την τρίτη θέση που οδηγούσε στην άνοδο.
Έκτοτε, συμμετείχε είτε στο τοπικό πρωτάθλημα Αργολίδας, είτε στα πρωταθλήματα της Γ΄Εθνικής και της Δ΄ Εθνικής, παραμένοντας όμως ο πιο αγαπητός σύλλογος για τους Αργείους φιλάθλους. Το 2005 κατέκτησε το πρωτάθλημα τοπικού Αργολίδας και ανέβηκε στην Δ΄ Εθνική. Το 2008 ο Παναργειακός κατέκτησε το πρωτάθλημα στον 7ο όμιλο της Δ΄ Εθνικής της σεζόν 2007-08, το Κύπελλο Αργολίδας και επίσης το Κύπελλο Ελλάδας Ερασιτεχνών, όπου νίκησε στον τελικό της Λαμίας τη Νίκη Πολυγύρου με 3-0 στην παράταση, πετυχαίνοντας έτσι τρεμπλ τίτλων. 
Στην Γ΄ Εθνική αγωνίστηκε για 2 χρονιές χωρίς επιτυχία και το 2010 υποβιβάστηκε ξανά στη Δ΄ Εθνική. Τη σεζόν 2012 -2013 κατακτώντας τη 4η θέση στον 7ο όμιλο της Δ΄ Εθνικής προβιβάστηκε εκ νέου στη Γ΄ Εθνική. Από τη σεζόν 2013-14 μέχρι και την τρέχουσα, 2018-19, αγωνίζεται στο πρωτάθλημα της Γ΄ Εθνικής Ερασιτεχνικής Κατηγορίας.
Τη φανέλα της ομάδας έχουν φορέσει κατά το παρελθόν παίκτες με μεγάλη καριέρα στην Α΄ Εθνική κατηγορία όπως ο Γιώργος Δώνης (ΠΑΟ,ΑΕΚ, εξωτερικό), ο Ανδρέας Μπονόβας (Ολυμπιακός, Γιάννενα, Ηρακλής), ο Βασίλης Κούβαλης (Άρης, Πανιώνιος), ο Δημήτρης Καπετανόπουλος (ΠΑΟΚ, Ηρακλής, Καλαμάτα, Καστοριά), ο Γιάννης Βονόρτας (ΠΑΟ), ο Χριστόφορος (Μπλένταρ) Κόλα (Απόλλων, ΠΑΟ, ΑΕΚ), ο Γκάμπριελ Λετιέρι (Ιωνικός), ο Μάριο Μπρέσκα (Πανιώνιος), ο Γιάννης Χλωρός (Τρίκαλα, Αιγάλεω, Λάρισα, Ηρακλής), ο Γιάννης Δουβίκας (Καλαμάτα), ο Γιάννης Κατεμής (Χαλκηδόνα, Ατρόμητος), ο Πέτρος Κοντέων (Ηρακλής), ο Κώστας Μενδρινός (Εθνική Ελπίδων, ΟΣΦΠ, Γιάννενα, Πανιώνιος, Άρης, Πλατανιάς), ο Ματθαίος Μαρουκάκης (Πανιώνιος) και οι τερματοφύλακες Νίκος Κωστάκης (Πανιώνιος, Ακράτητος, Θρασύβουλος), Ευγένιος Πηνιώτης (Απόλλων Καλαμαριάς) και Σωκράτης Κοψαχείλης (Ολυμπιακός, Πανηλειακός, Ιωνικός).
Επίσης από τον σύλλογο πέρασαν πολλοί ποδοσφαιριστές στην Β΄ Εθνική και Γ΄ Εθνική, όπως οι: Μανώλης Γιάννης, Φίλης Σπύρος, Μπατάκος Δημήτρης, Μπουκάρας Νίκος, Ντα Σίλβα Εντουάρντο, Καπαγερίδης Σάββας, Κουλιανόπουλος Ηλίας, Καράμπελας Γιώργος, Θώδης Δημήτρης, Παππάς Παντελής, Κολιάκος Παντελής.
Στον πάγκο της ομάδας κάθισαν πολλοί καταξιωμένοι προπονητές, όπως ο Άγγελος Αναστασιάδης, ο Γιάννης Κυράστας, ο Χρήστος Αρχοντίδης, ο Νίκος Καρούλιας, ο Νίκος Γαβριηλίδης, ο Στάθης Σταθόπουλος, ο Νίκος Κόβης, ο Νίκος Αλέφαντος και άλλοι. 
Τον Αύγουστο του 2012 για πρώτη φορά στην ιστορία του συλλόγου δημιουργείται δεύτερη ομάδα, οι "Νέοι Παναργειακού" οι οποίοι προέρχονται από ακαδημίες της ευρύτερης περιοχής και αγωνίζονται στο τοπικό πρωτάθλημα της Α2΄ Κατηγορίας. Δυστυχώς η προσπάθεια αυτή σταμάτησε μετά από ένα - δυο χρόνια.
Πορεία στα εθνικά πρωταθλήματα.
1 
Φίλαθλοι.
Ο Παναργειακός διαθέτει σύνδεσμο φιλάθλων και αυτός είναι οι "Green Wolves - Gate 2".
Εξωτερικοί σύνδεσμοι.
ΑΦΙΕΡΩΜΑ ΠΑΝΑΡΓΕΙΑΚΟΣ 1981 https://www.youtube.com/watch?v=rKUEW2ztZcE
ΠΑΝΑΡΓΕΙΑΚΟΣ ΓΚΟΛ 1990 - 1998 https://www.youtube.com/watch?v=OE8zcpEK4Ac

</doc>
<doc id="49864" url="https://el.wikipedia.org/wiki?curid=49864" title="Σαρακατσάνος">
Σαρακατσάνος



</doc>
<doc id="49865" url="https://el.wikipedia.org/wiki?curid=49865" title="Καρακατσάνοι">
Καρακατσάνοι



</doc>
<doc id="49866" url="https://el.wikipedia.org/wiki?curid=49866" title="Κατάλογος Θρησκειών">
Κατάλογος Θρησκειών



</doc>
<doc id="49867" url="https://el.wikipedia.org/wiki?curid=49867" title="Ελληνορθόδοξη Μητρόπολη Γερμανίας">
Ελληνορθόδοξη Μητρόπολη Γερμανίας

Η Ιερά Μητρόπολις Γερμανίας είναι Μητρόπολη του Οικουμενικού Πατριαρχείου. Έδρα της είναι η Βόννη και σημερινός της Μητροπολίτης ο Αυγουστίνος Λαμπαρδάκης.
Ιστορία.
Παρουσία Ορθοδόξων στη Γερμανία μαρτυρείται ήδη από το 1700, οπότε τελούνταν λειτουργίες στο «Ελληνικό Σπίτι» ("Griechenhaus") στην Λειψία. Ορθόδοξες ενορίες υπήρχαν ήδη στη Γερμανία τον 19ο αιώνα. Μέχρι τη δεκαετία του 1960, οι Ορθόδοξοι της Γερμανίας υπάγονταν στην Αρχιεπισκοπή Θυατείρων και Μεγάλης Βρετανίας, με έδρα το Λονδίνο.
Η Ιερά Μητρόπολις Γερμανίας ιδρύθηκε στις 5 Φεβρουαρίου 1963, επί Πατριαρχίας Αθηναγόρα, οπότε υπογράφηκε ο Ιδρυτικός Πατριαρχικός και Συνοδικός Τόμος της. Είχε προηγηθεί η Γερμανο-ελληνική σύμβαση της 30ής Μαρτίου 1960, με βάση την οποία πλήθος Ελλήνων εργατών είχε μεταναστεύσει και εγκατασταθεί στην Γερμανία. Αρχικά σε αυτήν υπάγονταν, εκτός της Γερμανίας, και η Ολλανδία και η Δανία. Στις 12 Αυγούστου 1969, το έδαφος της Δανίας υπήχθη στην νεοσύστατη Μητρόπολη Σουηδίας και πάσης Σκανδιναβίας και η Ολλανδία στην Μητρόπολη Βελγίου, ενώ η Ιερά Μητρόπολις Γερμανίας απέκτησε και τον τίτλο της Εξαρχίας Κεντρώας Ευρώπης.
Το Σύνταγμα της Μητρόπολης ψηφίστηκε στις 20 Δεκεμβρίου 1972. Το έτος 1978 αποπερατώθηκε το Μητροπολιτικό Κέντρο και ο Καθεδρικός Ναός της Αγίας Τριάδος στη Βόννη. Επίσης, ιστορικό γεγονός αποτελεί η εισαγωγή του μαθήματος των Ορθόδοξων Θρησκευτικών στην περιοχή του Μονάχου της Βαυαρίας το 1983 και στη Βόρεια Ρηνανία - Βεστφαλία το 1985.
Στη Μητρόπολη διακονούν σήμερα, πέραν του Μητροπολίτη, πέντε βοηθοί επίσκοποι που φέρουν τους τίτλους πάλαι ποτέ διαλαμψάντων επισκοπών της Μικράς Ασίας: "Αρίστης", "Λεύκης," "Αριανζού," "Χριστουπόλεως" και "Αργυρουπόλεως". Σήμερα είναι η τρίτη μεγαλύτερη εκκλησία της Γερμανίας.. Έχει πάνω από 70 ενορίες και πάνω από 150 χώρους λατρείας και ενοριακά κέντρα. Το ποίμνιό της περιλαμβάνει περίπου μισό εκατομμύριο Έλληνες, έναν μεγάλο αριθμό Ρουμάνων καθώς και μικρή κοινότητα Γερμανών οι οποίοι είναι Ορθόδοξοι.
Εκδίδει το τετραμηνιαίο περιοδικό «"Ορθόδοξη Παρουσία"» από το 1981 μέχρι σήμερα καθώς και ετήσιο ημερολόγιο.
Εικόνες.
Πολλοί ναοί αγοράστηκαν η παραχωρήθηκαν από άλλες Εκκλησίες της Γερμανίας, ορισμένοι από αυτούς αποτελούν αρχιτεκτονικά μνημεία από τον μεσαίωνα μέχρι τον μοντερνισμό.

</doc>
<doc id="49873" url="https://el.wikipedia.org/wiki?curid=49873" title="Λιμποβίσι Αρκαδίας">
Λιμποβίσι Αρκαδίας

Το Λιμποβίσι είναι εγκαταλελειμμένο χωριό του Νομού Αρκαδίας, στα 1.200 μέτρα υψόμετρο, πάνω από τις χαράδρες του Μαινάλου. Διοικητικά υπάγεται στην Πιάνα, η οποία σήμερα αποτελεί Κοινότητα της Δημοτικής Ενότητας Φαλάνθου του Δήμου Τρίπολης. Απέχει 30 χιλιόμετρα από την Τρίπολη.
Ιστορία.
Από το Λιμποβίσι καταγόταν ο Θεόδωρος Κολοκοτρώνης, καθώς η οικογένειά του ζούσε εδώ για δώδεκα γενιές. Πρώτος έφτασε κυνηγημένος ο προπάτορας του Θεόδωρου, ο Τριανταφυλλάκος Τσεργίνης.
Υπήρξε μεγάλη και τρανή επικράτεια, ένα πραγματικό οχυρό. Η ύπαρξη του οικισμού μαρτυρείται ήδη από την Ενετοκρατία και μάλιστα με ευάριθμους κατοίκους, κοντά στους 500. Κατά τη δεύτερη Τουρκοκρατία της Πελοποννήσου το Λιμποβίσι αναφέρεται ότι υπαγόταν διοικητικά στο Βιλαέτι της Καρύταινας. Μετά την Επανάσταση του 1821, οι κάτοικοι εγκατέλειψαν το χωριό και εγκαταστάθηκαν στην Κατσίμπαλη.
Σήμερα ο περιβάλλων χώρος έχει αναδιαμορφωθεί με δαπάνες του Παναγιώτη Αγγελόπουλου. Το αναστηλωμένο κτήριο λειτουργεί ως μουσείο της οικογένειας των Κολοκοτρωναίων και της Ελληνικής Επανάστασης, είναι κτισμένο δίπλα στο παλιό πατρικό σπίτι του Θεόδωρου Κολοκοτρώνη και είναι αντίγραφο του παραδοσιακού κολοκοτρωναίικου σπιτιού. Ακόμη έχει αναστηλωθεί και η παρακείμενη εκκλησία του Ιωάννη Προδρόμου.
Στην πλατεία του χωριού υπάρχουν πηγές. Το πλάτωμά του αγναντεύει το Μαίναλο και το ιερό Αρκουδόρεμα, το καταφύγιο της Άρκτου των Αρκάδων. Στο Λιμποβίσι πραγματοποιείται στις 28 Αυγούστου κάθε έτους πανηγύρι προς τιμήν του Αγίου Ιωάννη Προδρόμου.
Πολύ κοντά στο Λιμποβίσι βρίσκεται το επίσης εγκαταλελειμμένο χωριό Αρκουδόρεμα, εκεί όπου πριν από την έναρξη της Επανάστασης του 1821 είχαν τα λημέρια τους οι Κολοκοτρωναίοι.
Διοικητικές μεταβολές.
Το Λιμποβίσι το 1835 (ΦΕΚ 16Α - 24/05/1835), προσαρτάται στο Δήμο Φαλάνθου, με έδρα το Αρκουδόρεμα. Το 1841 (ΦΕΚ 5Α - 08/03/1841), η έδρα του Δήμου μεταφέρεται στην Πιάνα. Το 1879 (ΦΕΚ 50Α - 25/07/1879), ο οικισμός Λιμποβίσι καταργείται.

</doc>
<doc id="49874" url="https://el.wikipedia.org/wiki?curid=49874" title="Πάπυροι της Οξυρύγχου">
Πάπυροι της Οξυρύγχου



</doc>
<doc id="49876" url="https://el.wikipedia.org/wiki?curid=49876" title="Πλατεία Γεωργίου Α΄">
Πλατεία Γεωργίου Α΄

Η Πλατεία Βασιλέως Γεωργίου Α΄, πιο γνωστή ως Πλατεία Γεωργίου Α΄, ή, όπως έχει επικρατήσει στους Πατρινούς, Πλατεία Γεωργίου είναι η κεντρική πλατεία της Πάτρας. Δημιουργήθηκε επί κυβερνήτη Καποδίστρια και με το σχέδιο που συνέταξε ο απεσταλμένος του κυβερνήτη Σταμάτης Βούλγαρης το 1829. Το σχέδιο απέβλεπε στην δημιουργία της Πάτρας από την αρχή, αφού η πόλη είχε καταστραφεί εξ ολοκλήρου κατά την επανάσταση. Το σχέδιο περιελάμβανε ανάπτυξη της νέας πόλης δίπλα στην παλιά με κάθετους και οριζόντιους δρόμους και νέες μεγάλες πλατείες. Κατά καιρούς έχει αλλάξει πολλές ονομασίες. Ξεκίνησε ως Δημοκρατίας, άλλαξε σε Καλαμογδάρτη, Όθωνος, Κεντρική, Θωμόπουλου, Εθνική, Παλλιγενεσίας και από το 1863 Γεωργίου Α΄ προς τιμήν του βασιλέως Γεώργιου Α'.
Στην πλατεία υπάρχει και το Θέατρο Απόλλων έργο του Τσίλλερ. Το 1875 τοποθετήθηκαν τα δύο συντριβάνια που υπάρχουν και σήμερα, τα οποία παραγγέλθηκαν στην Ιταλία. Έχει ανακατασκευαστεί πάρα πολλές φορές με τελευταία το 2006. Αποτελεί το κέντρο των καρναβαλικών εκδηλώσεων και είναι τόπος πολιτικών συγκεντρώσεων και συναυλιών. Εκεί ο Περικλής Καλαμογδάρτης το 1843 ανέγνωσε το πρώτο σύνταγμα της Ελλάδος και για αυτόν τον λόγο η πλατεία αργότερα πήρε και το όνομά του.

</doc>
<doc id="49884" url="https://el.wikipedia.org/wiki?curid=49884" title="Κωνσταντίνος Ηλιάκης">
Κωνσταντίνος Ηλιάκης

Ο Κωνσταντίνος Ηλιάκης ήταν Σμηναγός της Ελληνικής πολεμικής αεροπορίας που σκοτώθηκε από Τούρκο πιλότο, πάνω από το Αιγαίο Πέλαγος, στις 23 Μαΐου 2006. Η καταγωγή του ήταν από τον Κάστελλο Ρεθύμνης και ήταν πατέρας δύο παιδιών 1,5 και 4 χρονών αντίστοιχα.
Επιμελής Ίκαρος, ορκίζεται Ανθυποσμηναγός το καλοκαίρι του 1993 και τοποθετείται στην 120 Πτέρυγα Εκπαίδευσης Αέρος για να ολοκληρωθεί η πτητική του εκπαίδευση με αεροσκάφη Τ2. Κατόπιν τοποθετήθηκε στην 115 ΠΜ, 340 Μοίρα Βομβαρδισμού στα αεροσκάφη Α-7 Corsair.
Στην διάρκεια αυτών των ετών φοιτά σε διάφορα Σχολεία της ΠΑ, όπως το σχολείο Όπλων και Τακτικής, αποφοίτησε το Πρόγραμμα Τακτικής Ηγεσίας και λόγω του υψηλού επιπέδου εκπαίδευσης του διακρινόταν σε όλα τα είδη αποστολών. Αυτά σε συνδυασμό με τις ικανότητες και την ευσυνειδησία του τον καθιστούν έναν από τους ποιο ικανούς επαγγελματίες στον χώρο του και έτσι επιλέχθηκε το 2002,να αποτελέσει μέρος του πυρήνα των 10 Ιπταμένων οι οποίοι στάλθηκαν για εκπαίδευση στα νέα F-16 Block 52+ στις ΗΠΑ. Ολοκληρώνει την εκπαίδευση και επιστρέφει στην Ελλάδα, στην 347 Μοίρα στην Αγχίαλο μέχρι να έλθουν τα νέα Αεροπλάνα στην 115 ΠΜ.
Μετά από 8 μήνες, τον Ιούνιο του 2003 παίρνει μετάθεση για την 340 Μοίρα, την αγαπημένη του «Αλεπού», όπου αποκτά επιπλέον εμπειρία στην αναχαίτιση με τα νέα F-16 Block 52+, συμμετέχει στον σχεδιασμό και εκτέλεση Επιχειρήσεων την νύκτα και είναι παράλληλα εκπαιδευτής αέρος.
Στις 23 Μαΐου 2006, έπειτα από θερμό επεισόδιο ελληνικών και τουρκικών μαχητικών, πραγματοποιώντας αναχαίτιση τουρκικού F-16, το αεροσκάφος του Κωνσταντίνου Ηλιάκη κατέπεσε κοντά στην Κάρπαθο. 
Λίγο πριν από τις 12.40 το μεσημέρι τουρκικός σχηματισμός μαχητικών αεροσκαφών F-16, στο οποίο συμμετείχε και ένα φωτογραφικό αεροσκάφος RF-4 μπήκε στην περιοχή ευθύνης του FIR Αθηνών από το Νοτιοανατολικό Αιγαίο, κατά την πάγια τουρκική πρακτική, χωρίς να έχει υποβάλει σχέδια πτήσης.
Πιθανότατα η αποστολή ήταν η φωτογράφιση των αντιαεροπορικών συστημάτων S-300 που φιλοξενούνταν στην Κρήτη. Ένα ζεύγος ελληνικών F-16 σηκώθηκε από την αεροπορική βάση της Σούδας για να αναγνωρίσει και να αναχαιτίσει τα τουρκικά μαχητικά. Η διαταγή όμως ήταν σαφής: τα ελληνικά μαχητικά δεν έπρεπε να αφήσουν τα τουρκικά αεροσκάφη να πλησιάσουν τα παράλια της Κρήτης και να φωτογραφίσουν ελληνικές εγκαταστάσεις.
Περίπου στις 12.45 το ελληνικό ζεύγος αεροσκαφών είχε πλησιάσει τα τουρκικά. Εκεί συνέβη η σύγκρουση των δύο μαχητικών. Συγκεκριμένα, ο χειριστής του τούρκικου αεροσκάφους RF-4, Χαλί Ιμπραήμ Οσκεμπίρ, κάνοντας έναν δολοφονικό ελιγμό, χτύπησε με το δεξί φτερό την καλύπτρα του αεροσκάφους του Ηλιάκη, με αποτέλεσμα αυτό να πάρει ανεξέλεγκτη πορεία. 
Τα συντρίμμια του μαχητικού βρέθηκαν λίγο αργότερα επιβεβαιώνοντας το τραγικό συμβάν, ενώ ο Τούρκος πιλότος κάνοντας χρήση του εκτινασσόμενου καθίσματος, βρέθηκε στη θάλασσα. 
Αμέσως σήμανε συναγερμός σε Αθήνα και Άγκυρα. Η ελληνική αεροπορία απογείωσε 40 μαχητικά, ενώ μια ομάδα ΟΥΚ έσπευσε με ελικόπτερο στο σημείο. Παράλληλα, η Άγκυρα απογείωσε 80 μαχητικά αεροσκάφη με αποστολή την επιχείρηση έρευνας και διάσωσης σε εχθρικό έδαφος. Ο Τούρκος πιλότος περισυνελέγη από το διερχόμενο παναμέζικο εμπορικό πλοίο «Gas Century»7, ενώ ο Έλληνας σμηναγός Κώστας Ηλιάκης δεν βρέθηκε ποτέ. Μόνο ίχνη από την φόρμα του και τα προσωπικά του αντικείμενα βρέθηκαν να επιπλέουν στην περιοχή. 
Η κρίση ήταν σοβαρή και μπορούσε να λάβει ανεξέλεγκτες διαστάσεις, τις οποίες καμία χώρα δεν επιθυμούσε. Έτσι με πρωτοβουλία της ελληνικής πλευράς επικοινώνησαν τηλεφωνικά οι αρχηγοί των ενόπλων δυνάμεων ναύαρχος Παναγιώτης Χηνοφώτης και ο στρατηγός Χιλμί Οζκιόκ.
Την ώρα που οι δυο αρχηγοί συνομιλούσαν έφτασαν πάνω από το πλοίο με σημαία Παναμά, με διάφορα λίγων λεπτών, δυο ελικόπτερα διάσωσης: ένα ελληνικό και ένα τουρκικό. Ο Τούρκος πιλότος απείλησε με το πιστόλι του τους Έλληνες διασώστες. Μετά από λίγες ώρες και για να εκτονωθεί η κρίση οι ελληνικές αρχές, έδωσαν την άδεια στους Τούρκους διασώστες να παραλάβουν τον πιλότο κι έτσι τυπικά, οι Έλληνες τον παρέδωσαν στην Τουρκία.
Η ανακοίνωση του Γενικού Επιτελείου Αεροπορίας στις 30 Μαΐου 2006, ανακηρύσσει επίσημα νεκρό το σμηναγό Κώστα Ηλιάκη και κάνει σαφή αναφορά ότι κατέπεσε σε αποστολή αναγνώρισης τουρκικών αεροσκαφών εντός της εναέριας περιοχής ευθύνης της ΑΘήνας (FIR Αθηνών): «Την 21:00 της Κυριακής 28 Μαΐου 2006, με τη συμπλήρωση 128 ωρών, ολοκληρώθηκαν οι επιχειρήσεις έρευνας διάσωσης που ακολούθησαν το αεροπορικό δυστύχημα της 23ης Μαΐου 2006 στην περιοχή νοτιοανατολικά της Καρπάθου.
Η συγκέντρωση και η ανάλυση των ευρημάτων, επιβεβαίωσε τον θάνατο του σμηναγού (Ι) Ηλιάκη Κωνσταντίνου. Ο σμηναγός Ηλιάκης, έπεσε κατά την εκτέλεση του καθήκοντος σε αποστολή αναγνώρισης τουρκικών αεροσκαφών εντός του FIR Αθηνών».
Στις 28 Δεκεμβρίου 2006, στην καθιερωμένη τελετή απονομής μεταλλίων και βραβείων από την Ακαδημία Αθηνών, του απονεμήθηκε το αργυρό μετάλλιο αρετής και αυτοθυσίας. Στις 20 Μαΐου 2007 έγιναν τα αποκαλυπτήρια του μνημείου προς τιμήν του, στην οδό Ακρωτηρίου στη περιοχή Άγιος Ματθαίος Χανίων. Η χάλκινη προτομή του πιλότου κλάπηκε από αγνώστους στις 2 Δεκεμβρίου 2012 και τελικά βρέθηκε εγκαταλελειμμένη την επόμενη ημέρα σε κοντινή περιοχή. Το 2008 έγινε με αναφορά στη θυσία του η Αδελφοποίηση των Δήμων Χανίων και Καρπάθου. Οδοί με το όνομα του "Σμηναγού Κώστα Ηλιάκη", υπάρχουν προς τιμήν του στην πόλη της Καρπάθου και στο Ηράκλειο Αττικής. 
Το μνημείο Ηλιάκη στην Κάρπαθο.
Το μνημείο του σμηναγού Ηλιάκη, είναι το δεύτερο μνημείο που κατασκευάζει η Πολεμική Αεροπορία, και αναφέρεται σε θύμα ατυχήματος με τουρκικό αεροσκάφος. Το πρώτο είναι το μνημείο του υποσμηναγού Σιαλμά, στο νησί Άγιος Ευστράτιος, το οποίο μάλιστα είναι ένα από τα μεγαλύτερα μνημεία της Μεσογείου, αφού η διάστασή του με τον περιβάλλοντα χώρο, φθάνει τα 34 μέτρα.
Η ιδέα για την ανέγερση του μνημείου σμηναγού Ηλιάκη στην Κάρπαθο, ανήκει στον επίτιμο αρχηγό του Γενικού Επιτελείου Αεροπορίας, πτέραρχο ε.α. Γεώργιο Αυλωνίτη, στο τέλος του 2006. Πρόταση για την ανέγερση του μνημείου, κατέθεσε ο υποπτέραρχος ε.α. Νικόλαος Ήμελλος, ο οποίος ήταν και ο εμπνευστής του μνημείου Σιαλμά. Ο δήμαρχος και το δημοτικό συμβούλιο της Καρπάθου, έλαβαν ομόφωνη απόφαση να παραχωρηθεί το πιο κεντρικό σημείο της πόλης για την ανέγερση του μνημείου. Παράλληλα αποφάσισαν να μετονομαστεί κεντρική οδός της πόλης σε οδό «Ήρωα σμηναγού Κώστα Ηλιάκη». Η πρόταση έγινε αποδεκτή από τη νέα ηγεσία του Γενικού Επιτελείου Αεροπορίας με Αρχηγό τον πτέραρχο ε.α. Ιωάννη Γιάγκο και κατατέθηκαν τα σχέδια για το μνημείο.
Οι εργασίες ξεκίνησαν στις 26 Απριλίου 2007, καθώς θα έπρεπε να είναι έτοιμο στις 23 Μαΐου 2007, οπότε και θα γινόταν η επιμνημόσυνη δέηση της Πολεμικής Αεροπορίας με τη συμπλήρωση ενός χρόνου από το ατύχημα. Λόγω της ιδιαιτερότητας του χώρου, δημιουργήθηκαν δύο όψεις. Μία από την πλευρά του κυρίως δρόμου, όπου απέναντι βρίσκεται το νέο Δημαρχείο και μία άλλη όψη από την πλευρά της θάλασσας, απέναντι από τη νέα μαρίνα του νησιού. Στον παραλιακό δρόμο το μνημείο εκτείνεται σε μήκος 30 μέτρων, και πλάτος 20 μέτρων.
Η όλη κατασκευή στην «καρδιά» της «πρωτεύουσας» του νησιού, τα Πηγάδια, βρίσκεται σε σημείο που ξεχωρίζει και αποπνέει μεγαλοπρέπεια. Δημιουργείται η εντύπωση ενός θαλάσσιου κύματος, που ξεκινά από τον κεντρικό δρόμο μπροστά από το δημαρχείο και σβήνει στη μεριά της θάλασσας, μπροστά στην μαρίνα. Το τεράστιο αυτό κύμα, ύψους περίπου 8 μέτρων, σύμφωνα με τον υποπτέραρχο ε.α. Νικόλαο Ήμελλο, απεικονίζει μία «σελίδα της Ιστορίας» φτιαγμένη από θάλασσα στη Θάλασσα του Καρπάθιου πελάγους. Πάνω, υπάρχει τοποθετημενο το έμβλημα της 343 Μοίρας, της Πολεμικής Αεροπορίας, στην οποία υπηρετούσε ο σμηναγός Ηλιάκης. Το έμβλημα είναι δύο φτερά ανοιγμένα και στο κέντρο ένα αστέρι.
Πάνω στη «θαλασσινή σελίδα», κάτω και δεξιά, υπάρχει η νήσος Κάρπαθος. Ενώ αριστερά πλαισιώνεται με την καλύτερη μαντινάδα που επιλέχθηκε από την Κάρπαθο, στον διαγωνισμό μαντινάδας που προκήρυξε ειδικά για τον Κώστα Ηλιάκη, η δημοτική αρχή Καρπάθου. Στην κορυφή του «κύματος», στο πάνω μέρος, υπάρχει ένα ζευγάρι αεροσκαφών F-16, με τρόπο ώστε να φαίνεται πως ρίχνει τη σκιά του στην Κάρπαθο, για να κρατά καθημερινά συντροφιά στον Σμηναγό Κώστα Ηλιάκη
Το 2007 στη μνήμη του σμηναγού Ηλιάκη, προκηρύχθηκε διαγωνισμός μαντινάδας από τον Δήμο Καρπάθου. Ο διαγωνισμός διεξήχθη σε Κρήτη και Κάρπαθο και υπήρξαν συνολικά 103 συμμετοχές. Οι 45 ήταν από την Κάρπαθο και οι υπόλοιπες 58 από την Κρήτη.
Από το νησί της Καρπάθου επελέγη για να γραφτεί στο μνημείο η παρακάτω μαντινάδα: «Διαβάτη που θ` ακροσταθείς μπροστά στον ανδριάντα μη κλαις γιατί αυτή η γη ήρωες βγάζει πάντα» Από το νησί της Κρήτης, επελέγη για να γραφτεί στο μνημείο η εξής μαντινάδα: «Στον ουρανό ψηλά η ψυχή, στη θάλασσα το σώμα αετός που ναι περήφανος δε το πατεί το χώμα».

</doc>
<doc id="49886" url="https://el.wikipedia.org/wiki?curid=49886" title="Χαμαιλέων (αστερισμός)">
Χαμαιλέων (αστερισμός)

Ο Χαμαιλέων (Λατινικά: Chamaeleon, συντομογραφία: Cha) είναι αστερισμός, ένας από τους 12 που δημιούργησαν οι Pieter Dirkszoon Keyser και Frederick de Houtman μεταξύ των ετών 1595 και 1597, και πρωτοεμφανίσθηκε στην "Ουρανομετρία" του Johann Bayer το 1603. Είναι ένας από τους 88 επίσημους αστερισμούς που θέσπισε η Διεθνής Αστρονομική Ένωση. Είναι νότιος αστερισμός, αόρατος από την Ελλάδα, και συνορεύει με τους παρακάτω έξι αστερισμούς: Τρόπις, Ιπτάμενος Ιχθύς, Τράπεζα, Οκτάς Πτηνόν και Μυία. Σχετικώς μικρός και ασήμαντος αστερισμός, είχε ενσωματωθεί από τον Pontanus στην "Treatise" του John Chilmead με την Μυία ως «ο χαμαιλέων με τη μύγα» (η μύγα είναι και στην πραγματικότητα τροφή αυτού του ζώου, του χαμαιλέοντα). Αλλά ο Ιούλιος Σίλερ μετέβαλε εντελώς τον χαρακτήρα του αστερισμού ενώνοντάς τον με το Πτηνόν και την Μυία και σχηματίζοντας από το σύνολο τη βιβλική Εύα.
Στην Κίνα ορισμένοι αστέρες του Χαμαιλέοντος συναποτελούσαν το Seaou Tow, μικρό μέτρο όγκου ή κουτάλα, που φαίνεται πράγματι να απεικονίζουν οι αστέρες α, θ, η, ι, ζ και μ στο δυτικό μισό του σημερινού μας αστερισμού.
Οι φωτεινότεροι αστέρες.
Δεν υπάρχει στον αστερισμό αστέρας φωτεινότερος του τέταρτου μεγέθους, και κανένας δεν έχει ιδιαίτερο όνομα, παρ'όλα αυτά ο Γκουλντ του απέδιδε 50 αστέρες μέχρι έβδομου μεγέθους.
Αξιοσημείωτα στον αστερισμό.
- Μεταβλητοί αστέρες ορατοί και με κιάλια είναι ο R Χαμαιλέοντος, τύπου Mira, με περίοδο 11 μήνες, και ο RS Χαμαιλέοντος, μεταβλητός δι' εκλείψεων με περίοδο 40 ώρες.
- Το ανοικτό «Σμήνος του ήτα Χαμαιλέοντος» περιέχει 30 ως 50 αστέρες συγκεντρωμένους σε ένα χώρο διαμέτρου περίπου τριών ετών φωτός. Το σμήνος έχει φαιν.μέγεθος 5 και απέχει από τη Γη 315 έτη φωτός.
- Υπάρχει και το πλανητικό νεφέλωμα NGC 3195 με φαινόμενη διάμετρο περί τα 40΄΄.
- Ο γαλαξίας NGC 2915 είναι αμυδρός νάνος σπειροειδής που βρίσκεται μόλις έξω από την Τοπική Ομάδα, σε απόσταση 15 εκατομμυρίων ετών φωτός από τη Γη.
- Η έκρηξη ακτίνων γ GRB 990510, που καταγράφηκε στις 10 Μαΐου 1999 (όπως υποδηλώνει και το όνομα) προερχόμενη από εκτιμώμενη απόσταση 9 δισεκατομμυρίων ετών φωτός, υπήρξε η πρώτη της οποίας μετρήθηκε η πόλωση του ορατού φωτός που εξέπεμψε.

</doc>
<doc id="49888" url="https://el.wikipedia.org/wiki?curid=49888" title="Σαντάμ Χουσεΐν">
Σαντάμ Χουσεΐν

Ο Σαντάμ Χουσεΐν ("πλήρες όνομα: Σαντάμ Χουσεΐν Αμπντ αλ Ματζιντ αλ Τικρίτι") ήταν Ιρακινός πολιτικός που κυβέρνησε το Ιράκ από το 1979 έως το 2003.
Γεννήθηκε στις 28 Απριλίου 1937 και εκτελέστηκε στις 30 Δεκεμβρίου του 2006, μετά την καταδίκη του από ιρακινό δικαστήριο σε θάνατο δι' απαγχονισμού.
Καθαιρέθηκε από την εξουσία, έπειτα από στρατιωτική επιχείρηση των Η.Π.Α. στο Ιράκ, με την κωδική ονομασία "Σοκ και δέος".
Κατά τη διάρκεια της θητείας του, ξεκίνησε δύο πολέμους. Επιτέθηκε αρχικά στο Ιράν και έπειτα στο Κουβέιτ, το 1990.
Από την ημέρα της καθαίρεσής του έως και τις 13 Δεκεμβρίου του 2003, είχε βρει καταφύγιο σε ένα δωμάτιο κάτω από το έδαφος, κοντά στην γενέτειρά του, το "Τικρίτ".
Στις 5 Νοεμβρίου 2005 οδηγήθηκε σε δίκη, όπου του απαγγέλθηκαν κατηγορίες για εγκλήματα κατά της ανθρωπότητας. Ένα χρόνο μετά, το δικαστήριο έκρινε ένοχο τον πρώην ηγέτη του Ιράκ και τον καταδίκασε εις θάνατον δι' απαγχονισμού. Η ποινή εκτελέστηκε στις 30 Δεκεμβρίου 2006, περίπου στις 6 π.μ. τοπική ώρα.

</doc>
<doc id="49895" url="https://el.wikipedia.org/wiki?curid=49895" title="Κλέων">
Κλέων

Ο Κλέων (θάνατος 422 π.Χ.) ήταν Αθηναίος στρατηγός κατά τον Πελοποννησιακό πόλεμο. Ήταν ο πρώτος επιφανής αντιπρόσωπος της εμπορικής τάξης στην Αθηναϊκή πολιτική, αν και ο ίδιος ήταν αριστοκράτης. Οι σύγχρονοί του Θουκυδίδης και Αριστοφάνης τον αναπαριστούν ως πολεμοκάπηλο δημαγωγό. 
Δημόσια υπηρεσία.
Αντίθεση στον Περικλή.
Ο Κλέων ήρθε αρχικά στο προσκήνιο ως αντίπαλος του Περικλή στα τέλη της δεκαετίας του 430 με την αντίθεσή του στη στρατηγική του Περικλή να αρνείται τη μάχη εναντίον των εισβολέων της Πελοποννησιακής Συμμαχίας. Κατά το 430 π.Χ. μετά την ανεπιτυχή εκστρατεία του Περικλή στην Πελοπόννησο, και όταν την πόλη έπληξε ο μεγάλος λοιμός, ο Κλέων ήταν ο ηγέτης της αντιπολίτευσης στην εξουσία του Περικλή. Εκείνη την περίοδο, ο Κλέων κατηγορούσε τον Περικλή για κακοδιαχείριση του δημοσίου χρήματος, με αποτέλεσμα ο Περικλής να βρεθεί ένοχος και να απομακρυνθεί από το αξίωμά του. Αυτό όμως ήταν πρόσκαιρο, και ο Περικλής αποκαταστάθηκε στην εξουσία.
Άνοδος δημοτικότητας.
Ο θάνατος του Περικλή από το λοιμό το 429 άφησε το πεδίο ελεύθερο για τη διεκδίκηση της εξουσίας στην Αθήνα. Μέχρι τότε ο Κλέων ήταν ένθερμος ομιλητής της αντιπολίτευσης, κριτικός και κατήγορος των δημοσίων αξιωματούχων, αλλά τώρα ήταν στο προσκήνιο ως γνώστης και ηγέτης της δημοκρατίας, και έτσι η παρουσία του στα πολιτικά της Αθήνας ήταν κυρίαρχη. Αν και τραχύς και απότομος, ήταν χαρισματικός, με ευφράδεια και δυνατή φωνή, και ήξερε πώς να χειραγωγεί τα συναισθήματα του αθηναϊκού λαού. Ισχυροποίησε την υποστήριξη από τους φτωχότερους πολίτες της Αθήνας αυξάνοντας την αμοιβή των ενόρκων, που παρείχε για πολλούς από τους φτωχότερους Αθηναίους ένα μέσο διαβίωσης. 
Η αγάπη των Αθηναίων για τις δικαστικές διαμάχες αύξησε τη δύναμή του, ενώ η πρακτική της συκοφαντίας τού έδωσε τη δυνατότητα να απομακρύνει εκείνους που μπορούσαν να απειλήσουν την άνοδό του. Το 426 π.Χ. ο Κλέων κίνησε μια ανεπιτυχή δίωξη εναντίον του στρατηγού Λάχητος (ονομαστική: ο Λάχης), με βάση τη συμμετοχή του στην ανεπιτυχή πρώτη σικελική εκστρατεία. Αυτή ήταν από τις πολύ λίγες φορές που Αθηναίος στρατηγός απέφυγε την πολιτική τιμωρία για ήττα. Ο Κλέων, μη έχοντας πλέον ανάγκη από τους αριστοκρατικούς πρώην συνεργάτες του, έκοψε κάθε επαφή μαζί τους, και έτσι ήταν ελεύθερος να επιτεθεί στις μυστικές συμμαχίες για πολιτικούς σκοπούς, κυρίως τις ολιγαρχικές λέσχες στις οποίες ανήκαν. Αν επέβαλε φόρο ιδιοκτησίας για στρατιωτικούς σκοπούς, και αν κατείχε υψηλότερη θέση σε σχέση με τη διαχείριση των χρημάτων, δεν είναι καθαρό. 
Πόλεμος εναντίον της Σπάρτης και θάνατος.
Το 427 ο Κλέωνας προέτρεψε τους Αθηναίους συμπατριώτες του να θανατώσουν όλο τον αντρικό πληθυσμό της Μυτιλήνης που είχε ηγηθεί εξέγερσης εναντίον της Αθήνας. Αν και στην αρχή η πρότασή του έγινε δεκτή, σύντομα αποσύρθηκε λόγω της μακροσκελούς αντίκρουσης από το Διόδοτο. Παρόλα αυτά περίπου χίλιοι ηγέτες και σημαντικοί άντρες της Μυτιλήνης εκτελέστηκαν. Το 425 ο Κλέων έφτασε στο απόγειο τη φήμης του, όταν συνέλαβε και μετέφερε στην Αθήνα τους Σπαρτιάτες που είχαν αποκλειστεί στη Μάχη της Σφακτηρίας. Μάλλον ήταν λόγω των στρατιωτικών ικανοτήτων του συναδέλφου του Δημοσθένη που έγινε αυτό, αλλά ήταν η αποφασιστικότητα του Κλέωνα που έπεισε την Εκκλησία του δήμου να στείλει τις απαιτούμενες επιπλέον δυνάμεις. 
Είναι σχεδόν βέβαιο ότι λόγω του Κλέωνα διπλασιάστηκαν οι φόροι των «συμμάχων» το 425. Το 422 στάλθηκε για να ανακαταλάβει την Αμφίπολη, αλλά τον υπερφαλάγγισε ο Σπαρτιάτης στρατηγός Βρασίδας. Όμως, και ο Βρασίδας και ο Κλέων σκοτώθηκαν στην Αμφίπολη και με το θάνατό τους απομακρύνθηκε το κύριο εμπόδιο για την ειρήνη. Το 421 υπογράφηκε η Ειρήνη του Νικία. 
Εκτιμήσεις για τον Κλέωνα.
Ο χαρακτήρας του Κλέωνα αναπαρίσταται από τον Αριστοφάνη και το Θουκυδίδη με πολύ αρνητικό τρόπο. Η απεικόνιση αυτή μπορεί να είναι δικαιολογημένη δεδομένου ότι ενστάλαξε αισθήματα καχυποψίας στην Αθήνα μέσω ενός είδους αθηναϊκού «Μακαρθισμού» που προκάλεσε ο μεγάλος αριθμός πληροφοριοδοτών που απασχολούσε, προκειμένου να ελέγχει την πόλη. Όμως, και για τους δύο υπάρχει η υποψία ότι ήταν προκατειλημμένοι. Το έργο του Αριστοφάνη περιλαμβάνει κακία εναντίον του Κλέωνα, ο οποίος κατηγόρησε τον ποιητή μπροστά στη Συνέλευση ότι γελοιοποίησε (στο χαμένο του έργο "Βαβυλώνιοι") την πολιτική και τους θεσμούς της πόλης παρουσία ξένων και σε καιρό μεγάλου εθνικού κινδύνου. Ο Θουκυδίδης, γνωρίζοντας καλά τα μειονεκτήματα της δημοκρατικής διακυβέρνησης , είχε επίσης διωχθεί δικαστικά (καθώς τα πλοία του έφτασαν δύο μέρες μετά την κατάληψη μιας πόλης από τους Σπαρτιάτες) για στρατιωτική ανικανότητα και είχε εξοριστεί με διάταγμα που πρότεινε ο Κλέων. Όντως, από όλα τα πρόσωπα που εμφανίζονται στην Ιστορία του Θουκυδίδη, ο Κλέων αντιμετωπίζεται με τη λιγότερη αντικειμενικότητα. Είναι λοιπόν πιθανό ο Κλέων να αδικήθηκε σε αυτές τις απεικονίσεις που παραδόθηκαν σε μας από αυτούς τους δύο συγγραφείς.
Η επιρροή του βασίζεται στο ισχυρό και εκφοβιστικό ύφος της ρητορικής του, με το μη επιτηδευμένο και μη αριστοκρατικό τόνο και το λαϊκισμό του. Με τα παραπάνω μπορεί να απέκτησε πολλούς εχθρούς. Φαίνεται ότι στόχευε σε βραχυπρόθεσμους στόχους, αλλά οι φτωχοί της Αθήνας ωφελήθηκαν από τις πολιτικές του, χάρη στην επαχθή φορολόγηση που επιβλήθηκε στους συμμάχους της Αθήνας.
Πολιτικά ο Κλέων εκπροσωπούσε τη νεότερη γενιά των Αθηναίων πολιτικών ανδρών, οι οποίοι προέρχονταν από λαϊκά στρώματα, πράγμα που ο ίδιος διεκδικούσε με καμάρι, και ήταν αποστασιοποιημένοι από τις μεγάλες οικογένειες που μέχρι τότε κυριαρχούσαν στην πολιτική ζωή. Αυτή η νέα γενιά προσπαθούσε να επιβληθεί ως κληρονόμος της πολιτικής του Περικλή και, ως εκ τούτου, ακολουθούσε αδιάλλακτη πολιτική. Ωστόσο, οι πολιτικοί χειρισμοί του Κλέωνα δεν του επέτρεπαν να πραγματοποιήσει τα φιλόδοξα επεκτατικά του σχέδια. Επί παραδείγματι, αύξησε το μισθό των ηλιαστών από δύο σε τρεις οβολούς την ίδια στιγμή που ο αριθμός των απόρων Αθηναίων δεν έπαψε να αυξάνεται λόγω του πολέμου, απόφαση που αρχικά είχε ληφθεί για να στηρίξει τους φτωχότερους.
Βιβλιογραφία.
Για βιβλιογραφία για τον Κλέωνα δείτε Karl Friedrich Hermann, "Lehrbuch der griechischen Antiquitäten", i. pt. 2 (6th ed. by V. Thumser, 1892), p. 709, και Georg Busolt, "Griechische Geschichte", iii. pt. 2 (1904), p. 988, note 3
Κύριοι ειδικοί με το θέμα που αναφέρουν τον Κλέωνα:

</doc>
<doc id="49897" url="https://el.wikipedia.org/wiki?curid=49897" title="Κλέων (αποσαφήνιση)">
Κλέων (αποσαφήνιση)

Με το όνομα Κλέων φέρονται τα ακόλουθα πρόσωπα της αρχαιότητας:

</doc>
<doc id="49898" url="https://el.wikipedia.org/wiki?curid=49898" title="Αεροφάρος">
Αεροφάρος

Για την διευκόλυνση της αεροναυτιλίας σε ορισμένα σημεία εγκαθίστανται οι Αεροφάροι (air lights, air Lt.) που πολλές φορές τυγχάνουν και ευρείας χρήσης από τους ναυτιλλόμενους που και για τον λόγο αυτόν, ειδικά όσοι είναι παράκτιοι, σημειώνονται και στους ναυτικούς χάρτες και Φαροδείκτες, προτασσόμενης της λέξης "AERO" ή "AIR".
Η χρησιμοποίησή τους όμως από πλευράς ναυτιλλόμενων, ως μέσον αναγνώρισης, θά πρέπει να γίνεται με ιδιαίτερη προσοχή καθόσον οποιαδήποτε αλλαγή θέσης ή χαρακτηριστικού τους πιθανόν να μην έχει καταχωρηθή στα ναυτιλιακά βοηθήματα, ως μη αφορώντα άμεσα τους ναυτιλλόμενους.
Γενικά.
Οι Αεροφάροι εξυπηρετούν πρωτίστως την με κάθε πτητικό μέσο αεροπλοΐα. Τοποθετούνται κυρίως σε αεροδρόμια και συνηθέστερα επί των πύργων ελέγχου αυτών, ώστε να έχουν το μεγαλύτερο δυνατό πεδίο ορίζοντα όπου και σηματοδοτούν «κατ΄ όψη» τη θέση του χώρου τους στους πιλότους που προσεγγίζουν.
Οι Αεροφάροι είναι περιστροφικοί περίβλεπτοι (= φωτοβολούν 360°) και εκπέμπουν δέσμη φωτός μονόχρωμη ή εναλλασσόμενη δίχρωμη μεταξύ των χρωμάτων λευκό, πράσινο και κίτρινο. Η ταχύτητα περιστροφής και ο συνδυασμός των χρωμάτων εκάστου αεροφάρου προσδιορίζεται πάντα από τους εθνικούς φορείς των χωρών που εποπτεύουν αυτούς.
Αεροφάρους φέρουν επίσης τα αεροπλανοφόρα, ελικοπτεροφόρα φρεγάτες, καθώς και πολύ μεγάλα κρουαζιερόπλοια, δεξαμενόπλοια, θαλαμηγοί, ωκεάνια ναυαγοσωστικά που διαθέτουν ελικοδρόμια, καλούμενοι «επίνειοι αεροφάροι» σε αντιδιαστολή με εκείνους «της ξηράς», καθώς και κάποια μεγάλα νοσοκομεία ή βιομηχανικές εγκαταστάσεις που διαθέτουν ομοίως ελικοδρόμια. 
Εκτός της περίπτωσης των αεροπλανοφόρων σ΄ όλες τις άλλες περιπτώσεις οι φερόμενοι αεροφάροι περισσότερο σηματοδοτούν τον χώρο του ελικοδρομίου και δεν είναι περιστροφικοί αλλά αναλάμποντες σταθεροί που εκπέμπουν σε ορισμένο τομέα του ορίζοντα, καθ΄ ύψος και κατά εύρος, το λατινικό γράμμα Η (Helicodrome) σε ομάδες των 4 βραχέων αναλαμπών κατά το μορσικό αλφάβητο (* * * *), τρεις έως πέντε φορές ανά λεπτό, σημαίνοντας ταυτόχρονα και την ασφαλή κατεύθυνση προσέγγισης, ελεύθερης εμποδίων.

</doc>
<doc id="49902" url="https://el.wikipedia.org/wiki?curid=49902" title="Φωτοβολία φάρων">
Φωτοβολία φάρων

Γενικά ο κάθε ναυτιλλόμενος επιθυμεί να γνωρίζει όχι μόνο την ταυτότητα ενός Φάρου, αλλά και την απόσταση εμφάνισης αυτού. Η πορεία που χαράζει στο χάρτη τον οδηγεί στην περιοχή ορατότητας του υπ΄ όψη κάθε φορά φάρου, γεγονός ιδιαίτερα χρήσιμο κατά την νύκτα, αφού η μη εμφάνισή του, εντός του υπολογισμένου χρόνου, θα πρέπει να εγείρει ανησυχία για τυχόν επικίνδυνη θέση του πλοίου.
Η απόσταση εμφάνισης των Φάρων εξαρτάται από τρεις κυρίως παράγοντες:
Μηχανική φωτοβολία φανών.
Ως μηχανική φωτοβολία (Luminous range) των φανών χαρακτηρίζεται η μέγιστη απόσταση σε ναυτικά μίλια στην οποία διακρίνεται το φως από παρατηρητή μέσης οπτικής οξύτητας υπό ομαλές καιρικές συνθήκες, μη επηρεαζόμενης της απόστασης αυτής από την καμπυλότητα της Γης αλλά μόνο από την ισχύ του φωτός που εκπέμπεται.&lt;br&gt;
Στους Φαροδείκτες και Πλοηγούς η "μηχανική φωτοβολία" δίνεται μόνο για τους φανούς, δηλαδή για τους φάρους εκείνους ασθενούς φωτός, που εξαρτάται πάντοτε από την ισχύ του μηχανήματός των.&lt;br&gt;
Η μηχανική φωτοβολία υπολογίζεται από ειδικά διαγράμματα που φέρονται στους Φαροδείκτες σε συνάρτηση ισχύος σε κηρία (candle power CP) και των συνθηκών ορατότητας, υπό τον γενικό αυτών τίτλο "Luminous range table"
Γεωγραφική φωτοβολία Φάρων.
Ως γεωγραφική φωτοβολία (geographic range) των Φάρων χαρακτηρίζεται η μέγιστη απόσταση σε ναυτικά μίλια στην οποία διακρίνεται το εστιακό φως των Φάρων από παρατηρητή επίσης μέσης οπτικής οξύτητας και υπό ομαλές καιρικές συνθήκες μη επηρεαζόμενης της απόστασης και της έντασης του φωτός θεωρώντας αυτό ισχυρό.&lt;br&gt; 
Είναι φανερό ότι η "γεωγραφική φωτοβολία" εξαρτάται από τον ορατό ορίζοντα που και αυτός είναι ανάλογος από το "ύψος του παρατηρητή" (από την επιφάνεια της θάλασσας) ή του ύψους του Φάρου.
Η απόσταση του ορατού ορίζοντα δίνεται από την σχέση: d = 1,15√Uo
Την σχέση αυτή επιλύει ειδικό πινακίδιο των ναυτικών πινάκων των γνωστών Νόρις (Norie's).

</doc>
<doc id="49905" url="https://el.wikipedia.org/wiki?curid=49905" title="Φ.Σ. Εθνικός Κοζάνης">
Φ.Σ. Εθνικός Κοζάνης

Φίλαθλον Σωματείον Εθνικός είναι αθλητικός σύλλογος με έδρα την Κοζάνη.
Ιστορία.
Ιδρύθηκε το 1971 και σταδιακά ίδρυσε τμήματα Πετοσφαίρισης (Βόλλεϋ), Χειροσφαίρισης (Χάντμπολ), Πυγμαχίας, Καλαθοσφαίρισης, Κολύμβησης, και Ενόργανης Γυμναστικής. Τα επίσημα χρώματα της ομάδας είναι το μπλε και άσπρο.
Με την πάροδο του χρόνου έχει προστεθεί επίσης το κόκκινο στο λογότυπο και στις εμφανίσεις της ομάδας.
Το νέο σήμα της ομάδας με το σύμβολο της πόλης "Το Ρολόι" δημιούργησαν οι Άρης Βατάλης και Κωνσταντίνος Παπαστεριανός για το τμήμα χειροσφαίρισης γυναικών του Εθνικού το 1998.
Χειροσφαίριση.
Το τμήμα Χειροσφαίρισης ιδρύθηκε το 1977 και είναι ιδρυτικό μέλος της Ελληνικής ομοσπονδίας χειροσφαίρισης. Συμμετείχε στην Α΄ Εθνική από το 1979 (πρώτο πανελλήνιο πρωτάθλημα) έως και το 1984. Από το 1985 μέχρι σήμερα αγωνίζεται στην Β΄ Εθνική, εκτός από δύο χρονιές που υποβιβάστηκε στο τοπικό. &lt;br&gt;
Το γυναικείο τμήμα ιδρύθηκε το 1982. Το 1988 ανέβηκε στην Β΄ Εθνική και το 1990 στην Α΄ Εθνική. Από το 1991 έως το 1996 αγωνιζόταν στην Β΄ Εθνική, και απο το 1996 στην Α΄ Εθνική. Ήταν φιναλίστ του Κυπέλλου Ελλάδας γυναικών το 1994. Έχει δύο συμμετοχές στο Ευρωπαϊκό Κύπελλο Χάντμπολ γυναικών. Το 2014 και το 2020 συμμετείχε και πάλι στην κατηγορία Α1 Γυναικών. Το γυναικείο Χάντμπολ του Εθνικού σημειώνει μεγάλη πρόοδο και πολλές επιτυχίες κυρίως στα αναπτυξιακά τμήματα που καλλιεργεί.
Πυγμαχία.
Το τμήμα Πυγμαχίας ιδρύθηκε το 1980 και έχει αναδείξει πλήθος πανελληνιονικών αθλητών.
Ομαδικοί τίτλοι:
Διακρίσεις αθλητών:
Πετοσφαίριση.
Το τμήμα Πετοσφαίρισης ιδρύθηκε το 1972 με κύριο κορμό την ομάδα του Γυμνασίου της πόλης. Προπονητής της ομάδας εκείνης υπήρξε ο καθηγητής Φυσικής Αγωγής, Βασίλης Φλέγκας.&lt;br&gt;
Το 1975 ο Εθνικός ανέβηκε για πρώτη φορά στη Β΄ Εθνική Κατηγορία, με προπονητή τον Ηλία Ιεροκλή. Από την ομάδα εκείνη έγινε και η πρώτη μεγάλη μεταγραφή αθλητή του συλλόγου. Πρόκειται για τον Μανόλη Παπαδογιαννάκη που μετεγγράφη στον Παναθηναϊκό, και υπήρξε ο πρώτος αθλητής Βόλλευ από την Κοζάνη που αγωνίσθηκε στην Εθνική Ελλάδος.&lt;br&gt;
Στις αρχές της δεκαετίας του '80 ξεκινάει η προσπάθεια δημιουργίας της μετέπειτα μεγάλης ομάδας του Εθνικού. Πρωτεργάτης και δημιουργός της, ο προπονητής και αθλητής του συλλόγου Αντώνης Παπαδόπουλος, που άρχισε να δουλεύει με νέα παιδιά. Η προσπάθεια αυτή καρποφορεί το 1987 με την άνοδο της ομάδας στην Α΄ Εθνική, όπου συμμετέχει στο πρωτάθλημα της περιόδου 1977-78, αλλά δεν καταφέρνει να διατηρηθεί στη μεγάλη κατηγορία για μόλις ένα βαθμό.&lt;br&gt;
Ανάμεσα στους αθλητές της περιόδου εκείνης υπήρξε και ο Γιώργος Ντράγκοβιτς, ο μεγαλύτερος πετοφαιριστής που ανέδειξε το κοζανίτικο βόλλεϋ. Ο Ντράγκοβιτς αγωνιζόταν στη θέση του διαγώνιου και αργότερα έκανε μια μεγάλη καριέρα, κυρίως με τον Ολυμπιακό Πειραιώς, κατακτώντας δεκάδες τίτλους μεταξύ των οποίων και δύο Κύππελλα Ευρώπης. Είναι επίσης από τους ρέκορντμαν συμμετοχών στην Εθνική Ελλάδος, έχοντας αγωνιστεί με τα χρώματά της 345 φορές. Άλλοι μεγάλοι αθλητές που στήριξαν την πορεία του Εθνικού Κοζάνης υπήρξαν οι Γιώργος Μάτας, Τάσος Καπρίνης και Γρηγόρης Γιάντσιος.&lt;br&gt;
Στους ανθρώπους που εργάστηκαν για την άνθιση της πετοσφαίρισης στην Κοζάνη, πρέπει να αναφέρουμε και τον Γιάννη Κορκά, ο οποίος διετέλεσε πρόερος του Εθνικού από το από το 1974 μέχρι το 1996 αλλά και αντιπρόεδρος της Ομοσπονδίας Πετοσφαίρισης από το 1975 μέχρι το 1987.&lt;br&gt;
Το τμήμα Πετοσφαίρισης του Εθνικού Κοζάνης δεν υφίσταται πλέον, εδω και αρκετά χρόνια.
Υπόλοιπα τμήματα.
Τμήμα Κολύμβησης. Έτος ίδρυσης: 1981.
Τμήμα Ενόργανης Γυμναστικής. Έτος ίδρυσης: 2006.

</doc>
<doc id="49907" url="https://el.wikipedia.org/wiki?curid=49907" title="Κιτροπλατεία">
Κιτροπλατεία



</doc>
<doc id="49908" url="https://el.wikipedia.org/wiki?curid=49908" title="Μ.Γ.Σ. Απόλλων Καλαμαριάς">
Μ.Γ.Σ. Απόλλων Καλαμαριάς

Ο Μορφωτικός Γυμναστικός Σύλλογος Απόλλων Καλαμαριάς είναι ελληνικό αθλητικό σωματείο, με έδρα των δραστηριοτήτων του την Καλαμαριά Θεσσαλονίκης. Η ιστορία του ανάγεται στο 1926, όταν και ιδρύθηκε από μια παρέα Ποντίων, για τους οποίους αποτελεί σημείο αναφοράς μέχρι σήμερα. Ο σύλλογος διατηρεί σήμερα τα εξής τμήματα: ποδοσφαίρου, καλαθοσφαίρισης, πετοσφαίρισης, στίβου, κολύμβησης, αντισφαίρισης, επιτραπέζιας αντισφαίρισης, πυγμαχίας και άρσης βαρών. Στο παρελθόν είχε δραστηριοποιηθεί σε ποικιλία άλλων αθλημάτων.
Ιστορία.
Ίδρυση και σύμβολα.
Ο Απόλλων Καλαμαριάς ιδρύθηκε στις 24 Ιανουαρίου 1926 στην Καλαμαριά από Πόντιους πρόσφυγες. Η αρχική ιδέα ήταν η ίδρυση ενός συλλόγου με σκοπό τη διάδοση της πλούσιας μουσικής παράδοσης των Ποντίων, όπου τα μέλη θα συγκεντρώνονταν για να παίξουν μαντολίνο και κιθάρα. Έτσι επιλέχθηκε ως έμβλημα της ομάδας η κεφαλή του Απόλλωνα, θεού της μουσικής στην αρχαία ελληνική μυθολογία. Αργότερα ακολούθησε η ίδρυση θεατρικού και αθλητικών τμημάτων. Τα χρώματα που επιλέχτηκαν για να αντιπροσωπεύουν το σύλλογο ήταν συμβολικά για την ποντιακή ιστορία: κόκκινο για το αίμα των ανθρώπων που έχασαν τη ζωή τους κατά τον εκπατρισμό των Ποντίων και μαύρο για το πένθος. Πρώτος πρόεδρος ορίστηκε ο Εμμανουήλ Μαγιόπουλος, ελαιοχρωματιστής στο επάγγελμα.
1926-1960.
Το 1927 ο σύλλογος εγγράφηκε στη δύναμη των ποδοσφαιρικών σωματείων Μακεδονίας και συμμετείχε για πρώτη φορά στο Πρωτάθλημα Γ' Κατηγορίας Θεσσαλονίκης. Το ντεμπούτο του συλλόγου στην Α' Εθνική Κατηγορία ποδοσφαίρου πραγματοποιήθηκε στις 25 Οκτωβρίου 1959 εναντίον της Προοδευτικής στο γήπεδο «Γεώργιος Καραϊσκάκης». Το ποδοσφαιρικό τμήμα συμπλήρωσε τους εκατό αγώνες στην κατηγορία αυτή στις 2 Δεκεμβρίου 1962, στο γήπεδο της Τούμπας, νικώντας τον Ολυμπιακό. Λίγες ημέρες μετά, στις 8 Δεκεμβρίου, ο παίκτης της ομάδας Νικήτας Μαλιόγλου «στέφθηκε» πρώτος παίκτης στην ιστορία της Α' Εθνικής που συμπλήρωνε τις 100 συμμετοχές.
Το πρώτο τμήμα καλαθοσφαίρισης του Απόλλωνα Καλαμαριάς ιδρύθηκε το 1959 με πρωτοβουλία του Γιώργου Μελιάδη. Πρώτος προπονητής της ομάδας υπήρξε ο Ανέστης Πεταλίδης.
Οργανωμένο τμήμα πετοσφαίρισης του Απόλλωνα δεν υπήρχε από τα πρώτα χρόνια της ίδρυσής του, αν και υπήρχε ως αγώνισμα με ψυχαγωγικό χαρακτήρα. Η πρώτη οργανωμένη προσπάθεια για τη δημιουργία σχετικών τμημάτων παίδων, εφήβων, ανδρών και γυναικών ανάγονται στα τέλη της δεκαετίας του 1960. Με δεδομένα τα προβλήματα υποδομής και την έλλειψη ενδιαφέροντος από νέους αθλητές, η λειτουργία του τμήματος ανεστάλη το 1976.
1961-1980.
Ένας άλλος ποδοσφαιριστής που συνέδεσε το όνομά του με δύο αξιοσημείωτα επιτεύγματα ήταν ο Παναγιώτης Κυπριανίδης. Αποτέλεσε τον πρώτο ποδοσφαιριστή που κλήθηκε να αγωνιστεί με τα χρώματα της Εθνικής Ελλάδος όσο αγωνιζόταν στον Απόλλωνα (22 Μαΐου 1963), και το ίδιο καλοκαίρι, αποτέλεσε τον πρώτο ποδοσφαιριστή στη χώρα που ξεπέρασε το φράγμα του ενός εκατομμυρίου δραχμών για μεταγραφή, φορώντας τη φανέλα του Ολυμπιακού. Από την πλευρά του, ένας άλλος ποδοσφαιριστής, ο Κυριάκος Μυταριώτης, συμπλήρωσε στην καριέρα του τα 39 γκολ με τη φανέλα του Απόλλωνα Καλαμαριάς στην Α' Εθνική Κατηγορία, αποτελώντας το μοναδικό παίκτη στην ιστορία του συλλόγου που έχει να επιδείξει ανάλογο επίτευγμα μέχρι σήμερα.
Το γυναικείο τμήμα καλαθοσφαίρισης ιδρύθηκε εννέα χρόνια μετά την ίδρυση του ανδρικού, το 1968 με πρόεδρο του συλλόγου τον Ιωάννη Μαρκόπουλο, έφορο του ανδρικού τμήματος τον Πέτρο Μουσικίδη και πρώτο προπονητή το Θόδωρο Παυλίδη.
Στις 23 Σεπτεμβρίου 1973, η ομάδα ποδοσφαίρου επέστρεψε από τη Β΄Εθνική στο δικό της πλέον γήπεδο. Το 1976 έγινε μέλος της ομάδας ο Δημήτρης (Τάκης) Τομπουλίδης. Ο τελευταίος αγωνίστηκε με τα χρώματα του συλλόγου μέχρι τα μέσα της δεκαετίας του '90, αγωνιζόμενος στο κέντρο της άμυνας. Αποτελεί τον παίκτη με τις περισσότερες συμμετοχές στην ιστορία του Απόλλωνα Καλαμαριάς στην Α' Εθνική Κατηγορία, 233 στο σύνολο.
Κατά την αγωνιστική περίοδο 1973-74 ο Απόλλων αναδείχθηκε Πρωταθλητής Θεσσαλονίκης στο γυανικείο μπάσκετ, λαμβάνοντας το δικαίωμα συμμετοχής στο Πανελλήνιο Πρωτάθλημα που εκείνη τη χρονιά διεξήχθη ανάμεσα σε τέσσερις ομάδες. Πράγματι η ομάδα μπάσκετ γυναικών κατέκτησε τον τίτλο ενθουσιάζοντας τους φιλάθλους.
Το τμήμα καλαθοσφαίρισης ανδρών του Απόλλωνα Καλαμαριάς αποτελεί ένα από τα σωματεία που το 1976 ίδρυσαν την Ε.ΚΑ.Σ.Θ., την πρώτη ένωση καλαθοσφαιρικών σωματείων που δημιουργήθηκε στην Ελλάδα.
1981-2000.
Στις 4 Σεπτεμβρίου 1983 πραγματοποιήθηκε ο πρώτος αγώνας του Απόλλωνα Καλαμαριάς στην Α' Εθνική Κατηγορία ως Ποδοσφαιρική Ανώνυμη Εταιρεία (ΠΑΕ) με αντίπαλο τον ΠΑΟΚ στο γήπεδο Χαριλάου. Στο 60' ο Ηλίας Χατζηελευθερίου σημείωσε το πρώτο «επαγγελματικό» γκολ της Καλαμαριάς στη μεγάλη κατηγορία.
Το τμήμα χειροσφαίρισης ανδρών του συλλόγου ιδρύθηκε το 1986, οπότε και εντάχθηκε στο δυναμικό της Ε.Σ.Χ.Θ. Στις αρχές της δεκαετίας του 1980, μια παρέα αθλητών – που αξιοσημείωτα ήταν προχωρημένης ηλικίας – μεσολάβησε για την επανίδρυση του τμήματος πετοσφαίρισης ανδρών, επιτυγχάνοντας αξιόλογα αποτελέσματα. Το τμήμα πετοσφαίρισης λειτουργεί επίσημα από το 1987.
Το 1990 η ομάδα μπάσκετ κορασίδων κατέκτησε το πρώτο από τα τέσσερα Πανελλήνια Πρωταθλήματα Κορασίδων που έχει στην τροπαιοθήκη της: (1990, 1993, 1995, 2003). Η γυναικεία ομάδα μπάσκετ με προπονητή τον Γκάρι Αριουτιούνοφ, αναδείχθηκε Πρωταθλήτρια της Α' Εθνικής Κατηγορίας για την περίοδο 1991-92.
Η νίκη της ποδοσφαιρικής ομάδας επί του Απόλλωνα Αθηνών στις 4 Απριλίου 1993, ήταν σημαντική για την ιστορία του συλλόγου καθώς με αυτή έφτασε τις εκατό νίκες στην Α' Εθνική Κατηγορία. Το τμήμα πετοσφαίρισης γυναικών του Απόλλωνα έχει κατακτήσει ένα Πρωτάθλημα Α' Κατηγορίας Γυναικών της Ε.ΠΕ.Σ.Θ., εκείνο του έτους 1995.
Η ομάδα μπάσκετ νεανίδων κατέκτησε Πανελλήνιο Πρωτάθλημα Νεανίδων, το 1995,
Στις 9 Απριλίου 1997, η γυναικεία ομάδα μπάσκετ κατέκτησε στην Κατερίνη το Κύπελλο Ελλάδος κερδίζοντας με σκορ 57-55 τον Ολυμπιακό Βόλου. Προπονητής ήταν ο Δημήτρης Νικολαΐδης και έφορος η Ρένα Δημητριάδου.
Το τμήμα βόλεϊ παμπάιδων του συλλόγου κατέκτησε το Πρωτάθλημα Ε.ΠΕ.Σ.Θ. κατά την αγωνιστική περίοδο του 1997.
2001-2010.
Κατά την αγωνιστική περίοδο 2002-03 η κατάκτηση της 2ης θέσης στο Πρωτάθλημα της Α2 Εθνικής Κατηγορίας επέτρεψε τμήμα χάντμπολ να ανέλθει στην Α1 Εθνική Κατηγορία της ελληνικής χειροσφαίρισης, στην οποία αγωνίστηκε έως το 2009.
Κατά την περίοδο 2007-08 ο Απόλλων Καλαμαριάς αγωνιζόταν στην Α' Εθνική από την οποία και τελικά υποβιβάστηκε. Ωστόσο το πέρασμα αυτό της ομάδας από την Super League έμελλε να κρίνει εμμέσως και τον πρωταθλητή της χρονιάς εκείνης, διαμέσου της εξέλιξης της πολύκροτης "«Υπόθεσης Βάλνερ»" (από το όνομα του Αυστριακού ποδοσφαιριστή της ομάδας, Ρόμαν Βάλνερ), που έφτασε μέχρι το διεθνές αθλητικό δικαστήριο της Λωζάνης (CAS).
Τους επόμενους μήνες ο σύλλογος βρέθηκε σε δεινή οικονομική θέση, με τα χρέη του να ανέρχονται, σύμφωνα με το μεγαλομέτοχο του Απόλλωνα, Ευθύμη Σολομωνίδη, στα 3,5 εκατομμύρια. Το Δεκέμβριο τέσσερις ποδοσφαιριστές κατέθεσαν προσφυγή, ζητώντας τα οφειλόμενα και παράλληλα τη λύση των συμβολαίων τους. Οι ιθύνοντες αναζήτησαν ποσό της τάξης των 300.000 ευρώ για άμεση πληρωμή των προσφυγών των παικτών, των ληξιπρόθεσμων δόσεων, των διακανονισμών σε ΙΚΑ και εφορία και τη συμμετοχή της ομάδας στο πρωτάθλημα της Β' Εθνικής Κατηγορίας. Η υποβολή δήλωσης συμμετοχής εκτός της προθεσμίας από την προκήρυξη του Πρωταθλήματος οδήγησε τον ιστορικό σύλλογο στη Δ' Εθνική Κατηγορία.
Η περίοδος 2007-08 μπορεί να χαρακτηριστεί η πιο επιτυχημένη στην ιστορία του τμήματος βόλεϊ ανδρών καθώς, αν και νεοφώτιστο στην Α2 Εθνική Κατηγορία, κατέλαβε την πρώτη θέση, με προπονητές το Γιώργο Καραβιδόπουλο αρχικά και κατόπιν το Γιώργο Περσιανλή. Έκτοτε λαμβάνει μέρος στο Πρωτάθλημα της Α1 Εθνικής Κατηγορίας ανδρών.
Το καλοκαίρι του 2009, παρά το γεγονός ότι το τμήμα χάντμπολ είχε δηλώσει συμμετοχή στο Πρωτάθλημα της Α2 Εθνικής για την επόμενη χρονιά, ο πρόεδρος του ερασιτέχνη, Απόστολος Παπαδόπουλος, ανακοίνωσε την οριστική διάλυση του τμήματος, καθώς οικονομικές δυσχέρειες επέβαλλαν το να δοθεί προτεραιότητα στη διάσωση άλλων τμημάτων και κυρίως του ποδοσφαιρικού.
Εξωτερικοί σύνδεσμοι.
Επίσημοι Τμημάτων

</doc>
<doc id="49912" url="https://el.wikipedia.org/wiki?curid=49912" title="Γ.Α.Σ. Απόλλων Πτολεμαΐδας">
Γ.Α.Σ. Απόλλων Πτολεμαΐδας

Ο Γυμναστικός Αθλητικός Σύλλογος Απόλλων Πτολεμαΐδας είναι ελληνικό αθλητικό σωματείο, που δραστηριοποιείται στην πόλη της Πτολεμαΐδας, στο Νομό Κοζάνης, όπου και βρίσκεται η έδρα του, το Δημοτικό Γυμναστήριο Πτολεμαΐδας. Επίσημα χρώματά του είναι το κόκκινο, το μπλε και ενίοτε το άσπρο. Έμβλημά του είναι ο αρχαιοελληνικός θεός Απόλλωνας. Διαθέτει τμήματα γυναικείας καλαθοσφαίρισης όλων των ηλικιακών κατηγοριών: μίνι κορασίδων, παγκορασίδων, νεανίδων και γυναικών.
Ιστορική ανδρομή.
Ο Απόλλωνας ιδρύθηκε στις 10 Αυγούστου του 1989 στην Πτολεμαΐδα για να εισάγει το γυναικείο μπάσκετ στην τοπική κοινωνία και στον αθλητισμό των μικρών κορασίδων. Ιδιαίτερη έμφαση δίνεται στην οργάνωση των τμημάτων υποδομής νεαρών κοριτσιών με αξιόλογα αποτελέσματα. Αθλήτριες του συλλόγου έχουν συμμετάσχει κατά καιρούς στις Εθνικές ομάδες Νεανίδων και Γυναικών.
Ελληνικό πρωτάθλημα.
Οι πρώτες διακρίσεις του συλλόγου ήρθαν τις περιόδους 1992-93 και 1993-94 οπότε και κατέκτησε την πρώτη θέση στο πρωτάθλημα που διοργανώνει η Ε.ΚΑ.Σ.ΔΥ.Μ. Με τον τρόπο αυτό εξασφαλισε τη συμμετοχή του στα πανελλήνια πρωταθλήματα.
Το καλοκαίρι του 1995 ο ισχυρός οικονομικός παράγοντας της Πτολεμαΐδας, Στέφανος Κωνσταντινίδης, αναλαμβάνει τη διοίκηση της ομάδας μαζί με τους συνεργάτες του. Την περίοδο που ακολούθησε (1995-96), η ομάδα της Πτολεμαϊδας αναδείχθηκε πρωταθλήτρια της Β' Εθνικής Κατηγορίας (η οποία σήμερα έχει καταργηθεί), πετυχαίνοντας την άνοδο στην κορυφαία κατηγορία των ελληνικών πρωταθλημάτων. Ο σύλλογος ισχυροποιήθηκε ακόμη περισσότερο με τη συγχώνευσή του με τον Αρίωνα Πτολεμαΐδας το ίδιο καλοκαίρι.
Την περίοδο 1996-97 υποβιβάστηκε, ωστόσο την άνοιξη της επόμενης χρονιάς, 1997-98, κατέκτησε το πρωτάθλημα της νεοσύστατης Α2 Εθνικής Κατηγορίας. Έκτοτε συμμετείχε αδιάλλειπτα στο πρωτάθλημα της Α1 Εθνικής Κατηγορίας για κάτι λιγότερο από μία δεκαπενταετία, κατακτώντας τις περισσότερες από αυτές τις χρονιές κάποια θέση στην αρχική πεντάδα.
Τελικοί Κυπέλλου Ελλάδος.
Στα πλαίσια του θεσμού του Κυπέλλου Ελλάδος, η ομάδα του Απόλλωνα έχει λάβει μέρος σε τρία Final-4 χωρίς ωστόσο να κατακτήσει ποτέ το τρόπαιο. Αρχικά, στις 22-23 Απριλίου 2000 στις Σέρρες, όπου και αντιμετώπισε διαδοχικά τη Μ.Ε.Ν.Τ. (62-60) στον ημιτελικό και την ομάδα του Παναθηναϊκού στον τελικό, από τον οποίο και ηττήθηκε οριακά με σκορ 74-72. Κατόπιν, στις 15-16 Μαρτίου 2008 στη Βέροια, όπου και αγωνιστικε εναντίον του Παλαιού Φαλήρου (65-52) στον ημιτελικό και της ομάδας των Εσπερίδων Καλλιθέας στον τελικό, οπότε και γνώρισε την ήττα με σκορ 53-67. Πιο πρόσφατα, στις 17-18 Απριλίου 2010, και πάλι στη Βέροια, όπου ηττήθηκε από τον Αθηναϊκό με σκορ 59-47 στον ημιτελικό, κερδίζοντας εν τέλει τον Πανιώνιο Σμύρνης στο μικρό τελικό με σκορ 59-43.
Ευρωπαϊκή πορεία.
Ο Απόλλων Πτολεμαΐδας έχει λάβει μέρος τα τελευταία χρόνια στις παρακάτω διοργανώσεις εκτός συνόρων:
Τρέχουσα αγωνιστική περίοδος.
Κατά την αγωνιστική περίοδο, 2015-16, ο Γ.Α.Σ. Απόλλων Πτολεμαΐδας έλαβε μέρος στο Πρωτάθλημα Γυναικών που διοργανώνει η Ε.ΚΑ.Σ.ΔΥ.Μ. και τερμάτησε στη δεύτερη θέση.
Ο σύλλογος χρησιμοποιεί ως έδρα το Δημοτικό Γυμναστήριο Πτολεμαΐδας χωρητικότητας 600 ατόμων. Καθήκοντα προπονήτριας ασκεί η Έλενα Παπαδημητρίου.
Τμήματα υποδομών.
Η ομάδα των κορασίδων του Απόλλωνα Πτολεμαΐδας αναδείχθηκε Πρωταθλήτρια Ελλάδος κατά την περίοδο 2005-06. Η ομάδα των νεανίδων κατέκτησε το Πρωτάθλημα Ελλάδος την περίοδο 2011-12.
Εξωτερικοί σύνδεσμοι.
&lt;br&gt;

</doc>
<doc id="49917" url="https://el.wikipedia.org/wiki?curid=49917" title="Περιοχή Κρασά">
Περιοχή Κρασά



</doc>
<doc id="49920" url="https://el.wikipedia.org/wiki?curid=49920" title="Πάτημα">
Πάτημα

Το Πάτημα είναι τοπογραφικός προσδιορισμός αναφερόμενος σε ευρεία ημιορεινή περιοχή στους πρόποδες του πεντελικού όρους, στην περιοχή όπου αναπτύχθηκε ο οικισμός και μετέπεια Δήμος Βριλησσίων, σε έκταση βορειοανατολικά της παλαιάς Κοινότητας Χαλανδρίου.
Αρχικά υπαγόταν στην ευρύτερη περιοχή της Πεντέλης και ο διάσπαρτος οικισμός ήταν γνωστός με την ονομασία "Κουφός". Με την οικιστική επέκταση όμως της πρωτεύουσας των Αθηνών, άρχισε να οριοθετείται η περιοχή και να καθορίζονται τα σύνορα των Δήμων.
Ο ιστορικός οικιστικός πυρήνας του Κουφού εντοπίζεται πλησίον της Λεωφόρου Πεντέλης στα σύνορα Άνω Βριλησσίων και Πεντέλης, όπως παρουσιάζεται σε χάρτες της φραγκοκρατίας. Ο σύγχρονος οικιστικός πυρήνας της συνοικίας εντοπίζεται στον Ιερό Ναό Αγίου Αντωνίου στα διοικητικά όρια του Χαλανδρίου, πόλη στην οποία συμπεριλαμβάνεται και το μεγαλύτερο τμήμα της έκτασης. Η περιοχή εντοπίζεται στο ανατολικό άκρο της Νομαρχίας των Αθηνών, στο πέρασμα προς την Ανατολική Αττική και καθίσταται προσβάσιμη από τις Λεωφόρους Ηρακλείτου και Αναπαύσεως. Επιπλέον, εξυπηρετείται από τον κόμβο 13 "Δουκίσσης Πλακεντίας" της Αττικής Οδού, καθώς και από τους ομώνυμους σταθμούς του Μετρό και του Προαστιακού. 
Σήμερα στην περιοχή προβλέπεται μικτή χρήση γης, καθώς έχουν οριοθετηθεί οικιστικές, δασικές, αγροτικές και βιομηχανικές ζώνες. Τα γήπεδα είναι μικρά και κατακερματισμένα, το ρυμοτομικό σχέδιο στενό και οι κατοικίες χαμηλές. Η οικιστική ζώνη τα τελευταία χρόνια φαίνεται να επεκτείνεται κυρίως εις βάρος της αγροτικής, αλλά και της βιομηχανικής.
Ταυτότητα Περιοχής.
Ετυμολογικές &amp; Ερμηνευτικές Αναφορές.
Η κλίση του εδάφους από το Χαλάνδρι ανέρχεται σταδιακά σε μια εκτεταμένη γραμμή προσεγγίζοντας το Πεντελικό Όρος. Η ονομασία "Πάτημα" πηγάζει από τους Σαρακατσανέους κτηνοτρόφους που έβοσκαν τα ζωντανά τους στην περιοχή, στη διαδρομή προς το βουνό. Αποτελούσε την πιο προσβάσιμη διαδρομή για να κατέβουν τα ζώα για βοσκή χαμηλά, στους δασόφυτους πρόποδες του βουνού.
Ιστορική Εξέλιξη.
Πριν από περίπου μισό αιώνα στην περιοχή δραστηριοποιούντο μαρμαράδικα, καθώς ως γνωστόν το πεντελικό όρος ήταν δραστήριο σε εξορύξεις, καθότι πλούσιο σε λευκό και λοιπά μάρμαρα. Σε αυτό έπαιξε ρόλο και το γειτνιάζον λατομείο της "Ραπεντώσσας" στο Διόνυσο. Επρόκειτο για τοπίο ξηρό και όχι ιδιαίτερα πλούσιο σε βλάστηση σε αντίθεση με άλλα σημεία περιμετρικά της Πεντέλης. 
Τα λατομεία λειτουργούσαν έως και τα πρόσφατα χρόνια, καθώς ο αστικός ιστός κινείτο κυρίως προς τα βόρεια των Αθηνών, δηλαδή προς Αχαρνές, Μαρούσι και Κηφισιά και όχι τόσο προς τις άνυδρες και ανατολικές ζώνες της Αττικής (μέχρι και σήμερα συναντά ο επισκέπτης διάσπαρτα μαρμαράδικα στις ανατολικές γειτονίες του Αμαρουσίου, στο βόρειο Γέρακα και στα σύνορα με την Πεντέλη). Με την αύξηση όμως της αξίας της γης στις περιοχές αυτές και τον σταδιακό κορεσμό τους, άρχισε ο οικοδομικός ιστός να προσανατολίζεται περιμετρικά του πεντελικού όρους και προς τα ανατολικά. Με την έλευση του χρόνου και την επέκταση του αθηναϊκού πολεοδομικού συγκροτήματος η κοινότητα Μελισσίων της Νομαρχίας Ανατολικής Αττικής γίνεται δήμος και εντάσσεται στην πόλη των Αθηνών, το ίδιο συμβαίνει με τα Βριλήσσια, ενώ μόλις τα πρόσφατα χρόνια εντάσσεται σταδιακά και η Πεντέλη. Αρχίζει λοιπόν να γίνεται και η διευθέτηση των επιμέρους ζωνών του Πατήματος.
Τοπογραφικά Χαρακτηριστικά.
Ο λόφος που εκτείνεται βόρεια των Βριλησσίων αποτελεί την έδρα του παραδοσιακού οικισμού του Κουφού, όπως απεικονίζεται σε χάρτες της φραγκοκρατίας. Σε χάρτες μετά την τουρκοκρατία αποτελούσε τμήμα της ευρύτερης περιοχής των Τουρκοβουνίων. Στη νεότερη ιστορία συμπεριλήφθηκε στα Βριλήσσια και αποτελεί σήμερα το τέρμα του δήμου που περιβάλλεται από τις λεωφόρους Πεντέλης και Αναπαύσεως, το Δάσος Άνω Βριλησσίων και το Λόφο Βριλησσίων. Το Πάτημα Βριλησσίων οριοθετείται από τις οδούς Πεντέλης-Παπαφλέσσα-Μεταμορφώσεως-Παπαφλέσσα-Σολωμού-Καλαβρύτων-Αναπαύσεως. Η περιοχή του Κρασσά μάλιστα είναι από τις πρώτες που οικοδομούνται αλλά με το χαρακτηρισμό της ως δασική ζώνη, αποκόπτεται από οποιοδήποτε έργο υποδομής και υπηρεσία. Η κυκλική συνοικία του πατήματος χαρακτηρίζεται από απότομους δρόμους και όμορφη θέα προς την Αθήνα. Στην περιοχή υπάρχει μια κεντρική και πρόσφατα ανακαινισμένη πλατεία που αποτελεί και το βασικό σημείο συνάντησης των κατοίκων και ένα κυκλικό παρκάκι που αποτελεί την αφετηρία των λεωφορειογραμμών του ΟΑΣΑ, ενώ στο βορειοδυτικό τμήμα λειτουργεί και το δημοτικό θέατρο Νταμάρι Βριλησσίων " Αλίκη Βουγιουκλάκη", φιλοξενώντας πληθώρα θεατρικών παραστάσεων και ποικίλων εκδηλώσεων κατά τους θερινούς μήνες.
Νοτιοανατολικά του συγκεκριμένου τμήματος βρίσκεται το Πάτημα Χαλανδρίου, έδρα του παραδοσιακού οικισμού του Πατήματος. Πρόκειται για τοπίο ξηρό και σχετικά άνυδρο, με χαμηλή βλάστηση. Είναι χαρακτηριστικό το γεγονός πως σε μέχρι και σχετικά πρόσφατους χάρτες του Χαλανδρίου, το τέρμα της πόλης σημειώνεται στο τέρμα της λεωφόρου Πλακεντίας (χωρίς να συμπεριλαμβάνεται αυτή η οικιστική λωρίδα). Αφορμή για την οικειοποίηση της έκτασης αυτής από το Δήμο Χαλανδρίου αποτέλεσε η εγκατάσταση του κοιμητήριού του από παλιά στο τέρμα της Αναπαύσεως. Το ξεχασμένο αυτό τμήμα του δήμου άρχισε να κατοικείται παράπλευρα του ιερού ναού του Αγίου Αντωνίου, στα δεξιά της ανατολικής ρεματιάς των Βριλησσίων. Οι πρώτοι κάτοικοι της περιοχής ήταν αθίγγανοι και αγρότες όπως και στη γειτονική Μεταμόρφωση Χαλανδρίου που είναι οικοδομημένη αμφίπλευρα της λεωφόρου Δουκίσσης Πλακεντίας. Αργότερα, όταν τα Βριλήσσια άρχισαν να γνωρίζουν οικιστική ανάπτυξη κατά τη δεκαετία του '80 και κυρίως του '90, πολλοί κάτοικοι παραπλήσιου εισοδηματικού επιπέδου, αναζήτησαν κατοικία σε αυτή τη γειτονική περιοχή που βρίσκεται κοντά στο κέντρο των Βριλησσίων (και λιγότερο στου Χαλανδρίου) και αποτελούσε πιο οικονομική λύση. 
Με την πάροδο του χρόνου και καθώς η οικιστική ζώνη των Βριλησσίων άρχιζε να παρουσιάζει κορεσμό, αρκετά άτομα υψηλότερου εισοδήματος άρχισαν να κατοικούν σε πολυτελείς μονοκατοικίες και μεζονέτες στην περιοχή, αλλά σε αραιή απόσταση η μία από την άλλη. Το 2004, με την εγκατάσταση του σταθμού του μετρό της Δουκίσσης Πλακεντίας δόθηκε το ερέθισμα για οικοδομικό οργασμό. Μέχρι και σήμερα οι οικοδομικές εταιρίες εργάζονται πυρετωδώς σε κατοικίες και καταστήματα επί της επέκτασης της λεωφόρου Πλακεντίας που ονομάζεται Ηρακλείτου. 
Πολλά τα δημοτικά έργα διάνοιξης δρόμων για την επικοινωνία με το ανατολικό τμήμα των Βριλησσίων που μέχρι και το 2000 τα σύνορα αποτελούνταν από φυσικά αδιέξοδα από χωράφια και αγρούς. Πολλά και τα συγκοινωνιακά έργα ανάπλασης των Βριλησσίων, ώστε να προστατευθούν από τη διαμπερή κυκλοφορία (χαρακτηριστική η περίπτωση της οδού Μπακογιάννη που μέχρι την πρόσφατη ανάπλασή της και τη δημιουργία ποδηλατόδρομου, αποτελούσε "μαύρη λεωφόρο" πληθώρας ατυχημάτων, εν αναμονή της διάνοιξης της Ηρακλείτου έως και την αναπαύσεως). 
Σήμερα η περιοχή κατοικείται από ολοένα και περισσότερα άτομα σχετικά υψηλού εισοδήματος που εργάζονται πολλές ώρες και έχουν ανάγκη κατοικίας με εύκολη πρόσβαση στο κέντρο και γρήγορες μετακινήσεις, με αποτέλεσμα η αξία της περιοχής να ανεβαίνει σταδιακά στα ύψη. 
Τον τελευταίο χρόνο εντάχθηκε στο σχέδιο πόλης και η οικιστική λωρίδα πάνω από την Λ.Αναπαύσεως, γνωστή ως Πάτημα ΙΙ ή Άνω Πάτημα. Έτσι πλέον ο δήμος Χαλανδρίου οικοιοποιούμενος τις αμφισβητούμενες εκτάσεις του Γέρακα απέκτησε σύνορα με την Νέα και Παλαιά Πεντέλη, ενώ μέχρι πρότινος τα σύνορα του σταματούσαν στον κόμβο της Δουκίσσης Πλακεντίας.
Σήμερα, τομείς στους οποίους χρήζει βελτίωσης το πάτημα Χαλανδρίου είναι ο αποτελεσματικός ηλεκτροφωτισμός και η δημιουργία χώρων parking καθώς οι δρόμοι είναι εξαιρετικά στενοί. Στη βόρεια πλευρά της συνοικίας λειτουργεί και το κέντρο κυκλοφοριακής αγωγής του δήμου, λίγο πριν το κοιμητήριο Χαλανδρίου-Βριλησσίων.
Γνωστή είναι η οδός Μελίνας Μερκούρη που αναπτύχθηκε ως επέκταση της Αναλήψεως και στην οποία οικοδομήθηκαν οι πρώτες καλαίσθητες κατοικίες. Σήμερα αποτελεί δρόμο επιβαρυμένο κυκλοφοριακά ως κεντρική νότια πύλη εισόδου στην Αναλήψεως και τα Βριλήσσια, τόσο για τα ΙΧ αλλά και τα λεωφορεία του ΟΑΣΑ. Με παρόμοιο τρόπο αναπτύχθηκε η Οδός Γεννηματά που αποτελεί τη βασική νότια πύλη εξόδου από την Οδό 28ης Οκτωβρίου και τα Βριλήσσια. Λοιποί βασικοί οδικοί άξονες της συνοικίας είναι η Τήνου, Αντώνη Τρίτση και Αγίου Αντωνίου, Γρηγορίου Λαμπράκη και Μπακογιάννη.
Παράλληλα, ο Δήμος Χαλανδραίων κατορθώνει να προσεταιριστεί την έκταση άνω της Λεωφόρου Αναπαύσεως, αποκόπτοντας το Γέρακα από τα Βριλήσσια. Η έκταση εντάσσεται στο σχέδιο πόλεως ως Άνω Πάτημα και φαίνεται να προσανατολίζεται ο Δήμος σε ένα πρότυπο εκμετάλλευσης γης παρόμοιο με το Πάτημα Βριλησσίων.
Λόγω της αρχικού αναπτυξιακού προσανατολισμού του Πατήματος ως μικρο-προάστιο των Βριλησσίων και του Χαλανδρίου, η αρχιτεκτονική της περιοχής προσανατολίστηκε σε μικρές, αυτόνομες μονοκατοικίες που απαιτούσαν πολλά χρόνια για την κατασκευή τους από τους ίδιους τους ιδιοκτήτες, καθότι η μέθοδος της αντιπαροχής δεν είχε έρεισμα. Αυτό ισχύει διότι αρχικά η περιοχή εντασσόταν εκτός των Αθηνών και στα όρια της "Επάνω Παιανίας" και του μετέπειτα Δήμου Γέρακα, μακρυά από τις όμορες πόλεις, οπότε και τα γήπεδα κατακερματίστηκαν. Οι οικοδομικοί ρυθμοί ήταν εξαιρετικά αργοί μέχρι το 2004, αλλά οι κατασκευές ήταν υψηλών προδιαγραφών και με σεβασμό στο περιβάλλον και μεγάλες αποστάσεις το ένα κτίσμα από το άλλο. 
Όταν άνοιξε ο Σταθμός της Πλακεντίας, οι οικοδομικές πιέσεις και η ζήτηση κατοικιών εντατικοποιήθηκαν, κάτι που έριξε την ποιότητα των κατασκευών, καθώς ολοένα και περισσότερα άτομα μεσαίου εισοδηματικού επιπέδου αναζήτησαν κατοικία στην περιοχή, αλλά με ταχεία ολοκλήρωση των κατασκευών μέσω δανεισμού. Λόγω δε του γεγονότος ότι η οδός Ηρακλείτου κατέστη δρόμος ταχείας κυκλοφορίας ενώ διέρχεται μέσα από την καρδιά του οικισμού, το στενό ρυμοτομικό σχέδιο των μονοδρομημένων δρόμων προκάλεσε ακόμη μεγαλύτερη οικιστική πυκνότητα σε μήκος, καθώς δεν προβλέπεται πυκνή δόμηση σε ύψος (πολυκατοικίες). Άρχισαν συνεπώς να δημιουργούνται συμπαγή κτίσματα, χωρίς κήπους, κάτι που ανέτρεψε λίγο το αρχικό αρχιτεκτονικό ύφος της περιοχής. Αυτή η οικοδομική και ρυμοτομική φιλοσοφία επηρέασε και το γειτονικό Πάτημα Γαργηττού.
Πέρα από το αθηναϊκό συγκρότημα, στα ανατολικά σύνορα βρίσκεται ο δήμος Γέρακα, ο οποίος εν έτει 2007 υπάγεται ακόμα στην Ανατολική Αττική. Η γειτονική συνοικία του "Γαργηττού" δομείται επίσης με γοργούς ρυθμούς, ενώ επεκτείνεται και προς το πάτημα, με την ονομασία στις σχετικές δημοτικές μελέτες "Γαργητός ΙΙ". Αυτή η περιοχή αποτελεί το "πάτημα Γέρακα". Ουσιαστικά όλη η περιοχή του Πατημάτος Χαλανδριού μαζί με τον Γαργηττό ΙΙ και την νεοενταχθείσα περιοχή του Άνω Πατήματος αποτελούσαν το Πάτημα Γέρακα. Σήμερα και μετά τις επιτυχημένες διεκδικήσεις του Δήμου Χαλανδρίου, στον Γέρακα έχει απομείνει μόνο η περιοχή του Γαργηττού ΙΙ η οποία όμως δεν αναφέρεται σε καμία δημοτική μελέτη ή επίσημο έγγραφο ως Πάτημα. Επίσης μετά την απώλεια των συγκεκριμένων περιοχών, ο Γέρακας έπαψε να συνορεύει με τα Βριλήσσια και την Νέα Πεντέλη. Βέβαια στην πραγματικότητα ο Γαργηττός ΙΙ αντιμετωπίζεται ως ενιαία περιοχή με το Πάτημα Χαλανδρίου, τόσο απο τις δημόσιες (ΔΕΗ,ΙΚΑ,ΟΤΕ) όσο και τις ιδιωτικές επιχειρήσεις, ενώ χρησιμοποιείται ευρέως ο ανεπίσημος όρος Πάτημα για τον Γαργηττό ΙΙ σε διαχωρισμό με τον Γαργηττό Ι.
Η περιοχή κατοικήθηκε αρχικά από Αρβανίτες της μεσογαίας και Αθιγγάνους που μετατοπίστηκαν από τη Μεταμόρφωση Χαλανδρίου, ενώ τα τελευταία χρόνια κατοικείται μαζικά από Αθηναίους της ζώνης Β των Αθηνών.
Στο Πάτημα του Γέρακα παρατηρούνται επίσης συμπαγή συγκροτήματα κατοικιών και στενή ρυμοτομία στα σύνορα με το Χαλάνδρι, αλλά όσο απομακρύνεται ο επισκέπτης προσεγγίζοντας το Γαργηττό, η ρυμοτομία και η οικοδομική φιλοσοφία βελτιώνεται. Το μεγαλύτερο τμήμα παρά ταύτα αποτελεί μη οικοδομημένη έκταση.
Λόφος Κουφού.
Ο λόφος Κουφού εντοπίζεται στα σύνορα των δήμων Βριλησσίων, Γέρακα, Χαλανδρίου και Πεντέλης Αττικής. Ο λόφος Κουφού περιλαμβάνει το νότιο τμήμα του λόφου του Αστεροσκοπείου καθώς και την πευκόφυτη έκταση κάτω από αυτόν και μέχρι τα μαρμαράδικα της λεωφόρου Αναπαύσεως. Η περιοχή αυτή, όπως επίσης και η γειτονική περιοχή κρασά (στα διοικητικά όρια των Βριλησσίων), οικοδομούνται από ιδιώτες που κατοικούν επί του ορεινού τοπίου. Η περιοχή ανήκε εξ' ημισείας στον Γέρακα και την Πεντέλη αλλά ο δήμος Χαλανδρίου κατάφερε να συμπεριλάβει στα διοικητικά του όρια ένα μεγάλο τμήμα της περιοχής, γνωστό ως Άνω Πάτημα Χαλανδρίου. Η υπόλοιπη έκταση μοιράζεται μεταξύ των δήμων Γέρακα και Πεντέλης, χωρίς να είναι σαφή τα όρια του κάθε δήμου. Είναι χαρακτηριστικό ότι ενώ βάση της ζώνης οικιστικού ελέγχου Μεσογείων, ο οικισμός του Αγίου Δημητρίου ανήκει στον Γέρακα, αυτός εξυπηρετείται από τον δήμο Πεντέλης. 
Στο λόφο είναι εγκατεστημένοι πυλώνες υψηλής τάσης που μεταφέρουν ηλεκτρικό ρεύμα από την κορυφή του πεντελικού στα βορειοανατολικά προάστια προς εξυπηρέτηση των ενεργειακών αναγκών τους, οι οποίες είναι ευδιάκριτες από τα άνω Βριλήσσια και την αναπαύσεως (συνδέοντας το σταθμό του Κρυονερίου-ενεργειακές ανάγκες βορείων προαστίων με το σταθμό των Γλυκών Νερών-ενεργειακές ανάγκες μεσογείων). 
Στα Βριλήσσια μάλιστα είχε επιχειρηθεί λίγο πριν τους Ολυμπιακούς Αγώνες της Αθήνας να εγκατασταθεί υποσταθμός της ΔΕΗ σε πρώην βάση του Πολεμικού Ναυτικού(γνωστή ως Ναυτική Βάση Βριλησσίων) και παρόλο που ο μετατροπέας-υποσταθμός εγκαταστάθηκε, η τοπική κοινωνία κατόρθωσε να εμποδίσει την εγκατάσταση των κεραιών υπερυψηλής τάσης εντός της κατοικημένης ζώνης. Αντ' αυτού προτάθηκε η μεταφορά του σταθμού έξω από την πόλη, στα διοικητικά σύνορα του πατήματος Χαλανδρίου επί της αναπαύσεως, καθώς δεν προβλέπεται δόμηση στην περιοχή αυτή. Το Χαλάνδρι αρνήθηκε τη μεταφορά του σταθμού, καθώς το πάτημα επεκτείνει τον οικοδομικό του ιστό όλο και πλησιέστερα στο λόφο κουφού.
Σήμερα η ευρύτερη περιοχή του λόφου Κουφού αλλάζει φυσιογνωμία και περνάει από τον μεσοαστικό χαρακτήρα του οικισμού του Αγίου Δημητρίου και των μαρμαράδικων της οδού Αναπαύσεως σε μία περιοχή η οποία φιλοξενεί όλο και περισσότερους κατοίκους με υψηλά εισοδήματα και πολυτελείς κατοικίες κτισμένες σε οικόπεδα αρκετών στρεμμάτων.

</doc>
<doc id="49922" url="https://el.wikipedia.org/wiki?curid=49922" title="Θέατρο Νταμάρι">
Θέατρο Νταμάρι



</doc>
<doc id="49923" url="https://el.wikipedia.org/wiki?curid=49923" title="Αττικό πάρκο">
Αττικό πάρκο

Ο όρος Αττικό Πάρκο μπορεί να αναφέρεται στα:

</doc>
<doc id="49924" url="https://el.wikipedia.org/wiki?curid=49924" title="Πάρκο Αττικής Οδού Βριλησσίων-Χαλανδρίου">
Πάρκο Αττικής Οδού Βριλησσίων-Χαλανδρίου

Το Πάρκο Αττικής Οδού Βριλησσίων-Χαλανδρίου δημιουργήθηκε το 2004 με τη διέλευση της Αττικής Οδού, στα σύνορα των δήμων Χαλανδρίου-Βριλησσίων. Βρίσκεται στην οροφή της λεωφόρου και σκοπό είχε να αποτρέψει τη διχοτόμηση στις γειτονιές και τη διαμπερή κυκλοφορία ανάμεσα στους 2 δήμους, όπως συνέβη σε άλλες περιοχές από τις οποίες πέρασε η Αττική Οδός. Δε διαθέτει ιδιαίτερα πλούσια βλάστηση καθώς το έδαφος από κάτω είναι κούφιο, αλλά είναι μια έκταση μεγάλη που χρησιμοποιείται από τους δημότες για ποικίλες δραστηριότητες. Είναι σημείο συνάντησης, περιπάτου, ποδηλασίας καθώς συνδέεται με τον ποδηλατόδρομο Χαλανδρίου στην οδό Μεταμορφώσεως, παιχνιδιού για τις οικογένειες, βόλτας για τους σκύλους με συνοδό, ενώ φιλοξενεί και εκδηλώσεις των δήμων (ανθοκομική έκθεση Βριλησσίων). Λόγω της γειτνίασής του με το διαδημοτικό γήπεδο Χαλανδρίου, χρησιμοποιείται και για ήπιες αθλητικές δραστηριότητες. 
Το πάρκο βρίσκεται πίσω από τη στάση Πεντέλης του Προαστιακού.

</doc>
<doc id="49925" url="https://el.wikipedia.org/wiki?curid=49925" title="Ζώνη κρασά">
Ζώνη κρασά



</doc>
<doc id="49926" url="https://el.wikipedia.org/wiki?curid=49926" title="Καύση των νεκρών">
Καύση των νεκρών

Αποτέφρωση ονομάζεται η διαδικασία της καύσης της σορού των νεκρών.
Κόσμος.
Διεθνώς.
Στη Γαλλία η αποτέφρωση νεκρών επιτράπηκε με διάταγμα από το 1789, αλλά ρυθμίστηκε πληρέστερα με νόμο της 15ης Νοεμβρίου 1887. Στη Γερμανία διασφαλίζεται με έναν συνδυασμό διατάξεων ο σεβασμός στη βούληση του αποθανόντος και με νόμο του 1934 περί αποτέφρωσης των νεκρών εξισώνεται με την ταφή. Στην Ισπανία το θέμα ρυθμίστηκε το 1945 με τον νόμο περί θρησκευτικής ελευθερίας. Στη Βρετανία επιτρέπεται η αποτέφρωση των νεκρών με δικαστική απόφαση του 1884.
Κατά το 2007 εκτιμάται ότι τα ποσοστά αποτέφρωσης στη Βρετανία, στην Ελβετία, στη Σουηδία, στην Ολλανδία, στη Νορβηγία και στη Δανία ξεπερνούν το 50%. Στην Ιαπωνία φτάνει το 99%, στην Αυστραλία το 48% και στις ΗΠΑ το 21%.
Ελλάδα.
Στην Ελλάδα το θέμα τέθηκε για πρώτη φορά το 1987, όταν ο τότε δήμαρχος Αθηναίων Μιλτιάδης Έβερτ απέστειλε σχετική επιστολή στην Ιερά Σύνοδο της Εκκλησίας της Ελλάδος. Μετά από σχεδόν 20 χρόνια, το 2006, επιτράπηκε και στην Ελλάδα με την ψήφιση σχετικού νόμου (3448/2006, άρθρο 35) η αποτέφρωση σε όσους το επιτρέπουν οι θρησκευτικές τους πεποιθήσεις. Το πρώτο αποτεφρωτήριο νεκρών στην Ελλάδα άρχισε να λειτουργεί τον Οκτώβριο του 2019.
Θρησκεία και αποτέφρωση.
Η Ρωμαιοκαθολική εκκλησία έχει επιτρέψει επίσημα την αποτέφρωση με απόφαση της Β' Βατικάνειας συνόδου το 1963 υπό την προϋπόθεση ότι η αποτέφρωση δεν γίνεται για ιδεολογικούς λόγους που έρχονται σε σύγκρουση με την Ρωμαιοκαθολική πίστη.Οι παραδοσιακές προτεσταντικές εκκλησίες (Λουθηρανοί, Αγγλικανοί,Καλβινιστές κτλ) επιτρέπουν την αποτέφρωση και μάλιστα στις χώρες που έχουν ιστορική παρουσία (Σκανδιναβικές χώρες,Βρετανία,Ολλανδία) έχουν υψηλά ποσοστά αποτέφρωσης. Οι Πεντηκοστιανοί απορρίπτουν την αποτέφρωση καθώς θεωρούν ότι ένας Πεντηκοστιανός οφείλει να ζει με βάση το παράδειγμα του Ιησού και τον Αποστολών και Προφητών και συνεπώς να μιμείται την ταφή των σωμάτων τους.Οι Πεντηκοστιανοί επίσης απαγορεύεται να παρακολουθούν τελετές αποτέφρωσης ατόμων που αποτεφρώνονται κατόπιν επιλογής τους.Οι Πεντηκοστιανοί χριστιανοί παρέχουν θρησκευτική κηδεία κατ εξαίρεσιν σε άτομα που αποτεφρώθηκαν χωρίς να το έχουν επιλέξει οι ίδιοι (π.χ από ατύχημα).Είναι ενδεικτικό ότι στις χώρες με μεγάλους Πεντηκοστιανούς πληθυσμους(Υποσαχάρια Αφρική, Καραϊβική και κάποιες χώρες της Λατινικής Αμερικής) η αποτέφρωση βρίσκεται σε πολύ χαμηλά επίπεδα.Στην Ορθοδοξία κάθε αυτοκέφαλη εκκλησία είναι ελεύθερη να υιοθετεί τη δική της στάση στο θέμα αυτό ενώ οι μονοφυσίτες (Αιθίοπες, Αρμενιοι και Κόπτες) απορρίπτουν κατηγορηματικά την αποτέφρωση.Το Ισλάμ και ο Ορθόδοξος Ιουδαϊσμός απαγορεύουν την καύση των νεκρών ενώ ο μεταρυθμισμένος Ιουδαϊσμός την αποδέχεται.Οι Ανατολικές Θρησκείες (Ινδουισμός, Βουδισμός, Ταοϊσμός, Σιιντισμός) καθιστούν υποχρεωτική την αποτέφρωση με κάποιες εξαιρέσεις (π.χ τον θάνατο παιδιών στον Ινδουισμό όπου και απαιτείται ταφή).
Λόγοι επιλογής.
Η αποτέφρωση των νεκρών τυγχάνει σήμερα μεγάλης προτίμησης σε όλο τον κόσμο για διάφορους λόγους:

</doc>
<doc id="49928" url="https://el.wikipedia.org/wiki?curid=49928" title="Πολύδροσο Χαλανδρίου-Αμαρουσίου">
Πολύδροσο Χαλανδρίου-Αμαρουσίου

Το Πολύδροσο Χαλανδρίου-Αμαρουσίου είναι φημισμένη συνοικία των βορείων προαστίων οικοδομημένη στα σύνορα των δύο δήμων, από τη δυτική πλευρά της ρεματιάς του Χαλανδρίου που είναι το όριο της με τον δήμο Βριλησσίων. Είναι μια περιοχή πλούσια σε νερό και σε πράσινο, ενώ εκεί είναι εγκατεστημένη και η Ριζάρειος Εκκλησιαστική Σχολή . Κοντά στη ρεματιά βρίσκεται και ο πεζόδρομος, κοντά στο κέντρο του Χαλανδρίου, ο οποίος φιλοξενεί και το Ευριπίδειο Θέατρο Χαλανδρίου "Δημήτρης Παπαμιχαήλ", με πολλές εκδηλώσεις κάθε καλοκαίρι. 
Το Πολύδροσο διαιρείται στο Πολύδροσο Αμαρουσίου, το βόρειο τμήμα του που ανήκει διοικητικά στο Μαρούσι και το Πολύδροσο Χαλανδρίου το νότιο τμήμα του που ανήκει διοικητικά στο Χαλάνδρι.
Ιστορία.
Στα αρχαία χρόνια ανήκε στον μεγάλο δήμο της Φλύας μαζί με το Χαλάνδρι και την Αγία Παρασκευή, τον μεσαίωνα και την Τουρκοκρατία ήταν σχεδόν ακατοίκητο. Οι νεώτεροι κάτοικοι ήρθαν στις αρχές του 20ου αιώνα κατά βάση πρόσφυγες και παραθεριστές, ακολούθησε την τύχη των υπόλοιπων συνοικιών του Χαλανδρίου αλλά τελικά το βόρειο τμήμα του αποσπάστηκε από το Μαρούσι. Όταν οικοδομήθηκε το 1922 το εκκλησάκι του Αγίου Αθανασίου σε ρυθμό μονόκλιτης ξυλεπίστεγης βασιλικής η συνοικία έγινε ενορία, το εκκλησάκι δίπλα στο ρέμα ήταν το επίκεντρο του Πολυδρόσου. Πήρε το όνομα του Αγίου Αθανασίου προς τιμή του ευσεβούς κτηματία της περιοχής Αθανασίου Γιαλελή που δώρισε το οικόπεδο για την κατασκευή του. Με την αύξηση του πληθυσμού των κατοίκων του Πολυδρόσου η εκκλησία επεκτείνεται συνεχώς σε ύψος και σε μέγεθος, σήμερα είναι από τις πιο φημισμένες εκκλησίες της Αττικής γνωστή για πολλούς κοσμικούς γάμους, είναι ο πολιούχος του Πολυδρόσου.
Πολύδροσο Αμαρουσίου.
Το Πολύδροσο Αμαρουσίου (Πολεοδομική Ενότητα 13 του Δήμου Αμαρουσίου όπως ορίστηκε σύμφωνα με διάταγμα στην απογραφή του 1991) περικλείεται μεταξύ της Αττικής Οδού, τα σύνορα με το Χαλάνδρι, της Λεωφόρου Αμαρουσίου - Χαλανδρίου και της ρεματιάς, διασχίζεται από την Οδό Φραγκοκλησίας. Συνορεύει βόρεια με τον Σωρό Αμαρουσίου, δυτικά με τον Παράδεισο Αμαρουσίου, ανατολικά με τα Βριλήσσια και νότια με το Πολύδροσο Χαλανδρίου. Το βαθύ ρέμα Χαλανδρίου που διασχίζει ολόκληρο το Πολύδροσο στα ανατολικά είναι το μεγαλύτερο φυσικό αξιοθέατο της περιοχής.
Είναι μια ήσυχη περιοχή με σχετικά χαμηλή κίνηση σε αντίθεση με τις γειτονικές συνοικίες στο Μαρούσι με άνετους δρόμους και ψηλά δέντρα ιδιαίτερα πεύκα, διαθέτει πολλά μικρά γήπεδα ποδοσφαίρου ενώ βρισκόταν παλιότερα και το παγοδρόμιο. Δεν διαθέτει σημαντική εμπορική κίνηση αν εξαιρέσουμε την ίδια την οδό Φραγκοκλησιάς και την οδό Ακακιών που διασχίζει την συνοικία του Πολυδρόσου στο κέντρο τόσο στο Μαρούσι όσο και στο Χαλάνδρι καταλήγοντας κάθετα στην οδό Φραγκοκλησιάς. Η οδός Ακακιών διαθέτει επιπλέον στην περιοχή του Αμαρουσίου το μεγαλύτερο εμπορικό κέντρο σε ολόκληρο το Πολύδροσο με καταστήματα όλων των χρήσεων.
Πολύδροσο Χαλανδρίου.
Το Πολύδροσο Χαλανδρίου περικλείεται από τα σύνορα με το Μαρούσι στην περιοχή του Πολυδρόσου, την Λεωφόρο Αμαρουσίου Χαλανδρίου, την Ριζάρειο σχολή και την ρεματιά. Είναι παρόμοιας οικοδόμησης και μορφής με το Πολύδροσο Αμαρουσίου αλλά αρκετά μεγαλύτερο σε έκταση, έχει πολλά κέντρα αναψυχής, πάρκα και ταβέρνες. Πέρα από την αναφερόμενη εκκλησία του Αγίου Αθανασίου όπως αναφέραμε στην ρεματιά συναντάμε σε σχετικά κοντινή απόσταση επίσης πολύ κοντά στο ρέμα το υπαίθριο θέατρο ρεματιάς και τον Ιερό ναό του Προφήτη Ηλία. Η μεγάλη πλατεία Κιοσσέ γνωστή για πολλές υπαίθριες εκδηλώσεις κοντά στα σύνορα με το Πολύδροσο Αμαρουσίου αποτελεί το οικιστικό κέντρο της συνοικίας, πήρε το όνομα του Ελευθερίου Κιοσσέ του 20χρονου Χαλανδριώτη ήρωα που εκτελέστηκε από τους Γερμανούς το 1942 λόγω της αντίστασης του 
Εξωτερικοί σύνδεσμοι.
Ιερός ναός Αγίου Αθανασίου Πολυδρόσου

</doc>
<doc id="49929" url="https://el.wikipedia.org/wiki?curid=49929" title="Λοκροί">
Λοκροί

Οι Λοκροί ήταν αρχαίο ελληνικό φύλο, που κατοικούσε στην κεντρική Ελλάδα και συγκεκριμένα στη Λοκρίδα, η οποία στην αρχαιότητα χωριζόταν σε δύο περιοχές. Σύμφωνα με τον Στράβωνα, στα δυτικά κατοικούσαν οι Εσπέριοι ή Οζόλες Λοκροί, σε μια περιοχή η οποία βρισκόταν στους σημερινούς νομούς Φωκίδας και Αιτωλοακαρνανίας. Στα ανατολικά ("Εώα Λοκρίς") οι Λοκροί κατοικούσαν στην περιοχή του σημερινού νομού Φθιώτιδας. Αυτοί με τη σειρά τους χωρίζονταν σε Λοκρούς Οπούντιους (σ' αυτούς δηλαδή που είχαν μητρόπολη τον Οπούντα) και Λοκρούς Επικνημίδιους (που ονομάζονταν έτσι από το βουνό πλάι στο οποίο ζούσαν, την Κνημίδα, με κυριότερη πόλη το Θρόνιο), αλλά, γενικά, δεν συνήθιζαν να τους διαχωρίζουν καθώς ήταν ενωμένοι σε κοινό με πρωτεύουσα την πόλη Οπούς. 
Επιφανής ήρωας των Λοκρών υπήρξε ο Αίας ο Λοκρός, που έλαβε μέρος στον Τρωικό πόλεμο ως επικεφαλής των υπόλοιπων Λοκρών, όπως επίσης λοκρικής καταγωγής ήταν και ο Πάτροκλος, επιστήθιος φίλος του Αχιλλέα.
Καταγωγή.
Οι Λοκροί ήταν ένα από τα πρώτα δωρικά - βορειοδυτικά φύλα που έφτασαν στη νότια Ελλάδα, συγγενικό με τους γειτονικούς Φωκείς και Δωριείς του Παρνασσού, καθώς και τα τρία φύλα μιλούσαν βορειοδυτικές διαλέκτους της δωρικής. Η εγκατάσταση αυτή έγινε πριν από την έναρξη του Τρωικού πολέμου. Οι Οζόλες Λοκροί ξεκίνησαν από την Ανατολική Λοκρίδα και εγκαταστάθηκαν στη Δυτική.
Σύμφωνα με την ελληνική μυθολογία, ο γενάρχης της λοκρικής φυλής ήταν ο Λοκρός, εγγονός του Δευκαλίωνα και της Πύρρας που θεωρούνται οι γενάρχες των Ελλήνων και που σύμφωνα με ορισμένες πηγές προέρχονταν από την Οπουντία Λοκρίδα, για τον λόγο αυτό αναφέρεται ότι οι Λοκροί ήταν οι πρώτοι που ονομάστηκαν Έλληνες. Σύμφωνα με άλλες παραδόσεις και συγγραφείς, οι οποίοι συνήθιζαν να ταυτίζουν μέσω μυθολογικών γενεαλογιών τους προελληνικούς λαούς με τα ελληνικά φύλα που τους αντικατέστησαν, οι Λοκροί πήραν το όνομά τους από τον βασιλιά των Λελέγων, Λοκρό. Οι μυθολογικές παραδόσεις όμως δεν αποτελούν ιστορικό τεκμήριο, αλλά μία προσπάθεια των αρχαίων Ελλήνων να συνδέσουν τα φύλα της Ελλάδας με μυθικά πρόσωπα δημιουργώντας ένα γενεαλογικό δέντρο.
Υποστηρίζεται ότι η λέξη «λοκρός» σημαίνει «κλάδος» και ότι οι «Λοκροί» δεν ήταν ένα συγκεκριμένο έθνος αλλά οι διάφοροι «κλάδοι», δηλαδή οι φυλές, που συμμετείχαν σε μία συμμαχία / αμφικτιονία. 
Λοκρίδα.
Ο Παρνασσός, η Φωκίδα και η Τετράπολη των Δωριέων χώριζαν τους Οζόλες Λοκρούς (Δυτικοί) από τους Οπούντιους Λοκρούς (Ανατολικοί), με σημαντικότερες πόλεις τους την Άμφισσα και τον Οπούντα αντίστοιχα. 
Η Άμφισσα, η Οιάνθεια, ο Φύσκος (σημερινό Μαλανδρίνο) και η Μυωνία (σημερινή Αγία Ευθυμία), κάτοικοι της οποίας είχαν αφιερώσει και μία ασπίδα στον Δία στην Ολυμπία, ήταν οι σημαντικότερες πόλεις των Οζολών Λοκρών, ενώ το σημαντικότερο λιμάνι τους ήταν η Ναύπακτος.
Στην Οπούντια (Ανατολική) Λοκρίδα σημαντικές πόλεις ήταν ο Οπούντας (στην περιοχή της σημερινής Αταλάντης), το Θρόνιον, η Νίκαια, η Σκάρφεια και ο Κύνος (επίνειο του Οπούντα).
Ιστορία.
Οι Λοκροί ήταν πάντα προσεκτικοί επειδή γνώριζαν ότι είχαν γύρω τους επικίνδυνους εχθρούς όπως οι Φωκείς ανατολικά της Άμφισσας, οι Αιτωλοί δυτικά, και οι Θηβαίοι που ήταν κοντά στους Οπούντιους. 
Οι Οζόλες Λοκροί έλαβαν μέρος στον Α΄ Μεσσηνιακό πόλεμο (743 - 723 π.Χ.) αλλά και στον Β΄ Μεσσηνιακό πόλεμο (685 - 668 π.Χ.). 
Στη διάρκεια των Περσικών επιδρομών στην Άμφισσα κατέφυγε ο άμαχος πληθυσμός των Φωκικών πόλεων που κατέστρεψαν οι Πέρσες, όπου ήταν ασφαλείς χάρις στο φρούριο της, ενώ οι Οπούντιοι Λοκροί ήταν από τους λίγους μη Πελοποννήσιους, μαζί με τους συγγενείς και γείτονες τους Φωκείς και τους Θεσπιείς, οι οποίοι ακολούθησαν τον Λεωνίδα στις Θερμοπύλες για την υπεράσπισή της Ελλάδας από την επιδρομή των Περσών. Στη ναυμαχία στο Αρτεμίσιο το 480 π.Χ., συνέβαλλαν με επτά πεντηκοντόρους. Μετά τη ναυμαχία, οι Πέρσες υπέταξαν την Οπούντια Λοκρίδα, που δεν είχε τη δύναμη να αντιμετωπίσει μόνη της τον στρατό του Ξέρξη. Στη μάχη των Πλαταιών, οι υποταγμένοι Οπούντιοι, αναγκάζονται να πολεμήσουν στο πλευρό των Περσών και μαζί με τους Μακεδόνες, τους Θεσσαλούς και τους Φωκείς που βρέθηκαν στην ίδια κατάσταση, αλλά και τους Θηβαίους, που όμως ήταν και οι μόνοι που είχαν πολιτικούς λόγους να θέλουν να επικρατήσουν οι Πέρσες. 
Το 454 π.Χ., κατά τον Πρώτο Πελοποννησιακό πόλεμο, οι Αθηναίοι καταλαμβάνουν τη Ναύπακτο, την οποία αφαιρούν από την κυριαρχία των Εσπέριων Λοκρών, και στην πόλη εγκαθίστανται Μεσσήνιοι, που είχαν διωχθεί από τους Σπαρτιάτες.
Στον Πελοποννησιακό πόλεμο, οι Λοκροί, τάχθηκαν υπέρ των Σπαρτιατών. Το 426 π.Χ., και με την προτροπή των Μεσσηνίων της Ναυπάκτου, ο Αθηναίος στρατηγός Δημοσθένης εκστρατεύει ενάντια στους Αιτωλούς, βοηθούμενος από Λοκρούς της περιοχής. Ο Σπαρτιάτης στρατηγός Ευρύλοχος, όμως, με τη βοήθεια των υπόλοιπων Λοκρών της περιοχής, προήλασε στη Ναύπακτο, που τελικά επανέρχεται στην κυριαρχία των Εσπέριων Λοκρών, ενώ οι Μεσσήνιοι, μετά και τη μάχη στους Αιγός ποταμούς, εγκαταλείπουν την πόλη. 
Μετά τον Πελοποννησιακό πόλεμο, οι Σπαρτιάτες κατά την επιχείρησή τους να καταλάβουν τη Βοιωτία, κινήθηκαν εναντίον και των Λοκρών οι οποίοι απέφυγαν να αντιπαραταχθούν, αναγκάζοντας τους Λακεδαιμόνιους να επιδίδονται σε συστηματικές λεηλασίες και επιδρομές. Οι Λοκροί όμως γνωρίζοντας την περιοχή, τους αντιμετώπιζαν με ξαφνικές βραδινές επιδρομές, προκαλώντας τους μεγάλες απώλειες και αναγκάζοντάς τους να εγκαταλείψουν την κεντρική Ελλάδα.
Στον τρίτο Ιερό Πόλεμο, οι Λοκροί πολέμησαν μαζί με τους Θηβαίους ενάντια στους Φωκείς, όταν αυτοί κατέλαβαν τους Δελφούς. Οι Φωκείς λεηλάτησαν πόλεις και στις δύο πλευρές της Λοκρίδας.
Οι διαμάχες των Λοκρών της Άμφισσας με τους Φωκείς, έγιναν αφορμή για τον Κορινθιακό πόλεμο.
Το 388 π.Χ., όταν οι Μακεδόνες κατέλαβαν τη Ναύπακτο, οι Οζόλες υπέγραψαν συμμαχία μαζί τους και τους ακολούθησαν στην εκστρατεία εναντίον των Περσών. 
Οι Οζόλες, παρασυρμένοι από τους Θηβαίους, προσπάθησαν να κατηγορήσουν τους Αθηναίους για αλαζονεία. Με παρέμβαση όμως του ρήτορα και πυλαγόρα των Αθηναίων Αισχίνη, οι κατηγορίες γύρισαν εναντίον τους, γιατί καλλιέργησαν κτήματα του Κρισαίου πεδίου που ανήκαν στο μαντείο των Δελφών και εκμεταλλεύτηκαν την ερημωμένη από τον πρώτο Ιερό πόλεμο Κίρρα, περιοχή στην οποία απαγορευόταν κάθε δραστηριότητα, με αποτέλεσμα η Δελφική Αμφικτυονία να καλέσει τον Φίλιππο Β΄ της Μακεδονίας να τους τιμωρήσει. Αυτός πολιόρκησε τη λοκρική πρωτεύουσα, την Άμφισσα. 
Το 278 π.Χ. συμμετέχουν μαζί με τους Φωκείς και τους Αιτωλείς κατά των Γαλατών, τους οποίους και νικήσαν. Οι Λοκροί θα ενταχθούν στην Αιτωλική Συμπολιτεία. Την περίοδο που ο Φλαμινίνος θα κηρύξει τις Ελληνικές πόλεις ανεξάρτητες, πολλές από τις λοκρικές πόλεις θα εκδώσουν για πρώτη φορά δικά τους νομίσματα. Αργότερα θα γίνουν και αυτοί τμήμα της Ρωμαϊκής Αυτοκρατορίας, μετά την ήττα των Αιτωλών στο πόλεμο κατά των Ρωμαίων.
Πολιτισμός.
Ονόματα.
Το όνομα Οζόλες Λοκροί, σύμφωνα με τον Παυσανία, προερχόταν από το ρήμα "όζω" που σημαίνει "μυρίζω άσχημα" επειδή κατά μία εκδοχή δεν φορούσαν ενδύματα από ύφασμα αλλά προβιές ζώων. Αναφέρονται τον καιρό του Πελοποννησιακού πολέμου από τον Θουκυδίδη ως ημιβάρβαροι όπως οι Αιτωλοί και οι Ακαρνάνες. Συχνά επίσης αναφέρονται και ως Εσπέριοι.
Οι Λοκροί της Ανατολικής Λοκρίδας ονομάζονταν Οπούντιοι, λόγω της πόλης του Οπούντα ή Επικνημίδιοι όσοι από αυτούς κατοικούσαν κοντά στο όρος Κνήμις.
Οι Λοκροί πρέπει να ήταν οι πρώτοι που ονομάστηκαν "Έλληνες", από τον Έλλην, γιο του Δευκαλίωνα και της Πύρρας, οι οποίοι προέρχονταν από την Οπουντία Λοκρίδα.
Μερικά από τα ονόματα των πόλεων, προέρχονται από μυθολογικά πρόσωπα που είχαν σχέση με τον Λοκρό (Οπούντας, Κύνος, Φύσκος).
Διάλεκτος.
Οι Λοκροί είχαν δημιουργήσει ισχυρές λοκρικές πόλεις με δωρική κληρονομιά και μιλούσαν τη λοκρική διάλεκτο, μια δωρική-βορειοδυτική διάλεκτο, σε αντίθεση με γύρω φύλα της κεντρικής Ελλάδας, όπως οι Βοιωτοί και οι Θεσσαλοί οι οποίοι μιλούσαν την αιολική διάλεκτο.
Σχέσεις και Κοινωνική Ζωή.
Ήταν μία από τις 12 φυλές που συμμετείχαν στη Αμφικτυονία των Δελφών. Κάθε φυλή είχε δύο ψήφους. Στην περίπτωση των Λοκρών μία ψήφο είχαν οι Οζόλες και μία οι Οπούντιοι Λοκροί.
Οι κατοίκους της αρχαίας Φωκίδας, Λοκρίδας και Αιτωλίας, αν και συχνά υπήρχαν πολεμικές κόντρες μεταξύ τους (κυρίως με τους Φωκείς), είχαν συγγενικές σχέσεις μεταξύ τους. Για παράδειγμα, γνωρίζουμε ότι το 27 π.Χ. ο Οκταβιανός Αύγουστος, σε ανάμνηση της νίκης του στο Άκτιο, ίδρυσε τη Νικόπολη, αλλά πολλοί Αιτωλοί δεν υπάκουσαν στη διαταγή του να εποικίσουν τη νέα πόλη και προτίμησαν να μετοικήσουν στην Άμφισσα όπως τους υπαγόρευαν αρχαιότατοι συγγενικοί δεσμοί, ενώ κατά τη διάρκεια των Περσικών επιδρομών, στην πόλη είχε καταφύγει ο άμαχος πληθυσμός των Φωκικών πόλεων που κατέστρεψαν οι Πέρσες. Διαφορές είχαν συχνά και με τους κατοίκους της Εύβοιας και της Θήβας. Μεταξύ των Λοκρικών πόλεων ανατολικής και δυτικής περιοχής υπήρχαν πάντοτε πολύ καλές σχέσεις, πράγμα που μαρτυρείται τόσο από τη συνεργασία για τη δημιουργία της αποικίας στην Κάτω Ιταλία όσο και από ανασκαφικά ευρήματα.
Παρόλο που δεν είναι γνωστές πολλές πτυχές της ιστορίας τους και οι υπόλοιποι αρχαίοι Έλληνες τους θεωρούσαν ημιβάρβαρους (δηλαδή απολίτιστους)—-κυρίως λόγω της απλού τρόπου ζωής τους αλλά και επειδή, λόγω της έλλειψη εύφορων εδαφών στην περιοχής της Δυτικής Λοκρίδας, συχνά οι κάτοικοί της επιδίδονταν σε ληστείες και στην πειρατεία —- η διασπορά των Λοκρών κατά την αρχαιότητα υπήρξε μεγάλη και ο πολιτισμός που ανέπτυξαν πολύ αξιόλογος. Στοιχεία λατρείας, μυθολογίας και πολιτισμού των Λοκρών διαδόθηκαν σε όλο τον αρχαίο κόσμο, ο οποίος σε μεγάλη έκταση είχε αποικηθεί από αυτούς.
Στην περιοχή της νοτιοδυτικής Λοκρίδας (Ναύπακτος) αναπτύχθηκε, μεταξύ άλλων, η ποίηση αλλά και η αγαλματοποιία.
Διοίκηση.
Διοικητικά, οι Οπούντιοι Λοκροί ήταν ενωμένοι σε κοινό με πρωτεύουσα την πόλη του Οπούντα, αλλά με την κάθε πόλη να έχει δικά της κέντρα εξουσίας. Εξίσου χαλαρή ήταν και η κατάσταση στη δυτική περιοχή, όπου κάθε πόλη ήταν ανεξάρτητη, αλλά είχαν μία χαλαρή κεντρική ένωση 
(κοινό) από τον 4ο π.Χ. αιώνα, με επίκεντρο την πόλη Φύσκος. Το πολίτευμα που κυρίως επικρατούσε ήταν η ολιγαρχία ή η αριστοκρατία. 
Στρατός.
Η Λοκρίδα δεν ήταν ιδιαίτερα πλούσια περιοχή αλλά οι πολεμιστές της ήταν γνωστοί για την ανδρεία τους. Έχοντας δημιουργήσει μια ιδιαίτερα κλειστή κοινωνία, τιμούσαν την κληρονομιά τους, διατηρώντας τις αξίες και αρετές που τους έδωσαν οι πρόγονοι τους. Μπορούσαν να δημιουργήσουν μεγάλες παρατάξεις από οπλίτες οι οποίοι φορούσαν περικεφαλαίες όμοιες με των Αχαιών με περισσότερα του ενός λοφία. Ήταν πολεμοχαρείς και από τις λίγες ελληνικές φυλές των κλασικών χρόνων που δεν μισούσαν αλλά τιμούσαν ιδιαίτερα τον Άρη, τον θεό του πολέμου, και έφεραν σύμβολα του στον θώρακα τους. Πολεμώντας με τη φάλαγγα τους, άφηναν πάντα μια θέση κενή γιατί πίστευαν ότι ο Αίας ο Λοκρός πολεμούσε πάντα μαζί τους και μετά τον θάνατό του.
Νομίσματα.
Τα περισσότερα λοκρικά νομίσματα που έχουν βρεθεί, άρα και οι περισσότερες πληροφορίες που υπάρχουν, προέρχονται από την Οπουντία Λοκρίδα. Δεν έχουν βρεθεί νομίσματα των Οπουντίων Λοκρών που να είναι αρχαιότερα του 400 π.Χ.. Μετά την Ανταλκίδειο ειρήνη το 386 π.Χ., ο Οπούς έκοψε νομίσματα που έφεραν το όνομα της πόλης, κάτι που επιτράπηκε και σε όλες τις πόλεις της Ελλάδας. Τα λοκρικά νομίσματα ήταν φτιαγμένα στο πρότυπο των νομισμάτων της Αίγινας. Μετά τη μάχη της Χαιρώνειας το 338 π.Χ., ο Οπούς μάλλον προκάλεσε τη δυσαρέσκεια του Φιλίππου Β΄ όπως και η Θήβα. Από τον Οπούντα μεταφέρθηκε το δικαίωμα για την έκδοση αργυρών νομισμάτων σε όλους τους Λοκρούς, όπως είχε γίνει και από τη Θήβα σε όλους τους Βοιωτούς. Τα νομίσματα των Λοκρών μετά από τη μάχη εκείνη, έμοιαζαν με τα παλαιότερα, αλλά αντί για την επιγραφή είχαν τις επιγραφές , , ή .
Κατά τη Μακεδονική κατάκτηση, περίπου από το 300 π.Χ., πιθανόν να μην κόβονταν νομίσματα στη Λοκρίδα. Την περίοδο της Αιτωλικής Συμπολιτείας (279 - 168 π.Χ.), το Θρόνιο, πόλη των Οπουντίων και οι Άμφισσα, Οιάνθεια και Ποτιδάνεια των Εσπέριων, έκοβαν χάλκινα νομίσματα με αιτωλικές μορφές. Όταν ο Φλαμίνινος έδωσε την ελευθερία στις ελληνικές πόλεις το 197 π.Χ., ο Οπούς άρχισε να κόβει νομίσματα με παλιές μορφές στα οποία χαραζόταν η λέξη αντί . Η κοπή σταμάτησε το 146 π.Χ.. Αλλά και κατά τη ρωμαϊκή κατάκτηση επανήλθε η κοπή νομισμάτων στον Οπούντα για μικρή περίοδο, σε μερικά από τα οποία απεικονίζονται οι κεφαλές του και της Περσεφόνης από τη μια πλευρά, ενώ στην άλλη κάποιος πολεμιστής. 
Γενικότερα, κάποιες μορφές που απεικονίζονται στα νομίσματα της Λοκρίδας είναι ο Αίας ο Λοκρός, ο Ερμής, ο Απόλλων, η Αθηνά, ο Κένταυρος καθώς και διάφορα σύμβολα και σχέδια όπως αστέρια, αμπέλια, αγριογούρουνα, πανοπλίες και αμφορείς. Κάποιες επιγραφές νομισμάτων που παραπέμπουν στις πόλεις που τα έκοβαν είναι , , , , .
Αποικίες.
Ήπειρος.
Ομάδα Λοκρών από το Θρόνιο, μαζί με Άβαντες από την Εύβοια, ίδρυσαν στη Βόρεια Ήπειρο τις πόλεις Ωρικό και Θρόνιο.
Κέα.
Η Κέα ήταν αποικία των Λοκρών της Ναυπάκτου. Το όνομα του νησιού προέρχεται από τον ήρωα Κέω, επικεφαλής των Λοκρών που αποίκησαν το μέρος, ο οποίος καταγόταν από τη Ναύπακτο.
Επιζεφύριοι Λοκροί.
Οι Επιζεφύριοι Λοκροί προερχόμενοι, σύμφωνα με τον Στράβωνα, από την Οζολία Λοκρίδα, βοηθούμενοι και από τους Οπουντίους, αποίκησαν τη νότια Ιταλία το 680 π.Χ. νικώντας την πόλη Κρότωνα. Έπαιξαν σπουδαίο ρόλο στη Μεγάλη Ελλάδα και ίδρυσαν πόλεις κυρίως στα δυτικά παράλια της κάτω Ιταλίας. Τελικά μετακινήθηκαν στα παράλια του Ιονίου πελάγους για να αποφύγουν τους ισχυρούς ανέμους και ίδρυσαν την πόλη Επιζεφύριοι Λοκροί, που πήρε το όνομα τους και υπάρχει μέχρι σήμερα στη νότια Ιταλία με το ίδιο όνομα, Locri (Λοκροί). Το όνομα "Επιζεφύριοι" προέρχεται από τον δυτικό άνεμο Ζέφυρο, όνομα και το οποίο έδωσαν στο γειτονικό ακρωτήριο. Η δε κοινωνία τους ήταν μητριαρχική.
Η πόλη ήταν από τις πιο σημαντικές και εύπορες της Μεγάλης Ελλάδας. Έναν αιώνα μετά την ίδρυσή της χτίστηκε μεγάλο τείχος γύρω από την πόλη ενώ έξω από την αυτή υπήρχαν αρκετά νεκροταφεία, μερικά από τα οποία ήταν πολύ μεγάλα. Η ίδρυσή της ξεκίνησε ως επιχείρηση μιας αριστοκρατικής οικογένειας της Λοκρίδας από την Ελλάδα. Τους πρώτους αιώνες συμμάχησε με τη Σπάρτη και αργότερα με τις Συρακούσες (επί Διονυσίου του Α΄). Όταν ο Διονύσιος ο Β΄ νικήθηκε από τον θείο του Δίων, κατέφυγε στους Λοκρούς. Εκεί εγκαθιστά τυραννίδα στην πόλη, αλλά τελικά ο Τιμολέων ελευθερώνει τις πόλεις που βρίσκονταν κάτω από την τυραννία του. Γνωστός ήταν ο νομοθέτης της Ζάλευκος. Ο Πλάτωνας, ο οποίος ζούσε τότε στην αυλή του Διονυσίου του Α΄, την αποκαλούσε "Άνθος της Ιταλίας" εξαιτίας των ομορφιάς των κατοίκων της.
Η πόλη ίδρυσε με τη σειρά της αποικίες, το Ιππόνιο και τη Μέδμη στην Καλαβρία. Την εποχή του Πολύβιου συμμάχησε με τη Ρώμη ενώ καταστράφηκε από τους Σαρακηνούς. Στους Επιζεφύριους υπήρχαν δύο σπουδαία ιερά, της Περσεφόνης, η οποία λατρευόταν ως προστάτιδα του γάμου, και της Αφροδίτης. Επίσης διέθετε θέατρο του 4ου αιώνα π.Χ. που μπορούσε φιλοξενήσει 4.500 θεατές, καθώς και ναό Ιωνικού ρυθμού, από το πρώτο μισό του 5ου αιώνα π.Χ..

</doc>
<doc id="49931" url="https://el.wikipedia.org/wiki?curid=49931" title="Χαλανδρίτσα Αχαΐας">
Χαλανδρίτσα Αχαΐας

Η Χαλανδρίτσα είναι ημιορεινή κωμόπολη του Νομού Αχαΐας, η οποία απέχει περίπου 20 χιλιόμετρα από την πόλη της Πάτρας. Είναι η έδρα του Δήμου Ερυμάνθου, ενώ στο παρελθόν είχε αποτελέσει την έδρα του πρώην Δήμου Φαρρών (1835-1912 / 1997-2010) αλλά και άλλοτε ανεξάρτητη Κοινότητα (1912-1997). Σύμφωνα με την Απογραφή του 2011 έχει μόνιμο πληθυσμό 913 κατοίκους, ενώ συνολικά η ομώνυμη Τοπική Κοινότητα, η οποία συμπεριλαμβάνει και τους οικισμούς Μαστοραίικα-Σταμαίικα και Κυδωνιές, έχει 1.047 κατοίκους.
Γεωγραφία.
Τοποθεσία.
Η Χαλανδρίτσα είναι χτισμένη στο κέντρο περίπου του άλλοτε Δήμου Φαρρών, ενδιάμεσα στο πεδινό και ορεινό τμήμα αυτού, ευρισκόμενη σε υψόμετρο περίπου 350 μέτρων, στην πλαγιά ενός λόφου στους πρόποδες των νοτίων πρόβουνων του Παναχαϊκού, καθώς και εγγύς τόσο της πεδιάδας των Φαρρών, στις βορειοανατολικές παρυφές αυτής, όσο και του ορεινού όγκου του Ερυμάνθου, νότια και νοτιοδυτικά έναντι ακριβώς αυτού. Η Χαλανδρίτσα, όπως και η γύρω όμορη περιοχή του οικισμού, θα μπορούσε να χαρακτηριστεί ως ημιορεινή κυρίως.
Φυσικά φαινόμενα.
Η Χαλανδρίτσα εκτείνεται σε σεισμογενή περιοχή, καθώς στην άκρη της κωμόπολης διέρχεται σεισμικό ρήγμα το οποίο ανακαλύφθηκε το 1993. Το ρήγμα θεωρούνταν ανενεργό μέχρι τον Φεβρουάριο του 2007, όταν και έδωσε δίδυμους σεισμούς έντασης 5,4 και 5,5 της κλίμακας ρίχτερ.
Ιστορία.
Ονομασία.
Υπάρχουν διάφορες εκδοχές για την ονομασία της Χαλανδρίτσας. Σύμφωνα με τον Πουκεβίλ, η ονομασία προέρχεται από τις λέξεις "Χαλασμένη Τριταία" εννοώντας το άσχημο κλίμα. Ο Τριανταφύλλου αναφέρει ότι προέρχεται είτε από την κωμόπολη που υπήρχε σε κοντινή τοποθεσία με την ονομασία Χαλαμπρέζα και εγκαταλείφτηκε στις αρχές του 19ου αιώνα περίπου, είτε από την βυζαντινή λέξη "Χάλανδρα". Αναφέρεται με πολλά ονόματα, όπως Καλαμπρέζα, Χαλαντρίτζα και Χαλαουρίτζα. Ο Θωμόπουλος αναφέρει ότι ονομάστηκε έτσι επειδή επί Βυζαντινής Αυτοκρατορίας εδώ σκότωσαν τον περίφημο ληστή Ανδρίτσο, από τον θάνατο του οποίου (Χάλασμα του Ανδρίτσου) ονομάστηκε Χαλανδρίτσα.
Μυκηναϊκός οικισμός.
Η Χαλανδρίτσα κατοικείται από την παλαιολιθική εποχή. Στην θέση "Σταυρός", μέσα στην Χαλανδρίτσα, το 1985 κατά τις εκσκαφές για την ανέγερση κέντρου υγείας βρέθηκαν λείψανα προϊστορικού οικισμού. Οι οικίες βρίσκονται περιμετρικά του λόφου και στο κέντρο πιστεύεται ότι υπήρχε κάποιο δημόσιο κτίριο ή ναός. Επίσης, σε πολύ μικρή απόσταση, στη θέση "Άγιος Βασίλειος" έγιναν ανασκαφές και βρέθηκε μυκηναϊκό νεκροταφείο, που πιστεύεται ότι ήταν το νεκροταφείο του οικισμού. Η ονομασία του οικισμού μας είναι άγνωστη καθώς δεν βρέθηκαν επιγραφές αλλά κεραμικά και λίθινα εργαλεία, που χρονολογούνται στον 11ο π.Χ. αιώνα. Οι οικίες έχουν θεμέλια, που θα μπορούσαν να συγκρατήσουν και δεύτερο πάτωμα, και σε τέσσερις από αυτές κάτω από το δάπεδο τους βρέθηκαν παιδικές ταφές. Όλα τα ευρήματα φυλάσσονται στο Αρχαιολογικό Μουσείο Πάτρας, που εκθέτει αρχαιολογικά ευρήματα που ανακαλύφθηκαν στην ευρύτερη περιοχή της Αχαΐας.
Λατινοκρατία.
Κατά την Ενετοκρατία ήταν αρχικά τμήμα της Βαρωνίας της Πάτρας, από την οποία αποσπάστηκε νωρίς, ανεξαρτητοποιήθηκε και ιδρύθηκε η Βαρωνία της Χαλανδρίτσας, η οποία διοικήθηκε από την οικογένεια Τρεμουίγ και μετά από την οικογένεια Ζαχαρία. Πρώτος βαρώνος ήταν ο Ωδεβέρτος ντε Τρεμουϊγ. Από τα φέουδα της Χαλανδρίτσας πιο γνωστά ήταν της Άρλας και της Μιτόπολης. Η δύναμη και η αίγλη της Βαρωνείας της Χαλανδρίτσας φθάνει στο υψηλότερο σημείο της ιστορίας επί της οικογένειας Ζαχαρία από το 1324 και αργότερα. Η δυναμικότητα των Ζαχαρία διαπιστώνεται από το ότι η Αικατερίνη Βαλουά, ηγεμονίδα της Αχαΐας, κατόρθωσε δια του επιτρόπου της Gandino Romano da Scalea να επιτύχει την αναγνώριση της Χαλανδρίτσας ως ηγέτιδας του Πριγκιπάτου της Αχαΐας από όλες τις άλλες βαρωνείες. Στη γαλλική παραλλαγή του Χρονικού του Μορέως αναφέρεται ως «Calandrice».
Κάστρο της Χαλανδρίτσας.
Στην Χαλανδρίτσα, σε άγνωστη ημερομηνία, όταν οι Φράγκοι κατέλαβαν την Αχαΐα το 1205 κατασκεύασαν ένα μικρό φρούριο (πύργο), ερείπια του οποίου σώζονται ακόμα και σήμερα. Ο ιστορικός Στέφανος Θωμόπουλος λέει ότι στο κέντρο της Χαλανδρίτσας σώζεται ερειπωμένος πύργος, προφανώς του "Τρεμουίγ", τον οποίο ο G. Buchon ονομάζει "Κάστρον" και απέναντι διατηρούνται ερείπια στάβλων τα οποία αποκαλούνται "Ερείπια". Το φρούριο αναφέρεται σε όλους του κατάλογους των κάστρων της Αχαΐας που συντασσόταν κατά καιρούς από τους Ενετούς και Τούρκους κατακτητές· τέτοιοι κατάλογοι που αναφέρουν το κάστρο είναι του 1364, 1471 κ.ά. Το κάστρο χρησιμοποιούνταν αρχικά σαν κατοικία του εκάστοτε Φράγκου βαρώνου, αφού η Χαλανδρίτσα ήταν ανεξάρτητη βαρονία. Το 1315 καταλήφθηκε από τον Φίλιππο τον Αραγωνικό και το 1429 πολιορκήθηκε από τον Θωμά Παλαιολόγο.
Τουρκοκρατία.
Κατά την Τουρκοκρατία είχε την ίδια τύχη με την υπόλοιπη Αχαΐα και μετά τα Ορλωφικά, σύμφωνα με τον Γάλλο περιηγητή "Γκουφιέ", είχε ερημώσει. Το 1770 αναφέρεται ότι η περιοχή ανήκε σε Οθωμανό τσιφλικά από την Ναύπακτο. Τότε ο Πουκεβίλ έγραψε σε απόσπασμά του ότι η Χαλανδρίτσα κάποτε ήταν επισκοπή, που εξαρτιόταν από την Πάτρα, είχε 60 εκκλησίες και πληθυσμό 5.000 κατοίκους.
Στις 26 Φεβρουαρίου 1822 η Χαλανδίτσα λεηλατήθηκε και πολιορκήθηκε από 2.000 Τούρκους.
Σύγχρονη εποχή.
Στο κίνημα του 1923 μετακινήθηκε από την Πάτρα στην Χαλανδρίτσα το 12ο Σύνταγμα Πεζικού, το οποίο βομβαρδίστηκε από το θωρηκτό "Λήμνος". Τον Ιούλιο του 1943 ο Ιταλικός στρατός κατοχής πυρπόλησε την Χαλανδρίτσα, σαν αντίποινα μετά από μάχη που είχαν με αντάρτες. Κατά τον Ελληνικό εμφύλιο η Χαλανδρίτσα ήταν στα χέρια των κυβερνητικών δυνάμεων μέχρι τις 5 Ιουλίου 1948, όταν δέχτηκε την οργανωμένη επίθεση του δημοκρατικού στρατού. Η κωμόπολη μετά από ιδιαίτερα φονική μάχη καταλήφθηκε από τους αντάρτες για να ανακαταληφθεί από τις κυβερνητικές δυνάμεις και μετά από έξι ημέρες να ξαναπεράσει στην κατοχή των ανταρτών μέχρι το τέλος του εμφυλίου.
Διοικητική εξέλιξη.
Από το 1835 έως το 1912 η Χαλανδρίτσα υπήρξε έδρα του τότε Δήμου Φαρών. Από το 1912 έως το 1997 αποτέλεσε έδρα της ομώνυμης Κοινότητας Χαλανδρίτσας, ενώ από το 1997 έως το 2010, με το Σχέδιο «Καποδίστριας» και με την επαναφορά των δήμων στην τοπική αυτοδιοίκηση, υπήρξε έδρα του «καποδιστριακού» Δήμου Φαρρών. Από το 2011 και πλέον, με το Σχέδιο «Καλλικράτης», αποτελεί την έδρα του Δήμου Ερυμάνθου.
Δημογραφική εξέλιξη.
Η Χαλανδρίτσα αναφέρεται στο οθωμανικό κατάστιχο τιμαρίων του 1461-63, όπου είχε 155 κάτοικους (118 έγγραμοι, 22 άγαμοι, 15 χήρες, όλοι Έλληνες). Στα 1700 αναφέρεται στη βενετική απογραφή Grimani ως «Calandrizza» έχοντας πληθυσμό 76 οικογένειες (284 κάτοικοι).
Ο πληθυσμός της Χαλανδρίτσας σύμφωνα με τις εθνικές απογραφές δείχνει σταδιακή και αδιάκοπη αύξηση έως και τον Β.Π.Π. (1940), από εκεί και πέρα έως και την δεκαετία του 1970 έχει μια σταθερότητα με πολύ μικρές αυξομειώσεις, ενώ από την δεκαετία του 1980 εμφανίζει σαφή μείωση αλλά από τότε μέχρι και σήμερα μένει σχετικά σταθερός χωρίς καμία ιδιαίτερη μεταβολή.
Συγκεντρωτικά, η δημογραφική εξέλιξη του οικισμού της Χαλανδρίτσας σύμφωνα με τις εθνικές απογραφές, έχει ως εξής:
Η εκπαίδευση στη Χαλανδρίτσα.
Η Χαλανδρίτσα διαθέτει νηπιαγωγείο, δημοτικό σχολείο, γυμνάσιο και λύκειο. Το 1890 ιδρύθηκε στην Χαλανδρίτσα Σχολαρχείο-Ελληνικό Σχολείο, το σημερινό Γυμνάσιο-Λύκειο, και λειτούργησε εκεί έως το 1936. Σε αυτό αποφοίτησαν αξιόλογοι μετέπειτα πολιτικοί και επιστήμονες, ανάμεσα στους οποίους και ο άλλοτε πρωθυπουργός Γεώργιος Παπανδρέου που έχει μείνει γνωστός και ως «Γέρος της Δημοκρατίας». Το 1959 λειτούργησε για πρώτη φορά παράρτημα του 4ου Γυμνασίου Πατρών, η Α΄ Γυμνασίου με 20 μαθητές. Το 1964 το Γυμνάσιο Χαλανδρίτσας γίνεται ανεξάρτητο με τις τρεις πρώτες τάξεις της Δευτεροβάθμιας Εκπαίδευσης. Το Λύκειο άρχισε να λειτουργεί από το 1982.
Υπηρεσίες.
Παλαιότερα η Χαλανδρίτσα διέθετε σταθμό χωροφυλακής, ενώ αναφέρεται ότι τον απέκτησε σχεδόν αμέσως μετά την Απελευθέρωση, ίσως το 1833 που ιδρύθηκε χωροφυλακή στην Αχαΐα. Το 1893 δημιουργήθηκε η τότε αστυνομική περιφέρεια Τριταίας-Φαρρών με έδρα την Χαλανδρίτσα, ενώ σήμερα (2018) διαθέτει και αστυνομικό τμήμα. Επιπλέον, η Χαλανδρίτσα διαθέτει ταχυδρομικό υποκατάστημα (ΕΛ.ΤΑ.), πυροσβεστικό κλιμάκιο, κατάστημα Ο.Τ.Ε., ειρηνοδικείο, υποθηκοφυλακείο, δασονομείο, κέντρο υγείας, Κ.Ε.Π. κ.λπ.
Εκδηλώσεις.
Στην Χαλανδρίτσα πραγματοποιείται πληθώρα πολιτιστικών και άλλων εκδηλώσεων.
Έκθεση Γεωργικών Μηχανημάτων &amp; Προϊόντων (Αγροτική Έκθεση)&lt;br&gt;
Ο Πολιτιστικός Σύλλογος Χαλανδρίτσας τον Αύγουστο του 1998 πήρε την πρωτοβουλία και ξεκίνησε τη διοργάνωση της Έκθεσης Γεωργικών Μηχανημάτων (Agrotica '98). Αφορμή γι' αυτή την πρωτοβουλία στάθηκε το γεγονός, πως στην περιοχή ήταν καθιερωμένη επί σειρά ετών η περίφημη ζωοπανήγυρη που αναδείκνυε την Χαλανδρίτσα σε σπουδαίο αγροτικό - οικονομικό κέντρο για την εποχή της. Από τον επόμενο χρόνο (1999), τη διοργάνωση της Έκθεσης ανέλαβε ο νεοσύστατος τότε Δήμος Φαρρών σε συνεργασία με τον Πολιτιστικό Σύλλογο Χαλανδρίτσας. Πλέον, κύριος αρμόδιος φορέας της διοργάνωσης είναι ο Δήμος Ερυμάνθου ενώ πραγματοποιείται και υπό την αιγίδα του Υπουργείου Αγροτικής Ανάπτυξης, και σε αυτή συμμετέχουν ως συνδιοργανωτές και ως υποστηρικτές: η Περιφέρεια Δυτικής Ελλάδας, το Επιμελητήριο Αχαΐας, η Περιφερειακή Ένωση Δήμων και ο Πολιτιστικός Σύλλογος Χαλανδρίτσας.
Τον Αύγουστο του 2000 και 2001, ως παράλληλη εκδήλωση, προστέθηκε έκθεση με αγροτικά παραδοσιακά εργαλεία, αντιπαραβάλλοντας έτσι το παρελθόν με το παρόν, ενώ παράλληλα πραγματοποιήθηκε η πρώτη επιτυχημένη προσπάθεια συγκέντρωσης και έκθεσης του τόσο αξιόλογου παραδοσιακού υλικού που υπάρχει στην περιοχή. Αυτό ήταν και το καθοριστικό βήμα για τη δημιουργία του εκεί Μουσείου Λαϊκής Τέχνης και Τοπικής Ιστορίας, έργου ήδη ολοκληρωμένου.
Μοναδική στο είδος της στο Νομό Αχαΐας αποτελεί αυτή η έκθεση, που αποτελεί πλέον θεσμό.
Για 5η συνεχή χρονιά, το 2002, έχοντας και τη στήριξη του Περιφερειακού Ταμείου Ανάπτυξης της Περιφέρειας Δυτικής Ελλάδος, διοργανώθηκε «Έκθεση Παραδοσιακών Επαγγελμάτων» και για πρώτη φορά λειτούργησε περίπτερο για την προβολή των δραστηριοτήτων του Πολιτιστικού Τομέα του δήμου, των πολιτιστικών συλλόγων και φορέων της περιοχής καθώς επίσης περίπτερο για την προβολή των επαγγελματιών της περιοχής. Η επισκεψιμότητα ως εκ τούτου αυξήθηκε κατακόρυφα με πολύ θετικές συνέπειες για τον τοπικό πληθυσμό.
Η απουσία άλλης -και μάλιστα καθιερωμένης- σχετικής έκθεσης στην ευρύτερη περιοχή και σε συνδυασμό με τη σημειωθείσα επιτυχία επέβαλε ενέργειες, ούτως ώστε η Έκθεση της Χαλανδρίτσας να εξελιχθεί σε ένα σημαντικό αγροτικό, τουριστικό και κοινωνικοοικονομικό γεγονός της Αχαΐας και της Περιφέρειας Δυτικής Ελλάδος.
Έτσι, για το 2003, προστέθηκαν στην Έκθεση τμήμα Προβολής και Ανάδειξης των Αχαϊκών Αγροτικών Προϊόντων με τον γενικότερο τίτλο «Προϊόντα Αχαϊκής Γης». Στην Έκθεση είχαν δυνατότητα συμμετοχής όλοι οι παραγωγοί του Νομού Αχαΐας, με ιδιαίτερη έμφαση στα βιολογικά προϊόντα. Η πρωτοβουλία αυτή συνετέλεσε στην προώθηση των τοπικών αχαϊκών προϊόντων στην ολοένα και πιο ανταγωνιστική αγορά, αναδεικνύοντας τα ποιοτικά τους χαρακτηριστικά και προβάλλοντας τις μεθόδους παραγωγής και τυποποίησής τους.
Εξ' άλλου, στα πλαίσια της διοργάνωσης, παρείχετο η δυνατότητα ανάδειξης κορυφαίων θεμάτων της περιοχής, μέσα από τη συντονισμένη συνεδριακή και εκθεσιακή προβολή τους, όπως: Ολυμπιακοί Αγώνες 2004, Πάτρα - Πολιτιστική Πρωτεύουσα της Ευρώπης (2006), Αυτοκινητοδρόμιο Πάτρας, Μεσογειακοί Αγώνες, κ.λπ. Παράλληλα πραγματοποιήθηκαν δράσεις πολιτιστικού ενδιαφέροντος αλλά και ενημερωτικού - εκπαιδευτικού χαρακτήρα, σε θέματα που αφορούν τους παραγωγούς και επιχειρηματίες της περιοχής, καθώς και σε σημαντικά θέματα Νομού (Κοινοτική Πρωτοβουλία Leader+, Αγροτουρισμός, Βιολογικές Καλλιέργειες κλπ.).
Η επιτυχία της Έκθεσης αποδείχτηκε ότι οφείλεται, μεταξύ άλλων, κυρίως στη μεγάλη συμμετοχή των εκθετών (επιχειρήσεις-παραγωγοί-σύλλογοι) και στην πολύ μεγάλη προσέλευση επισκεπτών από διάφορες περιοχές της Ελλάδας. Όλα αυτά βοήθησαν ιδιαίτερα στην προβολή των αχαϊκών προϊόντων, ενώ η Έκθεση εναρμονίστηκε πλήρως με το σύγχρονο τρόπο προώθησης προϊόντων και τις νέες ανάγκες της αγοράς και των καταναλωτών.
Το 2018 παρατηρήθηκε ρεκόρ επισκεψιμότητας, ενώ οι εκθέτες ήταν περίπου 120 έναντι 93 της αμέσως προηγούμενης χρονιάς (2017).
Άλλες εκδηλώσεις και δρώμενα
Επίσης, από τη συνεργασία του Πολιτιστικού Συλλόγου Χαλανδρίτσας και του Δήμου Ερυμάνθου, από το 1992 γίνονται εκπολιτιστικές-πολιτιστικές εκδηλώσεις στις οποίες περιλαμβάνονται παραδοσιακοί χοροί, αναπαράσταση παραδοσιακού γάμου, αλλά και αγωνίσματα για τους μικρούς φίλους. Τα τελευταία χρόνια οι νέοι διοργανώνουν τουρνουά και αγώνες Ποδόσφαιρου, Καλαθοσφαίρισης, Επιτραπέζιας αντισφαίρισης, τα οποία είναι ιδιαίτερα επιτυχή όσον αφορά την συμμετοχή του κόσμου συγκεντρώνοντας άτομα από όλη την Αχαΐα.
Αξιοθέατα.
Στην Χαλανδρίτσα υπάρχει μυκηναϊκός οικισμός και νεκροταφείο στην τοποθεσία "Άγιος Βασίλειος", επίσης φράγκικος πύργος, που χρονολογείται από την εποχή που το χωριό ήταν έδρα βαρόνου, το Μουσείο Λαϊκής Τέχνης και Τοπικής Ιστορίας (στεγασμένο σε αναπαλαιωμένα κτίρια νερόμυλου και νεροτριβής). Η Χαλανδρίτσα έχει δύο βυζαντινούς ναούς, τον Ι.Ν. Αγ. Αθανασίου, του 13ου αιώνα, και τον Ι.Ν. Κοιμήσεως της Θεοτόκου, επίσης του 13ου αιώνα. Ακόμα αξίζει κανείς να θαυμάσει τις παραδοσιακές βρύσες, τα πέτρινα γεφύρια και τα πανύψηλα πλατάνια, καθώς και την θέα που προσφέρει η περιοχή.
Αθλητισμός.
Υποδομές.
Αυτοκινητοδρόμιο.
Στην περιοχή, και συγκεκριμένα στην θέση "Ρέντες", περίπου 3 χιλιόμετρα νότια και εκτός του οικισμού, βρίσκεται υπό κατασκευή χώρος που έχει προβλεφτεί να δημιουργηθεί το Αυτοκινητοδρόμιο Πάτρας, που προβλέπεται με την ολοκλήρωση του και τη λειτουργία του να φέρει μεγάλη ανάπτυξη στην τοπική κοινωνία αλλά και στην ευρύτερη περιοχή. Ο κύριος χρηστικός σκοπός του είναι να αποτελεί μια εκ των πιστών αγώνων της Φόρμουλα 1 και σε δεύτερο πλάνο να φιλοξενεί άλλες διοργανώσεις και μεμονωμένα γεγονότα του μηχανοκίνητου αθλητισμού. Η εταιρεία "Αυτοκινητοδρόμιο Πάτρας Α.Ε." απαρτίζεται περίπου από 400 με 450 μετόχους, οι οποίοι ήδη από το 1995 έχουν προχωρήσει στην αγορά της έκτασης (1.148 στρέμματα) έξω από την Χαλανδρίτσα, το έργο αυτό έχει συναντήσει διάφορα προβλήματα και πλέον έχει «παγώσει» για αρκετά χρόνια, ωστόσο κατά καιρούς διάφορες εξελίξεις όπως η προσέγγιση επενδυτή/των φέρνει ξανά στο προσκηνίο την κατασκευή του.
Δημοτικό Γήπεδο Χαλανδρίτσας.
Το Δημοτικό Γήπεδο Χαλανδρίτσας είναι το κύριο ποδοσφαιρικό γήπεδο της περιοχής και φυσική έδρα της τοπικής Δόξας. Χρησιμοποιείται επίσης κατά καιρούς και από άλλες ομάδες της γύρω περιοχής.
Βρίσκεται στο δυτικό τμήμα του οικισμού της Χαλανδρίτσας, κοντά στην είσοδο αυτού και δίπλα από το νέο δημαρχείο της περιοχής -του Δήμου Ερυμάνθου δηλαδή- καθώς και σε υψόμετρο 355 μέτρων από την επιφάνεια της θάλασσας.
Διαθέτει συνθετικό χλοοτάπητα τελευταίας γενιάς, αποδυτήρια, περίφραξη, καθώς και επαρκή χώρο στάθμευσης οχημάτων (πάρκινγκ).
Το γήπεδο μέχρι το 2014 ήταν ξερό, όταν και από το φθινόπωρο εκείνης της χρονιάς οι εργασίες τοποθέτησης συνθετικού χλοοτάπητα μαζί και με κάποιες άλλες εργασίες αναβάθμισης ήρθαν εις πέρας. Στο γήπεδο από το 2016 πραγματοποιείται κάθε χρόνο τουρνουά ποδοσφαίρου 7x7 και πλέον έπειτα από τρεις συνεχόμενες χρονιές διεξαγωγής (2016-2017-2018) και ευλογίες για την επόμενη, τείνει να γίνει θεσμός.
Α.Π.Σ. Δόξα Χαλανδρίτσας.
Η Δόξα Χαλανδρίτσας είναι ερασιτεχνική ποδοσφαιρική ομάδα, που ιδρύθηκε το 1969 με έδρα την Χαλανδρίτσα. Αγωνίζεται στα πρωταθλήματα της Ε.Π.Σ. Αχαΐας. Τα επίσημα χρώματά της είναι το κόκκινο και το λευκό και έχει ως έμβλημα τη λέξη «ΔΟΞΑ», που περιβάλλεται εξ΄ ολοκλήρου από δύο κλαδιά δάφνης.
Η ομάδα της Χαλανδρίτσας έχει πρωταγωνιστήσει στο ερασιτεχνικό ποδόσφαιρο της Αχαΐας και στην πρώτη τοπική κατηγορία, ενώ έχει φτάσει ανεπιτυχώς τρεις φορές κοντά στην άνοδο για την Δ΄ Εθνική. Το 1998 ήταν η πιο επιτυχημένη χρονιά του συλλόγου, καθώς στέφθηκε Κυπελλούχος Ε.Π.Σ. Πατρών με νίκη 2-0 στο τελικό με τον Αιγιέα/Άρη Βαλτιμίτικων που πραγματοποιήθηκε στο Εθνικό Στάδιο Πάτρας. Αν και τα τελευταία χρόνια η ομάδα αγωνιζόταν σε πιο χαμηλές τοπικές κατηγορίες, από την εφετινή σεζόν (2018-19) αγωνίζεται πλέον ξανά στην Α΄ Κατηγορία της Ε.Π.Σ. Αχαΐας.
Από τη Δόξα Χαλανδρίτσας έχουν περάσει και επιφανείς ποδοσφαιριστές. Ο σημαντικότερος είναι ο Κώστας Κατσουράνης, που θεωρείται από τους κορυφαίους Έλληνες ποδοσφαιριστές της γενιάς του, ο οποίος αναδείχθηκε Πρωταθλητής Ευρώπης με την Εθνική Ελλάδος στο Ευρωπαϊκό Πρωτάθλημα Ποδοσφαίρου (Euro) 2004.

</doc>
<doc id="49932" url="https://el.wikipedia.org/wiki?curid=49932" title="Βουπράσιο Αχαΐας">
Βουπράσιο Αχαΐας

Το Βουπράσιο ή "Βουπράσι" ή "Παλαιό Βουπράσιο" είναι χωριό και πρώην κοινότητα της Αχαΐας και τμήμα του δημοτικού διαμερίσματος του Μετοχίου του πρώην Δήμου Λαρισσού. Βρίσκεται στα σύνορα των νομών Αχαΐας και Ηλείας σε υψόμετρο μόλις 9 μέτρων. Βουπράσιο λέγεται και ο κάμπος που είναι κτισμένο το χωριό και το μεγαλύτερο μέρος του ανήκει στο Νομό Ηλείας.
Ιστορία.
Το όνομα του χωριού προέχεται από τις αγελάδες. Τον 19ο αιώνα ήταν δημοτικό διαμέρισμα του τότε Δήμου Βουπρασίου μαζί με την Μανωλάδα και το Μετόχι. Το αρχικό όνομα ήταν Τσελεπί και προέρχεται από τον Αλή Τσελεπή πασά, ο οποίος διοικούσε όλο τον κάμπο του Βουπρασίου. Με την κατασκευή της εθνικής οδού Πατρών-Πύργου οι κάτοικοι σταδιακά εγκατέλειψαν το χωριό και ίδρυσαν το Νέο Βουπράσιο, 2 χιλιόμετρα απόσταση από το παλιό χωριό, που λέγεται πλέον και Παλιό Βουπράσιο.
Δημογραφικά στοιχεία.
Η δημογραφική εξέλιξη του οικισμού τον 21ο αιώνα είναι η εξής:
Αθλητισμός.
Στον Αθλητικό τομέα υπάρχει ο Α.Ο. Βουπρασίου, που αγωνίζεται στα πρωταθλήματα της Ε.Π.Σ. Αχαΐας και αγωνίζεται στο γήπεδο Βουπρασίου, το οποίο διαθέτει φυσικό χλοοτάπητα.

</doc>
<doc id="49933" url="https://el.wikipedia.org/wiki?curid=49933" title="Νεζερά">
Νεζερά

Τα Νεζερά ή Νεζεροχώρια είναι ιστορική περιοχή στην Αχαΐα που αποτελείται από μια ομάδα ορεινών χωριών, που βρίσκονται στις πλαγιές του Ερύμανθου και στα νότια πρόβουνα του Παναχαϊκού, στο σημείο που συναντιούνται τα δυο αυτοί ορεινοί όγκοι στην άνω κοιλάδα του ποταμού Πείρου.
Γεωγραφία.
Η περιοχή των Νεζερών εκτείνεται στην ενδοχώρα της Αχαΐας και χαρακτηρίζεται ορεινή με ανομοιομορφία και διάφορες κλίσεις επιφάνειας εδάφους.
Τα Νεζεροχώρια είναι τα εξής:&lt;br&gt; 
α) στο Παναχαϊκό: τα Δενδρά, η Καλάνιστρα, ο Κάλανος, το Νέο Κομπηγάδι, ο Πλάτανος και οι Συκιές.&lt;br&gt;
β) στον Ερύμανθο: τα Λακκώματα, η Ρίκαβα και η Χρυσοπηγή.
Ονομασία.
Η ονομασία "Νεζερά" προέρχεται από την Σλαβική φυλή των Εζεριτών, όπου ένας μικρός πληθυσμός τους εγκαταστάθηκε στην περιοχή την περίοδο της Βυζαντινής Αυτοκρατορίας στα τέλη του 8ου αιώνα μ.Χ. Η ονομασία διατηρείται ακόμα και σήμερα, ενώ παλαιότερα ήταν πιο διαδεδομένη.
Ιστορία.
Βυζαντινή περίοδος.
Στα τέλη του 8ου αιώνα Εζερίτες και Μηλιγγοί, που είχαν εγκατασταθεί νωρίτερα στην Λακωνία και την Ηλεία επαναστάτησαν κατά των Βυζαντινών, έκαναν επιδρομές και λεηλατούσαν την Αχαΐα. Το 805 μ.Χ. οι Σλάβοι αυτοί με την βοήθεια Αράβων και Σαρακηνών πολιόρκησαν την πόλη της Πάτρας. Η πόλη άντεξε την πολιορκία και σώθηκε σύμφωνα με την παράδοση από θαύμα του Αγίου Ανδρέα, μάλιστα οι πολιορκημένοι βγήκαν έξω από τα τείχη και νίκησαν του Σλάβους σε μάχη σώμα με σώμα. Μετά την ήττα τους οι Εζερίτες εγκαταστάθηκαν στην περιοχή των Νεζερών και χωρίς να είναι σίγουρο και τεκμηριωμένο θεωρούνται μάλλον οι πρώτοι οικιστές της περιοχής.
Μετά την εγκατάσταση τους στην περιοχή, οι Εζερίτες εξεγέρθηκαν αρκετές φορές κατά των Βυζαντινών, γενικά όμως ήταν πιο φιλήσυχοι από την συγγενική τους φυλή τους Μηλιγγούς. Το 842 στάλθηκε από τον αυτοκράτορα Μιχαήλ Γ΄ στην περιοχή ο Θεοφύλακτος Βρυέννιος για να υποτάξει τους εξεγερμένους του Θέματος Πελοποννήσου, ανάμεσα στους οποίους ήταν και οι Εζερίτες, οι οποίοι αναγκάστηκαν να πληρώνουν ετήσιο φόρο 300 χρυσά νομίσματα. Αλλά και ο τελευταίος τους ξεσηκωμός, την περίοδο της αυτοκρατορίας του Ρωμανού Α΄ Λακαπηνού είχε δυσμενή κατάληξη. Το 921 ο στρατηγός Κρηνίτης Αροτράς είχε διαταγή να τους αποτρέψει να κάνουν άλλη εξέγερση και να τους υποτάξει. Η εκστρατεία διήρκεσε από την άνοιξη μέχρι το Νοέμβριο του ιδίου έτους.
Φραγκοκρατία.
Στις αρχές του 13ου αιώνα, κατά την Δ΄ Σταυροφορία, η περιοχή πέρασε στην κυριαρχία των Φράγκων και αποτέλεσε μέρος της Βαρωνίας Χαλανδρίτσας του Πριγκιπάτου Αχαΐας. Έως τα μέσα του 15ου αιώνα η περιοχή ήταν υπό συνεχή Φραγκοκρατία αλλά εκείνη την περίοδο οι Βυζαντινοί ανάκτησαν τα εδάφη του Πριγκιπάτου Αχαΐας και τα Νεζερά αποτέλεσαν ξανά μέρος Δεσποτάτου Μορέως, τμήμα της Βυζαντινής Αυτοκρατορίας. Ωστόσο οι Βυζαντινοί κράτησαν για λίγο αυτήν την φορά την περιοχή αφού η Πελοπόννησος ύστερα από λίγα χρόνια καταλήφθηκε από τους Οθωμανούς, ενώ παράλληλα είχε ξεκινήσει το τέλος της Βυζαντινής Αυτοκρατορίας.
Περίοδος Τουρκοκρατίας.
Έπειτα από πολιορκία του κάστρου των Νεζερών από τους Οθωμανούς η περιοχή τελικά πέρασε υπό την κυριαρχία τους. Αναφέρεται ότι το κάστρο θεωρούνταν απόρθητο, ενώ η τοπική λαϊκή παράδοση μιλά για μακρά πολιορκία του κάστρου, αφού οι ντόπιοι κάτοικοι είχαν καταφέρει μέσω ενός μυστικού περάσματος και τροφοδοτούνταν με νερό, το μυστικό αυτό το πρόδωσε στους Οθωμανούς μια γριά, η οποία τους συμβούλεψε και τον τρόπο για να μάθουν την ακριβή θέση του. Οι Οθωμανοί ακολούθησαν την συμβουλή της γριάς, άφησαν επί ημέρες ένα άλογο χωρίς νερό, έπειτα το ελευθέρωσαν και αυτό ψάχνοντας για νερό τους οδήγησε στην υπόγεια σήραγγα και έτσι οι Οθωμανοί την έκλεισαν και έτσι κατέλαβαν τελικά το κάστρο.
Το 1700 τα χωριά των Νεζερών αναφέρονται με τον πληθυσμό τους στην ενετική απογραφή του Φραντσέσκο Γκριμάνι.
Ορλοφικά και Επανάσταση του 1821.
Κατά τα Ορλωφικά το 1770 τα Νεζεροχώρια πυρπολήθηκαν από τον Σουλεϊμάν Τζιαπάρι και τους Τουρκαλβανούς στρατιώτες του μαζί με το μοναστήρι της Χρυσοποδαρίτισσας. Το 1821 στη μονή συγκεντρώνονταν τα τρόφιμα που δινόντουσαν από την ευρύτερη περιοχή για την τροφοδοσία του στρατού κατά την πολιορκία της Πάτρας την άνοιξη του 1821. Το 1824 διεξήχθη μάχη στην περιοχή μεταξύ ντόπιων κατοίκων με τους Τούρκους στα πλαίσια της επανάστασης. Το 1825 η Οθωμανική Αυτοκρατορία έστειλε τον Ιμπραήμ Πασά με τα στρατεύματα του σε εκστρατεία με σκοπό την κατάπνιξη της επανάστασης του ’21 και το Μάιο του 1826 πυρπόλησε τα χωριά των Νεζερών και κατέστρεψε ολοσχερώς το μοναστήρι που είχε ξαναχτιστεί το 1812 έπειτα από την πρώτη μεγάλη καταστροφή που υπέστη. Ξαναχτίστηκε μετά το τέλος της επανάστασης και συγκεκριμένα η ανακατασκευή του ολοκληρώθηκε το 1879.
Τα Νεζεροχώρια αποτέλεσαν πατρίδα πολλών ηρωικών και επιφανών αγωνιστών της επανάστασης.
Στα Νεζερά εκείνη την περίοδο είχαν στρατοπεδεύσει ο Παλαιών Πατρών Γερμανός και ο Θεόδωρος Κολοκοτρώνης. Μετά την καταστροφή της Πάτρας στην περιοχή εγκαταστάθηκε το "Αχαϊκό Διευθυντήριο" που αργότερα μεταφέρθηκε στην μονή Ομπλού και αποτελούταν από τον Π. Π. Γερμανό, τον Επίσκοπο Κερνίκης και Καλαβρύτων Προκόπιο, τον Ανδρέα Ζαΐμη, τον Ανδρέα Λόντο και τον Μπενιζέλο Ρούφο.
Διοικητική ιστορία.
Επί Τουρκοκρατίας και της ενδιάμεσης Β΄ Ενετοκρατίας (1685-1715) τα Νεζερά αποτελούσαν τμήμα της Επαρχίας Καλαβρύτων, έδαφος της οποιας αποτελούσαν και για λίγα χρόνια μετά την απελευθέρωση. Στις 20 Απριλίου 1835, επί Διοικήσεως του Βασιλείου της Ελλάδος, συστάθηκε ο ανεξάρτητος Δήμος Νεζερών έως το 1841, που με Βασιλικό Διάταγμα της 22ης Ιανουαρίου/3ης Φεβρουαρίου 1841 ο δήμος προσαρτήθηκε στον τότε Δήμο Φαρών. Στις 28 Αυγούστου 1912, με την θέσπιση των κοινοτήτων, ο τότε δήμος Φαρών διαλύθηκε σε μικρότερες κοινότητες εντός της Επαρχίας Πατρών έως τις 4 Δεκεμβρίου 1997 που, με το "Σχέδιο Καποδίστριας" και την επαναφορά των δήμων στην αυτοδιοίκηση, ο ίδιος δήμος ξανασυστάθηκε. Στις 7 Ιουνίου 2010, με ισχύ από 1/1/2011 με το "Πρόγραμμα Καλλικράτης", ο Δήμος Φαρρών συνενώθηκε με τον Δήμο Τριταίας και τις Κοινότητες Καλεντζίου και Λεοντίου και σύστησαν τον Δήμο Ερυμάνθου όπου ανήκουν πλέον η περιοχή και τα χωριά αυτά.

</doc>
<doc id="49935" url="https://el.wikipedia.org/wiki?curid=49935" title="Μιχόι Αχαΐας">
Μιχόι Αχαΐας

Το Μιχόι ή "Μιχόϊο" ή "Μιχή" είναι χωριό στον Νομό Αχαΐας και σήμερα δημοτικό διαμέρισμα του Δήμου Λαρισσού. Βρίσκεται σε υψόμετρο 285 μέτρων στις παρυφές της Μόβρης.
Ιστορία.
Κατά την τούρκικη απογραφή του 1461 το χωριό είχε 6 αρβανίτικες οικογένειες. Αναφέρεται ως Μίκος το 1697 στη "βενετική κατάσταση χωρίων των Πατρών". Το 1689 (βενετική απογραφή) είχε 26 κατοίκους, το 1700 (βενετική απογραφή) είχε 60 οικογένειες, 15 οικογένειες το 1816, το 1828 είχε 31 οικογένειες, το 1834 16 οικογένειες με 52 κατοίκους, το 1851 είχε 21 οικογένειες, 193 κατοίκους το 1889.
Στα τέλη του 19ου αιώνα κατέβηκαν στο χωριό κάτοικοι από τα Καλαβρυτοχώρια.
Ονομασία.
Η ονομασία του χωριού έχει αρβανίτικη καταγωγή και θεωρείται ότι προέρχεται από το όνομα του πρώτου οικιστή (αλβανική εκφορά του ονόματος Μιχαήλ), ενώ τα ονόματα των υπόλοιπων οικισμών της ομώνυμης κοινότητας, πλην του Κάνδαλου, είναι ανθρωπωνυμικά, δηλ. προέρχονται από το επίθετο του πρώτου οικιστή τους.
Διοικητική εξέλιξη.
Την 20/04/1835 το Μιχόϊ προσαρτάται στον τότε Δήμο Τριταίας. Με το ΦΕΚ 5Α της 08/03/1841 αποσπάται από το Δήμο Τριταίας και προσαρτάται στον τότε Δήμο Δύμης. Με το ΦΕΚ 256Α της 28/08/1912 αποσπάται από το Δήμο Δύμης και προσαρτάται στην κοινότητα Πορτών. Με το ΦΕΚ 130Α της 12/06/1919 αποσπάται από την κοινότητα Πορτών και ορίζεται έδρα της κοινότητας Μιχοΐου. Την 16/10/1940 το όνομα του χωριού διορθώνεται σε Μιχόϊον. Με το ΦΕΚ 244Α της 04/12/1997, σύμφωνα με τη Διοικητική Μεταρρύθμιση "Καποδίστριας", προσαρτάται στο Δήμο Λαρισσού μέχρι το 2010 που εντάχθηκε στο Δήμο Δυτικής Αχαΐας (ΦΕΚ 87Α - 07/06/2010) βάσει της Διοικητικής Μεταρρύθμισης "Καλλικράτης".
Συνοικίες.
Στην ομώνυμη κοινότητα ανήκουν, πέρα από το Μιχόι, και οι οικισμοί Κάνδαλος, Τσαμαίικα και Ψευταίικα οι οποίοι έχουν δημιουργηθεί από καλαβρυτινούς βοσκούς που ξεχειμώνιαζαν εκεί καθώς και από κατοίκους από την Τοπόλοβα στο Παναχαϊκό, οι οποίοι, αν και άρχισαν να απογράφονται αυτοτελώς μόλις απ' τα μέσα σχεδόν του 20ού αιώνα, θεωρείται ότι κατοικούνται τουλάχιστον εδώ και διακόσια χρόνια.
Υπάρχουν ακόμα και οι συνοικισμοί (γειτονιές) "Τσιρικαίικα" και "Σκουρλαίικα".
Δημογραφικά στοιχεία.
Η δημογραφική εξέλιξη του οικισμού τον 21ο αιώνα είναι η εξής:

</doc>
<doc id="49936" url="https://el.wikipedia.org/wiki?curid=49936" title="Ερινεός">
Ερινεός

Με την ονομασία Ερινεός μπορεί να αναφέρονται τα εξής:

</doc>
<doc id="49938" url="https://el.wikipedia.org/wiki?curid=49938" title="Μεσσάτιδα">
Μεσσάτιδα



</doc>
<doc id="49939" url="https://el.wikipedia.org/wiki?curid=49939" title="Φαρρές">
Φαρρές



</doc>
<doc id="49942" url="https://el.wikipedia.org/wiki?curid=49942" title="Δήμος Μόβρης">
Δήμος Μόβρης

Ο Δήμος Μόβρης υπήρξε διοικητική διαίρεση του Νομού Αχαίας κατά τη χρονική περίοδο 1997-2010, ο οποίος συστάθηκε με το Σχέδιο «Καποδίστριας». Έπαψε να υφίσταται την 1η Ιανουαρίου του 2011, καθώς με την εφαρμογή του Σχεδίου «Καλλικράτης» εντάχθηκε στο νέο Δήμο Δυτικής Αχαΐας και πλέον αποτελεί δημοτική ενότητα του αυτού.
Το έμβλημα του Δήμου Μόβρης ήταν η θεά Δήμητρα. Έδρα του δήμου ήταν τα Σαγαίικα.
Τοποθεσία.
Εκτεινόταν στην περιοχή της δυτικής Αχαΐας, με το συντριπτικό του μέρος να είναι πεδινό. Συνόρευε με τους πρώην δήμους Λαρισσού και Δύμης, ενώ βόρεια, στην περιοχή του Καλαμακίου (Βίδοβα), βρεχόταν από τον Πατραϊκό κόλπο.
Ονομασία.
Η ονομασία του δήμου προέρχεται από το όρος Μόβρη που βρίσκεται στα νότια όριά του.
Οικονομία.
Οι κάτοικοί του ασχολούνται επί το πλείστον με τον πρωτογενή τομέα παραγωγής, δηλαδή με τη γεωργία και την κτηνοτροφία. 
Δημοτικά διαμερίσματα.
Ο «καποδιστριακός» δήμος περιλάμβανε τα παρακάτω δημοτικά διαμερίσματα και οικισμούς:
Αθλητισμός.
Στην περιφέρεια του πρώην δήμου δραστηριοποιούνται τα ποδοσφαιρικά σωματεία Α.Ε. Λιμνοχωρίου, Α.Ο. Κρίνου και Α.Π.Σ. Εθνικός Σαγέικων. Ο τελευταίος έχει αγωνιστεί 3 φορές στην Δ΄ Εθνική. Υπάρχουν δυο γήπεδα με χορτάρι: στο Λιμνοχώρι και στα Σαγαίικα, καθώς και ένα ξερό: στον Κρίνο.

</doc>
<doc id="49945" url="https://el.wikipedia.org/wiki?curid=49945" title="Σερ Άνρουντ Τζάγκνοτ">
Σερ Άνρουντ Τζάγκνοτ



</doc>
<doc id="49946" url="https://el.wikipedia.org/wiki?curid=49946" title="Volkswagen">
Volkswagen

Η Volkswagen (), συντομογραφία: VW, αναφέρεται στη γερμανική καθομιλουμένη ως Φάου Βε, από την προφορά της συντομογραφίας) είναι μια γερμανική αυτοκινητοβιομηχανία που εδρεύει στο Βόλφσμπουργκ, στην Κάτω Σαξονία της Γερμανίας. Το όνομά της βγαίνει από τις δύο γερμανικές λέξεις «Volk» που σημαίνει «λαός» και «Wagen», που σημαίνει «Αυτοκίνητο», δηλαδή το «Αυτοκίνητο του λαού», διότι οι τιμές της τότε ήταν πολύ προσιτές για την χαμηλή κοινωνικά τάξη. Είναι η κορυφαία σε πωλήσεις και η αρχική μάρκα του σημερινού Ομίλου Volkswagen. Ιδρύθηκε στις 28 Μαΐου 1937 από το ναζιστική οργάνωση Γερμανικό Μέτωπο Εργασίας, το Ναζιστικό σωματείο, και αποτελεί τη μεγαλύτερη αυτοκινητοβιομηχανία της Γερμανίας και, έως πρόσφατα, ήταν η δεύτερη μεγαλύτερη αυτοκινητοβιομηχανία στον κόσμο, πίσω από την Toyota, αν και συνολικά ο Όμιλος Volkswagen κατέλαβε από το 2016 και την πρώτη θέση παγκοσμίως. Το σημερινό της επίσημο σλόγκαν είναι "Das Auto" (Το Αυτοκίνητο).
Απήχηση.
Η Volkswagen έχει τρία αυτοκίνητα στην λίστα των 10 αυτοκινήτων όλων των εποχών με τις μεγαλύτερες πωλήσεις, που έχει καταρτισθεί από την ιστοσελίδα "24/7 Wall St": το Volkswagen Golf, το Volkswagen Beetle (Σκαθάρι) και το Volkswagen Passat. Με αυτά τα τρία αυτοκίνητα, η Volkswagen έχει τα περισσότερα αυτοκίνητα από κάθε κατασκευαστή αυτοκινήτων στη λίστα που εξακολουθούν να κατασκευάζονται. Η Volkswagen κατέχει την πρώτη θέση στις δαπάνες από κάθε αυτοκινητοβιομηχανία για την έρευνα και την ανάπτυξη από το 2011.
Σκάνδαλο των κινητήρων ντίζελ.
Τον Σεπτέμβριο του 2015, ξέσπασε ένα τεράστιο σκάνδαλο παγκόσμιας κλίμακας όταν αποδείχτηκε ότι η εταιρεία είχε τοποθετήσει ένα παράνομο λογισμικό στα οχήματά της (και γενικότερα του ομίλου της) με κινητήρες ντίζελ, προκειμένου αυτά να φαίνεται ότι εκπέμπουν λιγότερους ρύπους από τους πραγματικούς. Το γεγονός αυτό, είχε ως αποτέλεσμα να παραιτηθεί ο Διευθύνων Σύμβουλος της εταιρείας και να πληγεί το γόητρό της στις αγορές που δραστηριοποιείται.
Η VW στην «ηλεκρική» εποχή.
Η VW όπως και όλες οι αυτοκινητοβιομηχανίες στην εποχή μας, ετοιμάζονται για την «ηλεκτρική» εποχή της αυτοκίνησης, παρουσιάζοντας εκδόσεις οχημάτων με ήπιο υβριδικό σύστημα ( (Mild Hybrid Electric Vehicle)), plug in υβριδικά () ή πλήρως ηλεκτρικά οχήματα.
Σήμερα (2021) η VW έχει στη γκάμα της τα παρακάτω υβριδικά και ηλεκτρικά οχήματα:
Σημερινά μοντέλα.
Τα μοντέλα που η Volkswagen εκτελεί την παραγωγή τους μέχρι και σήμερα είναι τα εξής:

</doc>
<doc id="49947" url="https://el.wikipedia.org/wiki?curid=49947" title="Διάσκεψη των Ευρωπαϊκών Εκκλησιών">
Διάσκεψη των Ευρωπαϊκών Εκκλησιών

Η Διάσκεψη (ή Συμβούλιο) των Ευρωπαϊκών Εκκλησιών (ΔΕΕ, CEC) ιδρύθηκε το 1959 με σκοπό την προώθηση της συμφιλίωσης, του διαλόγου και των φιλικών σχέσεων μεταξύ των εκκλησιών της Ευρώπης, σε μια περίοδο αυξανόμενων πολιτικών εντάσεων και διαιρέσεων λόγω του Ψυχρού Πολέμου. Αποτελεί μια οικουμενική κοινότητα χριστιανικών εκκλησιών της Ευρώπης· τα μέλη της αποτελούνται από τις περισσότερες επικρατούσες ευρωπαϊκές Προτεσταντικές, Ορθόδοξες, Αγγλικανικές και Παλαιοκαθολικές εκκλησίες. Το 2005, η ΔΕΕ αποτελούνταν από 125 μέλη-εκκλησίες.
Στους στόχους της Διάσκεψης περιλαμβάνονται μεταξύ άλλων η πληρέστερη προστασία της θρησκευτικής ελευθερίας και των θεμελιωδών ανθρωπίνων δικαιωμάτων, η προώθηση του σεβασμού όσον αφορά τις χριστιανικές ρίζες των Ευρωπαϊκών λαών και η διευθέτηση των σχέσεων Εκκλησίας και Κράτους σε εθνικό επίπεδο.. Ένα μεγάλο πρόσφατο έργο της Διάσκεψης ήταν η παραγωγή της "Οικουμενικής Χάρτας" (Charta Oecumenica) των εκκλησιών της Ευρώπης.
Οι συνελεύσεις της ΔΕΕ λαμβάνουν χώρα κάθε έξι χρόνια. Η 4η συνέλευση της ΔΕΕ (1964) έγινε πάνω σε πλοίο στη Βαλτική Θάλασσα καθώς εκπρόσωποι από χώρες της Ανατολικής Ευρώπης αντιμετώπισαν δυσκολίες στην έκδοση βίζας. Στις περιόδους μεταξύ των συνελεύσεων, η ΔΕΕ διακυβερνάται από μια Κεντρική Επιτροπή η οποία διεξάγει μια ετήσια συνάθροιση. Πρόσφατες συναθροίσεις έλαβαν χώρα στη Γενεύη (2003), στην Πράγα (2004), στην Κρήτη (2005) και στο Ντερί (2006).
Πρόεδρος της ΔΕΕ (από το 2003) είναι ο Αιδ. Jean Arnold de Clermont (Μεταρρυθμισμένη Εκκλησία της Γαλλίας). Ο Γενικός Γραμματέας (από τον Δεκέμβριο του 2005) είναι ο Αιδ. Colin Williams, πρώην Αρχιδιάκονος του Λάνκαστερ της Εκκλησίας της Αγγλίας. Διαδέχθηκε τον Αιδ. Δρ Keith Clements.
Υπάρχει ένας αριθμός υφιστάμενων εθνικών εκκλησιαστικών συμβουλίων και είναι μέλος του Παγκοσμίου Συμβουλίου των Εκκλησιών (ΠΣΕ, WCC). Η Γενική Γραμματεία και η Επιτροπή Διαλόγου των Εκκλησιών στεγάζεται στο Οικουμενικό Κέντρο, στη Γενεύη της Ελβετίας, όπου βρίσκονται και τα κτίρια των κεντρικών γραφείων του Παγκοσμίου Συμβουλίου των Εκκλησιών. Οι συζητήσεις για την Επιτροπή των Εκκλησιών για τους Μετανάστες στην Ευρώπη (ΕΕΜΕ, CCME) με έδρα τις Βρυξέλλες βρίσκονται ακόμη σε εξέλιξη.
Επιτροπή Εκκλησίας και Κοινωνίας.
Το 1999 η Ευρωπαϊκή Οικουμενική Επιτροπή για την Εκκλησία και την Κοινωνία (ΕΟΕΕΚ, EECCS) ενσωματώθηκε με την ΔΕΕ και έγινε Επιτροπή Εκκλησίας και Κοινωνίας της ΔΕΕ. Η Γραμματεία της στεγάζεται σε γραφεία στις Βρυξέλλες του Βελγίου και στο Στρασβούργο της Γαλλίας. Ο Διευθυντής της Επιτροπής Εκκλησίας και Κοινωνίας (από το 2002) είναι ο Αιδ. Rüdiger Noll. Οι πρόσφατες ετήσιες συναθροίσεις της ολομέλειας της επιτροπής αυτής έγιναν στο Ελ Εσκοριάλ της Ισπανίας (2003), στη Βαβρ του Βελγίου (2004), στο Ντάνμπλεϊν της Σκωτίας (2005) και στη Σιγκτούνα της Σουηδίας (2006). Το 2007 η ετήσια συνάθροιση θα διεξαχθεί στην Αρμενία.
Επιτροπή Διαλόγου των Εκκλησιών.
Η Επιτροπή Διαλόγου των Εκκλησιών στεγάζεται στην Γενεύη και υπεύθυνος προσωπικού είναι ο Αιδ. Καθηγητής Πάτερ Viorel Ionita, της Ρουμανικής Ορθόδοξης Εκκλησίας.
Κυβερνώντα Σώματα.
Η 12η Συνέλευση της ΔΕΕ εξέλεξε μια 40μελή Κεντρική Επιτροπή. Αυτή η Επιτροπή, σύμφωνα με το Καταστατικό της ΔΕΕ, είναι "εξουσιοδοτημένη να διεξάγει τις εργασίες της Διάσκεψης όταν η δεν γίνονται συναθροίσεις της Συνέλευσης" (αρθ. 6.1). 
Στην ετήσια συνάθροιση στις 13-18 Δεκεμβρίου 2003 στη Γενεύη κατά την πρώτη της λειτουργία, η Κεντρική Επιτροπή εξέλεξε τα νέα μέλη της ΔΕΕ (Πρόεδρο, Αντιπρόεδρο και Αναπληρωτή Αντιπρόεδρο). Όλοι μαζί, με εφτά ακόμη μέλη, συνθέτουν το Προεδρείο και υπηρετούν ως διοικητική επιτροπή της Κεντρικής Επιτροπής.
Τα μέλη της Κεντρικής Επιτροπής της ΔΕΕ είναι τα εξής:

</doc>
<doc id="49948" url="https://el.wikipedia.org/wiki?curid=49948" title="Συμβούλιο των Ευρωπαϊκών Εκκλησιών">
Συμβούλιο των Ευρωπαϊκών Εκκλησιών



</doc>
<doc id="49950" url="https://el.wikipedia.org/wiki?curid=49950" title="Ραδιοφάρος">
Ραδιοφάρος

Οι ραδιοφάροι (Radio beacons) είναι πομποί που εκπέμπουν σε ορισμένες συχνότητες ειδικό χαρακτηριστικό σήμα, που μπορεί να είναι γράμμα ή ομάδα γραμμάτων του μορσικού αλφάβητου, η ένταση του οποίου μετριέται από τα ραδιογωνιόμετρα (Ρ/Γ) (Direction Finders, D/F) και προσδιορίζεται έτσι η κατεύθυνση (ραδιοδιόπτευση) αυτών. 
Στους ναυτικούς χάρτες οι Ραδιοφάροι συμβολίζονται συντετμημένα: Ro Bn ή R Bn.
Οι ραδιοφάροι αποτελούν τα κύρια βοηθητικά μέσα στη ραδιοναυτιλία.

</doc>
<doc id="49951" url="https://el.wikipedia.org/wiki?curid=49951" title="Μορσικό αλφάβητο">
Μορσικό αλφάβητο



</doc>
<doc id="49952" url="https://el.wikipedia.org/wiki?curid=49952" title="Παράκτιος σταθμός">
Παράκτιος σταθμός

Παράκτιος σταθμός χαρακτηρίζεται οποιοσδήποτε εγκατεστημένος μεν, στην ακτή σταθμός, που η κύρια αποστολή του είναι η εξυπηρέτηση ή διάθεση αυτού προς τους ναυτιλλόμενους. Για το λόγο αυτό και λέγεται κατ΄ εξαίρεση παράκτιος και όχι παράλιος. Τέτοιοι σταθμοί είναι:

</doc>
<doc id="49953" url="https://el.wikipedia.org/wiki?curid=49953" title="Νεζεροχώρια">
Νεζεροχώρια



</doc>
<doc id="49954" url="https://el.wikipedia.org/wiki?curid=49954" title="Σκύλαξ">
Σκύλαξ

Με το όνομα Σκύλαξ αναφέρονται οι:

</doc>
<doc id="49955" url="https://el.wikipedia.org/wiki?curid=49955" title="Γεγονότα Ιανουαρίου 2007">
Γεγονότα Ιανουαρίου 2007

 

</doc>
<doc id="49956" url="https://el.wikipedia.org/wiki?curid=49956" title="Δαρείος Α'">
Δαρείος Α'



</doc>
<doc id="49959" url="https://el.wikipedia.org/wiki?curid=49959" title="Λιμνοχώρι Αχαΐας">
Λιμνοχώρι Αχαΐας

Το Λιμνοχώρι είναι χωριό της Αχαΐας. Πρώην κοινότητα από το 1912 έως το 1998 και σήμερα δημοτικό διαμέρισμα του πρώην Δήμου Μόβρης. Στο χωριό Λιμνοχώρι ανήκει και ο οικισμός Καλαμάκι (Βίδοβα). Η ομώνυμη τοπική κοινότητα αποτελείται από δύο οικισμούς: το (Άνω) Λιμνοχώρι και το Κάτω Λιμνοχώρι.
Ιστορικά στοιχεία.
Η ονομασία προέρχεται από τα στάσιμα νερά που μαζεύονταν στην περιοχή. Το χωριό αναφέρεται πρώτη φορά το 1861 με 141 κατοίκους και με την ονομασία Στριγκλέικα. Οι κάτοικοι του ήρθαν εδώ από το χωριό Στριγκλέικα Παναχαϊκού, το οποίο δεν υπάρχει σήμερα, και βρισκόταν στο Παναχαϊκό. Η παλιά ονομασία είναι ανθρωπωνυμικό και προέρχεται από το επίθετο Στριγκλός, από την αρβανίτικη λέξη στριγκλός που σημαίνει φρικτός ή και ανάποδος, του πρώτου ιδιοκτήτη δηλ. της έκτασης στην οποία ιδρύθηκε το παλιό χωριό στο Παναχαϊκό. Στην περιοχή έρχονταν τον χειμώνα και επέστρεφαν το καλοκαίρι στα Στριγκλέικα, κατά την συνήθεια που είχαν τότε οι κτηνοτρόφοι. Σύμφωνα με την παρατιθέμενη βιβλιογραφία οι αρχικοί κάτοικοι του χωριού ήταν αλβανόφωνοι ενώ υπάρχουν απόψεις που δέχονται την αρμάνικη ή αρμανικοβλάχικη καταγωγή του ονόματος του χωριού ερμηνευόμενο ως προβατότοπος.
Δημογραφική εξέλιξη.
Η δημογραφική εξέλιξη του οικισμού στον 21ο αιώνα είναι η εξής:
Αθλητισμός.
Στον οικισμό (Άνω) Λιμνοχώρι εδρεύει η Α.Ε. Λιμνοχωρίου που πρωταγωνιστεί στα πρωταθλήματα της Ε.Π.Σ. Αχαΐας και αγωνίζεται στο Δημοτικό γήπεδο Λιμνοχωρίου, το οποίο διαθέτει χλοοτάπητα και κερκίδα 200 θέσεων.

</doc>
<doc id="49960" url="https://el.wikipedia.org/wiki?curid=49960" title="Σκύλαξ ο Καρυανδεύς">
Σκύλαξ ο Καρυανδεύς

Ο Σκύλαξ ο Καρυανδεύς ήταν εξερευνητής του 6ου/5ου αιώνα π.Χ., ο οποίος με εντολή του Δαρείου Α' εξερεύνησε τις ασιατικές ακτές πέρα από τον Ινδό ποταμό όπως αναφέρει ο Ηρόδοτος.
Καταγόταν από τα Καρύανδα της Καρίας. 
Με το ίδιο όνομα αναφέρεται συγγραφέας και εξερευνητής του 4ου αιώνα π.Χ. ο οποίος αντέγραψε και απέδωσε πιθανότατα με περικοπές και το έργο του Σκύλακος του Καρυανδρέως "Περίπλους" . Για να ξεχωρίζει από τον Σκύλακα του 6ου αιώνα, αναφέρεται ως "Ψευδοσκύλαξ" και το έργο: Περίπλους του Ψευδο-Σκύλακα.
Ο Αριστοτέλης αναφέρει τον Σκύλακα στα Πολιτικά του, για αναφορά του στους Ινδούς βασιλείς.
Από τον Στράβωνα αναφέρεται στη Γεωγραφία του (βιβλίο 12, κεφ.4, παρ. 8).

</doc>
<doc id="49966" url="https://el.wikipedia.org/wiki?curid=49966" title="Λαμπίρι Αχαΐας">
Λαμπίρι Αχαΐας

Το Λαμπίρι είναι οικισμός του Νομού Αχαΐας,αποτελεί τμήμα της Τοπικής Κοινότητας Ζήριας, και σύμφωνα με το «Πρόγραμμα Καλλικράτης» από 1/1/2011 ανήκει στο Δήμο Αιγιαλείας. Την περίοδο 1997-2010, βάσει του «Σχεδίου Καποδίστριας», ανήκε στον πρώην Δήμο Ερινεού ως έδρα του δήμου ενώ συνέχισε να αποτελεί οικισμό του πρώην δημοτικού διαμερίσματος Ζήριας.
Αποτελεί σήμερα παραθεριστικό κέντρο κατά τους θερινούς μήνες. Απέχει 28 χιλιόμετρα από την Πάτρα. Το χωριό συνδέεται μέσω αστικής συγκοινωνίας με το Αίγιο.
Ιστορία.
Η ονομασία του προέρχεται από τον Γεραρδίνο ντε Λαμπρί, φράγκο ευγενή που ήταν ιδιοκτήτης όλης της περιοχής κατά τον 14ο αιώνα.
Κατά την αρχαιότητα, η περιοχή ήταν μέρος της Ρυπικής χώρας και το σημερινό Λαμπίρι το λιμάνι της, ο αρχαίος Ερινεός, στα ανοιχτά του οποίου συγκρούστηκαν το 412 π.Χ. αθηναϊκές και κορινθιακές τριήρεις.
Δημογραφική εξέλιξη.
Η δημογραφική εξέλιξη του οικισμού στον 21ο αιώνα είναι η εξής:

</doc>
<doc id="49967" url="https://el.wikipedia.org/wiki?curid=49967" title="Δήμος Τριταίας">
Δήμος Τριταίας

Ο Δήμος Τριταίας ήταν δήμος προηγούμενων διοικητικών διαιρέσεων του Νομού Αχαΐας που δημιουργήθηκε αρχικά το 1835 μέχρι το 1912 και το 1997 μέχρι το 2010 με το σχέδιο Καποδίστριας και περιλάμβανε όλη τη ιστορική περιοχή της Τριταίας.
Έδρα του ήταν ο οικισμός Σταυροδρόμι.
Έμβλημα.
Ο πρώτος δήμος Τριταίας είχε έμβλημα που το απέκτησε το 1874 με το ΦΕΚ 47/25-12-1874 και όριζε ως σφραγίδα τον τρίτωνα "φυσώντας δια κόχλου." και γύρω γύρω τα γράμματα Δήμος Τριταίας. Έμβλημα του τελευταίου δήμου ήταν ο Τρίτωνας, αργότερα έμβλημα του δήμου ήταν παράσταση του Γεωργίου Παπανδρέου.
Ονομασία.
Η ονομασία προέρχεται από την αρχαία Τριταία, το όνομα της οποίας πιστεύεται ότι προέρχεται από τον Τρίτωνα γιο του Ποσειδώνα.
Ιστορία.
Στην περιοχή του δήμου και κοντά στο χωριό Αγία Μαρίνα υπήρχε η αρχαία Τριταία η οποία δεν έχει ανασκαφεί ακόμα. Στην Ερυμάνθεια έχουν βρεθεί ίχνη κυκλώπειων τειχών, Μυκηναϊκό νεκροταφείο στην Δροσιά, Αρχαία νομίσματα στο Μάνεσι και στου Σκιαδά.
Δήμος Τριταίας (1835-1912).
Ο δήμος Τριταίας πρωτοσυστάθηκε το 1835 και διατηρήθηκε μέχρι το 1912.
Ο δήμος όταν ιδρύθηκε το 1835 περιελάμβανε τα χωριά Σανταμέρι, Χατζούρι, Πόρτες, Γάλαρο, Πράτι, Μιχόι, Βερσίζι, Φλόκα, Κώμη, Κάλφα, Ρουπακιά, Κρασέτσα και την Αγίας Μαρίνας Μαρίτσης.
Το 1861 έγινε διοικητική μεταβολή και ο δήμος ενώθηκε με τον Δήμο Ερυμάνθειας διατηρώντας το ίδιο όνομα αλλά διαφορετική σύσταση. Αποτελούνταν από 24 χωριά: τα Προστοβίτσα, Αλποχώρι, Γρεβενό, Βελιμάχι, Καλέντζι, Κούμπερι, Σκιαδά, Τσαπόγα, Τουρκοχώρι, Χιόνα, Κώμη, Γολέμη, Μάνεση, Μαστραντώνη, Ρένεσι (Ραίνεση), Παλαιοκωσταίικα, Ρουπακιά, Γάλαρο, Κρασέτσα, Κάλφα, Φλώκα, Σκούρα, Άνω Αγία Μαρίνα, Κάτω Αγία Μαρίνα.
Σύμφωνα με άρθρο στην εφημερίδα "Νεολόγος των Πατρών" το 1909 ο δήμος είχε οκτώ χωριά ορεινά και τα υπόλοιπα πεδινά, οι κάτοικοι του δήμου ήταν φτωχοί και ζούσαν αποκλειστικά από την κτηνοτροφία και την γεωργία. Τα όρια του ήταν στο 15ο χιλιόμετρο της Ε.Ο. Πατρών-Καλαβρύτων στην θέση Χάνι Κουρλαμπά έως τα σύνορα Αχαΐας-Ηλείας στον οικισμό Καρπέτα και από τους πρόποδες του Σκόλλις έως τις κορυφές του Ερύμανθου. Στα όρια του δήμου υπήρχαν πολλά έλη, αποξηραμένα σήμερα, που δημιουργούσαν πολλά υγειονομικά προβλήματα και αρρώστιες στους χωρικούς.
Σύμφωνα με τον Χ. Κορύλλο ο Δήμος ήταν Β΄ τάξεως είχε δύο μονοτάξια δημοτικά σχολεία, ένα αρρένων κι ένα θηλέων, και 6 γραμματεία. Συνόρευε με τους δήμους Καλαβρύτων, Πηνιέων, Λάμπειας και Δύμης.
Έδρα του δήμου ήταν από το 1835 το χωριό Σανταμέρι που ονομάστηκε "Τριταία". Από το 1861 η Προστοβίτσα και με το Β.Δ. 27-2-1862 η έδρα μεταφέρθηκε στο Τουρκοχώρι για να επανέλθει στις αρχές του 20ου αιώνα στην Προστοβίτσα.
Είχε 5.178 κατοίκους σύμφωνα με την απογραφή του 1907. Ο Δήμος καταργήθηκε το 1912 με το Β.Δ. 18.8.1912 (ΦΕΚ 256 τ.Α΄).
Δήμος Τριταίας (1997-2010).
Έδρα του δήμου ήταν το Σταυροδρόμι. Συνόρευε με τους Δήμο Φαρρών, Δήμο Ωλενίας, Κοινότητα Καλεντζίου και το Νομό Ηλείας. Γεωγραφικά στην περιοχή ανήκει και η Κοινότητα Καλεντζίου, που σήμερα είναι ανεξάρτητη. Το 2010, με τη Διοικητική Μεταρρύθμιση "Καλλικράτης", έπαψε να υπάρχει και συγχωνεύτηκε με το Δήμο Φαρρών, την Κοινότητα Καλεντζίου και την Κοινότητα Λεοντίου σχηματίζοντας το νεοπαγή Δήμο Ερυμάνθου.
Δημοτικά διαμερίσματα (1997-2010).
Στον καποδιστριακό δήμο περιλαμβάνονταν τα παρακάτω δημοτικά διαμερίσματα και οικισμοί:
Αθλητισμός.
Α.Ο. Τριταιϊκός&lt;br&gt;
Ο Α.Ο. Τριταϊκός ιδρύθηκε το 1999 με την συγχώνευση των "Πηνειός Κάλφα", "AO Αγίας Βαρβάρας" και "ΑΟ Σταυροδρομίου". Αγωνίζεται στην Δ΄ Εθνική κατηγορία και η φυσική του έδρα είναι το Γήπεδο Σταυροδρομίου που είναι ξερό.
Θύελλα Σκιαδά&lt;br&gt;
Η Θύελλα Σκιαδά έχει έδρα το χωριό Σκιαδά και αγωνίζεται στο Γήπεδο Σταυροδρομίου (ξερό).

</doc>
<doc id="49969" url="https://el.wikipedia.org/wiki?curid=49969" title="Ελικοπτεροφόρο Σαϊπάν">
Ελικοπτεροφόρο Σαϊπάν

Το ελικοπτεροφόρο Σαϊπάν (USS SAIPAN LHA 2) είναι πλοίο αμφιβίων επιχειρήσεων και προσβολών του αμερικανικού πολεμικού ναυτικού. Είναι ναυπηγικής κλάσης "Tarawa" εκ του ονόματος του 1ου ναυπηγηθέντος αδελφού πλοίου στη κατηγορία LHA (=Landing Helicopter Assault ship). Πρόκειται για μικτή ναυπηγική κατασκευή Ελικοπτεροφόρου και Δεξαμενοπλοίου ή αυτοκινούμενης πλωτής δεξαμενής.
Το αμερικανικό ναυτικό διαθέτει πέντε πανομοιότυπα τέτοια πλοία, που κατά σειρά ναυπήγησης είναι τα: "Tarawa", "Saipan", "Belleau wood", "Nassau" και "Pelileu", καθώς και επτά ακόμη στην επιμέρους κλάση "Iwo Jima" που είναι κατά 10 έως 20 χρόνια παλαιότερα.
Χαρακτηριστικά πλοίου.
Το Ε/Φ Σαϊπάν ναυπηγήθηκε στα ναυπηγεία Ίνγκαλς (Ingalls Shipbilding Corp.) όπου και τέθηκε η τρόπιδα στις 21 Ιουλίου 1972, καθελκύσθηκε στις 16 Ιουλίου 1974 και ενεργοποιήθηκε στις 15 Οκτωβρίου 1977.
Σημειώσεις.
(¹) Το κατάστρωμα πτήσεων (flight deck) μπορεί να εξυπηρετήσει επιχειρήσεις 9 "CH-53 Sea Stallion" ή 12 "CH-46 Sea Knight" ελικοπτέρων ταυτόχρονα. Κάτω από το κύριο κατάστρωμα φέρονται δύο υποκαταστρώματα (hangar decks), που συνδέονται μεταξύ τους με δύο αναβατήρες, ένα αριστερά και ένα κατάπρυμνα, μέσα στα οποία μπορεί να μεταφέρει 19 "CH-53" ή 26 "CH-46". Βέβαια οι αριθμοί αυτοί αλλάζουν αν μεταφέρει ανάμικτα τους παραπάνω ή και άλλους τύπους ελικοπτέρων ή και κάποια αεροσκάφη τύπου Harrier και προβαίνουν σε κοινές επιχειρήσεις.&lt;br&gt;
Το δε πρυμναίο τμήμα του σκάφους είναι κλειστή πλωτή δεξαμενή. Κάτω από το πρυμναίο αναβατήρα, υφίσταται η πόρτα αυτής της δεξαμενής με εσωτερικές διαστάσεις χώρου σε πόδια: 270 Χ 78, μέσα στον οποίο φέρονται τέσσερα αποβατικά σκάφη τύπου LCU καθώς και εξι μικρότερα τύπου LCM.
Πρώραθεν της πλωτής δεξαμενής υφίσταται μεγάλος χώρος (garage), με επιφάνεια περίπου 34.000 τετρ. πόδια, μεταφοράς αμφιβίων ελαφρών μηχανοκίνητων οχημάτων (AFVs) που απαρτίζουν ένα πλήρες τάγμα ενίσχυσης - υποστήριξης αμφίβιων επιχειρήσεων. Επίσης υφίσταται και αποθηκευτικός χώρος (περίπου 117.000 κυβ.πόδες) για διάφορες μεταφορές συσκευασμένων εφοδίων καθώς και δεξαμενές καυσίμων χωρητικότητας 10.000 γαλονιών (US) για τα οχήματα και 400.000 γαλονιών (US) τύπου JP-5 (helicopter fuel).&lt;br&gt;
Επίσης άλλος σημαντικός εξοπλισμός που αξίζει ν΄ αναφερθεί είναι ο πλούσιος ιατρικός εξοπλισμός σε χειρουργικές κλίνες, ακτινολογικά εργαστήρια, νοσοκομειακό τμήμα, τμήμα απομόνωσης, μικροβιολογικά και άλλα εργαστήρια, πλούσιο φαρμακείο, οδοντιατρείο, και χώρους υγειονομικών και ιατροφαρμακευτικών εφοδίων. 
Τα παραπάνω χαρακτηριστικά αφορούν και τα πέντε αμερικανικά πλοία της ίδιας κλάσης. Το κόστος ναυπήγησης των πέντε πανομοιότυπων αυτών ελικοπτεροφόρων (κλάση Tarawa) έφθασε τα 1.145 εκατομμύρια δολάρια ή 229 εκατομμύρια δολάρια για κάθε πλοίο.

</doc>
<doc id="49988" url="https://el.wikipedia.org/wiki?curid=49988" title="Δήμος Ακράτας">
Δήμος Ακράτας

Ο Δήμος Ακράτας ήταν Δήμος του Νομού Αχαΐας που συστάθηκε με το πρόγραμμα Καποδίστριας από τη συνένωση παλαιότερων Κοινοτήτων της περιοχής, που αποτέλεσαν στη συνέχεια τα 14 Δημοτικά Διαμερίσματα του Δήμου που λειτούργησε την περίοδο 1997 - 2010 (πληθυσμός: 5.899, απογραφή 2001), οπότε και καταργήθηκε με την εφαρμογή του προγράμματος Καλλικράτης και εντάχθηκε ως Δημοτική Ενότητα στο νεοπαγή Δήμο Αιγιαλείας.
Έδρα του δήμου ήταν το χωριό της Ακράτας.
Δημοτικά διαμερίσματα.
Ο καποδιστριακός δήμος περιλάμβανε τα παρακάτω δημοτικά διαμερίσματα και οικισμούς:
Ιστορία.
Δημιουργήθηκε πρώτη φορά το 1878 έως το 1912 και πάλι το 1985 όπου και αποτελούνταν από την Ακράτας, τα Συλιβαινιώτικα, την Ποροβίτσα και το Κράθιο. Το 1997, με την συνένωση των Κοινοτήτων που προέβλεπε το «σχέδιο Καποδίστριας», προστέθηκαν οι Κοινότητες (Δημοτικά Διαμερίσματα) Αγία Βαρβάρα, Άμπελος, Βούτσιμος, Βαλιμή, Ζαρούχλα, Καλαμιάς, Μεσορρούγι, Πλάτανος, Παραλία Πλατάνου, Περιστέρα.
Στον «Καποδιστριακό» Δήμο (1997 - 2010) ανήκαν και οι οικισμοί Βουνάκι, Χαλκιάνικα, Αγρίδι, Άνω Ποταμιά, Κάτω Ποταμιά, Τσιβλός, Πύργος, Γκουμαίικα, Φούρνοι, Παλαιοσταφίδα και Κρυονέρι.
Οικισμός της Ακράτας.
Ο μεγάλος οικισμός της Ακράτας είχε 1.781 κάτοικους (απογ. 2001). Το όνομά της είναι παραφθορά του Κράθης, ονομασία του ποταμού που την διασχίζει. Κοντά στο χωριό βρίσκονται τα ερείπια της αρχαίας πόλης Αιγαί και το αρχαίο θέατρο της. Απέχει 70 χιλιόμετρα από την Πάτρα.
Αξιοθέατα.
Η Λίμνη Τσιβλού στον δρόμο από Ακράτα γα την Ζαρούχλα. Στην Περιστέρα υπάρχει η "Βρύση της Γκόλφως" όπου γυρίστηκε η ομώνυμη ταινία. Στην Ακράτα βρίσκεται η Ιερά Μονή της Αγίας Τριάδος. Στα σύνορα με το Δήμο Καλαβρύτων βρίσκονται και οι πηγές Ύδατα της Στυγός.
Γεωγραφία.
Το πρώην Δήμο διασχίζει ο Κράθης που πηγάζει κοντά στο Σόλο στους πρόποδες του Χελμού.

</doc>
<doc id="49990" url="https://el.wikipedia.org/wiki?curid=49990" title="Ραμούνας Μπουτάουτας">
Ραμούνας Μπουτάουτας

Ο Ραμούνας Μπουτάουτας ("Ramūnas Butautas", Κάουνας, 22 Μαΐου 1964) είναι Λιθουανός προπονητής της καλαθοσφαίρισης. Αυτή την περίοδο προπονεί την λετονική ομάδα "ASK Riga".
Στις 28 Δεκεμβρίου 2006 η ανώτατη επιτροπή της Λιθουανικής Ομοσπονδίας Καλαθοσφαίρισης 
αποφάσισε ομόφωνα πως ο Μπουτάουτας θα γινόταν ο προπονητής της Εθνικής Ομάδας Καλαθοσφαίρισης της Λιθουανίας.

</doc>
<doc id="49993" url="https://el.wikipedia.org/wiki?curid=49993" title="Απιδεώνας Αχαΐας">
Απιδεώνας Αχαΐας

Ο Απιδεώνας είναι χωριό της Αχαΐας. Ανήκει στον Δήμο Δυτικής Αχαΐας ως οικισμός και τοπική κοινότητα αυτού. Παλιότερα (1997-2010) αποτελούσε δημοτικό διαμέρισμα του πρώην Δήμου Λαρισσού. Κατά την Απογραφή του 2011 είχε πληθυσμό 309 κατοίκους. 
Βρίσκεται στο δυτικό τμήμα της Αχαΐας και κοντά στα όρια της με την Ηλεία, χτισμένο στην μια εύφορη πεδιάδα του Βουπρασίου και σε υψόμετρο περίπου 30 μέτρων. Εγγύς, επίσης, προς τα δυτικά του χωριού ρέει ο ποταμός Λάρισσος. Η ονομασία του χωριού προέρχεται από την λέξη «απιδιά», όπως δηλ. αποκαλείται η άγρια αχλαδιά. 
Ιστορία.
Κατά την αρχαιότητα η περιοχή ανήκε στην Βουπρασία χώρα. Το χωριό δημιουργήθηκε, όταν το 1924 η Ελληνική κυβέρνηση εγκατέστησε εκεί -στην αρχή 40 οικογένειες- Έλληνες πρόσφυγες κυρίως από τον Πόντο αλλά και από την Μικρά Ασία. Πριν την εγκατάσταση των προσφύγων εκεί, η περιοχή ήταν τμήμα του βασιλικού κτήματος που εκτεινόταν έως την Αμαλιάδα. Η περιοχή μάλιστα ήταν ελώδης και σε αυτήν βρίσκονταν οι βασιλικές αποθήκες και οι στάβλοι του ιππικού. Οι περισσότερες οικογένειες κατάγονταν από την περιφέρεια της Αλούτζερας και τα χωριά Ακ Νταγ Μαντέν, Χούτζουρη ή Καγιατσούκ, Καμισλή και Αναστό. Το 1925 ήρθαν και πρόσφυγες που είχαν εγκατασταθεί αρχικά στα όμορα χωριά Καγκάδι και Λάπα.
Αρχικά οι πρόσφυγες είχαν εγκατασταθεί σε άλλες περιοχές ανά την Ελλάδα, όταν η τότε κυβέρνηση αποφάσισε να απαλλοτριώσει τα κτήματα και με κλήρωση να μοιράσει από 40 στρέμματα σε κάθε οικογένεια. Αρχικά οι πρώτοι κάτοικοι έμεναν σε σκηνές και αργότερα σε πλινθόκτιστες οικίες, συνήθως δύο δωματίων.
Δημογραφικά στοιχεία.
Η δημογραφική εξέλιξη του οικισμού, σύμφωνα με τις εθνικές απογραφές των τελευταίων τεσσάρων δεκαετιών, είναι η εξής:
Οικονομία.
Η τοπική οικονομία της περιοχής βασίζεται στον πρωτογενή τομέα και οι μόνιμοι κάτοικοι της περιοχής απασχολούνται κατά κύριο λόγο με την γεωργία.
Σύλλογοι-Σωματεία.
Στο χωριό δραστηριοποιείται πολιτιστικός σύλλογος, ο οποίος έχει την ονομασία "Εκπολιτιστικός Σύλλογος Ποντίων «Απιδεώνας»". Έτος ίδρυσης του είναι το 1984 και κύριος στόχος του είναι η διαφύλαξη και διάδοση της ποντιακής κληρονομιάς και παράδοσης. Στο χωριό υπάρχει και ερασιτεχνικό ποδοσφαιρικό σωματείο, η "Αθλητική Ένωση Ποντίων Απιδεώνα".
Εκκλησία Αγίου Γεωργίου.
Η εκκλησία (ενοριακή) του χωριού είναι αφιερωμένη στον Άγιο Γεώργιο, όπου είναι και ο προστάτης και πολιούχος του Απιδεώνα. Στον Ι.Ν. Αγίου Γεωργίου Απιδεώνος φυλάσσονται αντίγραφα της εικόνας της Παναγίας Σουμελά και του Αγίου Γεωργίου από την Μονή Περιστερεώτα του Πόντου. 
Η εκκλησία εορτάζει κάθε χρόνο στις 23 Απριλίου αν το Πάσχα είναι ημερολογιακά νωρίτερα από αυτήν την ημερομηνία, ενώ αν είναι νωρίτερα από την Κυριακή του Πάσχα τότε η γιορτή «μετακινείται» την ακριβώς επομένη από αυτήν μέρα, δηλ. την Δευτέρα της Λαμπρής (Διακαινήσιμος εβδομάδα). Εορτάζει με λαμπρότητα και πραγματοποιείται λιτανεία στο χωριό.
Λοιπά στοιχεία.
Στον Απιδεώνα, υπάρχουν και λειτουργούν στο ίδιο κτήριο, Δημοτικό Σχολείο και Νηπιαγωγείο. Το Δημοτικό είναι διθέσιο και το Νηπιαγωγείο μονοθέσιο. Το χωριό διαθέτει και κοινοτικό γραφείο. 
Επίσης, υπάρχει πλατεία με όμορφα διαμορφωμένο χώρο και με μνημείο αφιερωμένο στην Μικρά Ασία και τον Πόντο καθώς και την διαχρονική παρουσία του ελληνισμού εκεί μέσα στους αιώνες. Ακόμη, το χωριό διαθέτει ανοιχτό γήπεδο μπάσκετ και παιδική χαρά, καθώς και κάποια καταστήματα διαφόρων ειδών όπως κάποια καφενεία, περίπτερο, πρακτορείο ΟΠΑΠ (προποτζίδικο), και πρατήριο υγρών καυσίμων.

</doc>
<doc id="49997" url="https://el.wikipedia.org/wiki?curid=49997" title="Πόλεμος του Κόλπου">
Πόλεμος του Κόλπου

Ο Πόλεμος του Κόλπου (2 Αυγούστου 1990 - 28 Φεβρουαρίου 1991) ήταν πολεμική σύρραξη μεταξύ διεθνούς συμμαχίας από τουλάχιστον 31 κράτη υπό την καθοδήγηση των Η.Π.Α. και την εξουσιοδότηση του Ο.Η.Ε. κατά του Ιράκ, για την απελευθέρωση του Κουβέιτ.
Ο πόλεμος αυτός είναι γνωστός και με ποικίλα άλλα ονόματα, ανάλογα με την πολιτική και ιστορική θέση διαφόρων ομάδων αναφοράς όπως: Πόλεμος του Κόλπου, Πόλεμος του Περσικού Κόλπου, Πόλεμος του Κόλπου 1990, Πρώτος Πόλεμος του Κόλπου, Δεύτερος Πόλεμος του Κόλπου (για το Ιράκ και το Ιράν), Απελευθέρωση του Κουβέιτ, Ο Πόλεμος για το Κουβέιτ, Η μητέρα όλων των Μαχών, Καταιγίδα της Ερήμου, θεωρούμενα ως τα πιο γνωστά ονόματα.
Ο Πόλεμος ξεκίνησε με την εισβολή του Ιράκ στις 2 Αυγούστου 1990, με την δικαιολογία ότι το Κουβέιτ κάνει γεωτρήσεις για πετρέλαιο υπό κλίση και έτσι «κλέβει» ιρακινό πετρέλαιο. Αμέσως μετά την εισβολή υποβλήθηκαν οικονομικές κυρώσεις από τον Ο.Η.Ε. και τελικώς οι εχθροπραξίες άρχισαν τον Ιανουάριο του 1991, οι οποίες και κατέληξαν στην ολοκληρωτική νίκη των συμμαχικών δυνάμεων.
Οι Συμμαχικές Δυνάμεις.
Τα μέλη της αναπτυχθείσης Διεθνούς Συμμαχίας ήταν: Αργεντινή, Αυστραλία, Μπαχρέιν, Μπανγκλαντές, Βέλγιο, Καναδάς, Τσεχοσλοβακία, Δανία, Αίγυπτος, Γαλλία, Ελλάδα, Ιταλία, Κουβέιτ, Μαρόκο, Ολλανδία, Νέα Ζηλανδία, Νορβηγία, Ομάν, Πακιστάν, Πολωνία, Πορτογαλία, Νίγηρας, Κατάρ, Σαουδική Αραβία, Σενεγάλη, Νότιος Κορέα, Ισπανία, Τουρκία, Ηνωμένα Αραβικά Εμιράτα, Αγγλία και Η.Π.Α.. Γερμανία και Ιαπωνία, προσέφεραν οικονομική υποστήριξη και οπλισμό αντί για απευθείας πολεμική βοήθεια. Οι Η.Π.Α. ανάγκασαν το Ισραήλ να μην πάρει μέρος στην συμμαχία, παρόλα τα χτυπήματα των Ιρακινών πυραύλων Σκουντ (Scud) στο Τελ Αβίβ. Η Ινδία προσέφερε στον ανεφοδιασμό του Αμερικανικού πολεμικού ναυτικού, προσφέροντας ναυτικές βάσεις.

</doc>
<doc id="49999" url="https://el.wikipedia.org/wiki?curid=49999" title="Ο Πόλεμος του Κόλπου">
Ο Πόλεμος του Κόλπου



</doc>
<doc id="50001" url="https://el.wikipedia.org/wiki?curid=50001" title="Γλαύκος ποταμός">
Γλαύκος ποταμός

Ο Γλαύκος είναι ποταμός της Αχαΐας ο οποίος πηγάζει από το Παναχαϊκό όρος και εκβάλλει στον Πατραϊκό κόλπο στο νότιο τμήμα της Πάτρας. Το μήκος του ανέρχεται σε 26,3 χιλιόμετρα.
Ονομασία.
Παλιά ο ποταμός ονομαζόταν "Λεύκας", ενώ η ονομασία «Γλαύκος», σύμφωνα τόσο με τον ιστορικό Στέφανο Θωμόπουλο όσο και άλλες πηγές, είναι παραφθορά της (δηλ. Λεύκας = Λαύκος = Γλαύκος). Ως "Λεύκας" αναφέρεται σε χειρόγραφο σιγίλιο της μονής Γηροκομειού. Κατά τον ιστορικό Κώστα Τριανταφύλλου ονομάζεται "Λεύκα" από τη περιοχή Λεύκα της Πάτρας, που βρίσκεται πολύ κοντά στον ποταμό. Ο Θωμόπουλος αναφέρει ότι αποκαλείται "Λεύκα", ταυτόχρονα με την ύπαρξη και άλλων ονομασιών του, από τον 18ο αιώνα και εξής.
Η ονομασία «Γλαύκος» αποτελεί την επίσημη ονομασία της συνοικίας Ζαρουχλαίικα της Πάτρας, ονομασία ωστόσο που δεν έχει επικρατήσει. Ως «Γλαύκος» επίσης αναφέρεται και η τοποθεσία όπου βρίσκεται το Υδροηλεκτρικό εργοστάσιο του Γλαύκου και η εκεί οικιστική περιοχή, που αποτελεί μέρος της Περιβόλας, ευρισκόμενη πολύ κοντά στην Καρυά Πατρών και ανάντη του ποταμού.
Ρους του ποταμού.
Έχει ροή όλο τον χρόνο, ωστόσο την θερινή περίοδο έχει πολύ λίγο νερό ενώ την χειμερινή περίοδο κατεβάζει αρκετό νερό.
Πηγάζει από το Παναχαϊκό όρος και στη διαδρομή του τροφοδοτείται από διάφορες πηγές και τελικά χύνεται στον Πατραϊκό κόλπο, δίπλα από το νέο (νότιο) λιμάνι της Πάτρας. Διέρχεται δίπλα και κοντά από αρκετούς οικισμούς του ορεινού όγκου του Παναχαϊκού και εν συνεχεία μέσα από το νότιο-νοτιοανατολικό τμήμα πολεοδομικού συγκροτήματαος της Πάτρας. Πριν τις εκβολές του στην περιοχή Ιτιές σχηματίζει (επίπεδη) κοιλάδα γνωστή με το όνομά του. Η κοιλάδα αυτή αναφέρεται ότι κατά την Ενετοκρατία έβγαζε μεγάλες ποσότητες καλαμποκιού και καλής ποιότητας βαμβάκι.
Ο Γλαύκος έχει αρκετούς μικρούς παραπόταμους εκ των οποίων αυτοί στο πεδινό τμήμα του ρου του αποτελούν στην ουσία μικρούς αύλακες-χείμαρρους, οι οποίοι φέρουν ως ονομασία τους συνήθως το όνομα του χωριού ή της περιοχής από όπου διέρχονται: π.χ. του Μπεγουλακίου, του Σαραβαλίου, του Ρωμανού, της Εγλυκάδας και το Λαλέικο. Σημαντικοί παραπόταμοί του είναι ο Βερβενίκος και ο Ξεροπόταμος.
Ιστορικά στοιχεία.
Αναφέρεται το 1815 κάποια αρχαία τρίτοξη πέτρινη γέφυρα που χρησιμοποιούνταν για το πέρασμά του αλλά λόγω της μετακίνησης της κοίτης του πάνω από 200 μέτρα οι ντόπιοι έφτιαξαν ξύλινα γεφύρια όπου το χειμώνα καταστράφηκαν από τα ορμητικά νερά του ποταμού.
Κατά το παρελθόν έχει προκαλέσει πολλές πλημμύρες δημιουργώντας πολλές καταστροφές αλλά και θανάτους. Χαρακτηριστικά στην πλημμύρα του 1886 πλημμύρισε το σχολείο του Μπεγουλάκι την ώρα του μαθήματος κινδυνεύοντας να παρασυρθούν τα παιδιά στα ορμητικά νερά του· αναφέρεται ότι η καταστροφή ήταν τόση μεγάλη που το Μπεγουλάκι έμεινε ακατοίκητο αναγκάζοντας τους κατοίκους να ζητήσουν από το δήμο να τους δώσει εκτάσεις σε άλλη περιοχή της πόλης να εγκατασταθούν εκεί. Ανάλογες καταστροφές έγιναν και στις πλημμύρες του 1912 και 1915, μάλιστα αναφέρεται ότι, πριν αλλά και μετά τον 17ο αιώνα εκεί υπήρχαν βάλτοι που σχηματίζονταν από τα νερά του Γλαύκου.
Όλα αυτά γίνονταν συχνά μέχρι τη δεκαετία του '70, όταν διευθετήθηκε η κοίτη του με τσιμεντένια τοιχώματα, τουλάχιστον στο πεδινό τμήμα του ρου του. Παρόμοια έργα έγιναν και την περίοδο 2009-2011, έργα ρύθμισης της κοίτης του, με κατασκευή τοιχωμάτων από μπετόν αρμέ και ανακατασκευή του παραποτάμιου δρόμου που τον διασχίζει. Ο δρόμος αυτός συνδέει την περιμετρική οδό με το νέο λιμάνι της πόλης και στις εκβολές του κατασκευάστηκε την περίοδο 2012-2014 αερογέφυρα.
Υ.Η.Σ. Γλαύκου.
Το 1927 κατασκευάστηκε το Υδροηλεκτρικό εργοστάσιο του Γλαύκου στη θέση «Κουρνάμπελα», στο χωριό Παλιό Σούλι, για τον φωτισμό της Πάτρας. Κατασκευάστηκε επίσης φράγμα και τεχνική λίμνη και ανήκε στο Δήμο Πατρέων. Λειτούργησε μέχρι το 1953, όταν πέρασε στα χέρια της ΔΕΗ. Την περίοδο 2008-2009 πωλήθηκε σε ιδιώτες. Στην παρόχθια αυτή περιοχή του ποταμού, δίπλα στο εργοστάσιο, υπάρχουν καταστήματα εστίασης αποτελώντας γαστρονομικό προορισμό.
Παρόχθιες δράσεις και εγκαταστάσεις.
Σήμερα στο σημείο όπου ο ποταμός συναντά την Περιμετρική Οδό της Πάτρας υπάρχει η επονομαζόμενη «Έξοδος Γλαύκου» (ανισόπεδος κόμβος). Εκτός από την παραγλαύκεια λεωφόρο ανάντη και κατάντη του ποταμού, η οποία ολοκληρώθηκε το 2017 και δόθηκε στην κυκλοφορία το τελευταίο εναπομείναν τμήμα της, κατά τον ρου του ποταμού προς τις εκβολές του βρίσκονται λ.χ. παραπλεύρως του οι αθλητικές εγκαταστάσεις της Θύελλας Πατρών, το ενωσιακό γήπεδο της Ε.Π.Σ. Αχαΐας, οι εγκαταστάσεις του Ελληνικού Ανοικτού Πανεπιστημίου Πατρών, το δημοτικό γήπεδο Πετρωτού, οι εγκαταστάσεις του Καρναβαλικού εργαστηρίου του Δήμου Πατρέων, το Βιομηχανικού Πάρκου (ΒΙΟ.ΠΑ.) «Γλαύκου» Πάτρας, οι εγκαταστάσεις της κεντρικής λαχαναγοράς της Πάτρας, καθώς και πλήθος ποικίλων ιδιωτικών επιχειρήσεων.

</doc>
<doc id="50002" url="https://el.wikipedia.org/wiki?curid=50002" title="Διακονιάρης (χείμαρρος)">
Διακονιάρης (χείμαρρος)

Ο Διακονιάρης είναι χείμαρρος της Αχαΐας που διατρέχει στην Πάτρα και την ευρύτερη περιοχή της.
Λίγο πιο πάνω από την περιοχή του Ρωμανού, στους δυτικούς πρόποδες του Παναχαϊκού, πηγάζει ο μεγαλύτερος χείμαρρος της Πάτρας, ο Διακονιάρης, ο οποίος διασχίζει κατά μήκος την περιοχή και στον ρου του σχηματίζεται φαράγγι στο ύψος της γέφυρας στον Ρωμανό -το "Φαράγγι Δέσης Διακονιάρη"- σε ένα σημείο του οποίου προσφέρεται πρόσβαση στους επισκέπτες. Ο Διακονιάρης διακρίνεται για το φυσικό του περιβάλλον, τα τεράστια πλατάνια του και άλλα δένδρα, την πυκνή κατά βάση βλάστηση, τα είδη άγριων φυτών και το εντυπωσιακό φυσικό τοπίο.
Γενικά στοιχεία.
Τη θερινή περίοδο και ιδιαίτερα το καλοκαίρι έχει απειροελάχιστο νερό, καθώς στο διάβα του γίνεται υδρομάστευση, αλλά τη χειμερινή περίοδο έχει αρκετή ποσότητα νερού και συχνά πλημμυρίζει και δημιουργεί πολλές καταστροφές. Ξεκινά να σχηματίζεται εγγύς της Πάτρας, λίγο πιο πάνω από τον Ρωμανό, στους δυτικούς πρόποδες του Παναχαϊκού και κατά την πορεία του περνάει μέσα από συνοικίες και προάστια της πόλης, όπως ο Ρωμανός, ο Ριγανόκαμπος, η Εγλυκάδα. Διέρχεται, λίγο πριν τις εκβολές του, κοντά από το κέντρο της πόλης ενώ χύνεται στον Πατραϊκό, δίπλα στο νέο (νότιο) λιμάνι της Πάτρας. 
Ένα κομμάτι του, και συγκεκριμένα από τον Ρωμανό και την έξοδο Εγλυκάδας από το ύψος της Περιμετρικής οδού της Πάτρας, έχει σκεπαστεί και εγκιβωτιστεί και έχει κατασκευαστεί επάνω του η Λεωφόρος Ελευθερίου Βενιζέλου. Έγιναν έργα για να σκεπαστεί όλο το κομμάτι του χειμάρρου, που περνά μέσα από την πόλη, για να αντιμετωπιστούν οι πλημμύρες του. Η τελευταία μεγάλη του πλημμύρα έγινε στις 16 Δεκεμβρίου του 2001 με δύο θανάτους ανθρώπων, πλημμύρισμα εκατοντάδων σπιτιών στις συνοικίες Ζαρουχλέικα, Αγία Τριάδα, Άγιο Νεκτάριο, Ψαροφάι και Εγλυκάδα ενώ η πόλη της Πάτρας αποκόπηκε για πολλές ώρες σε δύο κομμάτια.
Ονομασία.
Η ονομασία του ποταμού σύμφωνα με τον Γάλλο φιλέλληνα Φρανσουά Πουκεβίλ οφείλεται στο ότι δεν έχει πηγές αλλά συλλέγει τα νερά του από τη βροχή, δηλαδή "διακονεύει". 

</doc>
<doc id="50004" url="https://el.wikipedia.org/wiki?curid=50004" title="Πείρος">
Πείρος

Ο Πείρος είναι ποταμός της Αχαΐας που πηγάζει από τον Ερύμανθο και εκβάλλει στον Πατραϊκό κόλπο. Το μήκος του ανέρχεται σε 42,6 χιλιόμετρα, στοιχείο που τον καθιστά έναν από τους μεγαλύτερους σε μήκος ποταμούς της Αχαΐας και γενικότερα της βόρειας Πελοποννήσου. Η επιφάνεια της λεκάνης απορροής του καλύπτει έκταση 578 τετραγωνικών χιλιομέτρων.
Περιγραφή.
Οι πηγές της κύριας ροής του βρίσκονται στα βόρεια-βορειοανατολικά του Ερυμάνθου, κοντά στο χωριό Λακκώματα. Κατά κανόνα, στην αρχική πορεία του, ο ποταμός είναι στενός, βαθύς σε αρκετά σημεία του αλλά και πολύ ορμητικός, ενώ από την περιοχή της Βαλμαντούρας και χαμηλότερα όπου ξεκινά σταδιακά η πεδιάδα και ιδιαίτερα από τον Πρέβεδο και έπειτα, μεγαλώνει η κοίτη του και παράλληλα γίνεται πιο ρηχός και λιγότερο ορμητικός. Εκβάλλει στον Πατραϊκό κόλπο και συγκεκριμένα στην παραλία του Γιαλού Αλισσού στη Δημοτική Ενότητα Δύμης του Δήμου Δυτικής Αχαΐας. Οι εκβολές του αποτελούν επίσης το φυσικό γεωγραφικό σύνορο μεταξύ του Αλισσού και της Κάτω Αχαΐας.
Στο πιο μεγάλο μέρος της διαδρομής του ως επί το πλείστον φύονται πλατάνια στις όχθες του. Το ποτάμι έχει ψάρια, χέλια αλλά κι αγριοπούλια, πάπιες και χήνες, με τα κάποια από αυτά παλαιότερα να είναι πιο διαδεδομένα συγκριτικά με σήμερα.
Παραπόταμοι.
Ο μεγαλύτερος παραπόταμος του είναι ο Παραπείρος (Τυθεύς/Τευθέας), που πηγάζει από τον Ερύμανθο, στην περιοχή της Τριταίας, κοντά στο χωριό Αλεποχώρι.
Άλλοι σημαντικοί παραπόταμοι είναι: Η Σερδινή που οι κύριες πηγές τις βρίσκονται στο βουνό Πεζούλισες κοντά στο χωριό Φλόκα, στην χαμηλή οροσειρά της νότιας και ανατολικής Μόβρης και την βόρεια περιοχή του όρους Σκόλλις, ενώ χύνεται στον Πείρο λίγο πριν τις εκβολές του. Επίσης και ο Βορίλας (ή Μέγας Μελάς) που ενώνεται με τον Πείρο στην Βαλμαντούρα και έχει δύο κύριες πηγές, η μία σε θέση στο σύμπλεγμα νότιων πρόβουνων του ορεινού όγκου του Παναχαϊκού κοντά στο χωριό Καταρράκτης και η άλλη στον Ερύμανθο κοντά στο χωριό Μπούγα.
Κάποιοι μικρότεροι χείμαρροι που εκβάλουν στον Πείρο είναι οι εξής: 
α) στο ορεινό τμήμα της λεκάνης του ποταμού: ο χείμαρρος Πόρος, το Κακό Λαγκάδι, το ρέμα της Λαχίδας, τα Δύο Λαγκάδια, ο χείμαρρος Πλάκα, το ρέμα του Ταξιάρχη, το ρέμα του Απιδία.
β) στο ημιορεινό και στο πεδινό τμήμα της λεκάνης του ποταμού: το Μισολάγκαδο, το Πουρναρολάγκαδο, το Τρανολάγκαδο. 
γ) πλησιάζοντας προς τις εκβολές του ποταμού: το Παλιουρολάγκαδο.
Ονομασία.
Υπάρχουν πολλές εκδοχές και παραδόσεις για την ονομασία του ποταμού. Κατά μια εκδοχή προέρχεται από το ρήμα «πείρω» που σημαίνει διαπερνώ, όπως ο ποταμός διαπερνά τον ορεινό όγκο του Ερυμάνθου. Μία άλλη εκδοχή αναφέρει πως ο βασιλιάς της Ηπείρου Πύρρος, ένας από τους σπουδαιότερους ηγεμόνες της πρώιμης ελληνιστικής περιόδου, προσπαθώντας να περάσει το ποτάμι στην περιοχή της Βαλμαντούρας ήταν τόση η ορμητικότητα του νερού που παρέσυρε την χρυσή του άμαξα.
Κατά καιρούς και κατά τόπους ο ποταμός είχε διάφορα ονόματα όπως "Καμενίτσα", "Μέλλας", "Πίερος", "Νεζερίτικο" και κατά την αρχαιότητα "Αχελώος", ενώ κάποια από αυτά διατηρούνται και σήμερα.
Το όνομα "Καμενίτσα" χρησιμοποιούταν τον μεσαίωνα κυρίως και οφείλεται στο χωριό Καμενίτσα που βρίσκεται δίπλα στις όχθες του ποταμού και είναι από τα τελευταία χωριά που συναντάει στην πορεία του πριν εκβάλει στον Πατραϊκό κόλπο. "Νεζερίτικο" αναφέρεται λόγω του ότι περνά από τα λεγόμενα Νεζεροχώρια αλλά και πηγάζει στην περιοχή αυτών των χωριών. Το "Αχελώος" που φαίνεται να λεγόταν στην αρχαιότητα προέρχεται από την ρίζα «αχ» που σημαίνει «νερό» και το συγκριτικό επίθετο «λώων» που σημαίνει «καλύτερος», επίσης σύμφωνα με την μυθολογία, Αχελώος είναι και η ονομασία σημαντικού ποτάμιου θεού.
Αρχαιότητα - Μυθολογία.
Κατά την αρχαιότητα στις όχθες του υπήρχε η πόλη Φαραί όπου σήμερα σε πολύ κοντινή θέση βρίσκεται το ομώνυμο χωριό.
Στο έργο του Ησίοδου "Ηοίαι" (απόσπ. 13) αναφέρεται πως στις όχθες του Πείρου ζούσε και είχε το σπίτι της, η Περίβοια από τον Ώλενο, κόρη του βασιλιά Ιππόνου, μητέρα του βασιλιά Τυδέα και αδερφή του Καπανεύς, ενός από τους ήρωες των "Επτά επί Θήβας". Από την αρχαιότητα το ποτάμι στις εκβολές του είχε πλατάνια όπου είχαν τόσο βαθιές κουφάλες που έτρωγαν κι κοιμόντουσαν πολλοί άνθρωποι μαζί μέσα σε αυτές.
Φράγμα Πείρου-Παραπείρου.
Δίπλα στο χωριό Αστέρι Αχαΐας βρίσκεται το φράγμα Φράγμα Πείρου - Παραπείρου που κατασκευάστηκε με σκοπό την ύδρευση της Πάτρας, της ΒΙ.ΠΕ. Πατρών και της δυτικής Αχαΐας. Εκεί, την περίοδο 2006-2020, κατασκευάστηκε το κύριο μέρος του τεχνικού έργου του φράγματος απατελούμενο από χωμάτινο φράγμα ταμίευσης υδάτων ενώ στην περιοχή της Βαλμαντούρα κατασκευάστηκε αντίστοιχα το συμπληρωματικό χαμηλό φράγμα υδροληψίας από σκυρόδεμα και αγωγός μεταφοράς νερού από χαλυβδοσωλήνες για να οδηγεί τη συλλεγόμενη ποσότητα νερού από τον Πείρο στον κυρίως ταμιεύτηρα του Παραπείρου. Η τεχνητή λίμνη στο Αστέρι κατέκλυσε το 2020 το χώρο όπου βρισκόταν το παλιό, απαλλοτριωμένο και ερημωμένο από το 2009 χωρίο Τόσκες.

</doc>
<doc id="50005" url="https://el.wikipedia.org/wiki?curid=50005" title="Βαρδούσια">
Βαρδούσια

Τα Βαρδούσια (ή Κόρακας) είναι σύμπλεγμα βουνών που περιλαμβάνει το νοτιότερο άκρο της Πίνδου στη Στερεά Ελλάδα. Υψώνεται στα βορειοδυτικά της Φωκίδας, με ένα μικρό τμήμα του όρους να επεκτείνεται και στη Φθιώτιδα. Είναι το δεύτερο υψηλότερο βουνό της Ρούμελης μετά την Γκιώνα, με ύψος που φτάνει τα 2.495 μέτρα (κορυφή Κόρακας).
Χαρακτηριστικά.
Ο κύριος όγκος των Βαρδουσίων υψώνεται στα εδάφη της επαρχίας Δωρίδας του Νομού Φωκίδας, ενώ μικρό τμήμα του στα βόρεια υπάγεται στο Νομό Φθιώτιδας. Τα Βαρδούσια αποτελούνται από τρία συγκροτήματα κορυφών, το βόρειο, το δυτικό και το νότιο. Το βόρειο συγκρότημα χαρακτηρίζεται από ομαλές κορφές, το δυτικό παρουσιάζει πολλές απόκρημνες και ανεξάρτητες μεταξύ τους κορυφές, ενώ το νότιο, που είναι και το υψηλότερο, σχηματίζει μία απόκρημνη και μεγάλη σε μήκος κορυφογραμμή. Είναι από τις ελάχιστες οροσειρές της Ελλάδας που έχουν αλπικό χαρακτήρα. Η οροσειρά ορίζεται από τους ποταμούς Μόρνο, Εύηνο και Κοκκινοπόταμο και έχει πλούσια χλωρίδα. Μεγάλο τμήμα της επιφάνειας της καλύπτεται από δάση ελάτης, βελανιδιάς και κέδρων (αρκεύθων) ενώ στα εκτεταμένα υψίπεδα που σχηματίζονται ανάμεσα στις κορυφές βόσκουν μεγάλα κοπάδια προβάτων και γιδιών. Πολλά σημεία του βουνού είναι κατάλληλα για ορειβασία ενώ στις πλαγιές των Σκόρδων λειτουργούν δύο ορειβατικά καταφύγια.
Ψηλές κορυφές των Βαρδουσίων είναι ο Κοκκινιάς (2.404 μ.), η Πυραμίδα (2.348 μ.), η Μεγάλη Σούφλα (περ. 2.340 μ.), η Πλάκα (περ. 2.320 μ.), το Βουνό της Χωμήριανης ή Μεγάλη Χούνη (2.294 μ.), η Αλογόραχη (2.265 μ.), το Βουνό της Κωστάριτσας (2.216 μ.), το Κάτω Ψηλό (περ. 2.140 μ.), το Γιδοβούνι (2.065 μ.), το Σινάνι (2.055 μ.) και άλλες.
Συνηθέστερη ανάβαση για τα καταφύγια και τις ψηλές κορυφές είναι από το χωριό Αθανάσιος Διάκος (ή Άνω Μουσουνίτσα). Ορισμένες από τις δυτικές κορυφές είναι προσβάσιμες και από την Αρτοτίνα.
Ιστορία.
Το αρχαίο ελληνικό όνομα των Βαρδουσίων είναι "Κόραξ", ονομασία που επιβιώνει μέχρι σήμερα στον τοπικό πληθυσμό ο οποίος τη χρησιμοποιεί για την υψηλότερη κορυφή. Ο Στράβων τα ονόμαζε "μέγιστον όρος" εξαιτίας του ύψους του.
Στα χρόνια της Επανάστασης του 1821 στα Βαρδούσια έδρασαν και προφυλάχτηκαν, στις λεγόμενες "αποκλείστρες", οι εξεγερμένοι κάτοικοι των γύρω χωριών.
Προστατευόμενη τοποθεσία.
Τα Όρη Βαρδούσια είναι προστατευόμενος βιότοπος του Natura 2000, με κωδικό GR2450001, κατά μία έκταση 193,18 τ.χλμ.

</doc>
<doc id="50006" url="https://el.wikipedia.org/wiki?curid=50006" title="Παραπείρος ποταμός">
Παραπείρος ποταμός

Ο Παραπείρος είναι ποταμός στην Αχαΐα, γνωστός από το τεχνικό έργο του Φράγματος Πείρου - Παραπείρου και ιδιαίτερα από την τεχνητή λίμνη Αστερίου (Παραπείρου). Πηγάζει από τις παρυφές του Ερυμάνθου και εκβάλλει στον Πείρο ποταμό κοντά στο χωριό Άγιος Στέφανος (τ. Περιστέρα). Έχει μήκος 28,5 χιλιόμετρα. 
Ονομασία.
Η αρχαία του ονομασία ήταν "Τυθεύς" ή "Τευθέας". Σύμφωνα με τον Στράβωνα έλαβε την ονομασία αυτή από την αρχαία πόλη Τευθέα που ήταν κτισμένη κοντά στις ακτές του ποταμού. Ονομάζεται και "Χαϊκαλαίικο" επειδή περνάει εγγύς του χωριού Χαϊκάλι. Σε μικρότερο βαθμό αποκαλείται και "Μπούρμπουλας". Παλαιότερα ήταν γνωστό και ως "Τόσκεσι" από το ομώνυμο καταβυθισμένο χωριό (Τόσκες).
Φράγμα Πείρου-Παραπείρου.
Ανάμεσα στα χωριά Αστέρι και Τόσκες κατασκευάστηκε την περίοδο 2006-2020 το Φράγμα Πείρου-Περαπείρου με σκοπό την ύδρευση της Πάτρας, της Βιομηχανικής περιοχής Πατρών και της δυτικής Αχαΐας. Με την ολοκλήρωση του έργου ο χώρος του ερημωμένου και απαλλοτριωμένου από το 2009 χωριού Τόσκες καλύφθηκε το 2020 από τα νερά της Τεχνητής λίμνης Αστερίου που δημιουργήθηκε στην περιοχή.

</doc>
<doc id="50007" url="https://el.wikipedia.org/wiki?curid=50007" title="Χάραδρος ποταμός">
Χάραδρος ποταμός

 
Ο Χάραδρος είναι χείμαρρος του Νομού Αχαΐας. Πηγάζει απο τις βορειοδυτικές υπώρειες του Παναχαϊκού όρους και εκβάλλει στο ανατολικό τμήμα του Πατραϊκού κόλπου στο ύψος του Καστελόκαμπου. Ονομάζεται και "Βελβιτσάνος" ποταμός. Ένα τμήμα της ροής του δίπλα στο Πανεπιστήμιο Πατρών αποτελεί φυσικό σύνορο μεταξύ δήμου Πατρέων και δήμου Ρίου. Έχει μήκος 7,6 χιλιόμετρα.
Εικάζεται ότι το όνομά του προέρχεται από το γεγονός ότι δεν έχει ομαλή ροή αλλά στο πέρασμά του δημιουργεί βαθιά χαράδρα. Κατά την αρχαιότητα οι βοσκοί πίστευαν ότι αν έπινε νερό ζώο από το ποτάμι την άνοιξη θα γεννούσε μόνο αρσενικά, γι' αυτό και πότιζαν τις αγελάδες προκειμένου να αποκτήσουν ταύρους για τις θυσίες και το όργωμα. Κατά την ενετοκρατία λόγω αυτού του γεγονότος οι Ενετοί ονόμασαν το ποτάμι Βελεβίτσιο (Bel vizio) και απο εκεί πήρε και το ονομά του το χωριό Βελβίτσι.
Κάθε χειμώνα σχεδόν παρατηρούνται φαινόμενα υπερχειλίσεων κοντά στις περιοχές των εκβολών του.

</doc>
<doc id="50009" url="https://el.wikipedia.org/wiki?curid=50009" title="Τυθέυς ποταμός">
Τυθέυς ποταμός



</doc>
<doc id="50010" url="https://el.wikipedia.org/wiki?curid=50010" title="Φίλερης">
Φίλερης

Ο Φίλερης είναι χείμαρρος της Αχαΐας. Αποκαλείται και με τις ονομασίες «Φιλιούρα» ή «Φιλιούρας» ή «Φύλλουρας».
Περιγραφή.
Ο ρους του είναι σχετικά παράλληλος προς αυτόν του Γλαύκου. Πηγάζει σε ορεινή περιοχή ανάμεσα στα χωριά Αγία Παρασκευή (πρώην Τοπόλοβα) και Παλαιό Πετρωτό (πρώην Βαλατούνα) και εκβάλλει στον χείμαρρο Ξεροπόταμο, λίγο πριν τον ποταμό Γλαύκο κοντά στις αθλητικές εγκαταστάσεις της Θύελλας Πατρών, ανάμεσα στην Περιβόλα και τον Άγιο Στέφανο Σαραβαλίου. Το καλοκαίρι είναι ξερό, ενώ το χειμώνα κατεβάζει πολύ νερό.
Λοιπά στοιχεία.
Λίγο πριν την Αχάια Κλάους, διέρχεται ανατολικά του λόφου της «Μυγδαλιάς», όπου έχουν βρεθεί αρχαιότητες. Παλιότερα ταυτιζόταν με το λεγόμενο «Μουσταφά Εφέντη ποτάμι» ή «Σαραβαλέικο ποτάμι», ωστόσο δεν ισχύει καθότι διέρχεται από άλσος δίπλα στις εγκαταστάσεις της Αχάια Κλάους.

</doc>
<doc id="50011" url="https://el.wikipedia.org/wiki?curid=50011" title="Μείλιχος ποταμός">
Μείλιχος ποταμός

Ο Μείλιχος είναι χείμαρρος στην Αχαΐα που πηγάζει από το βορειοδυτικό μέρος του Παναχαϊκού όρους και εκβάλλει στον Πατραϊκό κόλπο στην περιοχή Αγυιά της Πάτρας.
Έχει συνολικό μήκος περίπου 10 χιλιομέτρων και κατά την πορεία του διέρχεται πλησίον της Σκιόεσσας (Βούντενη), από τα Συχαινά και από τη βόρεια πλευρά της πόλης της Πάτρας, περνώντας ενδιάμεσα των συνοικιών Αμπελόκηποι και της Ανθούπολη και εν συνεχεία από την Αγυιά. Ρέμα που χύνεται στον Μείλιχο είναι ο Καραβάς.
Ιστορικά στοιχεία.
Κατά την αρχαιότητα, στην σημερινή περιοχή των Συχαινών και δίπλα στον Μείλιχο, βρισκόταν ο ναός της Τρικλαρίας Αρτέμιδος, ο οποίος δεν έχει βρεθεί και ανασκαφεί ακόμα από τους αρχαιολόγους. Στην Πάτρα, επί της "Οδού Αρέθα", σε μικρή απόσταση από τον Μείλιχο έχει ανασκαφεί αρχαία γέφυρα, κτίσμα των Ρωμαϊκών χρόνων.

</doc>
<doc id="50012" url="https://el.wikipedia.org/wiki?curid=50012" title="Λάρισσος ποταμός">
Λάρισσος ποταμός

Ο Λάρισσος ή Ριολίτικο είναι ποταμός στην Αχαΐα. Ονομάζεται και "Λαρισσός" ή και "Μάννα", και έχει μήκος 19,5 χιλιόμετρα. Πηγάζει από το όρος Σκόλλις και χύνεται στο Ακρωτήριο Άραξος στο Ιόνιο πέλαγος, σχηματίζοντας μικρό έλος. Κατά την αρχαιότητα ήταν το σύνορο ανάμεσα στους νομούς Αχαΐας και Ηλείας. Κοντά στο ποτάμι υπήρχαν οι αρχαίες πόλεις Δύμη και (σύμφωνα με τον Στράβωνα) η Λάρισα. Κατά την μυθολογία, στο ποτάμι ήπιε νερό ο Ηρακλής πηγαίνοντας να καθαρίσει τους στάβλους του Αυγεία. Από το ποτάμι έχει πάρει και το όνομά του ο σημερινός Δήμος Λαρισσού. Ο ποταμός δεν χύνεται στην θάλασσα, αλλά στη Λίμνη Προκόπου.

</doc>
<doc id="50014" url="https://el.wikipedia.org/wiki?curid=50014" title="Μεσόγεια Αττικής">
Μεσόγεια Αττικής

Τα Μεσόγεια είναι συγκρότημα δήμων της Ανατολικής Αττικής που εκτείνονται ανατολικά του Υμηττού, ο οποίος και τα διαχωρίζει από το λεκανοπέδιο της Αττικής. Έδρα του συγκροτήματος είναι τα Σπάτα και επίνειο το αναπτυσσόμενο λιμάνι της Ραφήνας.
Αποτελούν ιδιαίτερη πατρίδα πολλών από τους γηγενείς κατοίκους της Αττικής, που αρχικά είχαν αγροτικό και παραθεριστικό χαρακτήρα, αλλά τις τελευταίες δεκαετίες και περισσότερο τα τελευταία χρόνια η δόμηση λαμβάνει φρενήρεις ρυθμούς, ιδιαίτερα μετά τα μεγάλα έργα που πραγματοποιήθηκαν (Αεροδρόμιο Σπάτων, Αττική Οδός, Προαστιακός, Μετρό). 
Πολλά τμήματα της περιοχής μπαίνουν με γοργούς ρυθμούς εντός σχεδίου πόλεως ώστε να υπάρχει περισσότερο ελεγχόμενη δόμηση, ενώ επίσης πολλές εταιρείες μεταφέρουν τις έδρες τους εκεί. Ωστόσο, είναι πολλές οι ελλείψεις που αντιμετωπίζουν, καθώς μόνο η συνοικία της Κάντζας διαθέτει οργανωμένο σύστημα ύδρευσης. Αποχέτευση δεν διαθέτει κανένας δήμος, ενώ πρόσφατα ελήφθη απόφαση για κλείσιμο των τοπικών χωματερών και μεταφορά των απορριμάτων σε οργανωμένο Χ.Υ.Τ.Α. που χρησιμοποιεί και η Αθήνα.

</doc>
<doc id="50015" url="https://el.wikipedia.org/wiki?curid=50015" title="Τετραδόνιο">
Τετραδόνιο

Στα μαθηματικά, τα τετραδόνια ("quaternions") αποτελούν μία μη-αντιμεταθετική επέκταση της θεωρίας των μιγαδικών αριθμών. Παρουσιάστηκαν για πρώτη φορά από τον Ιρλανδό μαθηματικό Γουίλιαμ Ρόουαν Χάμιλτον το 1843 και εφαρμόστηκαν στη μηχανική μέσα στον τρισδιάστατο χώρο. Η αρχική διατύπωση των εξισώσεων του Maxwell για τον ηλεκτρομαγνητισμό ήταν σε μορφή τετραδονίων. Σήμερα, στις περισσότερες εφαρμογές έχουν αντικατασταθεί από την απλούστερη διανυσματική ανάλυση. Παρόλα αυτά, συναντώνται ακόμη σε εφαρμογές όπως στα τρισδιάστατα γραφικά ηλεκτρονικών υπολογιστών. Η άλγεβρα των τετραδονίων συχνά συμβολίζεται με το γράμμα H (προς τιμήν του Hamilton) ή με το παχύ formula_1 (Unicode U+210D, ℍ).
Ορισμός.
Τα τετραδόνια αποτελούν γενικευμένη μορφή των μιγαδικών αριθμών, που προκύπτουν από την πρόσθεση των βασικών στοιχείων formula_2 και formula_3 σε πραγματικούς αριθμούς, όπου τα formula_2 και formula_3 ικανοποιούν τη σχέση
και ο πολλαπλασιασμός θεωρείται προσεταιριστικός. Κάθε τετραδόνιο αποτελεί γραμμικό συνδυασμό των βασικών τετραδονίων formula_7, formula_2 και formula_3 . Έτσι, μπορεί να εκφρασθεί με μοναδικό τρόπο ως: 
formula_10
όπου formula_11 και formula_12 είναι πραγματικοί αριθμοί.
Με βάση την προαναφερθείσα σχέση, που ικανοποιούν τα στοιχεία formula_2 και formula_3, προκύπτουν νέες σχέσεις που ικανοποιούν οι ανά δύο συνδυασμοί γινομένων αυτών των στοιχείων. Για παράδειγμα, αν κανείς πολλαπλασιάσει απ' τα δεξιά και τα δύο μέλη της εξίσωσης με το "k", τότε:
Με παρόμοιο τρόπο, μπορούν να εξαχθούν σχέσεις για κάθε δυνατό συνδυασμό, που συνοπτικά είναι οι εξής:
Οι σχέσεις αυτές μπορούν να εκφραστούν και υπό μορφή ενός πίνακα, του οποίου οι γραμμές αναπαριστούν τον αριστερό και οι στήλες το δεξιό παράγοντα του γινομένου, ως εξής:
Μη αντιμεταθετικότητα του πολλαπλασιασμού.
Σε αντίθεση με τον πολλαπλασιασμό των πραγματικών και των μιγαδικών αριθμών, ο πολλαπλασιασμός των τετραδονίων δεν είναι αντιμεταθετικός. Για παράδειγμα, , ενώ . Η μη αντιμεταθετικότητα του πολλαπλασιασμού έχει ορισμένες απροσδόκητες συνέπειες, μεταξύ άλλων το γεγονός ότι οι πολυωνυμικές εξισώσεις σε τετραδόνια, μπορεί να έχουν περισσότερες διακριτές λύσεις από το βαθμό του πολυωνύμου.
Η εξίσωση , για παράδειγμα, έχει απείρως πολλές λύσεις τετραδονίων της μορφής , όπου , έτσι που οι λύσεις κείτονται σε μια διδιάστατη, σφαιρική επιφάνεια με κέντρο το μηδέν στον τριδιάστατο υπόχωρο των τετραδονίων με μηδενικό πραγματικό μέρος. Αυτή η σφαίρα τέμνει το μιγαδικό επίπεδο σε δύο σημεία, στο και στο  .
Το γεγονός, ότι ο πολλαπλασιασμός τετραδονίων δεν είναι αντιμεταθετικός, καθιστά αυτά συχνά αναφερόμενα παραδείγματα ενός αυστηρού πεδίου λοξότητας (skew field).
Ιστορία.
Ο Γουίλιαμ Ρόουαν Χάμιλτον (William Rowan Hamilton 1805-1865) είχε υπόψη του την γεωμετρική αναπαράσταση των μιγαδικών αριθμών που είχε προτείνει ο Καρλ Φρίντριχ Γκάους (Carl Friedrich Gauss 1777- 1855). Ανέπτυξε τη θεωρία σύμφωνα με την οποία οι μιγαδικοί αριθμοί έχουν τη μορφή formula_17 επομένως μπορούν να αντιμετωπιστούν ως διατεταγμένα ζεύγη formula_18 και να συστηματοποιηθούν ως μια άλγεβρα διατεταγμένων ζευγών. Έπειτα από αυτό ο Χάμιλτον ήθελε να γενικεύσει την ιδέα των ζευγών σε τριάδες αλλά δεν μπόρεσε να ορίσει τις πράξεις τους, τη διαίρεση και τον πολλαπλασιασμό, διότι δεν μπορούσε να υπολογίσει το πηλίκο των συντεταγμένων δύο σημείων στο χώρο. Στις 16 Οκτωβρίου 1843 στο Δουβλίνο,καθώς περπατούσε με τη γυναίκα του, σχηματοποιήθηκε στο μυαλό του η μορφή των τετράδων (quaternions) με αποτέλεσμα να χαράξει σε μία πέτρα της Μπρούμ (Brougham Broom) γέφυρας τη φόρμουλα των τετράδων: 
formula_19
Την επόμενη μέρα, έστειλε στον μαθηματικό Τζον Τόμας Γκρέιβς (John Thomas Graves 1806–1870) τη σκέψη του για αυτή την ανακάλυψη και αργότερα το γράμμα αυτό δημοσιεύτηκε στο περιοδικό "London, Edinburgh, and Dublin Philosophical Magazine and Journal of Science", το οποίο ανέφερε "Ξαφνικά συνειδητοποίησα την ιδέα την οποία πρέπει να παραδεχτούμε, ότι με κάποια έννοια, μια τέταρτη διάσταση του χώρου με στόχο τον υπολογισμό των τριάδων... Ένα κύκλωμα φάνηκε να κλείνει και μία σπίθα έλαμψε εμπρός."
Στην Ελλάδα αναφορά στα στοιχεία των τετράδων του Hamilton και κάποια ίχνη των ιδεών Grassmann έχουμε στο βιβλίο "Ανωτέρα Άλγεβρα"(1879) του Ιωάννη Χατζιδάκη (1844-1921), καθηγητή στη τότε Σχολή Ευελπίδων. Η πρώτη δημοσιευμένη εργασία για τις τετράδες του Hamilton έγινε το 1883 από τον Κυπάρισσο Στέφανο (1857-1917), καθηγητή Μαθηματικών στο Εθνικό Μετσόβιο Πολυτεχνείο, για το Γερμανικό περιοδικό "Mathematische Annalen" τομέας του Διανυσματικού Λογισμού ο οποίος δεν αναπτύχθηκε διδακτικά και ερευνητικά στην Ελλάδα.

</doc>
<doc id="50016" url="https://el.wikipedia.org/wiki?curid=50016" title="Πλατανέικο ποτάμι">
Πλατανέικο ποτάμι

Το Πλατανέικο είναι μικρό ποτάμι στην Αχαΐα, στο βόρειο μέρος του νομού.
Πηγάζει στο βόρειο τμήμα του Παναχαικού όρους, στην Τοπική Κοινότητα Άνω Καστριτσίου και εκβάλλει στον Κορινθιακό κόλπο, στα όρια των περιοχών του Ακταίου και του Αγίου Βασιλείου, ρέοντας εκ ολοκλήρου στην Δημοτική Ενότητα Ρίου του Δήμου Πατρέων. Στη διαδρομή του αρχικά περνά ανάμεσα από το Άνω Καστρίτσι και τα Αργυρά και χαμηλότερα από το Πλατάνι, από το οποίο έχει πάρει και την ονομασία του.
Το ποτάμι έχει νερό καθ' όλη διάρκεια του χρόνου και κατά την περίοδο του χειμώνα κάποιες φορές πλημμυρίζει και προξενεί πολλές καταστροφές.

</doc>
<doc id="50017" url="https://el.wikipedia.org/wiki?curid=50017" title="Βολιναίος ποταμός">
Βολιναίος ποταμός

Ο Βολιναίος (ή και Δρεπανέικο) είναι ποταμός στην Αχαία, που πηγάζει από τις βόρειες παρυφές του Παναχαικού όρους και εκβάλλει στον Κορινθιακό κόλπο, κοντά στο Δρέπανο και στον Ψαθόπυργο. Έχει νερό όλη την διάρκεια του χρόνου. 
Σύμφωνα με τα "Αχαϊκά" του αρχαίου Έλληνα περιηγητή και γεωγράφου Παυσανία, την ονομασία του την οφείλει στην αρχαία πόλη Βολίνη (ή Βολίνα). Ενώ επίσης αποκαλείται και Δρεπανέικο λόγω του ότι κατά την πορεία του διέρχεται από το ομώνυμο χωριό.

</doc>
<doc id="50019" url="https://el.wikipedia.org/wiki?curid=50019" title="Φοίνικας ποταμός">
Φοίνικας ποταμός

Ο Φοίνικας ή Τσετσεβίτικο ή Σαλμένικος είναι ποταμός της Αχαΐας, στο βόρειο μέρος του νομού. 
Πηγάζει στα ανατολικά του Παναχαικού όρους και εκβάλει στον Κορινθιακό κόλπο, ανάμεσα στα χωριά Λόγγος και στην Μπούκα. 
Περνάει μέσα από την αρχαία Ρυπική χώρα, τον πρώην Δήμο Ερινεού που πλέον αποτελεί δημοτική ενότητα του Δήμου Αιγιαλείας, καθώς και τα χωριά Σαλμενίκο και Καμάρες. Στην περιοχή του Άνω Σαλμενίκου ο Φοίνικας συναντά το κάστρο του Σαλμενίκου. 
Λίγο πριν τις εκβολές του, με τον Φοίνικα συμβάλουν και οι χείμαρροι "Κλουμενίτης" και "Στάχταινα". 
Ο Φοίνικας έχει συνολικό μήκος 22,8 χιλιόμετρα.

</doc>
<doc id="50020" url="https://el.wikipedia.org/wiki?curid=50020" title="Παναγίτσα (χείμαρρος)">
Παναγίτσα (χείμαρρος)

Η Παναγίτσα είναι μικρός ποταμός στο Νομό Αχαΐας, που διατρέχει περιοχή νοτίως της Πάτρας.
Γενικά στοιχεία.
Πηγάζει από την περιοχή των νοτιοδυτικών πρόβουνων του εκτενή ορεινού όγκου του Παναχαϊκού, κυρίως κοντά στην Μονή Ομπλού και από το ομώνυμο βουνό, ενώ εκβάλλει στον Πατραϊκό κόλπο στην περιοχή της Παραλίας Πατρών (στα όρια των περιοχών Κόκκινου Μύλου και Μαραγκόπουλου), νότια-νοτιοδυτικά της Πάτρας. Ο ρους του διέρχεται επίσης από την Κρήνη και από την Οβρυά. 
Εμπλουτίζεται με ύδατα από το ρέμα της "Βουντούσας" στην περιοχή της Κρήνης, αλλά και από τον χείμαρρο που πηγάζει από χειμερινή (εποχιακή) λίμνη του Παναχαϊκού όρους και με τον οποίο συναντούνται στην θέση "Λιθάρι Γεωργούλας". 
Τη θερινή περίοδο έχει λιγοστό νερό έως και καθόλου· βέβαια ορισμένες φορές κατά τους Καλοκαιρινούς μήνες αλλά και κατά πολύ περισσότερο τη χειμερινή περίοδο, κατεβάζει πολύ νερό και συχνά έχει προξενήσει πολλές καταστροφές και πλημμύρες, με τελευταία αυτήν του 2004. 
Η ροή του χειμάρρου, στο μεγαλύτερο μέρος του, από την Οβρυά μέχρι τις εκβολές του στην Παραλία, έχει εγκιβωτιστεί σε μπετόν αρμέ. Στο σημείο που συναντά την Περιμετρική Πατρών βρίσκεται η Έξοδος 4 έως τις εκβολές του δεξιά και αριστερά του χείμαρρου διέρχεται η Λεωφόρος «Ανδρέα Παπανδρέου».
Ονομασία.
Η ονομασία του χειμάρρου οφείλεται είτε στο ότι πηγάζει σε κοντινή απόσταση από την Μονή Ομπλού, που είναι αφιερωμένη στη Θεοτόκο, είτε επειδή στην Οβρυά περνά παραπλεύρως από τον ναό του Ευαγγελισμού της Θεοτόκου. Ονομάζεται επίσης και «Νερομάνα» ή «Ποτάμι / Ρέμα Νερομάνας», αλλά κυρίως στην περιοχή της Κρήνης.

</doc>
<doc id="50022" url="https://el.wikipedia.org/wiki?curid=50022" title="Σέλεμνος">
Σέλεμνος

Ο Σέλεμνος ήταν πρόσωπο της ελληνικής μυθολογίας επώνυμος του ποταμού της Αχαΐας.
Μυθολογία.
Κατά τη μυθολογία, ο Σέλεμνος ήταν βοσκός που αγάπησε κάποια κοπέλα, την Νύμφη Αργυρά. Κάποια στιγμή όταν αυτός γέρασε αυτή τον εγκατέλειψε και ο Σέλεμνος από τη στενοχώρια του πέθανε. Τότε η θεά Αφροδίτη τον έκανε ποταμό. Σύμφωνα με τον Παυσανία οι αρχαίοι Πατρείς τον είχαν θεοποιήσει και πίστευαν ότι όποιος νέος τον είχε εγκαταλείψει η κοπέλα του και λουζόταν στα νερά του ποταμού ξεχνούσε τον πόνο του.
Ποταμός Σέλεμνος.
Μικρό ποτάμι της Αχαΐας, που πηγάζει στο Παναχαϊκό και στην πορεία του περνά από το Καστρίτσι στα προάστια της Πάτρας, όπου ονομάζεται και Καστριτσιάνικο. Τέλος χύνεται στον Κορινθιακό κόλπο. Στις όχθες του Σέλεμνου βρισκόταν η αρχαία πόλη Αργυρά, η θέση της δεν έχει βρεθεί ακόμα. Για τον Σέλεμνο έχει γραφτεί ένα διήγημα από τη Ρέα Γαλανάκη, το «Μνήμη του έρωτα, λήθη του έρωτα» στο βιβλίο της «Ένα σχεδόν γαλάζιο χέρι» (Καστανιώτης, 2004).

</doc>
<doc id="50027" url="https://el.wikipedia.org/wiki?curid=50027" title="Ερύμανθος ποταμός">
Ερύμανθος ποταμός

Ο Ερύμανθος είναι ποταμός της Πελοποννήσου που πηγάζει από το ομώνυμο όρος Ερύμανθος και εκβάλλει στον ποταμό Αλφειό, αποτελώντας έναν από τους κύριους παραποτάμους του. 
Περιγραφή.
Οι πηγές του βρίσκονται στην νοτιοανατολική πλευρά του όρους Ερυμάνθου στην Αχαΐα και έχει συνολικό μήκος περίπου 60 χλμ.. Υπάρχουν αναφορές ότι ονομαζόταν και "Ντουάνα".
Στην αρχική του πορεία έχει την ονομασία "Νουσαΐτικο", αν και εσφαλμένα καθώς ο κύριος κλάδος του ποταμού είναι ο χείμαρρος "Στένωμα" που κατέρχεται από την περιοχή του χωριού Αγράμπελα (πρώην: Πορετσό), και έχει κατεύθυνση νοτιοανατολική μέχρι το χωριό Τριπόταμα που εκεί ενώνεται με τα νερά του Αροανίου και του Σειραίου που πηγάζουν από την ευρύτερη ορεινή περιοχή. Μετά τα Τριπόταμα, ο ποταμός ρέει εκτός των ορίων της Αχαΐας και γίνεται ο κάτω ρους του το φυσικό σύνορο ανάμεσα στον Νομό Ηλείας και στον Νομό Αρκαδίας, έχοντας νοτιοδυτική κατεύθυνση, μέχρι περίπου την περιοχή μεταξύ των χωριών Κούμανι Ηλείας και Βιδιάκι Αρκαδίας, που από εκεί και στη συνέχεια ρέει από βορρά προς νότο μέχρι να εκβάλλει στον Αλφειό, νοτιοδυτικά της τεχνητής λίμνης Λάδωνα και ανατολικά της Αρχαίας Ολυμπίας, στην κεντρο-βορειοδυτική Πελοπόννησο. Αποτελεί τον δυτικότερο ποταμό της Αρκαδίας.
Ο ποταμός συνθέτει ένα φυσικό περιβάλλον ανάμεσα από το ανάγλυφο του ορεινού συγκροτήματος της οροσειράς του Ερυμάνθου κατά κύριο λόγο και άλλων ορεινών όγκων στην νότια ροή του, με πολλά παραδοσιακά γεφύρια, παλιούς νερόμυλους και τον υδάτινο και παρόχθιο πλούτο του. Είναι ορμητικός και στα νερά του πραγματοποιούνται αγώνες κανόε-καγιάκ και ράφτινγκ.
Ιστορικά στοιχεία.
Αξιοσημείωτο είναι ότι ο ποταμός Ερύμανθος αναφέρεται και στους αρχαίους Ορφικούς ύμνους. Επίσης ενδεικτικό της σημασίας του ποταμού στην αρχαιότητα, είναι ότι κοντά στις όχθες του είχε κτιστεί η ισχυρή οικονομικά πόλη-κράτος Ψωφίς στην οποία λατρευόταν ως Θεός.
Χαρακτηριστικά είναι τα πέτρινα γεφύρια του που φτιάχτηκαν τον 18ο και 19ο αιώνα, όπως π.χ. το Παραλογγίτικο, το Πουρνογιόφυρο ή Πρινογιόφυρο, του Σεϊντάγα, το Τουρκογέφυρο στο "Δομοκό", στα Τριπόταμα κ.ά.

</doc>
<doc id="50029" url="https://el.wikipedia.org/wiki?curid=50029" title="Βουραϊκός ποταμός">
Βουραϊκός ποταμός

Ο Βουραϊκός είναι ποταμός στην Αχαΐα. Οι πηγές του βρίσκονται στον Ερύμανθο, κοντά στο χωριό Πριόλιθος των Καλαβρύτων, και χύνεται κοντά στο Διακοπτό. Έχει μήκος 37,5 χιλιομέτρων. Ονομάζεται και Ερασίνος ή Καλαβρυτινό ποτάμι.
Ονομασία.
Το όνομά του το οφείλει στην Βούρα, την κόρη της Ελίκης και του Ίωνα την οποία αγάπησε ο Ηρακλής, και για την οποία κατά τον μύθο άνοιξε το φαράγγι για να μπορέσει να περάσει να φτάσει στη θάλασσα και να την συναντήσει.
Ιστορικά στοιχεία.
Κατά τον ιστορικό Γ. Παπανδρέου, στην αρχαιότητα ο ποταμός σχεδόν σε όλο του το μήκος, σε όσο δηλαδή βρισκόταν εντός της επικράτειας της Αρκαδικής πόλεως Κύναιθας, ονομαζόταν "Ερασίνος", ενώ το κομμάτι του που διέσχιζε την περιοχή της αρχαίας πόλεως Βούρας και μέχρι τη θάλασσα, δηλ. ο κάτω ρους στην περιοχή της Αιγιάλειας, ονομαζόταν Βουραϊκός. Άλλοι ερευνητές ωστόσο υποστηρίζουν την άποψη ότι ο σημερινός Βουραϊκός ταυτίζεται με τον ποταμό Ερασίνο και αντίστοιχα ο σημερινός Λαδοπόταμος με τον αρχαίο Βουραϊκό ή ότι ο σημερινός Βουραϊκός ταυτίζεται με τον αρχαίο Κερυνίτη.
Φαράγγι.
Αυτό είναι το Φαράγγι του Βουραϊκού, το οποίο έχει μήκος περίπου 20 χιλιομέτρων. Ο ποταμός διασχίζει το φαράγγι πλαισιωμένος από πυκνή βλάστηση, απόκρημνα βράχια, καταρράκτες και σπηλιές. Στο φαράγγι περνά και ο οδοντωτός σιδηρόδρομος Διακοπτού - Καλαβρύτων.
Στις όχθες του Βουραϊκού ποταμού υπάρχει σπήλαιο όπου κατά την μυθολογία ήταν μαντείο αφιερωμένο στον Ηρακλή. Εκεί οι προσκυνητές έριχναν τους αστραγάλους και διάβαζαν τους χρησμούς στους Πίνακες της Γνώσης, όπως τους αποκαλούσαν.

</doc>
<doc id="50030" url="https://el.wikipedia.org/wiki?curid=50030" title="Παναγίτσα ποταμός">
Παναγίτσα ποταμός



</doc>
<doc id="50038" url="https://el.wikipedia.org/wiki?curid=50038" title="Δήμος Ρίου">
Δήμος Ρίου

Ο Δήμος Ρίου ήταν δήμος της διοικητικής διαίρεσης της Ελλάδας του 1997 που προέκυψε βάσει του Σχεδίου «Καποδίστριας», στο Νομό Αχαΐας, βόρεια της Πάτρας. Έδρα του υπήρξε η ομώνυμη κωμόπολη.
Ιστορία - στοιχεία.
Ο δήμος συστάθηκε το 1997 με το Σχέδιο Καποδίστριας. Το 2010, με το Σχέδιο Καλλικράτης, ο δήμος καταργήθηκε και έγινε μέρος του διευρυμένου Δήμου Πατρέων ως δημοτική ενότητά του Στη Δημοτική ενότητα Ρίου υπάρχει η Γέφυρα Ρίου-Αντιρρίου και το Κάστρο Ρίου, ενώ για το πέρασμα του πορθμείου υπάρχουν και τα φεριμπότ. Υπάρχει ακόμα το Πανεπιστημιακό Νοσοκομείο και το Πανεπιστήμιο Πατρών. Έμβλημα του δήμου ήταν η γέφυρα Ρίου-Αντιρρίου και το πορθμείο Ρίου-Αντιρρίου.
Δημοτικά διαμερίσματα.
Στον δήμο περιλαμβάνονταν τα παρακάτω δημοτικά διαμερίσματα και οικισμοί:

</doc>
<doc id="50042" url="https://el.wikipedia.org/wiki?curid=50042" title="Λογγίτσι Ευρυτανίας">
Λογγίτσι Ευρυτανίας

Το Λογγίτσι είναι οικισμός του νομού Ευρυτανίας. Βρίσκεται στη βόρεια όχθη της τεχνητής λίμνης Κρεμαστών, σε υψόμετρο 340 μ. Ανήκει διοικητικά στην Τοπική Κοινότητα Βούλπης του καλλικρατικού Δήμου Αγράφων (τέως καποδιστριακού Δήμου Απεραντίων).
Κατά την Απογραφή του 2011 το χωριό απαριθμούσε 61 κατοίκους. Η διακύμανση του πληθυσμού του χωριού είναι η εξής:

</doc>
<doc id="50045" url="https://el.wikipedia.org/wiki?curid=50045" title="Δήμος Παΐων">
Δήμος Παΐων

Ο Δήμος Παΐων ήταν δήμος στην Αχαΐα. Ιδρύθηκε το 1997 με το Σχέδιο «Καποδίστριας» και τη συνένωση των χωριών και οικισμών (συμπεριλαμβανόμενα μέχρι τότε σε κοινότητες): Δάφνη, Πάος, Αμυγδαλιά, Σκοτάνη, Κάτω Χόβολη, Άνω Χόβολη, Πεύκο, Άγιος Γεώργιος, Νάσια, Ποταμιά, Βεσίνι και Δεχουναίικα. Καταργήθηκε το 2010 με την εφαρμογή του προγράμματος «Καλλικράτης» και εντάχθηκε στο νέο, διευρυμένο Δήμο Καλαβρύτων.
Η έκταση του ήταν 99.325 στρέμματα. Ο πληθυσμός του, σύμφωνα με την μοναδική επίσημη εθνική απογραφή που πραγματοποιήθηκε στο χρονικό διάστημα ύπαρξης του (1997-2010)· την Απογραφή του 2001, ανερχόταν σε 1.730 κάτοικους.
Έδρα του Δήμου ήταν η Δάφνη.
Γεωγραφία.
Αποτελούσε έναν κατεξοχήν ορεινό δήμο, ο οποίος ήταν μεσόγειος («περίκλειστος») αφού η έκταση του δεν βρεχόταν σε κανένα σημείο της από θάλασσα.
Η έκταση του όπου εκτεινόταν βρίσκεται στο νότιο τμήμα του Νομού Αχαΐας, ενώ καταλάμβανε τμήμα στα νότια της περιοχής της άλλοτε Επαρχίας Καλαβρύτων. Συνόρευε με τους αχαϊκούς δήμους Κλειτορίας (Λευκασίου) στα ανατολικά και βορειοανατολικά και Αροανίας στα βορειοδυτικά, καθώς και στα νότια με τους δήμους Κοντοβάζαινας και Κλείτορος του Νομού Αρκαδίας.
Ιστορικά στοιχεία.
Στην περιοχή, κατά την αρχαιότητα, υπήρχε η αρχαία πολίχνη Πάος, στην οποία οφείλει και την ονομασία του ο δήμος, καθώς και οι κώμες Αργέαθοι, Σκοτάνη και Λυκούντες που ανήκαν στην επικράτεια της αρχαίας πόλεως-κράτους Κλείτωρ της Αρκαδικής Αζανίας.
Παλαιότερα (1835-1841, 1870-1912) υπήρξε ξανά, ως διοικητική διαίρεση (δήμος) στην περιοχή με την ονομασία Δήμος Παΐων (Πάου). Στην περιφέρεια του δήμου ανήκε και το εγκαταλελειμμένο χωριό Δεχούνι.
Δημοτικά διαμερίσματα (1997-2010).
Στον καποδιστριακό δήμο περιλαμβάνονταν τα παρακάτω δημοτικά διαμερίσματα και οικισμοί:
Διατελέσαντες δήμαρχοι.
Παλαιότερος Δήμος Παΐων (1835-1841)
Παλαιότερος Δήμος Παΐων (1870-1912)
«Καποδιστριακός» Δήμος Παΐων (1997-2010)

</doc>
<doc id="50047" url="https://el.wikipedia.org/wiki?curid=50047" title="C plus plus">
C plus plus



</doc>
<doc id="50049" url="https://el.wikipedia.org/wiki?curid=50049" title="Κριός (χείμαρρος)">
Κριός (χείμαρρος)

Ο Κριός είναι χείμαρρος (μικρό ποτάμι) στην Αχαΐα και στον Δήμο Αιγείρας, που πηγάζει από τον Χελμό κοντά στο χωριό Περιθώρι. Συγκεκριμένα πηγάζει από την Ευρωστίνη που αποτελεί παρυφάδα του Χελμού. Έχει μήκος 20,3 χιλιόμετρα. 
Στην πορεία του περνά από την αρχαία Φελλόη και τα χωριά Συνεβρό, Όαση, Κασάνεβα και τη Μυκηναϊκή ακρόπολη της αρχαίας Αιγείρας και, αφού διασχίζει όλο τον δήμο, χύνεται στον Κορινθιακό κόλπο κοντά στην Αιγείρα. 
Ονομασία.
Σύμφωνα με τον Παυσανία οφείλει το όνομά του στον Τιτάνα "Κριό". Παλιότερα ονομαζόταν και "Βλωβοκίτικο ποτάμι", από την παλιά ονομασία δηλ. του χωριού Αιγές.

</doc>
<doc id="50051" url="https://el.wikipedia.org/wiki?curid=50051" title="Αροάνιος ποταμός">
Αροάνιος ποταμός

Ο Αροάνιος (γράφεται και Αροάνειος) ή Ρουφιάς ή και ρέμα της Κατσάνας είναι παραπόταμος του Λάδωνα. Πηγάζει από τα Αροάνια Όρη και, διασχίζοντας την κοιλάδα της Κατσάνας, μετά από 12 χιλιόμετρα συναντά τον Λάδωνα (κοντά στα Παγκραταίικα Καλύβια) στην περιοχή της «Χελωνοσπηλιάς». Οι πηγές του Αροάνιου βρίσκονται στο χωριό Πλανητέρο μέσα σε πλατανόδασος. 
Στην κοίτη του χύνονται τα ρέματα "Λαγκάδα", "Ξηρόρεμα", "Χαλίκι" και ο χείμαρρος Κλείτορας.
Πηγές του Αροάνιου, περιβάλλον και φύση.
Οι καρστικές πηγές του ποταμού βρίσκονται κάτω από μικρό δάσος πλατανιών, κοντά στο χωριό του Πλανητέρου. Τα πλατάνια ωφελούνται από το νερό των καρστικών πηγών. Οι πολύ μικρές έξοδοι δίνουν μια τεράστια ποσότητα καρστικού νερού μετά από μια σχετικά μικρή απόσταση και τροφοδοτούν τη λεκάνη απορροής του. Μια λεπτομερής διεθνής γεωλογική μελέτη απαριθμεί 41 μικρές εξόδους.
Στις πηγές του ποταμού υπάρχουν εκτροφεία πέστροφας και πολλά εστιατόρια και μαγαζιά με τουριστικά είδη καθώς και παλιές νεροτριβές και νερόμυλοι κάνοντας το τοπίο ειδυλλικό. Η περιοχή το καλοκαίρι αποτελεί μέρος κυριακάτικης εξόρμησης για τους κατοίκους, ακόμα και της Πάτρας παρά την μεγάλη απόσταση.
Οι πηγές κάτω από την δασώδη περιοχή είναι ένα εξαιρετικά πολύτιμο κομμάτι της φύσης, ένας αληθινός "γεωτόπος", σπάνιος όχι μόνο στην Ελλάδα. Πρέπει να διατηρηθεί και να προστατεύεται αναλόγως. Το φυσικό μνημείο στην περιοχή των πηγών κυριαρχείται από τον εμπορικό τουρισμό. Οι βεράντες των εστιατορίων και των κτιρίων στέκονται απευθείας στην εύθραυστη φύση.
Ο ποταμός.
Ο ποταμός μεταφέρει θραύσματα πετρωμάτων, χώμα και υπολείμματα φυτών από την οροσειρά του Χελμού και τα αποθέτει στην κοιλάδα της Κατσάνας. Αυτό ξεκίνησε να συμβαίνει σε μεγάλο βαθμό στις υγρές εποχές της Τεταρτογενούς περιόδου. Σε αυτό το γεωλογικό χρονικό διάστημα 2,5 εκατομμυρίων ετών μέχρι σήμερα της αποσάθρωσης (weathering), της διάβρωσης (erosion) και της απογύμνωσης (denudation) της οροσειράς, η κοιλάδα του ποταμού και ο ποταμός απέκτησαν σταδιακά τη σημερινή μορφολογία τους. Ο ποταμός ήταν πιθανώς πολύ μεγαλύτερος, με μεγαλύτερες ποσότητες χαλικιών και νερού. Επιπλέον, τα θραύσματα βράχων από τα γύρω βουνά σχημάτισαν περισσότερα στρώματα ιζημάτων στην κοιλάδα. Η επιφάνεια της κοιλάδας καλύφθηκε σταδιακά από στρώματα από αργιλώδες, δηλ. γόνιμο εδάφος. Οι κάτοικοι των χωριών και των κωμοπόλεων της περιοχής καλλιέργησαν κατά το παρελθόν το έδαφος, όπως συνεχίζουν να κάνουν και σήμερα. Στην είσοδο μιας άλλης κοιλάδας, αυτής του Ξηρορέματος στα δυτικά, η κοιλάδα της Κατσάνας διευρύνθηκε. Εκεί, στις πλαγιές ενός λόφου αναπτύχθηκε το μεγαλύτερο χωριό της κοιλάδας, η Κλειτορία. Η κοιλάδα της Κατσάνας είναι σήμερα γραφική, με όμορφους κάμπους και χωράφια, με κήπους και πολλά δέντρα. 
Σημείωση.
Να μην συγχέεται με τον ομώνυμο μικρότερο ποταμό που διαρέει τη Δημοτική Ενότητα Αροανίας και χύνεται στον ποταμό Ερύμανθο στο χωριό Τριπόταμα Αχαΐας.

</doc>
<doc id="50054" url="https://el.wikipedia.org/wiki?curid=50054" title="Βόρεια προάστια">
Βόρεια προάστια



</doc>
<doc id="50055" url="https://el.wikipedia.org/wiki?curid=50055" title="Βόρεια προάστια Αθηνών">
Βόρεια προάστια Αθηνών

Τα βόρεια προάστια των Αθηνών είναι συγκρότημα δήμων και διάσπαρτων συνοικιών που αναπτύσσονται στη βόρεια και στην βορειοανατολική οικιστική τάση των Αθηνών, με κατεύθυνση προς τη βορειοανατολική Αττική. Ιστορική έδρα των βορείων προαστίων είναι η πόλη της Κηφισιάς και των βορειοανατολικών το Χαλάνδρι. Η βόρεια τάση παραδοσιακά κινείται στον άξονα Ψυχικού-Εκάλης, ενώ η βορειοανατολική στον άξονα Θρακομακεδόνες-Παπάγου-Διόνυσο. Σύγχρονο αστικό κέντρο της βόρειας τάσης αποτελεί το Μαρούσι, ενώ κόμβος της βορειοανατολικής είναι η Αγία Παρασκευή. Αστικό κέντρο των υπερβορείων προαστίων, επέκταση της βόρειας τάσης, αποτελεί ο Άγιος Στέφανος, ενώ έδρα της βόρειας μεσογαίας, επέκτασης της βορειοανατολικής τάσης, είναι η πόλη της Παλλήνης. Το συγκρότημα είναι γνωστό ως Ζώνη Β, της οποίας σύγχρονο μητροπολιτικό κέντρο είναι η αναπτυσσόμενη πόλη του Αμαρουσίου. Το συγκρότημα Β απεικονίζεται στους χάρτες με πράσινο χρώμα. Στην βόρεια πλευρά κατοικούν συνήθως οικογένειες των μεγάλων εισοδηματικών στρωμάτων.
Μελετώντας τη ζώνη ως συμπαγές συγκρότημα που καλύπτει τη βορειοανατολική πεδιάδα των Αθηνών, η περιοχή οριοθετείται από τον Κηφισό-Πάρνηθα-Πεντέλη και Υμηττό, εσωκλείοντας τους δήμους Μεταμόρφωσης-Ηρακλείου-Εκάλη-Πεντέλης-Αγίας Παρασκευής και Παπάγου, ζώνη που είναι γνωστή ως "Βορειοανατολική Αθήνα". Μελετώντας το συγκρότημα με τα σύγχρονα δεδομένα ως Ζώνη Β των Αθηνών-Αττικής, το συγκρότημα απαρτίζεται από τους δήμους και κοινότητες που κινούνται με κετεύθυνση προς και γύρω από το Πεντελικό Όρος. Η κεντρική πεδιάδα οριοθετείται από τα Τουρκοβούνια-Πάρνηθα-Πεντέλη-Υμηττό και οι δύο οικιστικές τάσεις επεκτείνονται προς τη βορειοανατολική και την ανατολική Αττική. Η πρώτη επέκταση καλύπτει το συγκρότημα του Αγίου Στεφάνου και η δεύτερη το συγκρότημα της Παλλήνης. Το τελευταίο αποσπάται σταδιακά από τα παραδοσιακά μεσόγεια έπειτα από προσανατολισμός του στη Μαραθώνιας Αναπτυξιακής και τη συμμετοχή στον ΣΠΑΠ, κινούμενη προς την Πεντέλη και το Μαραθώνα που παραδοσιακά ανήκουν στη ζώνη της βορειοανατολικής Αττικής. 
Οι δήμοι δε που βρίσκονται σε κοντινή ακτίνα με το Δήμο Αθηναίων, όπως το Γαλάτσι, κ.α. εξυπηρετούνται ουσιαστικά από το άστυ των Αθηνών για τις ανάγκες τους, καθώς βρίσκονται στην πεδιάδα που οριοθετούν τα Τουρκοβούνια στα δυτικά
Οι Θρακομακεδόνες στους πρόποδες της Πάρνηθας εμφανίζεται στη ζώνη Β ως το άκρο των βορείων προαστίων, μετά τη συγκοινωνιακή τους σύνδεση με την Κηφισιά (επέκταση Κύμης) ενώ η περιοχή είναι αποκλειστικής κατοικίας. Η περιοχή ενσωματώθηκε το 2010 με τον Δήμο Αχαρνών. Στην περιοχή κατοικούν άτομα μεσαίας και μεγάλης οικονομική τάξης ενώ χρόνο με τον χρόνο η περιοχή αναπτύσεται με την ανέγερση νέων κατοικιών. Η Λυκόβρυση και η Ανθούσα είναι οι δύο περιοχές των βορείων και βορειοανατολικών προαστίων αντίστοιχα που δεν έχουν γνωρίσει ακόμα την ανάπτυξη που επιζητούν. Η πρώτη λόγω αναστολής των χρήζοντων συγκοινωνιακών έργων και της προσπάθειας εκμετάλλευσης της φθηνής μέχρι στιγμής γης και των καταπατημένων δασών από φτωχούς μικροαστούς. Η δεύτερη καθώς βρίσκεται εκτός λεκανοπεδίου και στα όρια μεταξύ του ορεινού τοπίου και της πεδιάδας των Μεσογείων. Και οι δύο έχουν κατακερματισμένα γήπεδα και δεν ευνοήθηκαν από τη μέθοδο της αντιπαροχής. Αυτό όμως αφήνει και πολλές υποσχέσεις για μια ιδιαίτερη ανάπτυξή τους. Το 2004 στη βορειοανατολική Αττική για τις ανάγκες των Ολυμπιακών Αγώνων δημιουργήθηκε μια καινούργια περιοχή για την διαμονή των αθλητών το Ολυμπιακό Χωριό νότια των Θρακομακεδόνων. Το χωριό έπειτα από τους αγώνες δόθηκε σε κατοίκους μεσαίας οικονομικής τάξης και υπάγεται διοικητικά στον δήμο Αχαρνών. Στον δήμο Αχαρνών υπάγονται επίσης η Βαρυμπόμπη και το Τατόι όπου η πρώτη είναι περιοχή αποκλειστικής κατοικίας ενώ στην δεύτερη βρίσκονται τα φημισμένα κέντρα διασκεδάσεως των βορείων προαστίων ή αλλιώς clubs τα ιστορικότερα είναι το Τατόι Club, το Jockey Club και το Varimpompi Club. Επίσης στο Τατόι βρίσκονται και τα βασιλικά κτήματα και πολλοί ιππικοί όμιλοι.
Παραπλήσια χαρακτηριστικά συναντιώνται και στον ενιαίο δήμο Νέας Φιλαδέλφειας και Νέας Χαλκηδόνας που κινούνται στη βορειοδυτική οικιστική τάση, ενώ το Γαλάτσι πλέον ενσωματώνεται στο κέντρο των Αθηνών. Οι δήμοι αυτοί τα τελευταία χρόνια υπάγονται στη ζώνη Δ των Αθηνών, γνωστή ως δυτική Αθήνα. Ο δήμος Παπάγου θεωρείται πλέον ως μία από τις ακριβές περιοχές του κέντρου επίσης. Επιπλέον, πολλές ορεινές εκτάσεις οικοδομούνται στους νοτιοανατολικούς πρόποδες της Πεντέλης λίγο πιο έξω από το λεκανοπέδιο (Ντράφι, Διώνη, Δέση, Καλλιτεχνούπολη, Νέος Βουτζάς, Καλλιθέα) και συγκεντρώνουν πληθυσμό υψηλού εισοδήματος , αν και η νομιμότητα ορισμένων από αυτούς τους οικισμούς (ή η έκτασή τους) σε πολλές περιπτώσεις έχει αμφισβητηθεί (όπως επίσης και η έκταση της κοινότητας Πεντέλης, Ροδοπόλεως και Διονύσου).
Στη ζώνη Β' της Αττικής περιλαμβάνονται και οι δήμοι της βορειοανατολικής αττικής. 
Επισκέψιμοι χώροι και Φυσικό Τοπίο.
Τα βόρεια προάστια φημίζονται για την πληθώρα ελεύθερων χώρων, χώρων πρασίνου και τις προσπάθειες που καταβάλλονται για διατήρηση του φυσικού κάλλους, παρά τις έντονες πιέσεις αστικοποίησης που αγγίζουν πλέον τα αττικά βουνά. Στα ανατολικά εκτείνονται τα πευκοδάση του Υμηττού, στα βορειοανατολικά το πεντελικό τοπίο, στα βόρεια η Πάρνηθα και στα δυτικά οι λόφοι των Τουρκοβουνίων. Ορισμένες από τις πιο καλαίσθητες και συχνά επισκεπτόμενες πλατείες είναι η Πλατεία Πλατάνων στο Σταθμό της Κηφισιάς, η πλατεία Αριστοτέλους στους Θρακομακεδόνες, η Πλατεία Πίνδου στο Σταθμό του Αμαρουσίου, η Πλατεία Δροσοπούλου στη Φιλοθέη, Αγίας Σοφίας στο Νεό Ψυχικό, Πλατεία Αγίου Νικολάου στο Χαλάνδρι, Αναλήψεως στα Βριλήσσια και πολλές άλλες. Μερικά μόλις από τα πιο γνωστά πάρκα και άλση είναι το ιστορικό Άλσος της Κηφισιάς που φιλοξενεί παραδοσιακά την Ανθοκομική Έκθεση της πόλης, το Δάσος Συγγρού στο Μαρούσι, πραγματικός πνεύμονας πρασίνου και αναψυχής, καθώς και το Αττικό Πάρκο Βριλησσίων για ποδηλασία και αθλοπαιδιές. Η Ρεματιά του Χαλανδρίου προτείνεται για μια γρήγορη εναλλαγή από το αστικό στο φυσικό τοπίο, ενώ το Δάσος της Πάρνηθας και της Πεντέλης προσελκύουν εκδρομείς όλο το χρόνο. Το Πάρκο Μαρία Κάλλας στα Βριλήσσια συγκεντρώνει κόσμο των βορειοανατολικών προαστίων, ενώ η πόλη των Μελισσίων είναι γνωστή για τα πλούσια άλση της. Τα βασιλικά κτήματα Τατοϊου στις Αχαρνές, προσελκύουν ποδηλάτες και επισκέπτες από τις γύρω περιοχές αποτελώντας την περιοχή ως ένα δημοφιλές προορισμό. 
Συγκοινωνιακές Υποδομές.
Ηλεκτρικός Σιδηρόδρομος
Οι Δήμοι του συγκροτήματος, λόγω της αρχικής οικοδομικής τους φιλοσοφίας για στέγαση σε απόμακρες, δασόφυτες και ήσυχες γειτονιές μακρυά από την πόλη και το καυσαέριο είχαν εκ προθέσεως προβληματικές συγκοινωνίες και ενθάρρυναν την ευρεία χρήση του ΙΧ. Όταν άρχισαν να δημιουργούνται εστίες εργασίας, εμπορίου και στέγαση υπηρεσιών και να ελκύουν τη μεσοαστική τάξη, παρουσιάστηκε και η ανάγκη βελτίωσης των συγκοινωνιακών υποδομών. Έως τότε, το μόνο μέσο μαζικής μετακίνησης ήταν ο Ηλεκτρικός Σιδηρόδρομος που ξεκινούσε από την Κηφισιά και κατέληγε σε Αθήνα και Πειραιά. 
Δημοτική Συγκοινωνία &amp; Διαδημοτική Συγκοινωνία
Πρώτος επιχειρεί ο Δήμος Αμαρουσίου το εγχείρημα της δημοτικής συγκοινωνίας λόγω των πολλών διάσπαρτων οικισμών, μετά από σχετικό κονδύλι της Ευρωπαϊκής Ένωσης στις αρχές του 2000. Το ίδιο κάνουν και οι Δήμοι Μεταμόρφωσης, Πεύκης και Νέου Ηρακλείου για την πρόσβαση στον ηλεκτρικό. 
Το Μαρούσι συσκέπτεται συχνά με τη γειτονική Πεύκη προς επίλυση των συγκοινωνιακών τους προβλημάτων και προωθούν το εγχείρημα της Διαδημοτικής Συγκοινωνίας, ενώ η δεύτερη, μαζί τη Λυκόβρυση προτείνουν τη μελλοντική επέκταση της γραμμής 4 από Γαλάτσι προς τα σύνορά τους. Επιπλέον, η δημοτική αρχή του Αμαρουσίου μελετά συχνά πρωτοβουλίες διαδημοτικής συγκοινωνίας στο ευρύτερο συγκρότημα. Τελικά το εγχείρημα ξεκινά με συμμετοχή των Δήμων Λυκόβρυσης, Πεύκης και Αμαρουσίου, με διέλευση επί της Λεωφόρου Ειρήνης προς ενίσχυση των λεωφορείων του ΟΑΣΑ. Αυτό αποτελεί και ένα πρώτο βήμα αναπτυξιακού προσανατολισμού της Λυκόβρυσης προς τα βόρεια προάστια στα ανατολικά της.
Μετρό &amp; Προαστιακός
Μετά την ολοκλήρωση της γραμμής 3 του Μετρό που εξυπηρέτησε τα βορειοανατολικά προάστια και τα Μεσόγεια, δόθηκε το ερέθισμα και για άλλους Δήμους για πρόσβαση στους νέους σταθμούς. Ορισμένοι από αυτούς ήταν το Χαλάνδρι, τα Βριλήσσια, τα Μελίσσια και η Πεντέλη για το Σταθμό της Δουκίσσης Πλακεντίας. Ο Δήμος Χαλανδρίου, με την οικειοποίηση της λωρίδας του Πατήματος και με το επιχείρημα προστασίας του οικισμού από την διαμπερή κυκλοφορία απαγορεύει την πρόσβαση των οχημάτων των γειτονικών Δήμων και κάπως έτσι παγώνει το εγχείρημα των Μελισσίων και της Πεντέλης. Αντιθέτως, το Μαρούσι και το Ν. Ηράκλειο επιτρέπουν την πρόσβαση των δημοτικών λεωφορείων Μεταμόρφωσης και Πεύκης στους σταθμούς τους. Επίσης, από το 2010 λειτουργεί και ο σταθμος του Προαστιακού Σιδηροδρόμου στην Μεταμόρφωση. Επιπλέον, λειτουργούν στην γραμμή Πειραιάς-Χαλκίδα οι σταθμοί του Προαστιακού Σ.Κ.Α., Δεκέλεια, Άγιος Στέφανος και Αφίδνες.
Με τις νέες επεκτάσεις του Προαστικού Σιδηροδρόμου και του Ηλεκτρικού προς τη βορειοανατολική Αττική που έχει προγραμματιστεί για το 2013-2015, καθώς και η νέα κυκλική γραμμή 4 του Μετρό και τους 3 νέους σταθμούς της γραμμής 2 καθιερώνεται ένα ιδιαιτέρως προνομιακό συγκοινωνιακό καθεστώς στο συγκρότημα. 
Συγκοινωνιακοί Κόμβοι ΟΑΣΑ
Σημαντικοί συγκοινωνιακοί κόβμοι λεωφορείων δημιουργούνται στους σταθμούς, όπως ο κόμβος της Δουκίσσης Πλακεντίας. Παρά ταύτα ότι η ΕΘΕΛ, αντί να αυξήσει το στόλο των λεωφορείων πραγματοποιεί μεταθέσεις από ήδη εξυπηρετούμενες γειτονιές σε νεοαναπτυχθείσες, προκαλώντας σύχγυση στους κατοίκους και αύξηση των ποσοστών χρήσης του ΙΧ. Επίσης, αδυνατεί να συνδέσει τους απομακρυσμένους σταθμούς του Προαστιακού με τις γειτονιές που καλείται να εξυπηρετήσει, προκαλώντας ελλιπή χρήση και του δευτέρου συγκοινωνιακού μέσου μαζί με τα λοιπά προβλήματα που αντιμετωπίζει. Όσον αφορά το σταθμό Χαλανδρίου έχει παρατηρηθεί αναποτελεσματική σύνδεση με το κέντρο του Δήμου και τους γειτονικούς Δήμους, τόσο σε επίπεδο δημοτικής συγκοινωνίας όσο και σε επίπεδο ΕΘΕΛ. Οι σταθμοί του Προαστιακού από την άλλη εμφανίζουν μειωμένη επισκεψιμότητα που οφείλεται σε σειρά παραγόντων.
Σύστημα Ποδηλατοδρόμων
Τα βόρεια προάστια μετά το 2004 αρχίζουν να αξιοποιούν κοινοτικά κονδύλια για δημουργία οδών ήπιας κυκλοφορίας και πεζοδρόμους, ενώ οι Δήμοι Χαλανδρίου και Βριλησσίων προωθούν συνεργαζόμενοι το σύστημα ποδηλατοδρόμων, συνδέοντας το άνω Χαλάνδρι με τον σταθμό του Χαλανδρίου και τον σταθμό της Λ. Πεντέλης με τα Άνω Βριλήσσια.
Πρόσβαση.
Η πρόσβαση για τα βόρεια είναι εφικτή από ένα πλήθος λεωφόρων και αυτοκινητοδρόμων. Η πιο γνωστή είναι η λεωφόρος Κηφισίας η οποία ξεκινά από το κέντρο της Αθήνας και διαπερνά τις περισσότερες περιοχές των βόρειων προαστίων (άξονας Ψυχικού-Εκάλης). Η λεωφόρος Πεντέλης επίσης αρχίζει από το κέντρο του Χαλανδρίου και τελειώνει στα Άνω Μελίσσια περνώντας στο μεταξύ από τα Βριλήσσια και την περιοχή της Πεντέλης. Η Εθνικής οδός Αθηνών-Λαμίας καθιστά πιο εύκολη την μετακίνηση για το κέντρο για τους κατοίκους των υπέρ βόρειων προαστίων (κομμάτι Αγ. Στεφάνου, Θρακομακεδόνων, Εκάλης, Λυκόβρυσης, Δροσιάς και Διονύσου). Η πιο σύγχρονη και νεότερη είναι η Αττική οδός η οποία ξεκινά από το Λαύριο και καταλήγει στον Ασπρόπυργο. Η Αττική οδός διασχίζει τις περισσότερες περιοχές των βόρειων προαστίων καθώς περνά μέσα από το Χαλάνδρι, το Μαρούσι, την Μεταμόρφωση, τα Βριλήσσια και το Ηράκλειο. Το 2004 παραδόθηκε στην κυκλοφορία και η λεωφόρος Κύμης η οποία ξεκινά από το Ολυμπιακό στάδιο στο Μαρούσι και καταλήγει στους Θρακομακεδόνες περνώντας μέσα από το Ολυμπιακό χωριό, την Κηφισιά και το Τατόι. Επιπλέον λειτουργεί από το 2004 ο Προαστιακός σιδηρόδρομος ο οποίος διευκολύνει την πρόσβαση από την Ανατολική και Δυτική Αττική ενώ από το 19ο αιώνα λειτουργεί και ο ηλεκτρικός σιδηρόδρομος από τον Πειραιά έως την Κηφισιά. Ένα από τα μελλοντικά έργα είναι η κατασκευή της γραμμής 4 του μέτρο όπου θα ξεκινά από το κέντρο θα περνά στο Μαρούσι και θα τελειώνει στην εθνική οδό.
Εκπαίδευση.
Στις περιοχές των βορείων και βορειοανατολικών προαστίων βρίσκονται αρκετά από τα μεγαλύτερα μη κερδοσκοπικά εκπαιδευτικά ιδρύματα της χώρας, στα οποία έχει αποφοιτήσει από αυτά η πολιτική, καλλιτεχνική και οικονομική ελίτ της χώρας. Συγκεκριμένα, στην περιοχή του Παλαιού Ψυχικού εδρεύει το ωμόνυμο Αρσάκειο Ψυχικού, το Κολλέγιο Αθηνών-Ψυχικού και η Σχολή Μωραΐτη. Στην Αγία Παρακευή βρίσκεται το Αμερικάνικο Κολλέγιο της Ελλάδος, στην Λυκόβρυση το ίδυμα της βρετανικής πρεσβείας , ενώ στην Παλλήνη μετακόμισαν πρόσφατα αρκετά ξενόγλωσσα σχολεία, με τα μεγαλύτερα το Campion και την Ελληνογερμανική Αγωγή.
Θεσμός Ανακύκλωσης.
Τα βόρεια προάστια στις αρχές της δεκαετίας του 2000 προέβησαν στη θέσπιση του θεσμού της ανακύκλωσης, προωθώντας διαδικασίες διαχωρισμού των ανακυκλώσιμων υλικών σε ειδικά σακίδια και ρίψη στους μπλε κάδους. Οι πρώτοι Δήμοι που συμμετέχουν στο εγχείρημα είναι η Φιλοθέη, το Μαρούσι, τα Βριλήσσια, το Χαλάνδρι, τα Μελίσσια, η Πεύκη, η Κηφισιά, το Ψυχικό, οι Θρακομακεδόνες, η Νέα Ερυθραία και το Νέο Ηράκλειο, ενώ αργότερα ακολουθούν και οι υπόλοιποι Δήμοι. Οι οικιστικές περιοχές είναι υποχρεωμένες να τοποθετούνται ειδικοί κάδοι απορριμμάτων Proper. Από την δεκαετία 1990 στα βόρεια προάστια συνηθίζεται ιδιωτικές εταιρείες να διαχειρίζονται τα απορρίμματα των περιοχών με στόχο καλύτερες υπηρεσίες από άλλες περιοχές. 
Σύλλογος Προστασίας και Ανάπλασης του Πεντελικού.
Ο ΣΠΑΠ ιδρύθηκε μετά το συντονισμό δήμων και κοινοτήτων του πεντελικού με μέλη την Κηφισιά, Ν. Ερυθραία, Μαρούσι, Μελίσσια, Βριλήσσια, Άγιος Στέφανος, Χαλάνδρι, Νέα Πεντέλη, Πεντέλη, Εκάλη, Δροσιά, Διόνυσος, Νέα Μάκρη και Άνοιξη και νεότερα μέλη Αρτέμιδα, Ραφήνα, Κρυονέρι, Γαλάτσι, Πικέρμι, Ανθούσα, Ροδόπολη, Σταμάτα και Γέρακα, με πρόεδρο του συνδέσμου των 23, το δήμαρχο Πεντέλης. Στη χρονιά που ακολουθεί η Πεντέλη και η Νέα Μάκρη πραγματοποιούν ενταντική πρωτοβουλία αναδάσωσης, πέριξ του αστικού ιστού (χαρακτηριστικός ο νεος πνεύμονας πρασίνου επί των περιφερειακών Διονύσου από την Πεντέλη έως και τη Νέα Μάκρη).
Ολυμπιακά ακίνητα.
Σε διάφορες περιοχές των βορείων προαστίων, κατασκευάστηκαν για την διεξαγωγή των Θερινών Ολυμπιακών Αγώνων του 2004 διάφορα στάδια και χώροι εκμετάλευσης φέρνωντας μια ακόμα μεγαλύτερη ανάπτυξη στις περιοχές. Ειδικότερα:
Το Ολυμπιακό Αθλητικό Κέντρο Αθηνών «Σπύρος Λούης» που φέρει το όνομα του πρώτου ολυμπιονίκη Μαραθωνοδρόμου κτίστηκε το 1980 και επεκτάθηκε με προϋπολογισμό 156 εκατομμυρίων ευρώ. Στο στάδιο αυτό διεξήχθησαν οι αγώνες στίβου και ο τελικός ποδοσφαίρου. 
Επίσης, στο χώρο αυτό έλαβαν μέρος οι τελετές έναρξης και λήξης των Ολυμπιακών Αγώνων.
Το Ολυμπιακό Κέντρο Υγρού Στίβου κτίστηκε το 1991 και διέθετε δύο ανοικτές πισίνες και μια κλειστή πισίνα. Εδώ διεξήχθησαν οι αγώνες της υδατοσφαίρισης, κολύμβησης και κατάδυσης.
Το Ολυμπιακό Στάδιο Αθήνας είχε χτιστεί το έτος 1995. Εδώ διεξήχθησαν οι αγώνες ενόργανης γυμναστικής και τραμπολίνου.
Το Ολυμπιακό Ποδηλατοδρόμιο κτίστηκε το 2004 για την διεξαγωγή των αγώνων ποδηλασίας.
Το Ολυμπιακό χωριό στην περιοχή των Θρακομακεδόνων, φιλοξένησε τους αθλητές των Ολυμπιακών και των παραολυμπιακών αγώνων. Το "χωριό" βρίσκεται στα σύνορα Θρακομακεδονων - Κηφισιά και απέχει 15 χλμ. από το Μαρούσι. Η κατασκευή κόστισε περίπου 430 εκ. €. Σήμερα οι κατοικίες έχουν δοθεί σε μέλη του Ο.Ε.Κ. 
Στην Παλλήνη κατασκευάστηκαν στον λόφο Έντισον οι κατοικίες των δημοσιογράφων των αγώνων.
Διασκέδαση.
Οι κάτοικοι των βορείων προαστίων έχουν αρκετές επιλογές όσων αφορά την διασκέδαση. Στο βόρειο μέρος και συγκεκριμένα στην Βαρυμπόμπη, την Εκάλη και το Τατόι βρίσκονται οι κλειστές λέσχες στις οποίες μέλη είναι μόνο κάτοικοι των βορείων προαστίων. Στο κεντρικό κομμάτι (Κηφισιά, Μαρούσι, Ψυχικό) βρίσκονται χλιδάτα εστιατόρια και κέντρα διασκεδάσεως τα οποία είναι ελκυστικά προς την νεολαία. Η ανατολική μεριά (Βριλήσσια, Χαλάνδρι) αναπτύσεται συνεχώς χρόνια με τα χρόνια. Το καζίνο της Πάρνηθας, αποτελεί το πιο κοντινό προορισμό τυχερών παιχνιδιών για τους Αθηναίους.
Κόντρα με τα δυτικά.
Στις αρχές της δεκαετίας 2000 μέχρι το 2013 υπήρξε μια κόντρα ανάμεσα στους νεαρούς κατοίκους των βορείων προαστίων με αυτούς της δυτικής πλευράς των Αθηνών. Ο λόγος ήταν διότι οι κάτοικοι ων δυτικών όριζαν τους βορείους ως "πλουσιόπαιδα" ενώ στην αντίθετη μεριά οι βορειοι θεωρούσαν ότι το Μπουρνάζι και οι δυτικές συνοικίες ήταν "μπασκλας." Για αυτό τον λόγο βγήκαν αρκετές τηλεοπτικές σειρές όπως ο Εραστής Δυτικών Προαστίων, ο Λάκης ο γλυκούλης και οι Λατρεμένοι μου γείτονες, Το Σόι Σου και το βιβλίο Μαμάδες Βορείων Προαστίων της Παυλίνας Νάσιουτζικ (η μητέρα του Νίκου Ρωμανού) αναλύοντας και αναδεικνύοντας τα ταξικά στερεότυπα που υπάρχουν μεταξύ των κοινωνικών στρωμάτων.

</doc>
<doc id="50057" url="https://el.wikipedia.org/wiki?curid=50057" title="Λάδωνας (ποταμός)">
Λάδωνας (ποταμός)

Ο Λάδωνας είναι ποταμός της Πελοποννήσου, παραπόταμος του Αλφειού. 
Πηγές Λάδωνα.
Πηγάζει από τα Αροάνια και συγκεκριμένα από το όρος Πεντέλεια (γνωστό και ως Ντουρντουβάνα). Οι πηγές του βρίσκονται στην περιοχή του χωριού Λυκουρία, στην περιοχή που ονομάζεται "Ράχη Πύργου" ή "Κεφαλόβρυσο" όπου αναβλύζει μέσα από καταβόθρες με τόση δύναμη ώστε θα μπορούσε να κινεί ταυτόχρονα 20 μύλους, όπως αναφέρεται χαρακτηριστικά στα 1906, γεγονός που τον καθιστούσε ακόμα και τους θερινούς μήνες δυσδιάβατο. 
Ρους.
Διασχίζει τον Νομό Αχαΐας και τον Νομό Αρκαδίας και συμβάλλει στον Αλφειό. Το μήκος είναι μεγαλύτερο από 60 χιλιόμετρα και ο ρους του στον χάρτη μοιάζει με φίδι που ελίσσεται. Παραπόταμοί του είναι ο Αροάνιος ή Κατσάνας, ο Πάος ή Πάϊος ή Ξεροπόταμος, ο Τράγος ή Νταραίικο ποτάμι. Κοντά στη συμβολή του με τον Αλφειό ονομάζεται και "Ρουφιάς".
Φυσιογνωμία.
Γνωστό είναι επίσης και το υδροηλεκτρικό φράγμα του Λάδωνα στην Αρκαδία, που κατασκευάστηκε την δεκαετία του 1950, ενώ είναι αρκετά γνωστός ο υδροβιότοπός του που μαζί με την τεχνητή λίμνη έχουν σπάνια πανίδα και χλωρίδα. Τις τελευταίες δεκαετίες έχουν αναπτυχθεί αθλητικές δραστηριότητες στην περιοχή του, όπως κανόε-καγιάκ και ράφτινγκ, ενώ η φυσική ομορφιά του τοπίου του ενδείκνυται για πεζοπορίες και για ψάρεμα.
Ιστορικά στοιχεία.
Ήταν ονομαστός ποταμός ήδη από την αρχαιότητα για την ομορφιά του τοπίου του αλλά και για τα ψάρια του· ο Παυσανίας επισκεπτόμενος την περιοχή τον 2ο αι. μ.Χ. τον αναφέρει ως τον ωραιότερο ποταμό που υπάρχει. 
Χαρακτηριστικά είναι τα πέτρινα γεφύρια του που φτιάχτηκαν τον 18ο και 19ο αιώνα, όπως π.χ. της Γύριζας, της Δήμητρας, το Σπαθαραίικο, του Τσερχοτάμπεη ή Τσερνοτάμπεη κ.ά.
Μυθολογία.
Οι αρχαίοι Αρκάδες είχαν θεοποιήσει τον ποταμό και υποστήριζαν ότι ήταν γιος του Ωκεανού και της Τηθύος. Επίσης ως κόρες του αναφέρονται οι νύμφες Δάφνη και Μετώπη. Κατά τη μυθολογία, στα νερά του πλύθηκε για να καθαρθεί μετά από μια ακούσια ένωσή της με τον Ποσειδώνα η θεά Δήμητρα ενώ στις όχθες του κυνηγούσε η Άρτεμις. Κοντά στο ποτάμι περιφερόταν κάποτε και ο Πάνας και εκεί είδε και αγάπησε την νύμφη Σύριγγα και άρχισε να την κυνηγά. Ο Λάδωνας θέλησε να την βοηθήσει και τη μεταμόρφωσε σε καλαμιές. Τότε ο Πάνας έκοψε μερικά καλάμια και ενώνοντάς τα έφτιαξε την Σύριγγα, μουσικό όργανο που χρησιμοποιούσε μόνο αυτός.

</doc>
<doc id="50060" url="https://el.wikipedia.org/wiki?curid=50060" title="Διακονιάρης χείμαρος">
Διακονιάρης χείμαρος



</doc>
<doc id="50063" url="https://el.wikipedia.org/wiki?curid=50063" title="Παιανία">
Παιανία

Η Παιανία (τέως Λιόπεσι) είναι προάστιο και πόλη της Ανατολικής Αττικής στην κοιλάδα των Μεσογείων. Εντοπίζεται στις ανατολικές παρυφές του Υμηττού, σε υψόμετρο 200 μ. περίπου, σε απόσταση 17 χιλιομέτρων ανατολικά των Αθηνών και 4 χιλιόμετρα νοτιοδυτικά της Παλλήνης. Κατέχει μεγάλη αγροτική έκταση λόγω παλαιοτέρων απαλλοτριώσεων των γειτονικών αγροκτημάτων Καρελά, Βραώνος, Παλλήνης, Βακαλόπουλου κ.ά. Είναι τόπος καταγωγής του Δημοσθένη, του Ρίνωνα (πολιτικού και στρατηγού), του Καλλικράτη, του Φίλωνα (κήρυκα της Δήλου) και λοιπών επιφανών αττικών κατοίκων.
Η πόλη των 42.762 στρεμμάτων εκτείνεται μέχρι και τις εγκαταστάσεις του Διεθνούς Αεροδρομίου "Ελ. Βενιζέλος", ενώ εντός των διοικητικών της ορίων διέρχεται και η Αττική Οδός. Οι κάτοικοι σύμφωνα με την απογραφή του 2001 ανέρχονταν σε 13.013, ενώ μετά τα έργα που πραγματοποιήθηκαν στην ευρύτερη περιοχή αναμενόταν να φτάνουν περί τις 18.000. Αυτό σημαίνει ότι το 2001 σε κάθε τ.χλμ. αντιστοιχούσαν 304 κάτοικοι και σήμερα ακόμη περισσότεροι. Σύμφωνα με την απογραφή του 2011, ο Δήμος Παιανίας έχει πληθυσμό 26.668 κατοίκους.
Αρχαιότητα.
Η ονομασία Παιανία είναι αρχαιοελληνική και αποτελεί το όνομα ενός από τους πλουσιότερους Δήμους της αρχαίας Αθήνας, του Δήμου Παιανίας. Στην αρχαιότητα ο Δήμος αυτός διακρίνονταν στην ""Υπένερθεν Παιανία" και στην "Καθύπερθεν Παιανία" καλούμενος συχνά και "Δήμος Παιανιεύς"", (όπως δηλαδή ο Πειραιάς, Πειραιεύς), ενώ ο κάτοικος ονομαζόταν Παιανεύς. Η αρχαία Παιανία ήταν πατρίδα πολλών μεγάλων Αθηναίων ανδρών όπως του ρήτορα Δημοσθένη, η περίοδος μεγάλης ακμής της ήταν από τον 5ο έως τον 3ο αιώνα π.χ. τότε ήταν ένας από τους 5 μεγαλύτερους δήμους της Αττικής. Μετά τον 3ο π.χ. αιώνα άρχισε σταδιακά η παρακμή της αλλά δεν εγκαταλείφθηκε ποτέ.
Νεώτερη ιστορία.
Την περίοδο της Λατινοκρατίας (1204 - 1453) ακολούθησε στα Μεσόγεια μεγάλη κάθοδος Αρβανιτών που συνεβίωσαν με τους αυτόχθονες Παιανείς μετατρέποντας το όνομα της αρχαίας πόλης σε "Λιόπεσι", ονομασία αρβανίτικης προέλευσης. Οι νέοι Αρβανίτες άποικοι ήρθαν ύστερα από απαίτηση των Λατίνων κυριάρχων της περιοχής του Ενετικού δουκάτου των Αθηνών που ζητούσαν εργατικά χέρια για τα χωράφια, αφομοιώθηκαν με τους παλιότερους κατοίκους και την ιστορία τους. Η ονομασία Λιόπεσι προέρχεται από τον αρβανίτη χωροδεσπότη εποικιστή του 15ου αι. Yorgi Lopesi όπως αυθεντικά μαρτυρείται από οθωμανικό κατάστιχο των ετών 1507-1528 της Σόφιας και δημοσιεύεται στην έγκριτη πραγματεία "Rural and Urban population in the Sancak of Euripos" της Ευαγγελίας Μπαλτά - Εθνικό Ίδρυμα Ερευνών (Βλ. και Ευάγγελος Ανδρέου, "Κληρονομιά φωτός και δακρύων" (ντοκιμαντέρ) Έκδ. Ευρωπαϊκό Κέντρο Τέχνης, 2012)
Οι Λιοπεσιώτες είχαν μεγάλη συμμετοχή στην Ελληνική Επανάσταση του 1821 όπου ανέδειξαν ονομαστούς οπλαρχηγούς, όπως το Γιάννη Ντάβαρη, τον Αναγνώστη Ντάβαρη, κ.ά, με πολλούς αγώνες απέναντι στους Τούρκους και στην πολιορκία της Ακρόπολης.
Η επίσημη μετονομασία σε Παιανία έγινε επίσημα με βασιλικό διάταγμα του 1915 αλλά η προηγούμενη αρβανίτικη ονομασία Λιόπεσι υπήρχε στην τοπική διάλεκτο των κατοίκων μέχρι και τη δεκαετία του '70.
Ο κάτοικος της περιοχής ονομάζεται Παιανεύς και στη νεοελληνική Παιανέας-Παιανέα (ή απλά κάτοικος Παιανίας), ενώ στον πληθυντικό αποκαλούνται Παιανείς.
Το έμβλημα του Δήμου απεικονίζει το Δημοσθένη τον Παιανέα και το χαρακτηριστικό φύλλο αμπέλου, οικείο στοιχείο της μεσογειακής χλωρίδας.
Το 2010 με το νέο διάταγμα του Καλλικράτη συνενώθηκε με τον γειτονικό δήμο των Γλυκών Νερών, πρώτος δήμαρχος του συνενωμένου Καλλικρατικού δήμου Παιανέων εξελέγη το 2010 ο Δημήτρης Δάβαρης, τον διαδέχθηκε στις πρόσφατες δημοτικές εκλογές του 2014 ο σημερινός δήμαρχος Σπύρος Στάμου.
Χαρακτηριστικά.
Η πόλη είναι οικοδομημένη στις παρυφές του Υμηττού, περιτριγυρισμένη από καλλιεργήσιμες εκτάσεις. Η περιοχή είναι άνυδρη με κλίμα ξηρό και μεσογειακό. Η χλωρίδα συνίσταται κυρίως σε αμπελώνες, ελαιόδενδρα και λοιπά καλλιεργήσιμα είδη.
Το 2004 με την εγκατάσταση του Διεθνούς Αεροδρομίου "Ελ. Βενιζέλος" στην καρδιά των Μεσογείων και με τα έργα που επακολούθησαν απέκτησε καλή συγκοινωνιακή σύνδεση με τις γειτονικές περιοχές και την Αθήνα. Συγκεκριμένα απέκτησε πρόσβαση στην Αττική Οδό και την Περιφερειακή Υμηττού, στον Προαστιακό Σιδηρόδρομο και στο Αττικό Μετρό μέσω της στάσης "Παιανία-Κάντζα".
Οι αυτόχθονες κάτοικοι ασχολούνται μέχρι και σήμερα με την αμπελουργία, την ελαιουργία και την κτηνοτροφία, ενώ από το 2004 και έπειτα έχει παρατηρηθεί αύξηση του πληθυσμού από αστούς που αναζητούν κατοικία. Ο αυξανόμενος πληθυσμός της πόλης θέτει τα θεμέλια για μια πολιτιστική και οικονομική ανάδειξη της περιοχής μέσα από ανέγερση πνευματικού κέντρου, αθλητικών εγκαταστάσεων και βελτίωση των μορφωτικών δεικτών του πληθυσμού, χωρίς ωστόσο να χάνει την ιστορία της στην οικονομία της καλλιέργειας. Το εισοδηματικό επίπεδο των κατοίκων σήμερα θεωρείται από αστικό έως υψηλό καθώς πολλοί κάτοικοι έχουν κτηματική περιουσία σε όλη την Αττική. Παρά ταύτα, μετά το 2004 οι νέες κατοικίες αλλά και η αγορά ενοικίων έχουν αρχίσει να προσεγγίζουν αξίες προσκείμενων προς την Αθήνα περιοχών.
Αξιοθέατα και ιδρύματα της Παιανίας.
Η περιοχή προτιμάται για τα παραδοσιακά ταβερνάκια της, για περιπάτους μέσα στην πόλη αλλά και στα φυσικά τοπία του Κάμπου των Μεσογείων και του ανατολικού Υμηττού. Επίσης η Παιανία παρουσιάζει τουριστικό και πολιτιστικό ενδιαφέρον με το σπήλαιο σταλακτιτών και σταλαγμιτών "Κουτούκι", τα βυζαντινά και μεταβυζαντινά μνημεία, αναγόμενα στον 9ο αι., τα γνωστά τοπικά, περιφερειακά και ολυμπιακά αθλητικά κέντρα και τα σύγχρονα οινοποιεία που συνεχίζουν την πλούσια κληρονομιά της.
Το σπήλαιο "Κουτούκι" είναι το μεγαλύτερο από τα 60 σπήλαια της Αττικής, βρίσκεται σε υψόμετρο 510 μ. ανατολικά του Υμηττού και ανήκει στον δήμο Παιανίας. Εξερευνήθηκε για πρώτη φορά από τον Γιάννη και την Άννα Πετροχείλου της Ελληνικής Σπηλαιολογικής Εταιρείας το 1954, έχει κατακόρυφο ύψος 38,5 μ. και μήκος διαδρόμων 350 μ. περίπου διακοσμημένο από σταλακτίτες και σταλαγμίτες.
Ο ιερός ναός της Ζωοδόχου Πηγής - ένα από τα σημαντικότερα μνημεία αγιογραφίας του Φώτη Κόντογλου - είναι η μεγαλύτερη εκκλησία στο κέντρο της πόλης στην πλατεία βασιλέως Κωνσταντίνου. Η οικοδόμηση (1902 - 1905) και η αγιογράφησή της έγιναν με οικονομικές δαπάνες των ίδιων των κατοίκων της Παιανίας. Πολιούχος της πόλης είναι ο Άγιος Αθανάσιος. Στη μνήμη του, 2 Μαΐου, διοργανώνονται οι κεντρικές παραδοσιακές δημοτικές, εκκλησιαστικές, πολιτιστικές και ψυχαγωγικές γιορτές, πανελλήνιας εμβέλειας.
Το Μουσείο Βορρέ είναι ένα πολιτιστικό ίδρυμα που ιδρύθηκε το 1983 με σκοπό την ανάδειξη της ελληνικής τέχνης και του πολιτισμού, ιδρύθηκε από τον Ίων Βορρέ διεθνούς φήμης συλλέκτη έργων τέχνης που είχε διατελέσει και δήμαρχος της Παιανίας (1991 - 1998) με δωρεά του προς το Ελληνικό κράτος. Τα 18 στρέμματα του μουσείου περιλαμβάνουν 6000 εκθέματα τα οποία καλύπτουν μια ευρεία χρονική περίοδο της ελληνικής ιστορίας και τέχνης.
Η Δημοσθένειος Βιβλιοθήκη με δωρεάν υπηρεσίες στους πολίτες βρίσκεται στην πλατεία Δημοσθένους, ελάχιστα μέτρα νοτιότερα από την κεντρική πλατεία Βασιλέως Κωνσταντίνου. Τα 6000 βιβλία της καλύπτουν πληροφορίες σχετικά με την ευρύτερη ιστορία και λαογραφία της περιοχής, θέματα θρησκείας, θετικών επιστημών, τέχνης και λογοτεχνίας.
Το Ευρωπαϊκό Κέντρο Τέχνης (EUARCE) της Ελλάδος. Μετεγκαταστάθηκε από το κέντρο της Αθήνας στην Παιανία το 2000 και συνιστά ελληνοδιεθνές κοινωφελές μη κερδοσκοπικό νομικό πρόσωπο ιδρυματικού χαρακτήρα με τμήματα πινακοθήκης, βιβλιοθήκης (20.000 τίτλοι), φωτοθήκης και ιστορικής-λογοτεχνικής-λαογραφικής-καλλιτεχνικής και φιλοτελικής αρχειοθήκης.[1] Στη δράση του και τα Παγκόσμια Συνέδρια "Βυζαντινός Μουσικός Πολιτισμός" 2007-2013, το Παγκόσμιο Συνέδριο της Διεθνούς Ένωσης Κριτικών Λογοτεχνίας - A.I.C.L. Paris, 2004, η ίδρυση του Ιστορικού Εκκλησιαστικού Μουσείου "Η Γέννηση του Χριστού", η παραγωγή του θέματος "Προσωπογραφίες των Κοινοταρχών και Δημάρχων Παιανίας 1912-2014" (ελαιογραφίες της ζωγράφου Αμαλίας https://www.iapopsi.gr/αμαλία-o-άνθρωπος-της-τέχνης-που-δρα-κό/ ), κ.ά.
Το Ιστορικό Εκκλησιαστικό Μουσείο "Η Γέννηση του Χριστού" ιδρύθηκε ως Ν.Π.Δ.Δ. και στεγάζεται στο παλαιό 2ο Δημοτικό Σχολείο Παιανίας. Περιλαμβάνει εικόνες, Λειτουργικά σκεύη, Λειτουργικά βιβλία, εκκλησιαστικά αντικείμενα καθώς και ένα φωτογραφικό "οδοιπορικό" του ιστορικού ναού (19ος αι.) της "Χριστουγέννησης", που υπήρξε ο πρώτος μητροπολιτικός ναός της πόλης μετά την απελευθέρωση, στην πλατεία Οπλαρχηγού Γιάννη Ντάβαρη. Στη "Χριστουγέννηση" ιερούργησαν επιφανείς κληρικοί του 18ου-19ου αιώνα, ο Χατζη παπα Αναστάσης Χούντας, ηγούμενος της Μονής Αγίου Ιωάννη Κυνηγού (των "Φιλοσόφων") του Υμηττού, ο παπα Χαράλαμπος Ιωάννη Παπακωνσταντίνου-Χούντας και ο παπα Ιωσήφ Κώστας Χούντας, μετέπειτα ηγούμενοι της Μονής Πεντέλης, κ.ά.
Το Λύκειο των Ελληνίδων, με ενδιαφέρουσα λαογραφική συλλογή έργων της τοπικής παράδοσης και λειτουργία καλλιτεχνικών τμημάτων χορού, αγιογραφίας, κ.λ.π. Δραστηριοποιείται σε προγράμματα εορτών, σε κοινωνικές και επιμορφωτικές διοργανώσεις και εκδίδει το περιοδικό "Ρόδακες".
Επίσης, μέχρι το 2009 λειτούργησε η στέγη της λαογραφικής συλλογής Αλέξανδρου Πηλιούνη που ιδρύθηκε από τον ίδιο τον Αλέξανδρο Πηλιούνη, γόνο παλιάς οικογένειας γαιοκτημόνων της Παιανίας σε κεντρικό τμήμα της πόλης με χιλιάδες εκθέματα που αφορούν έργα τέχνης, οικιακά σκεύη, αγροτικά εργαλεία, υφαντικά εργαλεία που χρησιμοποιούνται στην περιοχή των Μεσογείων εδώ και αιώνες.
Ταφικό μνημείο Αγ. Σάββα Χαλ(λ)ιδούς.
Σημαντικό αρχαιολογικό εύρημα των νεώτερων χρόνων αποτελεί το Ταφικό Μνημείο/Οστεοφυλακείο του Ναού Αγίου Σάββα, στην περιοχή Αγίου Νικολάου-Χαλλιδού, στην Παιανία. Ο μονόχωρος Ναός του Αγίου Σάββα, από μακρού παραμελημένος, αναδείχθηκε το 2011 ως ένα εξαιρετικά ενδιαφέρον μνημείο ιστορικού τρικλήτου κεντρικού ναού στην περιοχή του Αγίου Νικολάου Παιανίας, όπου στα μεταβυζαντινά χρόνια και μέχρι τα τέλη του 17ου αι. υπήρχε οικισμός των παλαιών λιοπεσιωτών αρβανιτών. Ο Ναός ήταν αγιογραφικά κατάγραφος και κάτω από το δάπεδο του μεσαίου κλίτους του υπήρχε το αποκαλυφθέν οστεοφυλακείο. 
Αγώνες στη μνήμη Γιάννη Σκιαδά.
Το 1950 η διοίκηση του «Παναθηναϊκού» σε συνεργασία με την τότε Κοινότητα Παιανίας αποφάσισε την καθιέρωση ετήσιων πανελλήνιων αγώνων ανωμάλου δρόμου και ποδηλασίας, μέσα στην κωμόπολη της Παιανίας (Λιόπεσι), αφιερωμένους στη Μνήμη Ιωάννη Σκιαδά με τη συμμετοχή κορυφαίων πρωταθλητών, βαλκανιονικών και Olympians, ανάμεσά τους οι: Δημήτρης Δερβένης, Βασίλης Μαυραπόστολος, Γιώργος Καραγιώργος, Γεώργιος Παπαβασιλείου, Σπήλιος Ζαχαρόπουλος, ο πρωταθλητής της ποδηλασίας Γιώργος Πρίφτης, κ.ά. Μέχρι και τη δεκαετία του '60 συμμετείχε τιμητικά στις επιδόσεις των επάθλων ο Γρηγόρης Λαμπράκης.
Στη δεκαετία του ’90 ο Δήμος Παιανίας τοποθέτησε στην πόλη τη μαρμάρινη προτομή του Γιάννη Σκιαδά, έργο του γλύπτη Νικόλαου Παυλόπουλου (Νικόλα).
Οι αγώνες διακόπηκαν το 2004 λόγω οικονομικής δυσπραγίας του Παναθηναϊκού και επανασυστάθηκαν το 2015 ως «Σκιάδεια» με τη διοργάνωση του Δήμου Παιανίας, κυρίως ως τοπική αθλητική γιορτή των νέων.

</doc>
<doc id="50064" url="https://el.wikipedia.org/wiki?curid=50064" title="Κορωπί">
Κορωπί

Το Κορωπί είναι πόλη της Ανατολικής Αττικής, μέρος της μητροπολιτικής περιοχής της Αθήνας στα Μεσόγεια, και έδρα του Δήμου Κρωπίας. Σύμφωνα με τη Απογραφή του 2011, έχει 19.164 μόνιμους κατοίκους. Είναι από τις περιοχές, μαζί με την Κερατέα και το Μαρκόπουλο, με τη μεγαλύτερη ζήτηση για μόνιμη κατοικία μετά τα μεγάλα έργα που πραγματοποιήθηκαν στην ευρύτερη περιοχή. Η οικιστική ζώνη είναι διαχωρισμένη από τη βιομηχανική, ενώ στα όρια του δήμου υπάγεται και η παράκτια συνοικία της Αγίας Μαρίνας. Επικοινωνεί με το κέντρο της Αθήνας μέσω των νοτίων προαστίων, από τη λεωφόρο Βάρης-Κορωπίου. Επίσης βρίσκεται κοντά στο σταθμό του μετρό και προαστιακού «Κορωπί», την Αττική Οδό και το αεροδρόμιο των Σπάτων. Το Κορωπί υπήρξε από την αρχαιότητα ως δήμος Σφηττού της αρχαίας Αθήνας, όπου γίνονται τα Σφήττεια που ξεκίνησαν το 2003 και γίνονται μέχρι σήμερα, σύμφωνα με ιστορικά στοιχεία. Το 1922 ξεκίνησε να λειτουργεί το 1ο Γυμνάσιο Κορωπίου, που ήταν τότε το μοναδικό Γυμνάσιο των Μεσογείων. Καθεδρικός Ναός είναι ο Ναός της Αναλήψεως του Κυρίου, με παλαιότερο το ναό της Κοιμήσεως της Θεοτόκου, που αποτελεί ένα από τα σημαντικότερα αγιογραφικά μνημεία του κορυφαίου αγιογράφου του 18ου αι. Επίσης , το Κορωπί υπάγεται στην Ιερά Μητρόπολη Μεσογαίας και Λαυρεωτικής. Λίγο πιο έξω από την πόλη εκτείνονται απέραντες αγροτικές εκτάσεις. Το έδαφος είναι πολύ γόνιμο (κάτι το συνηθισμένο στα Μεσόγεια) και καλλιεργούνται σε αυτό πλήθος προϊόντων, με σημαντικότερα τα αμπέλια, τις ελιές, τις συκιές, το μέλι, τις φιστικιές και τα λαχανικά.
Διοικητικές μεταβολές.
Το 1835 συγκροτείται με το Β.Δ. 1ης Οκτωβρίου 1835 (ΦΕΚ 17), ο Δήμος Μυρρινούντος της Επαρχίας Αττικής, καταλαμβάνοντας σχεδόν όλους τους οικισμούς της Μεσογαίας, με έδρα το αρβανίτικο χωριό Μυρρινούς, που αργότερα μετονομάστηκε σε Λιόπεσι (η σημερινή Παιανία) από το όνομα του αρχαίου Δήμου Μυρρινούντος. Ένας δεύτερος γνωστός δήμος στη Μεσογαία είναι εκείνη την εποχή και ο Δήμος Αραφήνος (η σημερινή Ραφήνα), με έδρα το Μαρκόπουλο Μεσογαίας.
Με το Β.Δ. της 30ης Αυγούστου 1840 (ΦΕΚ 22) οι Δήμοι Μυρρινούντος και Αραφήνος συγκροτούν το Δήμο Κεκρωπίας με πληθυσμό 1994 κατοίκους και έδρα το χωριό Κουρσαλάς που οι κάτοικοι αποκαλούν αργότερα Κοροπή (το σημερινό Κορωπί). Η ονομασία "Κεκρωπία" προέρχεται από το μυθολογικό ήρωα και πρώτο βασιλιά των Αθηναίων, Κέκροπα (ορθή γραφή στην ονομαστική "Κέκροψ" και όχι Κέκρωψ). Το 1842 ο Δήμος μετονομάζεται σε "Δήμο Κορωπίας", με την αιτιολογία της εφορίας αρχαιοτήτων ότι "...ε­σφαλμένα απεδόθη εις τον όπισθεν του Υμητού δήμον το όνομα Κεκροπία. Όνομα δήμου τοιούτου δεν υπήρξεν ποτέ κατά τας μαρτυρίας παλαιών και νεωτέρων γεωγράφων, αλλ’ οι αρχαίοι εκάλεσαν Κεχρωπίαν, την Ακρόπολιν και εν μέρος κείμενον μεταξύ Ελευσίνος και Αχαρνών...". Με το Β.Δ. της 6ης Οκτωβρίου 1847 (ΦΕΚ 34), η έδρα του δήμου μετατίθεται από το χωριό Κορωπί στο χωριό Μαρκόπουλο καθώς κρίνεται καταλληλότερο λόγω της καλύτερης συγκοινωνιακής σύνδεσης εκείνη την εποχή. Ο Δήμος Κρωπίας περιλαμβάνει πλέον ολόκληρη τη Μεσογαία μετά από συνοδευτικές προσαρτήσεις νέων οικισμών (Πικέρμι, Άγιος Σπυρίδων κ.α.)..
Από το 1912 το Κορωπί αποτέλεσε έδρα της νεοσύστατης κοινότητας Κορωπίου. Το 1946 η κοινότητα Κορωπίου αναγνωρίστηκε σε δήμο ο οποίος ονομάστηκε δήμος Κρωπίας. Ο δήμος διατηρήθηκε αμετάβλητος με την διοικητική διαίρεση του 1997 ενώ θα διατηρηθεί αμετάβλητος και μετά την εφαρμογή του σχεδίου Καλλικράτης την 1η Ιανουαρίου του 2010.

</doc>
<doc id="50065" url="https://el.wikipedia.org/wiki?curid=50065" title="Κερατέα">
Κερατέα

Η Κερατέα είναι πόλη της Αττικής, που ανήκει διοικητικά στον Δήμο Λαυρεωτικής. Βρίσκεται στα νότια της Αττικής, χτισμένη στους βόρειους πρόποδες του όρους Πάνειο σε υψόμετρο 190 μέτρων. Απέχει 40 χιλιόμετρα από την Αθήνα με την οποία συνδέεται μέσω της λεωφόρου Λαυρίου και 16 χιλιόμετρα από το Λαύριο. Επίσης απέχει περίπου οκτώ χιλιόμετρα από τις ανατολικές ακτές της Αττικής. Κοντινότερες παραλίες στην Κερατέα είναι η Παραλία Κακής Θάλασσας και η παραλία Δασκαλειού. Ο πληθυσμός της Κερατέας είναι 7.493 κάτοικοι σύμφωνα με την απογραφή του 2011.
Πορεία του πληθυσμού:
Ιστορία της Κερατέας.
Στην θέση της σημερινής Κερατέας στην αρχαιότητα βρισκόταν ο Δήμος Κεφαλής της Ακαμαντίδας φυλής στα παράλια της Αττικής, πόλη που καταστράφηκε από την εισβολή των Ερούλων. Ο σημερινός οικισμός χτίστηκε πολύ αργότερα και πήρε το όνομα Κερατέα, πιθανότερα από το φυτό χαρουπιά που λέγεται αλλιώς και κερατέα ή κερατιά και είναι πολύ διαδεδομένο στην περιοχή. Η Κερατέα το 1840 αποτελεί έδρα του τότε διευρυμένου δήμου Λαυρίου, ενώ το 1890 αναγνωρίζεται ως Δήμος Θορικίων, με απόσχιση της νέας πόλης του Λαυρίου, που είχε δημιουργηθεί στον νοτιανατολικό λιμένα της Λαυρεωτικής, τα "Εργαστήρια". Το 1912 η Κερατέα αναγνωρίζεται ως αυτόνομη κοινότητα, ενώ το 1950 προάγεται σε δήμο. Ο δήμος Κερατέας καταλάμβανε μεγάλο τμήμα της νότιας Αττικής και περιλάμβανε έναν μεγάλο αριθμό μικρών οικισμών. Με την εφαρμογή του σχεδίου Καλλικράτης την 1η Ιανουαρίου 2011 η Κερατέα εντάχθηκε στον νέο δήμο Λαυρεωτικής.
Τον Δεκέμβριο του 2010 ξέσπασαν στην Κερατέα ταραχές με αφορμή την δημιουργία ΧΥΤΑ στην περιοχή Οβριόκαστρο. Οι ταραχές ξεκίνησαν στις 11 Δεκεμβρίου του 2010 και συνεχίστηκαν για περισσότερους από τρεις μήνες. Με απόφαση του ειρηνοδικείου Λαυρίου υπήρξε προσωρινή αναστολή των εργασιών στην περιοχή . Παρά την απόφαση για την αναστολή των εργασιών, τα ΜΑΤ παρέμειναν στην περιοχή και η ένταση συνεχίστηκε. Τελικά αποχώρησαν στις 18 Απριλίου, μετά από 128 μέρες συνεχούς παρουσίας στην περιοχή και η ένταση εκτονώθηκε
Ιστορικά μνημεία.
Ο Ναός Αγίου Αθανασίου, Κρόνιζες (Καθολικό Μονής). Πρόκειται για σημαντικότατο αγιογραφικό (1744) μνημείο του κορυφαίου ζωγράφου του 18ου αιώνα Γεωργίου Μάρκου του Αργείου. (Βλ. Ευάγγελος Ανδρέου, "Γεώργιος Μάρκου ο Αργείος, το μέγιστο της αγιογραφίας σχολειό στον 18ο αιώνα". https://www.biblionet.gr/titleinfo/?titleid=178713 )

</doc>
<doc id="50067" url="https://el.wikipedia.org/wiki?curid=50067" title="Σαρωνικός">
Σαρωνικός



</doc>
<doc id="50068" url="https://el.wikipedia.org/wiki?curid=50068" title="Μαρκόπουλο">
Μαρκόπουλο

Με το όνομα Μαρκόπουλο μπορεί να αναφέρονται οι τοποθεσίες:

</doc>
<doc id="50069" url="https://el.wikipedia.org/wiki?curid=50069" title="Μαρκόπουλο Μεσογαίας">
Μαρκόπουλο Μεσογαίας

Το Μαρκόπουλο είναι κωμόπολη της Ανατολική Αττικής, στην καρδιά της περιοχής των Μεσογείων και αποτελεί έδρα του ομώνυμου δήμου.
Χαρακτηριστικά και φυσιογνωμία.
Αποτελεί συνέχεια παλιού Αρβανίτικου οικισμού στην Αττική με κατοίκους εγκατεστημένους εκεί για πολλούς αιώνες. Είναι από τις περιοχές, μαζί με την Κερατέα και το Κορωπί, που γνώρισαν μεγάλη οικιστική ανάπτυξη μετά τα έργα που πραγματοποιήθηκαν στην ευρύτερη περιοχή το 2004. Δημιουργήθηκαν σημαντικά έργα στην περιοχή λόγω των Ολυμπιακών Αγώνων του 2004, με πιο αξιοσημείωτο την δημιουργία του νέου Ιπποδρόμου Αττικής και την μεταφορά σε αυτόν όλων των λειτουργιών του παλαιού ιπποδρόμου, στις Τζιτζιφιές. Η δημιουργία του Ιπποδρόμου είχε ως αποτέλεσμα να δημιουργηθούν και σημαντικά έργα οδοποιίας που έφεραν την αποσυμφόρηση στην περιοχή τις καλοκαιρινές περιόδους, καθώς έγινε και ο τελικός προορισμός της περίφημης Αττικής Οδού, ενώ η σύνδεση με το Αεροδρόμιο των Σπάτων είναι άμεση. Έχασε, ταυτόχρονα, τον αγροτικό του χαρακτήρα και σήμερα είναι μια σύγχρονη κωμόπολη που τείνει συνεχώς σε όλο και μεγαλύτερη αστικοποίηση, ύστερα από τα έντονα πλεονεκτήματα που απέκτησε. Η πλειοψηφία των μονίμων κατοίκων παρόλα αυτά εξακολουθεί έντονα ακόμα και σήμερα να κρατάει σταθερούς οικογενειακούς δεσμούς συνέχειας με τους παλιότερους κατοίκους, χωρίς να έχουν χάσει τους δεσμούς αλληλογνωριμίας και προσωπικών σχέσεων μεταξύ τους. Το έδαφος είναι πολύ γόνιμο (κάτι το συνηθισμένο στα Μεσόγεια) και καλλιεργούνται σε αυτό πλήθος προϊόντων, με σημαντικότερα τα αμπέλια, τις ελιές και τις φιστικιές.
Το παραθαλάσσιο επίνειο του Μαρκόπουλου, το Πόρτο-Ράφτη, τμήμα του ίδιου του Δήμου Μαρκόπουλου, αποτελεί έναν από τους πιο δημοφιλείς τόπους καλοκαιρινού παραθερισμού στην Αττική και ευρύτερα. Απέχει από την πόλη του Μαρκόπουλου μόλις 10 χιλιόμετρα και συνδέονται άμεσα με δρόμο που τις καλοκαιρινούς μήνες έχει βεβαρημένη φόρτιση. Χαρακτηριστικότερα σημεία του το λιμανάκι με τις πολυτελείς ταβέρνες, και ο κεντρικός παραλιακός δρόμος πλατύς και μονοδρομημένος με μεγάλες καφετέριες που καταλήγει στην κεντρική ελεύθερη πλαζ της περιοχής. Νοτιότερα ο δρόμος οδηγεί στο Αυλάκι που ανήκει επίσης στον Δήμο Μαρκοπούλου κοντά στα σύνορα με την Κερατέα. Ο κεντρικός παραλιακός δρόμος συναντά μεγάλες δυσκολίες προσπέλασης κατά τους καλοκαιρινούς μήνες λόγω του συχνού μποτιλιαρίσματος, και καταλήγει σε μεγάλη πλαζ με εκτεταμένα κέντρα αναψυχής. Σε όλο το μήκος του δρόμου στην εσωτερική πλευρά υπάρχουν μεγάλες καφετέριες και ταβέρνες.
Προβλήματα του Δήμου.
Το πρόβλημα που αντιμετωπίζει η περιοχή, καθώς και ολόκληρα τα Μεσόγεια, είναι η δημιουργία ολοκληρωμένου συστήματος αποχέτευσης και ύδρευσης. Στα όρια του δήμου περιλαμβάνεται και ο ιστορικού ενδιαφέροντος τόπος της Βραυρώνας. Σήμερα εξυπηρετείται από την Αττική Οδό και τον γειτονικό σιδηροδρομικό σταθμό "Κόμβος Κορωπίου". Επιπλέον, έχει κατατεθεί μελέτη για ανακατασκευή της παλιάς γραμμής Λαυρίου από το Κορωπί προς το Λαύριο, με ενδιάμεσους σταθμούς "Μαρκόπουλο", "Καλύβια", "Κερατέα".
Αναμενόμενο μελλοντικό πρόβλημα στο Μαρκόπουλο εξαιτίας της προβλεπόμενης αύξησης της αστικοποίησης είναι η στενότητα των υπαρχόντων δρόμων στο κέντρο της πόλης, οι περισσότεροι των οποίων παρουσιάζουν άσχημες κακοτεχνίες στο οδόστρωμα. Η μορφή του εύφορου καλλιεργήσιμου εδάφους δημιουργεί σε περιόδους βροχοπτώσεων και έντονα προβλήματα λάσπης.
Ιστορικά μνημεία.
Ο Ναός της Αγίας Παρασκευής. Πρόκειται για σημαντικό αγιογραφικό (1741) μνημείο του κορυφαίου ζωγράφου του 18ου αιώνα Γεωργίου Μάρκου του Αργείου. Ομοίως και ο παρακείμενος Ναός της Αγίας Θέκλας, ιστορημένος στα ίδια χρόνια από τον αδελφό του Γεωργίου Μάρκου, Αντώνιο. (Βλ. Ευάγγελος Ανδρέου, "Γεώργιος Μάρκου ο Αργείος, το μέγιστο της αγιογραφίας σχολειό στον 18ο αιώνα". https://www.biblionet.gr/titleinfo/?titleid=178713 )

</doc>
<doc id="50071" url="https://el.wikipedia.org/wiki?curid=50071" title="Ανατολική Αττική">
Ανατολική Αττική



</doc>
<doc id="50072" url="https://el.wikipedia.org/wiki?curid=50072" title="Άγιος Κωνσταντίνος Λαυρεωτικής">
Άγιος Κωνσταντίνος Λαυρεωτικής

Ο Άγιος Κωνσταντίνος είναι οικισμός της Ανατολικής Αττικής, στην ευρύτερη περιοχή της Λαυρεωτικής και έδρα κοινότητας η οποία περιλαμβάνει επίσης τον οικισμό Εσπερίδες. Η παλαιότερη ονομασία του οικισμού ήταν Καμάριζα, ονομασία που διατήρησε μέχρι το 1954 οπότε μετονομάστηκε σε Άγιος Κωνσταντίνος. Είναι παραθεριστική και οικιστική ζώνη, ενώ είναι γνωστή και για τους αγώνες ράλι σπρίντ που φιλοξενεί. Ανήκει πλέον στον δήμο Λαυρεωτικής παρόλο που από το 1946 είχε αποσπαστεί και αποτελέσει ξεχωριστή κοινότητα, αρχικά με την ονομασία κοινότητα Καμάριζας. Ο πληθυσμός της κοινότητας Αγίου Κωνσταντίνου είναι 687 κάτοικοι σύμφωνα με την απογραφή του 2001.
Μέσα και γύρω από τον Άγιο Κωνσταντίνο βρίσκονται τέσσερα ορυχεία, τα Σερπιέρι, Κριστιάνα, Υλαρίων και Ζαν-Μπαμπίστ, τα οποία όλα συνδέονται μεταξύ τους. Κατά τη αρχαιότητα, η περιοχή ήταν γνωστή ως Μαρώνεια. Το κοίτασμα αργύρου στην περιοχή ανακαλύφθηκε το 483 π.Χ. και ήταν πολύ πλούσιο. Τα αρχαία ορυχεία άρχισαν να επαναλειτουργούν την δεκαετία του 1860, όταν να κατάλοιπα των αρχαίων ορυχεία χρησιμοποιήθηκαν για την εξαγωγή αργυρούχου μολύβδου από την ιταλογαλλική εταιρία Roux Serpieri - Fressynet C.E. Το 1869 κατασκευάστηκε σιδηρόδρομος που ένωνε τα ορυχεία με το λιμάνι του Λαυρίου. Στη συνέχεια η κυριότητα της εκμετάλλευσης των ορυχείων πέρασε στη γαλλική εταιρία (Compagnie Francaise des Mines du Laurium). Το κτίριο που στέγαζε τις μηχανές του ορυχείου Σερπιέρι και ο ανελκυστικός πύργος 1 από το 1975 έχουν μετατραπεί σε μεταλλευτικό-ορυκτολογικό μουσείο το οποίο πέρα από τα μηχανήματα στεγάζει και ορυκτά που εξορύχτηκαν από τα ορυχεία.
Στην περιοχή βρίσκεται και το σπήλαιο του Κίτσου με παλαιοντολογικά ευρήματα. 

</doc>
<doc id="50074" url="https://el.wikipedia.org/wiki?curid=50074" title="Καμάριζα">
Καμάριζα



</doc>
<doc id="50076" url="https://el.wikipedia.org/wiki?curid=50076" title="Πόλεις σαρωνικού">
Πόλεις σαρωνικού



</doc>
<doc id="50077" url="https://el.wikipedia.org/wiki?curid=50077" title="Κουβαράς Αττικής">
Κουβαράς Αττικής

Ο Κουβαράς στην αρχαιότητα αποτελούσε τους Ποτάμιους Αττικής. Σήμερα είναι χωριό του Δήμου Σαρωνικού, μεταξύ Μεσογείων και Λαυρεωτικής, στο νοτιοανατολικό άκρο της Αττικής.
Το χωριό υπάγεται στην Περιφερειακή Ενότητα Ανατολικής Αττικής, σύμφωνα με την Διοικητική διαίρεση της Ελλάδας 2011. Μέχρι το 2010 ανήκε στην Νομαρχία Ανατολικής Αττικής, ενώ παλαιότερα ανήκε στην κωμόπολη του Μαρκόπουλου, στα σύνορα με την Κερατέα. Καταλαμβάνει έκταση 24.989 στρεμμάτων, από τα οποία τα 4.989 στρέμματα είναι οικοδομήσιμα, ενώ τα υπόλοιπα 20.000 συνιστούν το δάσος της περιοχής. Απέχει 38 χιλιόμετρα από το κέντρο της αθηναϊκής πρωτεύουσας και σύμφωνα με την απογραφή του 2001 εμφανίζει πληθυσμό των 1.704 ατόμων, ήτοι 68 κάτοικοι ανά τετραγωνικό χιλιόμετρο έκτασης.
Οι οικισμοί περιβάλλονται από τους επτά δασόφυτους λόφους της μορφολογίας των Μεσογείων, μεταξύ των ορεινών όγκων του Πανείου Όρους, της Μερέντας και του Ολύμπου Αττικής.
Συνδέονται με τις γειτονικές πόλεις και την Αθήνα μέσω του λεωφορειοδρόμου Σουνίου, ενώ συγκοινωνιακά εξυπηρετείται από τα ΚΤΕΛ Αττικής. Η περιοχή προβλέπεται να ευνοηθεί στο μέλλον από τη διέλευση του Προαστιακού Σιδηροδρόμου και οιονεί επέκτασης της Αττικής Οδού στη διαδρομή μεταξύ Αεροδρομίου και Λαυρίου.
Ετυμολογία.
Η περιοχή στην αρχαιότητα ήταν γνωστή ως "Ποτάμιοι" Αττικής, ενώ αργότερα αποκαλείτο "Επτάλοφος" λόγω των επτά λόφων που περιβάλλουν το χωριό. Στη σύγχρονη ιστορία στην περιοχή έζησε ο "Κούβας", μεγαλοκτηματίας ο οποίος μετά την αναγγελία του θανάτου του δάνεισε το όνομά του στο σημερινό οικισμό. Συγκεκριμένα, η ονομασία "Κουβαρά" αποτελείται από τα συνθετικά "Κούβα" + "ρα", δηλαδή "πτώση" του "Κούβα" στα αρβανίτικα..
Χαρακτηριστικά.
Ο οικισμός Κουβαρά συμπεριλαμβάνεται στην ομώνυμη Κοινότητα Κουβαρά, μαζί με τους οικισμούς του Νέου Κουβαρά, γνωστού ως (η) Πέτα Κουβαρά, και της Μονής Μεταμορφώσεως Σωτήρος. Οι τρεις οικισμοί περιβάλλονται από τα όμορφα δάση των επτά λόφων.
Η περιοχή είναι αρκετά απομακρυσμένη από τα μεγάλα αστικά κέντρα της Αττικής και ουσιαστικά εξυπηρετείται από τις δουλειές και τα κέντρα εστίασης που βρίσκονται στο γειτονικό Μαρκόπουλο, το Πόρτο Ράφτη, την Κερατέα και τα Καλύβια. Οι κάτοικοι ασχολούνται κατά βάση με αγροτικές εργασίες, κάτι στο οποίο έχουν παράδοση οι Αρβανίτες της Αττικής.
Στην ευρύτερη περιοχή του Κουβαρά λειτουργούν πολλοί χριστιανικοί ναοί και ιερές μονές.
Ιστορικά μνημεία.
Ο Ναός του Αγίου Γεωργίου. Πρόκειται για σημαντικό αγιογραφικό (1743) μνημείο του κορυφαίου ζωγράφου του 18ου αιώνα Γεωργίου Μάρκου του Αργείου. (Βλ. Ευάγγελος Ανδρέου, "Γεώργιος Μάρκου ο Αργείος, το μέγιστο της αγιογραφίας σχολειό στον 18ο αιώνα". http://www.biblionet.gr/book/178713/Ανδρέου,_Ευάγγελος/Γεώργιος_Μάρκου_ο_Αργείος
Προβλήματα Περιοχής.
Το βασικό πρόβλημα που αντιμετωπίζει η περιοχή είναι η έλλειψη πλήρους αποχετευτικού συστήματος, αν και έχει μελετηθεί πρόγραμμα κατασκευής αγωγών ακαθάρτων.
Επιπλέον, πρόκειται για μια περιοχή αρκετά απομακρυσμένη από κεντρικές εστίες εργασιακού και εμπορικού ενδιαφέροντος και για το λόγο αυτό έχουν καταρτιστεί προγράμματα από την Κοινότητα για την αντιμετώπιση της ανεργίας των κατοίκων, ιδίως μετά το κλείσιμο των λατομείων στο Μαρκόπουλο, καθώς η περιοχή προβλέπεται να αποτελέσει οικιστικό προορισμό μόνιμης κατοικίας σύμφωνα με εκτιμήσεις των μεσιτών και έρευνα του Εθνικού Μετσόβιου Πολυτεχνείου στα προσεχή έτη.
Ένα γεγονός που στιγμάτισε τον Κουβαρά ήταν και η ανεξέλεγκτη πυρκαγιά που έπληξε την ευρύτερη δασόφυτη περιοχή του Κουβαρά, Πέτα, Κερατέας και Καλυβιών το καλοκαίρι του 2007.
Αξίζει να αναφερθεί ότι το Συμβούλιο της Επικρατείας (ΣτΕ) το 2006 έδωσε το πράσινο φως για την κατασκευή του τρίτου ΧΥΤΑ της Αττικής στο όρος Μερέντα, γεγονός που ίσως διαδραματίσει κάποιο ρόλο στην οικιστική εξέλιξη της περιοχής.

</doc>
<doc id="50079" url="https://el.wikipedia.org/wiki?curid=50079" title="Τριταία">
Τριταία

Με το όνομα Τριταία αναφέρονται:

</doc>
<doc id="50081" url="https://el.wikipedia.org/wiki?curid=50081" title="Bolivar">
Bolivar



</doc>
<doc id="50083" url="https://el.wikipedia.org/wiki?curid=50083" title="Simon Bolivar">
Simon Bolivar



</doc>
<doc id="50084" url="https://el.wikipedia.org/wiki?curid=50084" title="Simón Bolívar">
Simón Bolívar



</doc>
<doc id="50085" url="https://el.wikipedia.org/wiki?curid=50085" title="Μονοχρωματική ακτινοβολία">
Μονοχρωματική ακτινοβολία

Μονοχρωματική ονομάζεται η ακτινοβολία που αποτελείται από ηλεκτρομαγνητικά κύματα μίας μόνο συχνότητας, δηλαδή ουσιαστικά από ένα και μόνο χρώμα. Μονοχρωματική ακτινοβολία δεν υπάρχει στη φύση· το φως που παράγεται από τα λέιζερ μπορεί να θεωρηθεί, με πολύ καλή προσέγγιση, μονοχρωματικό.

</doc>
<doc id="50091" url="https://el.wikipedia.org/wiki?curid=50091" title="Φιλαδέλφεια (Πενσυλβάνια)">
Φιλαδέλφεια (Πενσυλβάνια)

Η Φιλαδέλφεια (αγγλικά: Philadelphia), είναι πόλη των Η.Π.Α. και μεγαλύτερη πόλη στην αμερικανική πολιτεία της Πενσυλβάνια. Ο πληθυσμός της πόλης της Φιλαδέλφειας, ανέρχεται σε 1,585,010 κατοίκους (σύμφωνα με εκτιμήσεις για το 2021), καθιστώντας τη 6η μεγαλύτερη στις Ηνωμένες Πολιτείες. Ο πληθυσμός της μητροπολιτικής περιοχής της Φιλαδέλφειας, ανέρχεται σε 6,124,890 κατοίκους (8η μεγαλύτερη στις Ηνωμένες Πολιτείες). 
Η Φιλαδέλφεια, λέγεται επίσης ως «Φίλλυ» ("Philly"), και έχει το προσωνύμιο «πόλη της αδελφικής αγάπης» (αγγλ. "City of Brotherly Love") από την ελληνική έννοια του ονόματός της.
Η Φιλαδέλφεια είναι μια από τις παλιότερες και πιο ιστορικές πόλεις των Η.Π.Α. Στον 18ο αιώνα ήταν για λίγο η πρώτη πρωτεύουσα και μεγαλύτερη πόλη των Ηνωμένων Πολιτειών, και η δεύτερη μεγαλύτερη αγγλόφωνη πόλη του κόσμου (μετά από το Λονδίνο).
Εθνικό κειμήλιο θεωρείται η Καμπάνα της Ελευθερίας (The Liberty Bell) που στεγάζεται στην Παλαιά Πόλη ("Old City").
Οι γνωστότερες ομάδες με έδρα την Φιλαδέλφεια είναι οι:
Philadelphia Phillies,
Eagles,
76ers,
Flyers.
Ιστορικό.
Ο Γουίλιαμ Πεν (William Penn) ίδρυσε την πόλη το 1682 και έγινε πρωτεύουσα της αποικίας της Πενσυλβάνιας. Η Φιλαδέλφεια είχε κυρίαρχο ρόλο στην Αμερικανική Επανάσταση ως σημείο συνάντησης για τους ιδρυτές των Ηνωμένων Πολιτειών, οι οποίοι υπέγραψαν τη διακήρυξη της ανεξαρτησίας, (αγγλ. Declaration_of_Independence) το 1776. Πολλά άλλα σημαντικά γεγονότα πραγματοποιήθηκαν στη Φιλαδέλφεια κατά τη διάρκεια της επανάστασης, όπως το Πρώτο Ηπειρωτικό Συνέδριο (First Continental Congress), η προστασία της Καμπάνας της ελευθερίας, η μάχη του Τζέρμανταουν και η πολιορκία του Φορτ Μίφλιν. Η Φιλαδέλφεια υπήρξε μία από της πρωτεύουσες του κράτους κατά την Επανάσταση και χρησιμοποιήθηκε ως πρωτεύουσα προσωρινά στη θέση της Ουάσινγκτον όταν βρισκόταν υπό κατασκευή. Κατά τον 19ο αιώνα έγινε βιομηχανικό και σιδηροδρομικό κέντρο. Στις αρχές του 20ου αιώνα, η Φιλαδέλφεια μετατράπηκε σε πρωταρχικό προορισμό για τους Αφρικανοαμερικανούς και τους Πορτορικανούς κατά τη διάρκεια της Μεγάλης Μετανάστευσης μετά τον Εμφύλιο Πόλεμο. Ο πληθυσμός της πόλης διπλασιάστηκε από ένα εκατομμύριο σε δύο, μεταξύ του 1890 και του 1950. 
Ο μεγάλος αριθμός Πανεπιστημίων και κολλεγίων της Φιλαδέλφειας, έχει μετατρέψει την πόλη σε έναν από τους πιο περιζήτητους προορισμούς σπουδών, καθιστώντας την ένα σπουδαίο εκπαιδευτικό και οικονομικό κέντρο. Αποτελεί επίσης το κέντρο της οικονομικής δραστηριότητας της Πενσυλβάνιας, όπου στεγάζονται 5 εταιρίες της Fortune 1000. Το περίγραμμα κτιρίων της πόλης επεκτείνεται συνεχώς, με την αγορά περίπου 81.900 εμπορικών ιδιοκτησιών το 2016, συμπεριλαμβανομένων διαφόρων ουρανοξυστών. Η Φιλαδέλφεια έχει τα πιο πολλά εξωτερικά αγάλματα και τοιχογραφίες σε σύγκριση με άλλες Αμερικανικές πόλεις. Το πάρκο Φέιρμαουντ (Feirmount Park), είναι ένα από τα μεγαλύτερα αστικά πάρκα των Ηνωμένων Πολιτειών. Η πόλη είναι ιδιαίτερα γνωστή για τις τέχνες, την κουλτούρα και την αποικιακή ιστορία, που προσέλκυσαν 42 εκατομμύρια τουρίστες το 2016. 
Αξιοθέατα-Μουσεία.
Ιστορικά μνημεία και αξιοθέατα, όπως το κέντρο της Καμπάνας της ελευθερίας (αγγλ. Liberty Bell), η αίθουσα Ανεξαρτησίας (Independence Hall), η κατοικία του Προέδρου και το δικαστήριο Φράνκλιν (αγγλ. Franklin Court) μεταφέρουν του επισκέπτες πίσω στην εποχή της ίδρυσης. 
Μουσεία.
Στα πιο σημαντικά επιστημονικά Μουσεία της Φιλαδέλφειας περιλαμβάνεται το Ιντιτούτο του Φρανκλίνου (Franklin Institute), όπου κανείς μπορεί να δει το εθνικό μνημείο του Βενιαμίν Φρανκλίνου (αγγλ. Benjamin Franklin National Memorial), την Ακαδημία των φυσικών επιστημών (αγγλ. Academy of Natural Sciences) και το μουσείο της αρχαιολογίας και της ανθρωπολογίας του Πανεπιστημίου της Πενσυλβάνιας (αγγλ. University of Pennsylvania Museum of Archaeology and Anthropology). Το ινστιτούτο του Φρανκλίνου επιδεικνύει την επιστήμη που περιλαμβάνεται σε κλάδους σχετικούς με τον αθλητισμό και το διάστημα. Επιπλέον, το μουσείο συμπεριλαμβάνει εκθέματα πρακτικού και διαδραστικού περιεχομένου. Η τεράστια καρδιά, μία περιήγηση μέσα στο ανθρώπινο αιμοσφαίριο, υπήρξε ένα από τα διασημότερα αξιοθέατα. 
Παράλληλα, υπάρχουν και πολλά ιστορικά μουσεία όπως το Εθνικό κέντρο του Συντάγματος (αγγλ. National Constitution Center), το μουσείο της Αμερικανικής Επανάστασης (αγγλ. Museum of American Revolution), το ιστορικό μουσείο της Φιλαδέλφειας (αγγλ. Philadelphia History Museum), το εθνικό μουσείο της Αμερικανικής Εβραϊκής ιστορίας, το μουσείο των Αφροαμερικανών και η βιβλιοθήκη και μουσείο των Μασόνων της Φιλαδέλφειας. Στη Φιλαδέλφεια χτίστηκαν το πρώτο νοσοκομείο και ζωολογικός κύπος. 
Κοντά την αίθουσα ανεξαρτησίας βρίσκει κανείς το μουσείο της Αμερικανικής Ανεξαρτησίας (, όπου οι εγκαταστάσεις υψηλής τεχνολογίας δείχνουν στρατηγικές νίκες, καταστρεπτικές ήττες καθώς και τις εσωτερικές και παγκόσμιες αλλαγές και συνέπειες του πολέμου. 
Η πόλη συμπεριλαμβάνει και πολλά μουσεία τέχνης, όπως η Ακαδημία των Καλών Τεχνών και το μουσείο Ροντέν, στο οποίο εκτίθεται η μεγαλύτερη συλλογή έργων του Ωγκύστ Ροντέν εκτός Παρισιού. Το σημαντικότερο μουσείο της πόλης, το Μουσείο Τέχνης της Φιλαδέλφειας, είναι ένα από τα μεγαλύτερα στον κόσμο. 
Αθλητικά.
Η πόλη είναι μία από τις 13 στις ΗΠΑ που διαθέτει ομάδα και στα 4 μεγαλύτερα αθλήματα: τους Philadelphia Phillies στο MLB, τους Philadelphia Eagles στο NFL, τους Φιλαδέλφεια 76ερς στο NBA και τους Philadelphia Flyers στο NHL.
Οι Phillies ιδρύθηκαν το 1883 ως Quakers και άλλαξαν το όνομά τους το 1884, και είναι η παλαιότερη ομάδα που συνεχίζει και παίζει με το ίδιο όνομα και στην ίδια πόλη στην ιστορία των αμερικάνικων επαγγελματικών αθλημάτων.
Στην ευρύτερη μητροπολιτική περιοχή της Φιλαδέλφεια, φιλοξενείται επίσης και η ομάδα Philadelphia Union του Μέιτζορ Λιγκ Σόκερ. Οι Union ξεκίνησαν να παίζουν τα εντός έδρας παιχνίδια τους στο Talen Energy Stadium το 2010, ένα γήπεδο αποκλειστικά διαμορφωμένο για ποδόσφαιρο.
Εξωτερικοί σύνδεσμοι.
http://philadelphiaencyclopedia.org/
http://www.phillyhistory.org/PhotoArchive/

</doc>
<doc id="50092" url="https://el.wikipedia.org/wiki?curid=50092" title="Εσεκιέλ Γκονσάλες">
Εσεκιέλ Γκονσάλες

Ο Εζέκιελ Γκονσάλες ("Ezequiel González", ισπανική : [eseˈkjel ɣonˈsales], 10 Ιουλίου 1980) είναι Αργεντινός πρώην ποδοσφαιριστής.Αγωνιζόταν κυρίως στη θέση του «δεκαριού» και διακρινόταν για την ευφυΐα του στο παιχνίδι και τις στιγμές μαγείας που πρόσφερε στους φιλάθλους.
Βιογραφία.
Γεννήθηκε στο Ροσάριο της επαρχίας Σάντα Φε της Αργεντινής στις 10 Ιουλίου 1980, έχει ύψος 1.78, βάρος 76 Kg και αγωνίζεται στη θέση του κέντρου. Στην ομάδα του Παναθηναϊκού αγωνίστηκε από τη σεζόν 2003-2004 μέχρι 2007-2008, όπου και διακρίθηκε για το πάθος και τη μαχητικότητά του. Συνέβαλε αποφασιστικά στην κατάκτηση του νταμπλ από τους «πράσινους» την περίοδο 2003-2004, αλλά πολλές φορές προκάλεσε επεισόδια με συμπαίκτες του: τον Μάρτιο του 2004 έδωσε ένα χαστούκι στο πρόσωπο του Δημήτρη Παπαδόπουλου, με αποτέλεσμα η ομάδα να τον τιμωρήσει με πρόστιμο 50 χιλιάδων ευρώ.
Θέση Μέσος 
Διεθνής Αργεντινή 
Αριθμός Φανέλας 10

</doc>
<doc id="50093" url="https://el.wikipedia.org/wiki?curid=50093" title="Ρικάρντο Μπόβιο">
Ρικάρντο Μπόβιο

Ο Μπόβιο Ρικάρντο Σόουσα ("Ricardo Souza Bóvio", 17 Ιανουαρίου 1982) είναι Βραζιλιάνος πρώην ποδοσφαιριστής.
Γεννήθηκε στο Κάμπος Ρίο ντε Τζανέιρο της Βραζιλίας. Έχει ύψος 1.78 και αγωνιζόταν στη θέση του αμυντικού χαφ.

</doc>
<doc id="50094" url="https://el.wikipedia.org/wiki?curid=50094" title="Φραγκίσκος Αλβέρτης">
Φραγκίσκος Αλβέρτης

Ο Φραγκίσκος Αλβέρτης (Γλυφάδα, 11 Ιουνίου 1974) είναι Έλληνας πρώην διεθνής καλαθοσφαιριστής που αγωνίστηκε καθ' όλη τη διάρκεια της καριέρας του σε μία μόνο ομάδα, τον Παναθηναϊκό. Έχει ύψος 2,05 μ. και αγωνιζόταν στη θέση του σμολ φόργουορντ. Είναι ο πολυνίκης του αθλήματος στην Ελλάδα (έχει κατακτήσει 25 τίτλους), ενώ αποτελεί και μία από τις 50 κορυφαίες προσωπικότητες στην ιστορία της Ευρωλίγκα. Διετέλεσε αρχηγός του Παναθηναϊκού για περίπου μία δεκαετία και συνολικά αποτελεί μία από τις σημαντικότερες μορφές στην ιστορία του Παναθηναϊκού Αθλητικού Ομίλου. Μετά την απόσυρσή του ως αθλητής, συνεχίζει να υπηρετεί τον σύλλογο ως γενικός διευθυντής. Υπήρξε επίσης για μια πενταετία (2015-2020) γενικός διευθυντής των τμημάτων υποδομής-ακαδημίας του Παναθηναϊκού και για δέκα χρόνια τιμ μάνατζερ (2010-2020).
Σταδιοδρομία.
Ξεκίνησε την καριέρα του από τη Γλυφάδα και στη συνέχεια μεταγράφηκε (από το 1990) στον ΠΑΟ. Ο Παύλος Γιαννακόπουλος πήρε τη γενναία απόφαση να ανταλλάξει τον κορυφαίο πολίστα, Δημήτρη Σελετόπουλο, με τον Αλβέρτη και έτσι ουσιαστικά έκανε το ντεμπούτο του με τον ΠΑΟ το 1990-91. Τα πρώτα του χρόνια στην ομάδα δεν συνοδεύτηκαν από μεγάλες επιτυχίες, καθώς ο πρώτος του τίτλος με τον Παναθηναϊκό ήρθε μετά από τρεις σεζόν παρουσίας του, με το «Τριφύλλι» να κατακτά το Κύπελλο Ελλάδας κόντρα στον Άρη Θεσσαλονίκης.
Η πρώτη μεγάλη επιτυχία του 22χρονου Αλβέρτη ήρθε το 1996 στο Φάιναλ Φορ στο Παρίσι, όταν και ο Παναθηναϊκός κατέκτησε το πρώτο Ευρωπαϊκό της ιστορίας του, με τον ίδιο να σημειώνει 13 πόντους στον ημιτελικό κόντρα στην ΤΣΣΚΑ και 17 στον τελικό κόντρα στην Μπαρτσελόνα, μπαίνοντας στην καλύτερη πεντάδα του Φάιναλ Φορ. Την ίδια χρονιά, ο Παναθηναϊκός κατέκτησε και το μοναδικό Διηπειρωτικό της ιστορίας του, με τον Αλβέρτη φυσικά στην σύνθεσή του. Το πρώτο πρωτάθλημα της καριέρας του, ήρθε το 1998, δηλαδή μετά από 8 χρόνια παρουσίας στην ομάδα. Ο αντίπαλος στους τελικούς ήταν ο ΠΑΟΚ, με τους «πράσινους» να κατακτούν τελικά το πρωτάθλημα, νικώντας στη σειρά των τελικών 3-2.
Μετά από μια απροσδόκητη αποτυχία στο να φτάσει στο Top 8 της Ευρωλίγκα κατά τη σεζόν 1998–99, ο Αλβέρτης κέρδισε έναν ακόμη τίτλο στο Ελληνικό Πρωτάθλημα. Ο Παναθηναϊκός νίκησε τον Ολυμπιακό στον τελικό, αφού έσπασε το πλεονέκτημα έδρας και κέρδισε το τελικό πέμπτο παιχνίδι στο Στάδιο Ειρήνης και Φιλίας.
Στην σεζόν 1999–00, έχοντας χάσει ένα σημαντικό μέρος της σεζόν λόγω τραυματισμού, ο Αλβέρτης επέστρεψε στην ώρα του. Παίζοντας αποτελεσματικό μπάσκετ, βοήθησε τον Παναθηναϊκό να κερδίσει τον δεύτερο τίτλο της Ευρωλίγκα στη Θεσσαλονίκη, καθώς και το τρίτο συνεχόμενο τίτλο του ελληνικού πρωταθλήματος, νικώντας τον ΠΑΟΚ στον τελικό. Μαζί με τον Ντέγιαν Μποντιρόγκα, ηγήθηκε του Παναθηναϊκού στο σκορ στην τελική σειρά πλέι-οφ, με μέσο όρο 15,7 πόντους ανά παιχνίδι.
Την επόμενη σεζόν, ο Αλβέρτης βοήθησε οδηγώντας τον Παναθηναϊκό στον τελικό της Σουπρολίγκα ανδρών 2000-01, με μέσο όρο 13,4 πόντους ανά παιχνίδι. Οι Πράσινοι έχασαν από τη Μακάμπι Τελ Αβίβ στον τελικό. Όσο για το ελληνικό πρωτάθλημα, ο Ολυμπιακός είχε και πάλι μια πολύ συμπαγή ομάδα εκείνη τη χρονιά, με τους Ντίνο Ράντζα, Ντέιβιντ Ρίβερς και Νίκο Οικονόμου. Μετά την ισοπαλία στην τελική σειρά στο 2–2, ο Αλβέρτης σημείωσε 23 πόντους στο πέμπτο παιχνίδι, προσφέροντας έτσι στον Παναθηναϊκό έναν ακόμη τίτλο στο ελληνικό πρωτάθλημα.
Αφού κέρδισε τα πάντα σε συλλογικό επίπεδο, η δίψα του Αλβέρτη για τίτλους δεν υποχώρησε. Στη σεζόν 2001–02 ηγήθηκε της επίθεσης του Παναθηναϊκού μαζί με τους Μποντιρόγκα, Μουλομερόβιτς και Κουτλουάι, με μέσο όρο 10,2 πόντους ανά παιχνίδι. Βρέθηκε για τρίτη συνεχόμενη φορά σε τελικό ευρωπαϊκής διοργάνωσης και εναντίον της Κίντερ Μπολόνια, σημείωσε 11 πόντους, δείχνοντας στοιχεία ηγέτη σε όλο το παιχνίδι, με τον Παναθηναϊκό και τον ίδιο να κατακτούν το τρίτο ευρωπαϊκό τίτλο.
Λόγω της ανακαίνισης του Ολυμπιακού Κλειστού Γηπέδου για τους Ολυμπιακούς Αγώνες της Αθήνας το 2004, ο Παναθηναϊκός έπρεπε να μετακομίσει στο Κλεσιτό του Σπόρτινγκ χωρητικότητας 2500 για τη σεζόν 2002-03. Κατά συνέπεια, ο προϋπολογισμός του συλλόγου μειώθηκε σχεδόν κατά το ήμισυ, βλάπτοντας έτσι τη δυναμική της ομάδας. Παρόλα αυτά, ο Παναθηναϊκός ηγήθηκε στην κανονική διάρκεια της Ευρωλίγκα με ρεκόρ 11-3. Μετά από κατά μέσο όρο 12,7 πόντους ανά παιχνίδι στα τρία πρώτα παιχνίδια, η απόδοση του Αλβέρτη έπεσε λόγω τραυματισμού που τον έκανε να χάσει τα υπόλοιπα τρία παιχνίδια. Ως αποτέλεσμα, ο Παναθηναϊκός δεν κατάφερε να φτάσει στον τελικό της Ευρωλίγκα χωρίς τον φυσικό του ηγέτη. Στο Ελληνικό Πρωτάθλημα, ο Αλβέρτης ήταν εκεί για να διαβεβαιώσει την κυριαρχία του ΠΑΟ, κερδίζοντας τον πέμπτο τίτλο του σε έξι σεζόν. Με μέσο όρο 12 πόντους ανά παιχνίδι στους τελικούς εναντίον της ΑΕΚ, ψηφίστηκε το MVP του Ελληνικού Πρωταθλήματος. Πριν από αυτό, είχε οδηγήσει τους Πράσινους στο πρώτο τους τίτλο στον Κύπελλο Ελλάδας από το 1996, σημειώνοντας 22 πόντους στον τελικό εναντίον του Άρη και βγήκε MVP του τουρνουά.
Η σεζόν 2003-04 παρουσίασε πολλές ομοιότητες με την προηγούμενη, καθώς ο Παναθηναϊκός παρέμεινε στο Κλειστό του Σπόρτινγκ. Παρόλο που ο Αλβέρτης είχε μέσο όρο 11,2 πόντους ανά παιχνίδι και παρέχοντας ηγετικό ρόλο στο αποδυτήριο, η σεζόν του στην Ευρωλίγκα τελείωσε και πάλι με τραυματισμό στο τέταρτο παιχνίδι του Top 16 κατά της Μπαρτσελόνα. Ο Παναθηναϊκός δεν μπόρεσε να φτάσει ξανά στο Φάιναλ Φορ της Ευρωλίγκα. Ο έκτος τίτλος του Αλβέρτη στην Ελληνική Λίγκα ήρθε έχοντας 11 πόντους κατά μέσο όρο στα πλέι-οφ, συμπεριλαμβανομένων 21 πόντων έναντι του Ολυμπιακού στους προημιτελικούς. Ο τελευταίος ήταν η έβδομη και τελευταία φορά που υπήρξε πρώτος σκόρερ του Παναθηναϊκού σε ένα ματς πλέι-οφ.
Η σεζόν 2004-05 σήμαινε προσαρμογή για τον αρχηγό του Παναθηναϊκού. Ο ρόλος του άλλαξε, ερχόμενος πια από τον πάγκο και μη έχοντας βασικό ρόλο σε όλα τα παιχνίδια. Ωστόσο, ερχόταν από τον πάγκο ως spot shooter, δίνοντας στην ομάδα πολύτιμο σκορ και εμπειρία. Μαζί με τους νέους πρωταγωνιστές της ομάδας (Δημήτρης Διαμαντίδης, Γιάκα Λάκοβιτς και Μάικλ Μπατίστ), ο ΠΑΟ έφτασε στο Φάιναλ Φορ της Ευρωλίγκα στη Μόσχα, χάνοντας ωστόσο από την Μακάμπι Τελ Αβίβ των Γιασικέβιτσιους και Πάρκερ. Ο Αλβέρτης τελείωσε τη σεζόν της Ευρωλίγκα με μέσο όρο 8,4 πόντους ανά παιχνίδι, το χαμηλότερο από την πρώτη του σεζόν στην διοργάνωση το 1993-94. Ωστόσο, πήρε ένα άλλο τρόπαιο της Ελληνικής Λίγκας, έχοντας κατά μέσο όρο 12 πόντους ανά παιχνίδι εναντίον της ΑΕΚ στους τελικούς.
Κατά τη δέκατη έκτη σεζόν του με τον Παναθηναϊκό, ο Αλβέρτης είχε τον ίδιο ρόλο με τον προηγούμενο χρόνο. Βγαίνοντας από τον πάγκο, βοήθησε την ομάδα του να φτάσει στα προημιτελικά της Ευρωλίγκα, όπου κατά έκπληξη πολλών αποκλείστηκε έχοντας το πλεονέκτημά έδρας από την τότε Ταού Κεράμικα. Στο τελευταίο παιχνίδι στο ΟΑΚΑ, οι πράσινοι είχαν την ευκαιρία να στείλουν το παιχνίδι στην παράταση, όμως ο Αλβέρτης αστόχησε υπό πίεση σε τρίποντο 3΄΄ πριν το τέλος του αγώνα. Αυτή η απογοήτευση ανακουφίστηκε ελαφρώς από την νίκη εναντίον του Ολυμπιακού με σκούπα (3-0) στους Τελικούς του Ελληνικού Πρωταθλήματος.
Η σεζόν 2006–07 ήταν υπέροχη για τον Παναθηναϊκό, καθώς κέρδισαν τον τελικό της Ευρωλίγκα στην Αθήνα, καθώς και το ελληνικό πρωτάθλημα και το ελληνικό κύπελλο, κάνοντας έτσι το Τριπλ Κράουν. Η συμβολή του Αλβέρτη δεν ήταν σημαντική στο γήπεδο, αλλά ο αρχηγός των Πρασίνων ήταν έτοιμος να υπηρετήσει την ομάδα του όποτε τον χρειαζόταν. 
Η σεζόν 2007–08 επιβεβαίωσε ότι, ο Αλβέρτη ήταν η ψυχή των Πρασίνων, παρόλο που η συνεισφορά του στο γήπεδο ήταν και πάλι περιορισμένη. Ο ΠΑΟ κέρδισε τόσο το Ελληνικό Πρωτάθλημα όσο και το Ελληνικό Κύπελλο για άλλη μια φορά. 
Η σεζόν 2008–09 ήταν η τελευταία του στο ρόστερ, καθώς ο ρόλος του ήταν εκείνη τη στιγμή απλώς συμβολικός ωστόσο αποχαιρέτησε την ενεργό δράση κερδίζοντας το δεύτερο Τριπλ Κράουν της καριέρας του, με τον Διαμαντίδη που ήταν τότε αρχηγός της ομάδας, να καλεί τον Αλβέρτη (παρόλο που ήταν εκτός αποστολής), ώστε να σηκώσουν μαζί το τρόπαιο της Ευρωλίγκα.
Με το «τριφύλλι» κέρδισε συνολικά τα πρωταθλήματα Ελλάδος των περιόδων 1997-98, 1998-99, 1999-2000, 2000-01, 2002-03, 2003-04, 2004-05, 2005-06, 2006-07, 2007-08, 2008-09, χάνοντας μόνο το πρωτάθλημα της σεζόν 2001-02 από την ΑΕΚ, και τα κύπελλα Ελλάδος του 1993, 1996, 2003, 2005, 2006, 2007, 2008, 2009.
Σε διεθνές επίπεδο κέρδισε την Ευρωλίγκα το 1996, 2000, 2002, 2007 και 2009. Το 1996 κατέκτησε και το Διηπειρωτικό Κύπελλο, ενώ το 2007 και το 2009 πέτυχε το Τριπλ Κράουν.
Συμμετείχε 12 φορές στο Ελληνικό All Star Game, και αναδείχτηκε μια φορά MVP το 2001, ενώ νίκησε στο διαγωνισμό τρίποντων τρεις συνεχόμενες φορές (ρεκόρ) το 1996 I, 1996 II και 1997 (και έκτοτε σταμάτησε να συμμετέχει στο διαγωνισμό).
Το 2010, ήταν στους 50 υποψήφιους για να βρεθεί στην καλύτερη ομάδα της Ευρωλίγκα για την δεκαετία 2000-2010, δεν κατάφερε ωστόσο να μπει στην τελική δεκάδα.
Τιμές.
Την 1η Ιουλίου του 2009, μετά την κατάκτηση του πρωταθλήματος της περιόδου, από τον Παναθηναϊκό, κάνοντας έτσι το δεύτερο "Triple Crown" στην ιστορία του, ο Φραγκίσκος Αλβέρτης, ανακοίνωσε την αποχώρησή του από την ενεργό δράση, σε ηλικία 35 ετών. Στις 11 Οκτωβρίου του 2009 αποθεώθηκε από 20.000 φιλάθλους σε ειδική τελετή-φιλικό αγώνα με την ΤΣΣΚΑ Μόσχας, που διοργάνωσε ο Παναθηναϊκός για να τιμήσει τον μεγάλο αρχηγό της ομάδας, με αφορμή την αποχώρησή του από την ενεργό δράση. Η φανέλα του Αλβέρτη με το νούμερο #4, αποσύρθηκε από την ομάδα σε ένδειξη τιμής και κοσμεί τον ουρανό του Ολυμπιακού Κλειστού Γυμναστηρίου.
Σε ψηφοφορία αθλητικής εφημερίδας τον Ιούλιο του 2009, οι αναγνώστες ανέδειξαν τον Φραγκίσκο Αλβέρτη, στην πρώτη θέση των 100 σημαντικότερων προσωπικοτήτων κατά τον πρώτο αιώνα ζωής του συλλόγου.
Τον Σεπτέμβριο του 2015 βραβεύτηκε σε ειδική τελετή που διοργάνωσε ο Παναθηναϊκός (Honouring our legacy) ως μέλος της καλύτερης πεντάδας στην ιστορία της ομάδας, μαζί με τους Δημήτρη Διαμαντίδη, Ντέγιαν Μποντιρόγκα, Αντώνη Φώτση και Στόγιαν Βράνκοβιτς.
Εθνική Ελλάδος.
Υπήρξε βασικό στέλεχος της Εθνικής ομάδας για πολλά χρόνια με 155 διεθνείς συμμετοχές και 1605 πόντους (μ.ο: 10.35). Πρωτοεμφανίστηκε το 1993 στην εθνική ομάδα. Από το 1999 μέχρι και το 2004 υπήρξε ο αρχηγός της εθνικής ομάδας. 
Το 1991 κατέκτησε με την Εθνική Παίδων το αργυρό μετάλλιο στο Ευρωπαϊκό Πρωτάθλημα Παίδων και το 1992 με την Εθνική Ελπίδων το αργυρό μετάλλιο στο Ευρωπαϊκό Πρωτάθλημα Ελπίδων. 
Αγωνίστηκε σε πέντε Ευρωπαϊκά Πρωταθλήματα το 1995, 1997, 1999, 2001 και 2003. Μεγάλης σημασίας τρίποντα στην πορεία του στα Ευρωμπάσκετ ήταν πρώτα στις 27 Ιουνίου 1997 όταν με τρίποντο του στην εκπνοή έκανε το 78-76 υπέρ της εθνικής κόντρα στην Βοσνία. Επίσης στην πρεμιέρα του Ευρωμπάσκετ 2001, η Εθνική μας ομάδα βρισκόταν στο -2 με αντίπαλο την πρωταθλήτρια Ευρώπης Ιταλία κι έχει την τελευταία επίθεση, ενώ υπολείπονταν 3 δευτερόλεπτα. Ο Παπαλουκάς πάσαρε στον Φράνκι (0/3 τρίποντα ως τότε) κι αυτός, κάνοντας ένα βήμα πίσω από τα 6.25μ (τότε), σκόραρε κάνοντας το Ελλάδα-Ιταλία 83-82. Ο τεχνικός των Ιταλών, Μπόγκνταν Τάνιεβιτς, χαρακτήρισε «masterpiece» («αριστούργημα») αυτό το τρίποντο του Αλβέρτη.
Το 1996 πήρε μέρος στην Ολυμπιάδα στην Ατλάντα, το 1998 στο Παγκόσμιο Πρωτάθλημα, και το 2004 στην Ολυμπιάδα της Αθήνας, όπου αναδείχθηκε πέμπτος ολυμπιονίκης. Η ολυμπιάδα της Αθήνας ήταν και τελευταία διοργάνωση, στην οποία συμμετείχε ο Αλβέρτης με το εθνόσημο.
To 2005 και ενώ ο προπονητής της ομάδας Παναγιώτης Γιαννάκης, σκεφτόταν να τον συμπεριλάβει στην αποστολή, επέμεινε στην απόφασή του να αποσυρθεί από την Εθνική, ώστε η ομάδα να περάσει στην επόμενη γενιά ταλαντούχων αθλητών όπως οι Δημήτρης Διαμαντίδης, Θοδωρής Παπαλουκάς, Βασίλης Σπανούλης, Αντώνης Φώτσης, Νίκος Ζήσης, Σοφοκλής Σχορτσιανίτης κ.α.
Εξωτερικοί σύνδεσμοι.
&lt;br&gt;

</doc>
<doc id="50095" url="https://el.wikipedia.org/wiki?curid=50095" title="Υδροηλεκτρικός Σταθμός Γλαύκου">
Υδροηλεκτρικός Σταθμός Γλαύκου

Ο Υδροηλεκτρικός Σταθμός Γλαύκου (ΥΗΣ Γλαύκου) είναι εργοστάσιο παραγωγής ρεύματος πλησίον της πόλης της Πάτρας.
Ιστορία.
Όλα ξεκίνησαν το 1919 με πρωτοβουλία του Γουίλιαμ Μόρφυ ο οποίος κατέθεσε υπόμνημα στην τότε Ελληνική κυβέρνηση η οποία και το ενέκρινε. Την ίδια χρονιά καταρτίστηκε σχέδιο νόμου και ξεκίνησαν οι μελέτες του έργου. 
Πριν την κατασκευή του εργοστασίου του Γλαύκου στην Πάτρα ηλεκτρικό ρεύμα παρήγαγε από το 1907 η "Ελληνική Ηλεκτρική Εταιρεία". Επίσης ηλεκτρικό ρεύμα παρήγαγε και πουλούσε το εργοστάσιο του Πραπόπουλου, εργοστάσιο παραγωγής ρεύματος είχε ιδρυθεί και από τον Ντομένικο Μονόπολι το 1918, Το 1919 το πούλησε στον Αλέξιο Διλέρνα, ο οποίος το λειτούργησε μέχρι το 1926 όποτε και έκλεισε οριστικά.
Στις 14 Ιουνίου του 1922 με νόμο της κυβέρνησης Δημητρίου Γούναρη παραχωρείται στον Δήμο Πατρέων το προνόμιο να εγκαταστήσει δίκτυο παροχής και διανομής ηλεκτρικού ρεύματος, και κατασκευής των απαραίτητων εγκαταστάσεων. Επίσης επέτρεψε στον Δήμο Πατρέων το αποκλειστικό προνόμιο εκμετάλλευσης των υδάτων του Γλαύκου. Η διάρκεια της σύμβασης ορίστηκε για 99 χρόνια με έναρξη της εκμετάλλευσης το 1927 και λήξη το 2026. Αργότερα λόγω του Β΄ παγκοσμίου πολέμου δόθηκε παράταση μέχρι τις 5 Μαΐου του 2039.
Για την εκτέλεση των πρώτων έργων ο Δήμος Πατρέων πήρε δάνειο από την Εθνική Τράπεζα της Ελλάδος 145.000 λιρών Αγγλίας, το οποίο αποπλήρωσε το 1944.
Στις 22 Ιουνίου του 1922 συστάθηκε από κοινού, μεταξύ Δήμου Πατρέων και Εθνικής Τράπεζας, η Ελληνική Ανώνυμος Υδροηλεκτρική Εταιρεία Γλαύκος και της παραχωρήθηκε για 30 χρόνια η εκμετάλλευση και παραγωγή ρεύματος.
Η εταιρεία ξεκίνησε στην κατασκευή φράγματος και μονάδας παραγωγής ρεύματος αγοράζοντας και τον κατάλληλο εξοπλισμό. Τα πρώτα χρόνια ήταν δύσκολα γιατί το ποτάμι προξενούσε πολλές καταστροφές στην μονάδα και το φράγμα. Η Εταιρεία οργάνωσε την πώληση ηλεκτρικών οικιακών συσκευών. Για πρώτη φορά στην πόλη οι Πατρινοί έβλεπαν και χρησιμοποίησαν ηλεκτρικές συσκευές. Το 1939 εκπόνησε μελέτη για εγκατάσταση δικτύου ηλεκτροκίνητων λεωφορείων (τρόλλεϋ) στην Πάτρα αλλά η εφαρμογή της σταμάτησε λόγω του επερχόμενου πολέμου.
Τον Αυγούστο του 1950 ιδρύθηκε η Δημόσια Επιχείρηση Ηλεκτρισμού (ΔΕΗ) στην οποία το κράτος παραχώρησε σταδιακά όλα τα προνόμια παραγωγής και εκμετάλλευσης ηλεκτρικού ρεύματος. Έτσι, τον Μάιο του 1967 το εργοστάσιο παραχωρήθηκε στην ΔΕΗ.
Την περίοδο 2008-2009 πωλήθηκε σε ιδιώτες.

</doc>
<doc id="50096" url="https://el.wikipedia.org/wiki?curid=50096" title="Παναγίτσα χείμαρος">
Παναγίτσα χείμαρος



</doc>
<doc id="50097" url="https://el.wikipedia.org/wiki?curid=50097" title="Σαραβαλέικο ποτάμι (χείμαρος)">
Σαραβαλέικο ποτάμι (χείμαρος)



</doc>
<doc id="50098" url="https://el.wikipedia.org/wiki?curid=50098" title="Χαράλαμπος Κατσιμήτρος">
Χαράλαμπος Κατσιμήτρος

Ο Χαράλαμπος Γ. Κατσιμήτρος (Κλειτσός Ευρυτανίας, 1886 - Αθήνα, 20 Φεβρουαρίου 1962) ήταν Έλληνας στρατηγός που συμμετείχε στον Ελληνοϊταλικό Πόλεμο του 1940 και αργότερα διετέλεσε υπουργός της κατοχικής κυβέρνησης από τον Απρίλιο του 1941 μέχρι την παραίτηση του τον Σεπτέμβριο του ίδιου έτους.
Βιογραφία.
Ο Κατσιμήτρος ξεκίνησε την σταδιοδρομία του στον Στρατό, ως εθελοντής το 1904 όπου και εισήλθε στη Σχολή Υπαξιωματικών το 1911, από την οποία και εξήλθε τον Σεπτέμβριο του 1912 ως ανθυπασπιστής του πυροβολικού. Ανθυπολοχαγός Πεζικού (1913), υπολοχαγός (1914), λοχαγός (1915), ταγματάρχης (1920), αντισυνταγματάρχης (1923), συνταγματάρχης (1930), υποστράτηγος (1937), αντιστράτηγος (1947).
Πολέμησε στους Βαλκανικούς Πολέμους (1912-1913), στην Ήπειρο και στο "Μακεδονικό Μέτωπο" κατά τον Α΄ Παγκόσμιο Πόλεμο (1918). Το 1920 (Νοέμβριο) έγινε ταγματάρχης με τον βαθμό τον οποίο και συμμετείχε στην Μικρασιατική Εκστρατεία (1921-1922), σε όλη τη διάρκεια αυτής, μέχρι τις 13 Αυγούστουτου 1922 όπου και τραυματίσθηκε στη μάχη του Αφιόν Καραχισάρ. Την περίοδο 1924-1925 φοίτησε στη Σχολή Πολέμου όπου έλαβε πτυχίο επιτελικού αξιωματικού. Τον Ιανουάριο του 1937 προήχθη στον βαθμό του υποστρατήγου και το 1938 ανέλαβε διοικητής της VIII Μεραρχίας Πεζικού στην Ήπειρο. Κατά τη διετία 1939-1940 ολοκλήρωσε και εφάρμοσε μεθοδικά τις γραμμές άμυνας του Ελληνικού Στρατού στην Ήπειρο όπως είχαν εκπονηθεί αυτές από το στρατηγείο, ενόψει μιας ενδεχόμενης επίθεσης του Ιταλικού Στρατού, που κατείχε ήδη την Αλβανία.
Β' Παγκόσμιος Πόλεμος.
Με την έκρηξη του Ελληνοϊταλικού Πολέμου, ως διοικητής της 8ης Μεραρχίας αρχικά εξουδετέρωσε την επίθεση και στη συνέχεια διέταξε άμυνα μέχρις εσχάτων στον τομέα Ελαίας-Καλαμά, που κάλυπτε τα Ιωάννινα, αν και το στρατηγείο έχοντας υπόψη γενικό στρατηγικό ελιγμό ολόκληρης της στρατιάς του είχε παράσχει ελευθερία ενέργειας όπως ελιχθεί επιβραδυντικά προς νότο, προς ολοκλήρωση κύκλωσης, με ύστατο όμως όριο ελιγμού της μονάδος του την κοιλάδα του Αράχθου.
Τελικά η κύκλωση δεν επιτεύχθηκε, η ηρωική του όμως αντίσταση στην ιταλική επίθεση στο Καλπάκι, συντέλεσε τα μέγιστα στη νίκη της Ελλάδας απέναντι στον Ιταλικό Στρατό. Η πτώση της Ελλάδας στους Γερμανούς τον Απρίλιο του 1941 τον βρήκε στα Ιωάννινα. Επί εχθρικής κατοχής συμμετείχε από τους πρώτους στην πρώτη κατοχική κυβέρνηση του Γεωργίου Τσολάκογλου, όπου και διετέλεσε Υπουργός Εργασίας και προσωρινά Γεωργίας από 16 Απριλίου 1941 μέχρι 16 Μαΐου του ίδιου έτους κατόπιν αίτησής του περιοριζόμενος μόνο στα καθήκοντα υπουργού Γεωργίας. Τελικά όμως στις 20 Σεπτεμβρίου του 1941 υπέβαλε την παραίτησή του, που έγινε αμέσως αποδεκτή.
Μετά τον Β' Παγκόσμιο Πόλεμο.
Το 1945 στις 31 Μαΐου, ο Χαράλαμπος Κατσιμήτρος καταδικάστηκε υπό ειδικού συγκροτηθέντος δικαστηρίου, του λεγόμενου δωσιλόγων, «εις ειρκτήν» (κάθειρξη) 5,5 ετών «δια διευκολύνσεις» που παρείχε στις δυνάμεις Κατοχής και αποπέμφθηκε από το στράτευμα με το βαθμό του αντιστράτηγου. Όμως στις 5 Οκτωβρίου του 1949 με διάταγμα του Βασιλέως Παύλου χαρίστηκε το υπόλοιπο της ποινής του και το 1953 αποκαταστάθηκε αναδρομικά με επαναφορά του βαθμού, του αντιστρατήγου εν αποστρατεία και όλων των παρασήμων του.
Ο γιος του, Γεώργιος Χ. Κατσιμήτρος, υπήρξε επίσης αξιωματικός του Ελληνικού Στρατού.

</doc>
<doc id="50100" url="https://el.wikipedia.org/wiki?curid=50100" title="Δήμος Λαρισσού">
Δήμος Λαρισσού

Ο Δήμος Λαρισσού ήταν διοικητική διαίρεση (δήμος) του Νομού Αχαΐας, ο οποίος συστάθηκε με το Πρόγραμμα «Καποδίστριας» από τη συνένωση παλαιότερων κοινοτήτων της περιοχής, που αποτέλεσαν στη συνέχεια τα δημοτικά διαμερίσματα του δήμου. Λειτούργησε την περίοδο 1997-2010, οπότε και καταργήθηκε με την εφαρμογή του Προγράμματος «Καλλικράτης» και εντάχθηκε στον νέο δήμο Δυτικής Αχαΐας.
Το 2008, με το ΦΕΚ 195Α'/26-09-2008, μετονομάστηκε σε Δήμος Λαρίσου. Έδρα του δήμου ήταν το Μετόχι.
Γενικά στοιχεία.
Η έκταση του ήταν 225.729 στρέμματα. Ο πληθυσμός του, σύμφωνα με την μοναδική επίσημη εθνική απογραφή που πραγματοποιήθηκε στο χρονικό διάστημα ύπαρξης του (1997-2010)· την Απογραφή του 2001, ανερχόταν σε 8.221 κάτοικους. Εκτεινόταν στο δυτικό τμήμα της Αχαΐας και αποτελούσε μάλιστα τον δυτικότερο δήμο του νομού.
Δημοτικά διαμερίσματα.
Στον καποδιστριακό δήμο περιλαμβάνονταν τα παρακάτω δημοτικά διαμερίσματα και οικισμοί:
Ιστορία.
Αρχαιότητα.
Η ιστορία αρχίζει από το 5500 π.Χ. όταν στην περιοχή μας κυριαρχούσαν τα πρώτα Πελασγικά φύλλα, οι Λέλεγες και αργότερα οι Κάρες που ελέγχουν το πέρασμα του Κάβο Μαλέα και το Μπουγάζι του Αράξου. Δημιουργούν την Βουπρασία χώρα των Επειών αναπτύσσοντας μεγάλο εμπορικό – οικονομικό κέντρο και υπέρλαμπρο πολιτισμό.
Γείτονας και ανταγωνιστής της Βουπρασίας χώρας μετά την 3η χιλιετία π.Χ. είναι η Δυμαία χώρα. Τις ευδαίμονες αυτές χώρες διαρρέει και οριοθετεί ο πολυθρύλητος ποταμός Λαρισσός γεμάτος Ιστορία από τους ιστορικούς χρόνους μέχρι την επανάσταση του 1821.
Η μάχη της Ελίκης το 1089 π.Χ. με την νίκη των Αχαιών εναντίον των Ιώνων ήταν καθοριστική αφού απ’ αυτή την ομάδα των Αχαιών η περιοχή θα ονομαστεί Αχαΐα και οι κάτοικοι Αχαιοί.
Ο μεγάλος πολιτισμός της Αχαιομηκυναϊκής εποχής έχει πάρει διαστάσεις αυτοκρατορίας. Στην περιοχή μας Δ/Δ Ριόλου κυριαρχεί η Αρχαία πόλη Λάρισα, το όνομα της είναι πελασγικό και σημαίνει «Ακρόπολις». Ιστορικά αναφέρεται από τον Ηρόδοτο ότι αριθμούσε πολλές χιλιάδες κατοίκους, ήταν αρκετά εύφορη με μεγάλη εμπορική και οικονομική ανάπτυξη. Ακόμα αναφερόταν ως παγκόσμιο θρησκευτικό και πολιτιστικό λίκνο. Λάτρευαν την θεά Αθηνά την Λαρισαία και τον ποταμό της Λάρισσο σαν θεό για την προσφορά του (νερό) και ζωοφόρο για την ανάπτυξη της ζωής.
Απ’ αυτήν την πόλη και τον ποταμό της ο Δήμος έχει την ονομασία «Δήμος Λαρισσού».
Αργότερα οι Ρωμαίοι αποικίζουν την περιοχή και εκτελούν αποστραγγιστικά έργα για να ελέγξουν τον πλημμυρισμό της. Προς το τέλος των Ρωμαϊκών χρόνων εγκαθίστανται οι πρώτες οικογένειες Σλάβων που δημιουργούν μικρούς και διάσπαρτους οικισμούς.
Φραγκοκρατία.
Κατά την Φραγκοκρατία που ακολουθεί το αμυντικό σύστημα της περιοχής οργανώνεται καλύτερα. Εκτός από το «Τείχος Δυμαίων», κτίζεται ένας πύργος στο Κουνουπέλι και άλλοι στα αντικρινά βουνά της Μόβρης. Τον 14ο αιώνα αρχίζουν να σχηματίζονται κοντά στους Ελληνικούς και οι πρώτοι Αλβανικοί οικισμοί στην πεδιάδα. Ο τόπος αλλάζει συνεχώς κυριάρχους: Φράγκοι, Βυζαντινοί, Βενετοί, Τούρκοι. Η αβεβαιότητα οδηγεί στην ερήμωση και η περιοχή μεταβάλλεται σε ένα πυκνό δρυοδάσος.
Νεώτερη Ιστορία.
Στην επανάσταση του 1821, στα Μαύρα Βουνά και στο δάσος της Στροφυλιάς οι κλέφτες είχαν καταφύγιο και από εδώ ξεκίνησαν πολλές από τις επιθέσεις κατά των Τούρκων. Μετά την επανάσταση πολλές οικογένειες από τα ορεινά κατεβαίνουν στα πεδινά και ιδρύουν μικρούς οικισμούς ανάμεσα στο δάσος και τις λίμνες. Τότε ιδρύονται και τα χωριά μέσα και έξω Γκέρμπεσι. Οι περισσότεροι που εγκαθίστανται εδώ είναι κτηνοτρόφοι γι’ αυτό προβαίνουν σε μερική αποδάσωση.
Αρχίζουν επίσης να λειτουργούν εντατικά και τα λατομεία λευκού λίθου ο οποίος γίνεται περιζήτητος στις οικοδομές της Πάτρας και της Δύμης. Τα λατομεία εκμεταλλεύεται η Μονή Χρυσοποδαρίτισσας. Το 1887 όμως δωρίζεται στο διάδοχο Κωνσταντίνο ως προσωπικό του κτήμα το δάσος της Μανωλάδας από την Κάτω Αχαΐα ως τα Λεχαινά, μήκους 35 χλμ., το οποίο απαρτίζεται από βελανιδιές και αγραπιδιές. Στον ίδιο παρέχεται και το ιχθυοτροφείο του Πάπα. Στο χωριό Λάππα, κτίζονται οι απαραίτητες εγκαταστάσεις (σημερινό Κέντρο Πληροφόρησης) για να μπορεί ο Κωνσταντίνος να τις χρησιμοποιεί ως βάση στις εξορμήσεις του για κυνήγι μέσα στο δάσος. Οι εργασίες για την κατασκευή της σιδηροδρομικής γραμμής επισπεύδονται και ένας σταθμός ιδρύεται κοντά στις βασιλικές εγκαταστάσεις του Λάππα.
Το 1923 καταργήθηκε η δωρεά και το κράτος δωρίζει την γη σε πρόσφυγες και ακτήμονες από τα γύρω χωριά. Ήδη το 1940 είχε αρχίσει να κατασκευάζεται το αεροδρόμιο στην καρδιά της περιοχής αλλά μέχρι την γερμανική εισβολή δεν είχε τελειώσει λόγω του ελώδους εδάφους που απαιτούσε μεγάλη προσπάθεια.
Το 1943 οι Γερμανοί οργανώνουν καλύτερα την άμυνα της περιοχής γιατί περιμένουν απόβαση των συμμάχων στην δυτική Πελοπόννησο. Στα υψώματα των Μαύρων Βουνών και του Κουνουπελίου εγκαθίστανται πολυβολεία, λαξεύονται αποθήκες πυρομαχικών στους βράχους και η είσοδος του Πατραϊκού κόλπου κλείνεται με νάρκες. Τα έργα αυτά επιφέρουν καταστροφές σε αρχαίες θέσεις όπως στο Τείχος Δυμαίων όπου το πολυβολείο εγκαθίσταται μέσα στην Μυκηναϊκή ακρόπολη και μέρος του Τείχους καταστρέφεται για να περάσει ο δρόμος προς την κορυφή.
Όλα αυτά τα γεγονότα απρόβλεπτα από την ιστορία θα σηματοδοτήσουν την γέννηση ενός νέου οικισμού και θα οριοθετήσουν μία νέα ιστορική εποχή στην περιοχή του Λάρισου ποταμού. Θα συμβάλλουν στην δημιουργία ενός δήμου του Δήμου Λαρίσσου.
Αξιοθέατα - Ιστορικά μνημεία.
Στον δήμο υπάρχει το Τείχος των Δυμαίων, κάστρο (ακρόπολη) με πλούσια και μακραίωνη ιστορία, καθώς και τα περίφημα Λουτρά Υρμίνης. Επίσης εκεί βρίσκεται το Αεροδρόμιο του Αράξου (πολιτικό και στρατιωτικό).
Υδροβιότοποι.
Ο υδροβιότοπος του δάσους της Στροφυλιάς που περιλαμβάνει το Δάσος από τα ωραιότερα δάση και το μεγαλύτερο πευκόδασος στην Ελλάδα το οποίο φτάνει μέχρι την Αμαλιάδα. Οι παραλίες Καλόγρια και Γιαννισκάρι που το καλοκαίρι γίνεται το αδιαχώρητο. Οι λιμνοθάλασσες του Προκόπου και του Πάπα και η βαλτολίμνη Λάμια. Ο υδροβιότοπος προστατεύεται με την συνθήκη RAMSAR.
Αθλητισμός.
Στον δήμο δραστηριοποιούνται τα σωματεία "Ατρόμητος Λάππα", "Ίκαρος Λακκόπετρας", "Α.Ε. Μετοχίου" και ο "Πανμοβριακός Ριόλου" με τμήματα ποδοσφαίρου που αγωνίζονται σε ιδιόκτητα γήπεδα.

</doc>
<doc id="50101" url="https://el.wikipedia.org/wiki?curid=50101" title="Μιχαήλ Κόρακας">
Μιχαήλ Κόρακας

Ο Μιχαήλ Κόρακας ( Πόμπια Ηρακλείου, 1797 - 7 Σεπτεμβρίου 1882 ) γεννήθηκε στην Πόμπια της Μεσσαράς το 1797 ως "Μιχάλης Καρούζος". Σε ηλικία 18 ετών σκότωσε τον Αγά Αλήκο και κατόπιν αγωνίστηκε στην Κρητική Επανάσταση του 1821. 
Το 1827 με πειρατικό πλοίο και ορμητήριο την Κάρπαθο, πολέμησε τον οθωμανικό και αιγυπτιακό στόλο. Το 1828, συνέχισε τον αγώνα στην Πελοπόννησο και τιμήθηκε με το βαθμό του λοχαγού και το χάλκινο σταυρό του Φοίνικα. Επέστρεψε με τιμές στην Κρήτη το 1834 και πήρε μέρος στην Κρητική Επανάσταση του 1841, στην Κρητική Επανάσταση του 1858 και στην Κρητική Επανάσταση του 1866, πολεμώντας ενάντια σε πολυάριθμες οθωμανικές δυνάμεις. Κήρυξε την επανάσταση του 1878 και κατόπιν τιμήθηκε από το βασιλιά Γεώργιο στην Αθήνα και τον πατριάρχη Αλεξάνδρειας. 
Πέθανε στην Πόμπια το Σεπτέμβριο του 1882 . Άγαλμα του είναι τοποθετημένο στην Χανιώπορτα έξω από τα τείχη του Χάνδακα. 

</doc>
<doc id="50102" url="https://el.wikipedia.org/wiki?curid=50102" title="Καπετάν Άγρας">
Καπετάν Άγρας

Ο Σαράντος Αγαπηνός, γνωστός με το ψευδώνυμο Τέλλος Άγρας (Γαργαλιάνοι Μεσσηνίας, 17 Φεβρουαρίου 1880 - † Καρυδιά Πέλλας, 7 Ιουνίου 1907) ήταν Έλληνας οπλαρχηγός που έλαβε μέρος στον Μακεδονικό Αγώνα. Η ιστορία του απαθανατίστηκε σε τραγούδια, αλλά και στο μυθιστόρημα «"Στα μυστικά του Βάλτου"» της Πηνελόπης Δέλτα.
Βιογραφία.
Το πραγματικό όνομα του Τέλλου Άγρα ήταν Σαραντέλος ή Σαράντος Αγαπηνός. Αν και τυπικά δηλώνονται ως τόπος γέννησής του οι Γαργαλιάνοι Μεσσηνίας, ο πραγματικός τόπος γέννησής του, το 1880, ήταν το Ναύπλιο, στο οποίο υπηρετούσε τότε, ως Εφέτης, ο Γαργαλιανιώτης πατέρας του Ανδρέας Αντωνίου Αγαπηνός, ο οποίος εν τέλει αποφάσισε να τον εγγράψει στα μητρώα αρρένων των Γαργαλιάνων Μεσσηνίας. Ο Σαράντος καταγόταν από ιστορική οικογένεια των Γαργαλιάνων, την οικογένεια των Αγαπηνών, η οποία είχε σημαντικό ρόλο κατά την Επανάσταση του 1821. Ο προπάππος του Αντώνιος Αγαπηνός ήταν έφορος της επιμελητείας του Αγώνα του 1821. Ο αδελφός του παππού του, ο Διονύσιος Αγαπηνός, ήταν οπλαρχηγός και επικεφαλής 100 περίπου Γαργαλιανιωτών, με τους οποίους συμμετείχε σε διάφορες μάχες του Απελευθερωτικού Αγώνα, όπως στα Δερβενάκια, στην εκστρατεία των Αθηνών, στην μάχη που έγινε στην περιοχή των Παλαιών Πατρών και στην πολιορκία του Νιόκαστρου στην Πύλο. Τόσο ο παππούς του καπετάν Άγρα, όσο και ο αδελφός του παππού του, υπογράφουν ως δημογέροντες των Γαργαλιάνων σε διάφορα έγγραφα της εποχής τους. Ο δε Διονύσιος Αγαπηνός ήταν μέλος της Φιλικής Εταιρείας. Ο Σαράντος Αγαπηνός είχε επίσης δυο αδελφούς, τον Αντώνη Αγαπηνό (Τρίπολη 1877 – Σύρος 1923) και τον Νίκο Αγαπηνό (Ναύπλιο 1890 – Μπένι Σουέφ Αιγύπτου 1947).
Σπουδές.
Το 1901, ο Σαράντος αποφοίτησε από τη Σχολή Ευελπίδων και τοποθετήθηκε στη φρουρά της Αθήνας. Η επιθυμία του να προσφέρει ουσιαστικότερες υπηρεσίες στην πατρίδα τον ώθησε μετά από λίγους μήνες στην εθελούσια κατάταξή του στα στρατιωτικά σώματα που αγωνίζονταν στη Μακεδονία εναντίον των Βουλγάρων κομιτατζήδων. Σε πολύ νεαρή ηλικία κατόρθωσε να διοριστεί αρχηγός ενός ανταρτικού σώματος, το οποίο προετοίμαζε στο Βόλο ο καπετάν Ακρίτας (Κωνσταντίνος Μαζαράκης).
Επαναστατική δράση.
Με το βαθμό του υπολοχαγού μπήκε ως αντάρτης στο Βάλτο των Γιαννιτσών και πρωτοστάτησε στις συμπλοκές με τους κομιτατζήδες στο στρατηγικό αυτό σημείο, χωρίς να τον λυγίζουν οι τραυματισμοί και οι αρρώστιες του βάλτου. Στις 5 Ιουνίου 1907 ο Βούλγαρος βοεβόδας Ζλάταν εκμεταλλεύτηκε το ήθος και την τιμιότητα του Άγρα και, αφού τον κάλεσε άοπλο να συμφιλιωθούν, τον αιχμαλώτισε και τον κρέμασε κοντά στο Τέχοβο (Καρυδιά), Εδέσσης της Π. Ε. Πέλλας. 
Τον Σεπτέμβριο του 1906, ύστερα από απόφαση του Γενικού Προξενείου Θεσσαλονίκης, αποστέλλονται στη λίμνη των Γιαννιτσών τρία νεοσυγκροτηθέντα ελληνικά σώματα. Μετά από μεσολάβηση του Νικολάου Ρόκα, καλείται στην περιοχή ο Αγαπηνός. Πρώτο εισήλθε στις αρχές του μήνα το σώμα του Ανθυπολοχαγού του Πεζικού Τέλλου Αγαπηνού με δύναμη είκοσι ανδρών, ενώ μετά από λίγες μέρες κατέφτασαν τα σώματα του Υπολοχαγού του Πεζικού Σάρρου Κωνσταντίνου (Κάλα) και Ανθυποπλοίαρχου Δεμέστιχα Ιωάννη (Νικηφόρου) με εικοσιπέντε άνδρες ο καθένας. Πρωταρχική αποστολή των σωμάτων ήταν η απομάκρυνση των βουλγαρικών συμμοριών από τη λίμνη, οι οποίες είχαν εγκατασταθεί με ισχυρές δυνάμεις στο νοτιοδυτικό τμήμα της, έτσι ώστε να μπορεί να αποτελέσει βάση εξόρμησης και κέντρο ανεφοδιασμού των ελληνικών σωμάτων για τις περιοχές της Κεντρικής Μακεδονίας.
Το Νοέμβριο επιχειρείται επίθεση από το σώμα του Αγαπηνού κατά των βουλγαρικών ανταρτικών σωμάτων, με σκοπό να καταλάβει την καλύβα "Κούγκα". Η επιχείρηση δεν ήταν επιτυχής. Ο ίδιος ο Αγαπηνός τραυματίζεται και μεταφέρεται στη Θεσσαλονίκη, μετά από μια βδομάδα, ωστόσο, επανέρχεται. Στα τέλη Φεβρουαρίου αποχώρησε από τη λίμνη και εγκαταστάθηκε στη Νάουσα, αφενός για να αποθεραπευτεί από τα τραύματα και τους πυρετούς από τους οποίους έπασχε, αφετέρου για να διευθύνει τον αγώνα της περιοχής. Παρά τον κλονισμό της υγείας του και τα τραύματά του εξακολουθούσε να συμμετέχει ενεργά.
Εντούτοις, τον Απρίλιο του 1907, το Προξενείο Θεσσαλονίκης αποφάσισε να αντικαταστήσει τους αρχηγούς και τους αντάρτες, οι οποίοι είχαν δοκιμαστεί και εξαντληθεί για μεγάλο χρονικό διάστημα, ανάμεσά τους και ο Άγρας. Ωστόσο, επανειλημμένα λάμβανε πληροφορίες για την πτώση του ηθικού των βουλγαρικών συμμοριών και τη διάθεση πολλών στελεχών των κομιτάτων να διακόψουν τους δεσμούς τους με αυτά και να προσχωρήσουν στον ελληνικό αγώνα. Τέτοια διάθεση εκδήλωσε ο βοεβόδας Ζλατάν, την οποία καλωσόρισε ο Άγρας. Ήθελε να επισφραγίσει την πολυσχιδή δράση του με τη θεαματική προσχώρηση στην ελληνική πλευρά μεγάλης ομάδας κομιτατζήδων. 
Η προδοσία και το τραγικό τέλος του καπετάν-Άγρα.
Ακολούθησαν αρκετές συναντήσεις των δύο αρχηγών πριν την τελευταία συνάντηση της 3ης Ιουνίου. Εκείνη τη μέρα, οι κομιτατζήδες της ΕΜΕΟ, Κασάπτσε, Χαντούρη και Ζλατάν, παραβαίνοντας τις συμφωνίες, συνέλαβαν τον Άγρα και τον Αντώνη Μίγγα, ενώ οι υπόλοιποι από τη συνοδεία αφέθηκαν αργότερα ελεύθεροι. Τους διαπόμπευσαν ως δήθεν αιχμαλώτους, δεμένους και ξυπόλυτους, στα χωριά της περιοχής, με σκοπό να αναπτερώσουν το ηθικό των τρομοκρατημένων οπαδών των κομιτατζήδων. Μάλιστα στο Σαρακηνό (τότε Σαρακίνοβο), που ήταν το ορεινό κέντρο των κομιτατζήδων και το οποίο αποκαλούνταν "Μικρή Σόφια", οι Βούλγαροι δε σεβάστηκαν ούτε την τιμή των δύο Ελλήνων αγωνιστών. Τελικά, τη νύχτα της 7ης Ιουνίου, τους απαγχόνισαν μεταξύ των χωριών Τέχοβο (Καρυδιά) και Βλάδοβο (Άγρας). Το γεγονός τάραξε τους Έλληνες της περιοχής και η προδοσία των Βουλγάρων φανάτισε τους Έλληνες αντάρτες, με αποτέλεσμα ο ελληνικός αγώνας να συνεχιστεί με μεγαλύτερη ένταση και περισσότερες επιτυχίες. 
Η λαϊκή παράδοση κατέγραψε τον θάνατο του Τέλλου Άγρα με πολλά τραγούδια. Χαρακτηριστικό είναι το σλαβόφωνο μοιρολόι:&lt;poem&gt;
Νέμας μάικα, ζλάτνο τσέτνο, να τα πλάτσι; (Δεν έχεις μάνα, γλυκό παιδί, για να σε κλάψει;)
Νέμας σέστρα, ντα τα ζάλια; (Δεν έχεις αδερφή, να σε πενθήσει;)
Κάκβα ιζλαζάγια; (Πώς σε ξεγέλασαν;)
Κάκβα ντονισέα ντα βα ουμπέσατ να ουρέχουτ; (Πώς σ' έφεραν εδώ και σε κρέμασαν στην καρυδιά;)
Ντα βα ντόνσατ να τσούζντι μέστου, (Να σε φέρουν σε ξένη γη,)
τσούζντι μάικι ντα πλάκατ, (ξένες μάνες να σε κλάψουν,)
τσούιντι σέστρι ντα βα ρέντατ. (ξένες αδερφές να σε μοιρολογήσουν.)
&lt;/poem&gt;Σε ανάμνηση του θανάτου των δύο αγωνιστών, το χωριό Τέχοβο μετονομάστηκε αργότερα "Καρυδιά" (το δέντρο όπου απαγχονίστηκαν), ενώ το χωριό Βλάδοβο, όπου ενταφιάστηκαν έξω από την εκκλησία του Αγίου Δημητρίου, είναι ο σημερινός Άγρας. Η δράση και ο μαρτυρικός θάνατος του Καπετάν Άγρα ενέπνευσαν στην Πηνελόπη Δέλτα το γνωστό μυθιστόρημά της "«Στα μυστικά του Βάλτου»".

</doc>
