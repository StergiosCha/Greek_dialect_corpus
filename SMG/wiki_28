<doc id="55399" url="https://el.wikipedia.org/wiki?curid=55399" title="Αερολιμένας">
Αερολιμένας



</doc>
<doc id="55400" url="https://el.wikipedia.org/wiki?curid=55400" title="Φεστιβάλ Κινηματογράφου Θεσσαλονίκης 1983">
Φεστιβάλ Κινηματογράφου Θεσσαλονίκης 1983

Το 24ο Φεστιβάλ Κινηματογράφου Θεσσαλονίκης διοργανώθηκε στις 3-9 Οκτωβρίου 1983 στην αίθουσα της Εταιρείας Μακεδονικών Σπουδών και στον κινηματογράφο "Αριστοτέλειον".
Βραβευμένες ταινίες μεγάλου μήκους.
"Ρεβάνς": 7 βραβεία (καλύτερης ταινίας μεγάλου μήκους, σκηνοθεσίας, μοντάζ, α΄ γυναικείου ρόλου, β΄ ανδρικού ρόλου, ειδικό βραβείο ερμηνείας και ΠΕΚΚ καλύτερης ταινίας μεγάλου μήκους)
"Γλυκιά συμμορία": 6 βραβεία (φωτογραφίας, σκηνογραφίας, μοντάζ, ηχοληψίας, ειδικό βραβείο ερμηνείας και ΕΚΚΑ καλύτερης ταινίας μεγάλου μήκους)
"Προσοχή κίνδυνος": 4 βραβεία (μουσικής, α΄ ανδρικού ρόλου, β΄ ανδρικού ρόλου και ειδικό βραβείο μοντάζ)
"Ρεμπέτικο": 4 βραβεία (καλύτερης ταινίας μεγάλου μήκους, α΄ γυναικείου ρόλου, β΄ γυναικείου ρόλου και ειδικό βραβείο μουσικής)
"Υπόγεια διαδρομή": 1 βραβείο (πρωτοεμφανιζόμενου σκηνοθέτη)
Συμμετοχές ταινιών μεγάλου μήκους.
"Η λύκαινα" (εκτός συναγωνισμού)
"Η παρεξήγηση"
"Ντελίριο" (εκτός συναγωνισμού)
"Ο φονιάς" (πληροφοριακό τμήμα)
"Πικρό ψωμί" (εκτός συναγωνισμού)
"Το παζάρι" (εκτός συναγωνισμού)
"Το παιδί του ήλιου" (εκτός συναγωνισμού)
"Το τραγούδι της επιστροφής"
"Χωρίς μάρτυρες" (πληροφοριακό τμήμα)
Βραβευμένες ταινίες μικρού μήκους.
"Η τρύπα": 2 βραβεία (α΄ βραβείο μικρού μήκους και ΕΚΚΑ καλύτερης ταινίας μικρού μήκους)
"Μικρή ελεγεία": 2 βραβεία (γ΄ βραβείο μικρού μήκους και ΠΕΚΚ καλύτερης ταινίας μικρού μήκους)
"Αθέμιτος συναγωνισμός": 1 βραβείο (βραβείο δήμου Θεσσαλονίκης)
"Απόδραση": 1 βραβείο (β΄ βραβείο μικρού μήκους)
"Εθνική Ελλάδος γεια σου": 1 βραβείο (βραβείο Βελλίδη)
"Ένα ζευγάρι παπούτσια": 1 βραβείο (βραβείο ΕΚΚ)
Συμμετοχές ταινιών μικρού μήκους.
"Αυτός που περισώζει το μέταλλο σώζει και τη σκουριά"
"Ευετηρία" (πληροφοριακό τμήμα)
"Μέτρα ενάντια στη βία"
"Σκιές"
"Σύγχρονο"
Ρετροσπεκτίβα.
Θέμα: Ο νεορεαλισμός στον ελληνικό κινηματογράφο
Προβλήθηκαν 7 ταινίες μεγάλου μήκους και 1 μικρού μήκους.
Συζητήσεις.
1η: Θέμα: Το σενάριο
Εισηγητές: "Βαγγέλης Γκούφας", "Κώστας Μουρσελάς" και "Μάριος Ποντίκας"
2η: Θέμα: Η επίδραση του νεορεαλισμού στον ελληνικό κινηματογράφο

</doc>
<doc id="55401" url="https://el.wikipedia.org/wiki?curid=55401" title="Φεστιβάλ Κινηματογράφου Θεσσαλονίκης 1984">
Φεστιβάλ Κινηματογράφου Θεσσαλονίκης 1984

Το 25ο Φεστιβάλ Κινηματογράφου Θεσσαλονίκης διοργανώθηκε στις Οκτωβρίου 1984 στην αίθουσα της Εταιρείας Μακεδονικών Σπουδών και στα περίπτερα 8 και 12 της ΔΕΘ.
Βραβευμένες ταινίες μεγάλου μήκους.
"Ο έρωτας του Οδυσσέα": 5 βραβεία (σκηνοθεσίας, φωτογραφίας, σκηνικών, ειδικό βραβείο ερμηνείας και ΠΕΚΚ καλύτερης ταινίας μεγάλου μήκους)
"Λούφα και παραλλαγή": 4 βραβεία (καλύτερης ταινίας μεγάλου μήκους, σεναρίου, α’ ανδρικού ρόλου και μοντάζ)
"Η κάθοδος των εννιά (ταινία)": 3 βραβεία (β’ ανδρικού ρόλου, μουσικής και πρωτοεμφανιζόμενου σκηνοθέτη)
"Η πόλη ποτέ δεν κοιμάται": 1 βραβείο (φωτογραφίας)
"Καρκαλού": 1 βραβείο (ΠΕΚΚ καλύτερης ταινίας μεγάλου μήκους)
Συμμετοχές ταινιών μεγάλου μήκους.
"Αντίστροφη μέτρηση" (πληροφοριακό τμήμα)
"Γιάννης Ρίτσος" (πληροφοριακό τμήμα)
"Εδώ είναι Βαλκάνια" (πληροφοριακό τμήμα)
"Μακεδόνες ζωγράφοι" (πληροφοριακό τμήμα)
"Όστρια – το τέλος του παιχνιδιού"
"Ουρανός" (εκτός συναγωνισμού)
"Ταξίδι στα Κύθηρα" (εκτός συναγωνισμού)
"Τι έχουν να δουν τα μάτια μου"
Βραβευμένες ταινίες μικρού μήκους.
"Αξέχαστες βραδιές": 2 βραβεία (β’ βραβείο μικρού μήκους και ΠΕΚΚ καλύτερης ταινίας μικρού μήκους)
"Η απειλή της Μορμώνας": 2 βραβεία (βραβείο Βελλίδη και ειδικό βραβείο ΠΕΚΚ)
"Ο σουρεαλισμός στην ελληνική ζωγραφική": 2 βραβεία (α’ βραβείο μικρού μήκους και ειδικό βραβείο ΠΕΚΚ)
"Σκηνές": 1 βραβείο (γ’ βραβείο μικρού μήκους)
"Τυφλό σύστημα": 1 βραβείο (ειδικό βραβείο ΠΕΚΚ)
"Χόμο βάλιουμ": 1 βραβείο (βραβείο δήμου)
Συμμετοχές ταινιών μικρού μήκους.
"103 νυχτερινοί μεγάκυκλοι"
"48 ώρες πριν"
"Απροσδιόριστη ώρα"
"Γκανιάν"
"Διάδρομος 600 volt"
"Εσωτερική μετανάστευση"
"Ευτυχώς"
"Η Πιερό"
"Κάτι ζεύγη νεοελληνικά"
"Μια Κυριακή"
"Νεολιθικός πολιτισμός"
"Το πλάνο Νο. 80"
Αφιερώματα.
1ο: Εθνική αντίσταση στον ελληνικό κινηματογράφο
Προβλήθηκαν 7 ταινίες
2ο: Μουσική στον ελληνικό κινηματογράφο
Προβλήθηκαν 7 ταινίες
Πληροφορίες.
Πρόεδρος της κριτικής επιτροπής: "Αλέκος Σακελλάριος".

</doc>
<doc id="55403" url="https://el.wikipedia.org/wiki?curid=55403" title="Scarlet's Walk">
Scarlet's Walk

Το Scarlet's Walk είναι το όγδοο άλμπουμ της τραγουδίστριας Tori Amos. Είναι ένα θεματικό άλμπουμ με 18 κομμάτια, όλα γραμμένα από την ίδια. Περιγράφει τα ταξίδια μιας φανταστικής ηρωίδας, της Σκάρλετ, στην Αμερική της μετά – 11ης Σεπτεμβρίου 2001 εποχής. Το άλμπουμ είναι το πρώτο της Amos από την εταιρία Epic Records μετά την αποχώρηση της από την Atlantic Records. Υπήρξε και μια περιορισμένη επανέκδοση του άλμπουμ με τη συνοδεία ενός DVD.
Αν και πολλές αφηγήσεις ταξιδιών περιγράφουν την αναζήτηση της Αμερικής, η Σκάρλετ δείχνει να προσπαθεί να ξεφύγει από αυτή. Η πλοκή αναλώνεται στη δυναμική συμφιλίωση της Σκάρλετ με τη χώρα της και κατά τη διάρκεια των δεκαοχτώ κομματιών την παρακολουθούμε να αλλάζει από αποστασιοποιημένος παρατηρητής της πατρίδας της σε έναν επιζώντα ραγισμένης καρδιάς, που κοίταξε την Αμερική κατάματα και αναγνώρισε το αίμα της, την ανταγωνιστικότητα και τη βία, και στέκεται πια σοφή και έτοιμη να αντιμετωπίσει τα πράγματα με τον καλύτερο τρόπο.
Τα Κομμάτια του άλμπουμ.
Στο άλμπουμ «Scarlet’s Walk» περιλαμβάνονται τα παρακάτω κομμάτια, όλα γραμμένα από την ίδια την Έιμος:
Περιγραφή από υλικό προώθησης.
«Το CD είναι για την Αμερική – είναι μια ιστορία που είναι επίσης ένα ταξίδι, που ξεκινά στο Λος Άντζελες και διατρέχει τη χώρα, κατευθυνόμενο αργά προς τα ανατολικά. Η Αμερική είναι εκεί μέσα, και συγκεκριμένα μέρη και πρόσωπα, η ιστορία των γηγενών Αμερικανών και η πορνογραφία και ένα κορίτσι σε ένα αεροπλάνο που δεν θα φτάσει ποτέ στη Νέα Υόρκη, και ο Όλιβερ Στόουν και ο Αντρέας Τζάκσον και η τρέλα και πολλά άλλα. Για να μην αναφέρουμε ένα κορίτσι με το όνομα Σκάρλετ που μπορεί να είναι η γη και που μπορεί να είναι ένα πρόσωπο και που μπορεί να είναι ένα ίχνος από αίμα». – Συγγραφέας Neil Gaiman
Ενδεικτικοί Στίχοι &amp; Περιγραφές Κομματιών.
«Amber Waves»Παραλληλίζει τη ζωή μιας πορνοστάρ με την ιστορία της Αμερικής. Στο τραγούδι, μια κοπέλα, η Άμπερ, έζησε όλη της τη ζωή κάνοντας πορνογραφία, νιώθοντας σημαντική και δοξασμένη, μόνο για να καταλάβει στο τέλος πως εναπόθεσε τη ζωή της στα χέρια ανθρώπων με κίνητρα όχι και τόσο αλτρουιστικά. Νιώθει πως έχασε την ταυτότητά της μπροστά στην κάμερα και μετετράπη σε προϊόν. Καλεί τη Σκάρλετ, την πρωταγωνίστρια του άλμπουμ, σε βοήθεια, αλλά η τελευταία στέκει μετέωρη ως προς το αν πρέπει να επέμβει ή όχι και τελικά δίνει μια δική της εκδοχή της πραγματικότητας. Ενώ η Άμπερ αντιμετωπίζει τελικά τον πορνογράφο που την έμπλεξε, είναι η Σκάρλετ αυτή που αποχωρεί θλιμμένη από τη σκηνή. "Well he lit you up like Amber Waves in his movie show / Fixed you up real good 'til I don't know you anymore / From ballet class to a lap dance straight to video / And the poolside news was that he would be launching you into every young man's bedroom" 
«A Sorta Fairytale» Η Σκάρλετ αφηγείται το πως μια σχέση διαλύθηκε κατά τη διάρκεια ενός ταξιδιού εξαιτίας της ασυμφωνίας μεταξύ εκείνης και ενός ανώνυμου εραστή. "And I'm so sad / Like a good book, I can't put this / Day back / A sorta fairytale with you / Down New Mexico way, somethin' about the open road / I knew that he was lookin' for some Indian blood / Find a little in you, find a little in me / We may be on this road, but / We're just impostors in this country, you know"
«Wednesday» Η Σκάρλετ αποφασίζει να εγκαταλείψει το δρόμο και να εγκατασταθεί κάπου. Ξεκινά να συγκατοικεί με έναν περιστασιακό εραστή μετά το χωρισμό της, αλλά ακόμη την στοιχειώνει το φάντασμα της παλιάς της σχέσης. "No one's at the door / You suggest a ghost, perhaps a phantom / I agree with this (in part) / Something is with us / I can't put my finger on / Is Thumbelina size 10 on a Wednesday?"
«Strange» Η Σκάρλετ υποστηρίζει το γεγονός πως οι τελευταίες δύο σχέσεις της δεν ήταν αυτό που φαινόταν και πως ίσως το λάθος ήταν δικό της. "Just stay / You said we'll build a nest / So I left my life, tried on your friends / tried on your opinions / But when / the bridges froze and you / Did not come home / I put our snowflake under a microscope"
«Carbon» Η Σκάρλετ συναντά μια μανιοκαταθλιπτική κοπέλα και ταξιδεύουν μαζί μέσω του Black Hills της Ντακότα στο Wounded Knee, όπου διαδραματίστηκε μια από της μελανότερες σελίδες της ιστορίας των γηγενών Αμερικανών. Το κορίτσι ακολουθεί το δρόμο της καταστροφής, και παρόλο που η Σκάρλετ την πηγαίνει σε ένα θέρετρο για σκι, τα συνήθη όρια και παράμετροι έχουν σταματήσει να ισχύουν για εκείνη. Η Σκάρλετ φεύγει μακριά αφήνοντας το πρόβλημα άλυτο. Στο κομμάτι αυτό η Σκάρλετ καλεί να υπερασπιστεί μια νεότερη γυναίκα που κινδυνεύει και η ίδια παραδέχεται με θλίψη πως δεν καταφέρνει να συγκεντρωθεί στο καθήκον αυτό. Η σκοτεινή της πλευρά επιθυμεί να γίνει ένα με το χώρο και να επιστρέψει στη γη."Behind crystaline irises / loons can dive / where the world bleeds white / just keep your eyes on her / keep don't look away / keep your eyes on her horizon"
«Crazy» Η Σκάρλετ συναντά έναν άντρα που ονομάζεται Crazy («τρελός»). Μετά τη συνάντησή της στο «Carbon», αναζητά σταθερότητα, και παρόλο που είναι προφανές ότι μάλλον αυτός δεν είναι το καταλληλότερο πρόσωπο για το ταξίδι της, παραμένει μαζί του μέχρι τη στιγμή που αυτός την εγκαταλείπει. Στο κομμάτι η Σκάρλετ αφήνεται σεξουαλικά να γίνει ένα με το άγριο τοπίο γύρω της και η Αμερική αρχίζει να ζει μέσα της. Από δω και πέρα οι ενδοιασμοί της αποτελούν παρελθόν. "So I let Crazy / take a spin / Then I let Crazy / settle in / Kicked off my shoes / Shut reason out / He said "first let's just unzip your religion down"
«Wampum Prayer» Η Σκάρλετ συνεχίζει μόνη το ταξίδι της και επισκέπτεται κάποιο μέρος όπου στο παρελθόν εξοντώθηκαν μαζικά μέλη της φυλής Ινδιάνων Απάτσι. Ακούει τη στοιχειωμένη φωνή μιας Ινδιάνας που επέζησε και αυτή η προσευχή αποτυπώνεται στις σκέψεις της. "In our hands an old thread / Trail of blood and Amens / Greed is the gift for the sons of sons / Hear this prayer of the Wampum"
«Don't Make Me Come to Vegas» Η Σκάρλετ δέχεται ένα τηλεφώνημα από την αδελφή της: η δεκαοχτάχρονη ανιψιά της, που κατοικεί στο Λας Βέγκας, ζει σε μια καταστροφική σχέση, και η Σκάρλετ γνωρίζει πως η επιστροφή στο Βέγκας θα σημαίνει πως πρέπει η ίδια να αντιμετωπίσει μια παλιά ιστορία με έναν δεσμό της που της φέρθηκε σκάρτα. Για άλλη μια φορά αδυνατεί να βοηθήσει μια μικρότερη νεαρή ηρωίδα σε κρίση. Πρώτα η ίδια πρέπει να κάνει το ταξίδι της και μετά αν λύσει το γρίφο της ενοχής και της ευθύνης της προς την Αμερική την οποία ούτε να επηρεάσει μπορεί, ούτε να βοηθήσει."My old flame was a jester / and a joker / and a dealer of men / They called him the Prince / of blackjacks, and of women, and of / anything that slipped through his hands / ...don't make me come to Vegas / don't make me pull you out of his bed"
«Sweet Sangria» Όσο βρίσκεται στο Τέξας, δίνεται στη Σκάρλετ για πρώτη φορά η ευκαιρία για δράση. Συναντά έναν Λατίνο επαναστάτη που μάχεται εναντίον της επέμβασης των ΗΠΑ στη Λατινική Αμερική, που την προσκαλεί να λάβει μέρος στη μάχη στο πλευρό του. Μα όσο περισσότερο η Σκάρλετ έλκεται από την πρόταση, τόσο περισσότερο αντιλαμβάνεται πως δεν θα μπορούσε να βλάψει ανθρώπους οποιαδήποτε πλευράς και αναζητά έναν ιδεαλιστικό αναίμακτο δρόμο."Before sundown the Mexicans leave San Antone / The car will then drop him at the Border (the breaking point) / I know you know people have suffered time and time again / but what about, I ask you now, the innocents / on both side"
«Your Cloud» Η Σκάρλετ αφήνει πίσω την επανάσταση καθώς ταξιδεύει διαμέσου του Μέμφις προς τη Φιλαδέλφεια. Παρακολουθώντας τη ραγισμένη «Liberty Bell» ονειροπολεί σχετικά με την ιδέα ενός «χάρτη σώματος» και με την αντίληψη πως όπως και να χωρίσεις τα πράγματα, πάντα κάποιο ίχνος θα ενώνει εκείνα που είναι αδιαχώριστα. "If the rain has / to separate from Itself / does it say "pick out your cloud?" / If there is a horizontal line / that runs through the map of your body / straight through the land and shooting up / right through my heart / will this horizontal line / when asked know how to find / where you end / where I begin?"
«Pancake» Η Σκάρλετ συναντά έναν χαρακτήρα που παρουσιάζεται ως μεσσίας, αλλά από τον οποίο γρήγορα απογοητεύεται. Τη στιγμή που ο άντρας του Sweet Sangria ήταν όλο δράση, αυτός εδώ είναι όλο λόγια και γεμάτος έπαρση, χωρίς να βλέπει πως ο κόσμος στον οποίο πιστεύει καταρρέει μέρα με τη μέρα. "I believe in defending what we once stood for / It seems en vogue to be a closet misogynist homophobe / You could have spared her oh, but no / Messiahs need people dying in their name / You say "I ordered you a pancake.""
«I Can't See New York» Η Σκάρλετ βρίσκεται σε ένα αεροπλάνο κατά τη διάρκεια των απελπισμένων στιγμών που αυτό πετά πάνω από μία Νέα Υόρκη τυλιγμένη στις φλόγες. Η αισθητική του τραγουδιού αντικατοπτρίζει τη σύγχυση, την απώλεια, τη λαχτάρα και τον τρόμο. Η πρωταγωνίστρια τυλίγεται στον απόλυτο φόβο, πετώντας στα δεκατρείς χιλιάδες πόδια μέσα σε ένα λευκό σύννεφο. Όχι αυτό του "Your Cloud", αλλά το σκοτεινό του έτερον ήμισυ. Είναι η 11η Σεπτεμβρίου. "But I can't see New York / as I'm, circling down / through white cloud / falling out and I know / his lips are warm / but I can't seem to find / my way out / of this Hunting ground"
«Mrs. Jesus» Η Σκάρλετ νιώθει την ανάγκη να δραπετεύσει από το χάος στη Νέα Υόρκη. Ωστόσο μαθαίνει τη δυσάρεστη είδηση του θανάτου κάποιου φίλου και κάνει το ταξίδι από τη Νέα Ορλεάνη στο Σικάγο για να παραβρεθεί στην κηδεία. Κάνει ωτοστόπ σε έναν άντρα που αυτοαποκαλείται Mrs. Jesus. Είναι χριστιανός αλλά από εκείνους που δεν κρίνουν ή προσπαθούν να μεταβιβάσουν τα πιστεύω τους σε άλλους. Ρίχνει για εκείνη λίγο φως πάνω στο φαινόμενο του θρησκευτικού φανατισμού. "Life lines and suicide crimes / he found me in a state / grabbed my purse and hitched a ride with Mrs. Jesus / ...made my bed of cut roses / by understanding that the cause / it just comes first with Mrs. Jesus"
«Taxi Ride» Η Σκάρλετ συναντά στο Σικάγο αρκετές γυναίκες που έχουν χάσει έναν γκέι κοινό τους φίλο. Απογοητεύεται με τις αντιδράσεις τους και συνειδητοποιεί πως πολλές από αυτές είναι διπρόσωπες. Ωστόσο απελευθερωμένη πια από την αμηχανία και το αίσθημα απομάκρυνσης που ένιωθε πρωτύτερα αισθάνεται ευγνώμων και ταπεινή μπροστά στην απεραντοσύνη της πατρίδας της και στην τραγωδία που κατακλύζει το έθνος ανά τους αιώνες και είναι έτοιμη να αντιμετωπίσει καταστάσεις κατά πρόσωπο."Just another dead fag to you, that's all / Just another light missing / In a long taxi line / and down to your last cigarette / and this "we are all one" crap / as you're invading this thing you call love / she smiles too much"
«Another Girl's Paradise» Η Σκάρλετ διαπερνά τη Νέα Ορλεάνη, φτάνει στη Φλόριντα και τελικά στη Χαβάη. Ζηλεύει τις γυναίκες που έχουν εκεί το σπίτι τους και συνειδητοποιεί πως ίσως πιθανόν να είναι αληθινό το γεγονός πως ποτέ δεν θα μπορέσουμε να είμαστε εντελώς αλτρουιστές. «Βρήκες αυτό που έψαχνες» αναφέρει ο ανώνυμος αφηγητής και η Σκάρλετ ανταπαντά «Αυτό που θέλω είναι να πάψω να θέλω αυτό που δεν είναι δικό μου». Η επιθυμία της δεν μειώνεται, αλλά έχει βρει σοφία και αυτογνωσία."You caught me lingering in another girl's paradise / The way she paints the world / I want that in my life / Emeralds, you should know, are renting in the meadow / With a stroke, beauty lives / How can I resist? You are desire"
«Scarlet's Walk» Η Σκάρλετ ταξιδεύει κατά μήκος της Ανατολικής Ακτής αναζητώντας τα μέρη όπου κατοίκησαν οι πρώτοι Ευρωπαίοι άποικοι και φαντάζεται πώς θα ήταν να ήταν εκεί να τους καλωσορίσει ενώ αυτοί θα της έκλεβαν τη γη. "I will follow / her on her path / Scarlet's Walk / through the violets / just tell your Gods for me / all debts are off this year / they're free to leave / yes, they're free to leave"
«Virginia» Η Σκάρλετ πηγαίνει διαμέσου της Βιρτζίνια στην Ουάσινγκτον, ενώ αναρωτιέται το πως μια γη που χτίστηκε πάνω στην ιδέα της ελευθερίας την αρνείται στους γηγενείς Αμερικανούς και φαντάζεται μια νεαρή Ινδιάνα να ακολουθεί τους αποίκους σε νέα σύνορα. Εδώ οι “ghetto pimps and presidents” αντικαθιστούν τον πορνογράφο του “Amber Waves” στερώντας από το νεαρό κορίτσι μια ταυτότητά την οποία δε θυμάται πια."So hundreds of years go by / The red road carved by sharp knife / and she loses a little each day / to ghetto pimps and presidents / who try and arouse her turquoise serpents / she can't recall what they represent"
«Gold Dust» Η Σκάρλετ εγκαθίσταται στην Ουάσιγκτον και φέρνει στον κόσμο μία κόρη. Δεν επεξηγείται ποτέ ποιος από τους πολλούς εραστές της τής χάρισε το παιδί, μα το ταξίδι της αποδίδει καρπούς καθώς αντιλαμβάνεται πως τα πράγματα που μένουν για πάντα δεν είναι η εκτάσεις γης, ή τα κάστρα ή ακόμη και οι εραστές, αλλά αυτό που ζει μέσα μας. Η πρωταγωνίστρια δεν είναι ακριβώς ηρωίδα, καθώς αυτό ακούγεται σαν τίτλος των ειδήσεων. Είναι μια γυναίκα που μόλις άνοιξε τα μάτια της. Η επιμονή της να φτάσει στο τέλος του νήματος παρά το φόβο της, της χάρισαν πλήρη και καθαρή εικόνα. "Letting names hang in the air / What color hair? / Auburn crimson / Autumn knowingly stared / and the day that she came / I'm freezing that frame"

</doc>
<doc id="55404" url="https://el.wikipedia.org/wiki?curid=55404" title="Φεστιβάλ Κινηματογράφου Θεσσαλονίκης 1985">
Φεστιβάλ Κινηματογράφου Θεσσαλονίκης 1985

Το 26ο Φεστιβάλ Κινηματογράφου Θεσσαλονίκης διοργανώθηκε από τις 30 Σεπτεμβρίου 1985 έως τις 6 Οκτωβρίου 1985 στην αίθουσα της Εταιρείας Μακεδονικών Σπουδών και στα περίπτερα 8 και 12 της ΔΕΘ.
Βραβευμένες ταινίες μεγάλου μήκους.
"Μετέωρο και σκιά": 4 βραβεία (α’ ανδρικού ρόλου, σκηνικών, ενδυματολογίας και μακιγιάζ)
"Πέτρινα Χρόνια": 4 βραβεία (καλύτερης ταινίας μεγάλου μήκους, σκηνοθεσίας, α’ γυναικείου ρόλου και ΠΕΚΚ καλύτερης ταινίας μεγάλου μήκους)
"Η σκιάχτρα": 3 βραβεία (σεναρίου, μουσικής και μοντάζ)
"Μια τόσο μακρινή απουσία": 3 βραβεία (α’ γυναικείου ρόλου, β’ γυναικείου ρόλου και φωτογραφίας)
"Τόπος": 3 βραβεία (ηχοληψίας, ειδικό βραβείο και ΠΕΚΚ καλύτερης ταινίας μεγάλου μήκους)
"Τα παιδιά του Κρόνου": 2 βραβεία (β’ ανδρικού ρόλου και ΠΕΚΚ καλύτερης ταινίας μεγάλου μήκους)
"Εν πλω": 1 βραβείο (πρωτοεμφανιζόμενου σκηνοθέτη)
"Ο βιασμός της Αφροδίτης": 1 βραβείο (πρωτοεμφανιζόμενου σκηνοθέτη)
Συμμετοχές ταινιών μεγάλου μήκους.
"Θερμοκήπιο"
"Μανία" (εκτός συναγωνισμού)
"Μπορντέλο" (εκτός συναγωνισμού)
"Σενάριο"
"Το άρωμα της βιολέτας"
"Το κολιέ"
Βραβευμένες ταινίες μικρού μήκους.
"Ανατολικά της Εδέν": 2 βραβεία (β’ βραβείο μικρού μήκους και ΠΕΚΚ καλύτερης ταινίας μικρού μήκους)
"Του κολυμπητή": 2 βραβεία (α’ βραβείο μικρού μήκους και ΠΕΚΚ καλύτερης ταινίας μικρού μήκους)
"Η Μαρία και οι φτερωτές νύχτες": 1 βραβείο (ΠΕΚΚ καλύτερης ταινίας μικρού μήκους)
"Νυχτερινό πείραμα": 1 βραβείο (γ’ βραβείο μικρού μήκους)
"Πλημμυρίδα": 1 βραβείο (βραβείο Βελλίδη)
Συμμετοχές ταινιών μικρού μήκους.
"3 ½"
"Si minore"
"Βερνταλάκ"
"Γυναίκα στην άμμο"
"Γυναίκες στη γλάστρα"
"Ερμηνεία"
"Η μετακόμιση"
"Ιός Β-23"
"Και πάλι ωραίοι είμαστε"
"Καμπαρντίνα"
"Κατάθεση"
"Κυριακή πρωί"
"Με τον Καραγιάλη πρίμα"
"Όλα όσα συμβαίνουν στην εξοχή"
"Τα γενέθλια της Τηλεμάχης" (εκτός συναγωνισμού)
"Το όνειρο"
"Χωρίς πρόβα"
Αφιερώματα.
1ο: Ο ελληνικός κινηματογράφος από τον βωβό στον έγχρωμο
Προβλήθηκαν 7 ταινίες.
2ο: Αφιέρωμα στο ελληνικό κινούμενο σχέδιο
Προβλήθηκαν 25 ταινίες.

</doc>
<doc id="55406" url="https://el.wikipedia.org/wiki?curid=55406" title="Φεστιβάλ Κινηματογράφου Θεσσαλονίκης 1986">
Φεστιβάλ Κινηματογράφου Θεσσαλονίκης 1986

Το 27ο Φεστιβάλ Κινηματογράφου Θεσσαλονίκης διοργανώθηκε από τις 29 Σεπτεμβρίου 1986 έως τις 5 Οκτωβρίου 1986 στην αίθουσα της Εταιρείας Μακεδονικών Σπουδών και στους κινηματογραφούς: "Αριστοτέλειον" και "Μακεδονικόν".
Βραβευμένες ταινίες μεγάλου μήκους.
"Ήταν ένας ήσυχος θάνατος": 5 βραβεία (α’ γυναικείου ρόλου, φωτογραφίας, μοντάζ, ηχητικής μπάντας και ειδικών εφέ)
"Καραβάν σαράι": 4 βραβεία (καλύτερης ταινίας μεγάλου μήκους, β’ γυναικείου ρόλου, σκηνογραφίας και ενδυματολογίας)
"Νοκ άουτ": 4 βραβεία (καλύτερης ταινίας μεγάλου μήκους, σκηνοθεσίας, α’ ανδρικού ρόλου και β’ ανδρικού ρόλου)
"Καλή πατρίδα σύντροφε": 2 βραβεία (μουσικής και πρωτοεμφανιζόμενου σκηνοθέτη)
"Η φωτογραφία": 2 βραβεία (σεναρίου και ΠΕΚΚ καλύτερης ταινίας μεγάλου μήκους)
"Αλληγορία": 1 βραβείο (ειδική μνεία ΠΕΚΚ)
"Το δένδρο που πληγώναμε": 1 βραβείο (ειδική μνεία ΠΕΚΚ)
Συμμετοχές ταινιών μεγάλου μήκους.
"Άλκηστη"
"Γαλάζιες νύχτες" (πληροφοριακό τμήμα)
"Εθελουσία έξοδος" (πληροφοριακό τμήμα)
"Ένας μελισσοκόμος πεθαίνει"
"Επάγγελμα γυναίκα μια ζωή πατίνι" (πληροφοριακό τμήμα)
"Η νύχτα με τη Σιλένα"
"Κουρεμένα κεφάλια" (πληροφοριακό τμήμα)
"Ντανίλο τρέλες"
"Ο μελισσοκόμος" (εκτός συναγωνισμού)
"Πόθος Ιουλίου" (πληροφοριακό τμήμα)
"Συνοικία το όνειρο" (εκτός συναγωνισμού)
"Σχετικά με τον Βασίλη"
"Τηλεκαννίβαλοι" (πληροφοριακό τμήμα)
Βραβευμένες ταινίες μικρού μήκους.
"Αδάμ": 1 βραβείο (α’ βραβείο μικρού μήκους)
"Κυριακή": 1 βραβείο (γ’ βραβείο μικρού μήκους)
"Το τέλειο έγκλημα": 1 βραβείο (β’ βραβείο μικρού μήκους)
Συμμετοχές ταινιών μικρού μήκους.
"No problem"
"Requiem"
"Γκρι κύριοι"
"Δε με λένε Οιδίποδα"
"Εύα"
"Ηλεκτρονική Αθήνα"
"Θέατρο"
"Θεσσαλονίκη – αρχείο"
"Μετακομίζω"
"Μικρές παραλλάξεις"
"Μικρού μήκους είναι, θα περάσει"
"Μοτέλ Αρίων"
"Ο έκτος φόνος"
"Στο μεταίχμιο"
"Χωρίς ταυτότητα"

</doc>
<doc id="55407" url="https://el.wikipedia.org/wiki?curid=55407" title="Φεστιβάλ Κινηματογράφου Θεσσαλονίκης 1987">
Φεστιβάλ Κινηματογράφου Θεσσαλονίκης 1987

Το 28ο Φεστιβάλ Κινηματογράφου Θεσσαλονίκης διοργανώθηκε από τις 28 Σεπτεμβρίου 1987 έως τις 11 Οκτωβρίου 1987 στους κινηματογράφους: "Έσπερος" και "Μακεδονικόν" και στα περίπτερα 8 και 12 της ΔΕΘ.
Βραβευμένες ταινίες μεγάλου μήκους.
"Τα παιδιά της χελιδόνας": 7 βραβεία (καλύτερης ταινίας, σεναρίου, α’ γυναικείου ρόλου, β’ ανδρικού ρόλου, ηχοληψίας, τιμητική διάκριση ερμηνείας και καλύτερης ταινίας ΠΕΚΚ)
"Δοξόμπους": 5 βραβεία (φωτογραφίας, σκηνογραφίας, μακιγιάζ, πρωτοεμφανιζόμενου σκηνοθέτη και τιμητική διάκριση σκηνικών)
"Ο αρχάγγελος του πάθους": 4 βραβεία (σκηνοθεσίας, β’ γυναικείου ρόλου, μουσικής και μοντάζ)
"Θεόφιλος": 3 βραβεία (καλύτερης ταινίας, α’ ανδρικού ρόλου και ενδυματολογίας)
"Ο κλοιός": 3 βραβεία (σεναρίου, ηχοληψίας και τιμητική διάκριση ερμηνειών)
"Βίος και πολιτεία": 1 βραβείο (μοντάζ)
"Πρωινή περίπολος": 1 βραβείο (σκηνοθεσίας)
Συμμετοχές ταινιών μεγάλου μήκους.
"120 ντεσιμπέλ"
"The κόπανοι" (πληροφοριακό τμήμα)
"Απουσίες"
"Γενέθλια πόλη"
"Ένα χρέος παλιό" (πληροφοριακό τμήμα)
"Ένας ερωδιός για τη Γερμανία" (πληροφοριακό τμήμα)
"Και δυο αυγά Τουρκίας"
"Καπετάν Μεϊντανός"
"Λεπτομέρεια στην Κύπρο" (πληροφοριακό τμήμα)
"Λόρδαν ο βάρβαρος" (πληροφοριακό τμήμα)
"Ο παράδεισος ανοίγει με αντικλείδι"
"Όνειρο αριστερής νύχτας"
"Πατρίς ληστεία οικογένεια" (πληροφοριακό τμήμα)
"Τεριρέμ"
"Το καλοκαίρι της Μήδειας" (πληροφοριακό τμήμα)
Παράλληλες εκδηλώσεις.
Κινηματογράφος και περιβάλλον.
Προβλήθηκαν 16 ταινίες διεθνούς παραγωγής και 6 ντοκιμαντέρ της ΕΡΤ-1 της σειράς "Η πέμπτη εποχή".
Αφιέρωμα στον "Michelangelo Antonioni".
Προβλήθηκαν 11 ταινίες του Ιταλού σκηνοθέτη.
Αφιέρωμα στο κινούμενο σχέδιο.
Προβλήθηκαν 79 ταινίες από την Ελλάδα και το εξωτερικό.
Κινηματογράφος και πραγματικότητα.
Προβλήθηκαν 15 ταινίες ελληνικής και διεθνούς παραγωγής.
Video art.
Προβλήθηκαν 32 ταινίες από Ελλάδα, Βέλγιο, Γαλλία και Ιταλία.
Αποδημία.
Προβλήθηκαν 16 ταινίες.
Τηλεταινίες.
Προβλήθηκαν 9 ταινίες.
Έκθεση.
Έκθεση κινηματογραφικού βιβλίου
Συνέδριο.
Συνέδριο FIPRESCI
Πληροφορίες.
Πρόεδρος της κριτικής επιτροπής: "Νίκος Κούνδουρος".

</doc>
<doc id="55408" url="https://el.wikipedia.org/wiki?curid=55408" title="Φεστιβάλ Κινηματογράφου Θεσσαλονίκης 1988">
Φεστιβάλ Κινηματογράφου Θεσσαλονίκης 1988

Το 29ο Φεστιβάλ Κινηματογράφου Θεσσαλονίκης διοργανώθηκε στις 3-4 Οκτωβρίου 1988 στην αίθουσα της Εταιρείας Μακεδονικών Σπουδών και στους κινηματογράφους: "Μακεδονικόν", "Έσπερος" και "Ολύμπιον".
Βραβευμένες ταινίες μεγάλου μήκους.
"Στη σκιά του φόβου": 7 βραβεία (καλύτερης ταινίας, σκηνοθεσίας, α’ ανδρικού ρόλου, φωτογραφίας, μουσικής, σκηνογραφίας και ΠΕΚΚ καλύτερης ταινίας)
"Ακατανίκητοι εραστές": 3 βραβεία (καλύτερης ταινίας, σκηνοθεσίας και ειδικό βραβείο φωτογραφίας)
"Φάκελος Πολκ στον αέρα": 3 βραβεία (β’ ανδρικού ρόλου, μοντάζ και ειδικό βραβείο φωτογραφίας)
"Η φανέλα με το 9": 2 βραβεία (μοντάζ και ηχοληψίας)
"Η ζωή με τον Άλκη": 1 βραβείο (τιμητική διάκριση ερμηνείας)
"Λιποτάκτης": 1 βραβείο (β’ γυναικείου ρόλου)
Συμμετοχές ταινιών μεγάλου μήκους.
"Ισόβια" (πληροφοριακό τμήμα)
"Το μαγικό γυαλί"
"Τοπίο στην ομίχλη" (εκτός συναγωνισμού)
"Τριμίθι" (πληροφοριακό τμήμα)
Παράλληλες εκδηλώσεις.
Κινηματογράφος και πραγματικότητα.
Αφιέρωμα στις ελληνικές ταινίες ντοκιμαντέρ παραγωγής 1988 κι ένα αφιέρωμα στον "Jean Rouch".
Μικρού μήκους.
Το πρόγραμμα του Φεστιβάλ Δράμας
Έκθεση.
Έκθεση με παλιές κινηματογραφικές μηχανές του "Νίκου Μπιλιλή"

</doc>
<doc id="55409" url="https://el.wikipedia.org/wiki?curid=55409" title="Φεστιβάλ Κινηματογράφου Θεσσαλονίκης 1989">
Φεστιβάλ Κινηματογράφου Θεσσαλονίκης 1989

Το 30ο Φεστιβάλ Κινηματογράφου Θεσσαλονίκης διοργανώθηκε στις 2-8 Οκτωβρίου 1989.
Βραβευμένες ταινίες μεγάλου μήκους.
"Oh! Babylon": 3 βραβεία (φωτογραφίας, μουσικής και σκηνογραφίας)
"Δεξιότερα της Δεξιάς": 3 βραβεία (α’ ανδρικού ρόλου, β’ ανδρικού ρόλου και μακιγιάζ)
"ROM": 2 βραβεία (μοντάζ και ντοκυμαντέρ)
"Γάμος στο περιθώριο": 2 βραβεία (α’ γυναικείου ρόλου και β’ γυναικείου ρόλου)
"Αθώος ή ένοχος": 1 βραβείο (β’ γυναικείου ρόλου)
"Ξένια": 1 βραβείο (πρωτοεμφανιζόμενου σκηνοθέτη)
"Όλγα Ρόμπαρντς": 1 βραβείο (φωτογραφίας)
Συμμετοχές ταινιών μεγάλου μήκους.
"Βιογραφίες" (πληροφοριακό τμήμα)
"Κλειστό κύκλωμα"
"Νύχτες της Ομόνοιας" (πληροφοριακό τμήμα)
"Το τελευταίο στοίχημα"
"Υπέρ επείγον" (πληροφοριακό τμήμα)

</doc>
<doc id="55410" url="https://el.wikipedia.org/wiki?curid=55410" title="Διεθνές Φεστιβάλ Κινηματογράφου Βερολίνου">
Διεθνές Φεστιβάλ Κινηματογράφου Βερολίνου

Το Διεθνές Κινηματογραφικό Φεστιβάλ του Βερολίνου, το οποίο καλείται και Berlinale είναι ένα από τα σπουδαιότερα διεθνή φεστιβάλ για τον κινηματογράφο, μαζί με αυτά των Καννών και της Βενετίας. Λαμβάνει χώρα στο Βερολίνο κάθε Φεβρουάριο από το 1951. Μόνο το 1970 διακόπηκε η διεξαγωγή του για πολιτικούς λόγους, που ανέκυψαν λόγω της απαγόρευσης συμμετοχής της αντιπολεμικής ταινίας "Ο.Κ." του Μίχαελ Φερχέφεν (Michael Verhoeven).
Τα κύρια Βραβεία που απονέμονται είναι η Χρυσή Άρκτος και η Αργυρή Άρκτος.
Το 2020, οι υπεύθυνοι του Φεστιβάλ ανακοίνωσαν πως από το Φεβρουάριο του 2021, τα βραβεία δε θα απονέμονται βάσει φύλου, αλλά βάση ερμηνείας, ως ένδειξη ευαισθητοποίησης σχετικά με το φύλο στη βιομηχανία του κινηματογράφου.
Θεματικά τμήματα.
Κυρίως διαγωνισμός (Wettbewerb).
Το τμήμα της κύριας συμμετοχής διαγωνιζομένων ταινιών, με έπαθλα τις Χρυσές και Αργυρές Άρκτους. Οι ταινίες πρέπει να είναι πρωτοπαρουσιαζόμενες, κάνουν δηλαδή στην Μπερλινάλε την πρεμιέρα τους.
Φόρουμ (Forum).
Το Διεθνές φόρουμ νέων ταινιών ή απλά φόρουμ αποτελεί το πιο τολμηρό και φιλελεύθερο πεδίο έκφρασης του φεστιβάλ, επικεντρώνοντας το ενδιαφέρον κυρίως σε ταινίες με πολιτική θεματολογία. Περαιτέρω φιλοξενεί στοιχεία αβαντγκάρντ, πειραματικού και ερευνητικού κινηματογράφου, νέες μεθόδους κινηματογραφικής έκφρασης και δεν θέτει όρια στον αντικονφορμισμό των συμμετεχόντων.
Διευρυμένο φόρουμ (Forum Expanded).
Στα πλαίσια του φόρουμ από το 2006 έγινε ένα άνοιγμα προς δημιουργίες από όλο τον κόσμο που προτείνουν νέες σκηνοθετικές ή υποκριτικές τεχνικές.
Αναδρομή (Retrospektive).
Η Αναδρομή αφιερώνεται κάθε χρόνο από το 1951 σε ένα σημαντικό θέμα της κινηματογραφικής ιστορίας ή σε ένα σημαίνον πρόσωπο του σινεμά. Προβάλλονται ταινίες από όλο τον κόσμο και συχνά δείχνει σημαντικά έργα, που παλιότερα είχαν διαγωνιστεί στην Μπερλινάλε. Συζητήσεις και διαλέξεις γύρω από το εκάστοτε θέμα συνδέουν το τότε με το σήμερα. Στο πλαίσιο της αναδρομής αποτίεται φόρος τιμής (Hommage) σε ένα σημαντικό πρόσωπο του κινηματογράφου.
Τιμώμενα πρόσωπα (Hommage).
Το ειδικό βραβείο φόρου τιμής Hommage ("βλέπε λίστα τιμωμένων προσώπων") απονέμεται σε καταξιωμένους ηθοποιούς ή σκηνοθέτες, τιμώντας τη συνολική τους προσφορά στην έβδομη τέχνη.
Berlinale Classics.
Η υποκατηγορία αυτή υπάρχει από το 2013 και φιλοξενεί παλιές και φθαρμένες ταινίες που αποκαταστάθηκαν με τη βοήθεια της τεχνολογίας, αντίγραφα παλιών κλασσικών δημιουργιών με ψηφιοποιημένη εικόνα και ήχο, καθώς και ταινίες "χαμένες" που ξαναανακαλύπτονται.
Πανόραμα (Panorama).
Η καρδιά του Πανοράματος είναι ο κινηματογράφος τέχνης, με τις περισσότερες ταινίες εδώ να βασίζονται παραδοσιακά σε σενάρια από την λογοτεχνία. Στην κατηγορία αυτή κυριαρχεί η κοινωνική και όχι η πολιτική θεματολογία και συχνά οι παρουσιαζόμενες ταινίες (στοχεύουν στο να) προκαλούν συζητήσεις επί των θεμάτων που θίγουν. Παρουσιάζονται καταξιωμένοι σκηνοθέτες με τις νέες δημιουργίες τους, αλλά και νέοι φερέλπιδες. Οι ταινίες του Πανοράματος, όπως και του Κυρίως διαγωνισμού κάνουν στο πλαίσιο της συμμετοχής τους την πρεμιέρα τους.
Νέα γενιά (Generation).
Κατηγορία που υπάρχει από το 1978 και είναι αφιερωμένη σε ταινίες που απευθύνονται στη νεότερη γενιά κινηματογραφόφιλων. Είναι χωρισμένη σε δύο τμήματα, το Generation Kplus με ταινίες κατάλληλες και για μικρά παιδιά και το Generation 14plus, με ταινίες κατάλληλες για την εφηβική ηλικία. Η Κρυστάλλινη Άρκτος απονέμεται στην καλύτερη ταινία καθεμιάς κατηγορίας, με τις επιτροπές να αποτελούνται από παιδιά και εφήβους αντίστοιχα. Δίνεται έμφαση στο γεγονός να είναι οι ταινίες όχι απλά διασκεδαστικές για τους νεαρούς κριτές, αλλά να είναι κοντά στα βιώματα των νέων, θίγοντας θέματα από την καθημερινότητά τους, ακόμα κι αν κάποτε αυτή γίνεται σκληρή. Στα πλαίσια του Generation προβάλλονται εκτός συναγωνισμού και ταινίες των άλλων κατηγοριών, που κρίνονται κατάλληλες και ενδιαφέρουσες για παιδιά.
Προοπτική Γερμανικός Κινηματογράφος (Perspektive Deutsches Kino).
Εδώ παρουσιάζονται οι σύγχρονες και μελλοντικές τάσεις του μοντέρνου γερμανικού σινεμά, κυρίως από νέους δημιουργούς.
Berlinale Special.
Η ειδική αυτή κατηγορία υφίσταται από το 2004 και παρουσιάζει νέους καλλιτέχνες που διακρίνονται κινούμενοι έξω από τα συνηθισμένα, όπως επίσης τιμά καταξιωμένα πρόσωπα για τα έργα τους. Παρουσιάζονται επίσης ταινίες που άπτονται του κεντρικού θέματος του φεστιβάλ ή θεμάτων της επικαιρότητας.
Berlinale Shorts.
Ειδικό διαγωνιστικό τμήμα ταινιών μικρού μήκους, που καθιερώθηκε από το 2006. Η συμμετοχή εδώ δεν αποκλείει το γεγονός, κάποιες μικρού μήκους ταινίες να συμπεριληφθούν και σε άλλα θεματικά τμήματα.
European Film Market.
Το "European Film Market (EFM)" αποτελεί μια από τις τρεις μεγαλύτερες αγορές ταινιών παγκοσμίως, μαζί με το γαλλικό "Marché du Film" και το αμερικανικό "American Film Market" και αποτελεί στην ουσία το εμπορικό κέντρο του φεστιβάλ. Είναι τόπος συναλλαγής των συντελεστών παραγωγής των ταινιών με αγοραστές, σπόνσορες, εταιρείες διανομής και εμπορικούς αντιπροσώπους. Το 2016 προσέλκυσε πάνω από 9000 συμμετέχοντες από 110 χώρες, ενώ παρουσιάστηκαν περισσότερες από 780 ταινίες.
Βραβεία.
Άλλα.
Παράλληλα δίδονται βραβεία από τρίτους φορείς, ανεξάρτητα από την επίσημη διοργάνωση, όπως το "Βραβείο FIPRESCI".

</doc>
<doc id="55411" url="https://el.wikipedia.org/wiki?curid=55411" title="Φεστιβάλ Κινηματογράφου Θεσσαλονίκης 1990">
Φεστιβάλ Κινηματογράφου Θεσσαλονίκης 1990

Το 31ο Φεστιβάλ Κινηματογράφου Θεσσαλονίκης διοργανώθηκε στις 1-7 Οκτωβρίου 1990.
Βραβευμένες ταινίες μεγάλου μήκους.
"Βιοτεχνία ονείρων": 4 βραβεία (β’ ανδρικού ρόλου, σκηνογραφίας, μακιγιάζ και πρωτοεμφανιζόμενου σκηνοθέτη)
"Singapore sling": 3 βραβεία (σκηνοθεσίας, α’ γυναικείου ρόλου και φωτογραφίας)
"Aenigma est": 2 βραβεία (μουσικής και ντοκυμαντέρ)
"Έρωτας στη χουρμαδιά": 2 βραβεία (καλύτερης ταινίας και α’ ανδρικού ρόλου)
"Νίκη της Σαμοθράκης": 2 βραβεία (ενδυματολογίας και ηχοληψίας)
"Σημάδια της νύχτας": 2 βραβεία (μοντάζ και πρωτοεμφανιζόμενου σκηνοθέτη)
"Το πέρασμα": 1 βραβείο (σεναρίου)
Συμμετοχές ταινιών μεγάλου μήκους.
"Αθηναίοι"
"Δέσποινα"
"Η νύχτας της μυστικής συνάντησης"
"Ο ψύλλος" (πληροφοριακό τμήμα)

</doc>
<doc id="55412" url="https://el.wikipedia.org/wiki?curid=55412" title="Φεστιβάλ Κινηματογράφου Θεσσαλονίκης 1991">
Φεστιβάλ Κινηματογράφου Θεσσαλονίκης 1991

Το 32ο Φεστιβάλ Κινηματογράφου Θεσσαλονίκης διοργανώθηκε από τις 30 Σεπτεμβρίου 1991 έως τις 6 Οκτωβρίου 1991.
Βραβευμένες ταινίες μεγάλου μήκους.
"Ισημερία": 4 βραβεία (β’ ανδρικού ρόλου, φωτογραφίας, σκηνογραφίας και ενδυματολογίας)
"Ο δραπέτης": 3 βραβεία (β’ ανδρικού ρόλου, φωτογραφίας και μουσικής)
"Η άλλη όψη": 1 βραβείο (α’ γυναικείου ρόλου)
"Κλειστή στροφή": 1 βραβείο (α’ ανδρικού ρόλου)
"Τα κοράκια": 1 βραβείο (β’ γυναικείου ρόλου)
"Φανουρόπιτα": 1 βραβείο (πρωτοεμφανιζόμενου σκηνοθέτη)
Συμμετοχές ταινιών μεγάλου μήκους.
"Ήσυχες μέρες του Αυγούστου" (εκτός συναγωνισμού)
"Ο σχοινοβάτης" (εκτός συναγωνισμού)
"Ο Τζώνυς Κελν κυρία μου"
"Το μετέωρο βήμα του πελαργού" (εκτός συναγωνισμού)
"Τούνελ"

</doc>
<doc id="55414" url="https://el.wikipedia.org/wiki?curid=55414" title="Άγε">
Άγε

Η προσταγή άγε αποτελεί ναυτικό κέλευσμα (πρόσταγμα) που δίνεται σε εκκίνηση παρατεταγμένων επί των πολεμικών πλοίων ναυτών, όπως π.χ. σε επιθεωρήσεις. 
Ισχύει όμως ως παράγγελμα και στη ξηρά επίσης για την εκκίνηση ναυτών. Στη περίπτωση αυτή είναι το αντίστοιχο του στρατιωτικού παραγγέλματος «μαρς» που δίδεται ως «εμπρός μαρς» ενώ στο ναυτικό αποδίδεται ως «πρόσω άγε».

</doc>
<doc id="55415" url="https://el.wikipedia.org/wiki?curid=55415" title="Χάραλντ Ε'">
Χάραλντ Ε'



</doc>
<doc id="55416" url="https://el.wikipedia.org/wiki?curid=55416" title="Αγνοδίκη">
Αγνοδίκη

Η Αγνοδίκη φέρεται ως η πρώτη καταγεγραμμένη στη παγκόσμια ιστορία γυναίκα που άσκησε επίσημα το επάγγελμα της μαίας.
Έζησε στην αρχαία Αθήνα κατά τον 4ο π.Χ. αιώνα. Μέχρι των ημερών της οι νόμοι της Πολιτείας απαγόρευαν την άσκηση του ιατρικού επαγγέλματος από μέρους των δούλων, ιδιαίτερα δε από μέρους των γυναικών έστω και ελεύθερων. Λόγω δε των απαγορευτικών εκείνων νόμων πολλές γυναίκες ντρέπονταν να καλούν ιατρούς, άνδρες, όταν ασθενούσαν ακόμη και κατά τους τοκετούς, με συνέπεια να πεθαίνουν σε μεγάλο βαθμό οι επίτοκοι.
Η Αγνοδίκη τότε, φορώντας ανδρικά ενδύματα, παρουσιάσθηκε ως νεαρός σπουδαστής και φοίτησε ιατρική πλησίον του περίφημου ιατρού της αρχαιότητας Ηρόφιλου όπου και εκπαιδεύτηκε στην ιατρική και μάλιστα με ειδίκευση στη γυναικολογία σημειώνοντας εκπληκτικές επιτυχίες, αν συνυπολογισθεί πως ήταν και η μόνη στην τότε Αθήνα, εμπιστευόμενη το μυστικό της στις πελάτισσές της.&lt;br&gt;
Οι άρρενες ιατροί συνάδελφοί της, που συνέχιζαν να θεωρούν πως ήταν άνδρας κατέφυγαν τότε στα Δικαστήρια κατηγορώντας τον (την) ότι η φήμη του (της) ήταν προϊόν αθέμιτων σχέσεων με τις γυναίκες. Η Αγνοδίκη για να καταρρίψει την κατηγορία αυτή αναγκάσθηκε τότε ν΄ αποκαλύψει το φύλο της, αλλά και παρά την έκπληξη όλων κατηγορήθηκε ως παραβάτης των κειμένων νόμων.
Έτσι ακολούθησε δεύτερη δίκη περισσότερο πολύκροτη από την πρώτη. Η Αγνοδίκη όμως έχοντας ισχυρούς υπερασπιστές της εποχής, ακόμη και συζύγους αρχόντων, επέτυχε όχι μόνο την πανηγυρική αθώωσή της, που πιθανώς εξ αυτού του γεγονότος να προήλθε ιστορικά το όνομά της, αλλά επίσης και την αναθεώρηση της κείμενης νομοθεσίας, επιτρέποντας έτσι, από τότε, στις γυναίκες της αρχαίας Αθήνας να σπουδάζουν την Ιατρική και να μετέρχονται το ιατρικό λειτούργημα.

</doc>
<doc id="55417" url="https://el.wikipedia.org/wiki?curid=55417" title="Μονή της Ρεκίτσας">
Μονή της Ρεκίτσας

Η Μονή Ρεκίτσας είναι μοναστήρι που βρίσκεται στον αρκαδικό Ταΰγετο και συγκεκριμένα στο σημερινό Δήμο Φαλαισίας, 7 χλμ. βόρεια του χωριού Δυρράχι. Το μοναστήρι βρίσκεται σε υψόμετρο 1.100 μέτρων, στις παρυφές ενός δάσους από έλατα. Η Μονή υπήρχε, σύμφωνα με γραπτές μαρτυρίες, πριν το 1600 μ.χ. όπου και πλήθος μοναχών ασκήτευαν σε αυτήν. Ήταν λημέρι των αρματολών και κλεφτών στα χρόνια της τουρκοκρατίας. Εκεί μόνασε για μερικά χρόνια και ο ήρωας της ελληνικής επανάστασης Παπαφλέσσας. Η μονή καταστράφηκε από τους Τούρκους αρκετές φορές και συλλήθηκε. Στις 16 Αυγούστου λαμβάνει χώρα γιορτή με πλήθος κόσμου και αρχών. Σήμερα η μονή στέκει εγκαταλελειμμένη, με γκρεμισμένα τα κελιά και μόνο την εκκλησία της Παναγίας σε καλή κατάσταση.

</doc>
<doc id="55420" url="https://el.wikipedia.org/wiki?curid=55420" title="Δυρράχιο Αρκαδίας">
Δυρράχιο Αρκαδίας

Το Δυρράχιο είναι ένα ελληνικό ορεινό χωριό, στο Νομό Αρκαδίας. Βρίσκεται από τα αρχαία χρόνια, από την Κάθοδο των Δωριέων όπως αναφέρουν οι ιστορικοί, «σκαρφαλωμένο» σε υψόμετρο 840 μ., στο Αρκαδικό τμήμα του Ταΰγετου, στα όρια των Νομών Αρκαδίας, Λακωνίας και Μεσσηνίας. Προσεγγίζεται εύκολα οδικά από τη Μεγαλόπολη και την Καλαμάτα από όπου απέχει 36 και 34 χιλιόμετρα αντίστοιχα. Έχει χαρακτηριστεί παραδοσιακός οικισμός.
Ιστορικά στοιχεία.
Ιστορικά τεκμήρια που πιστοποιούν την ύπαρξή του και τη συμμετοχή του στα ιστορικής σημασίας γεγονότα στο πέρασμα των αιώνων αποτελούν, μεταξύ άλλων, άρθρο του Λεξικού του Βυζαντίου με τίτλο "«Δυρράχιο»", από τον 5ο μ.Χ. αιώνα, από τον Χρυσόβουλλο του Ανδρονίκου του Παλαιολόγου, του γέροντα, προς τον Μητροπολίτη Μονεμβασίας, με τον τίτλο "«Δυρράχιο, πόλις αρχαία, ούτω καλουμένη»", κατά τον 14ο αιώνα και κατά τον 15ο αιώνα από τον Γεώργιο Φρατζή ή Σφρατζή. Από κτιτορική επιγραφή της Μονής Ρεκίτσας το 1714 και από γράμμα της Μητρόπολης Μονεμβασίας που αναφέρεται στον επίσκοπο Δυρραχίου 1718 και 1742. 
Το 1776 γίνεται έδρα οργανωτικού του περίφημου κλέφτη Ζαχαριά του Μπαρμπιτσιώτη, που ξεκίνησε με τη μάχη (και νίκη) της Ρεκίτσας και έμεινε πέντε χρόνια στο Δυρράχιο-Ξεροβούνα, ο οποίος στη συνέχεια μετέφερε την έδρα του στη Μπαρμίτσα του Πάρνωνα. Με το Σαμπάζικο, Νιχώρι, Λεπτίνι, Άκοβο (Θεόδωρος Κολοκοτρώνης), Πολιανή (Παπαφλέσσας), Τουρκολέϊκα (Νικηταράς), Γιαννέϊκα, γίνεται κέντρο κλεφτουριάς και πολεμικής προπαρασκευής της Αναστάσεως του γένους, ενώ η Ρεκίτσα παραμένει το πνευματικό κέντρο της εποχής. 
Το 1818 γίνεται έδρα μυήσεως της Φιλικής Εταιρείας και συστηματικότερης πολεμικής προπαρασκευής. Για το Δυρράχιο ιθύνουσα προσωπικότητα είναι ο Παναγιώτης Κεφάλας, τα αδέλφια του και ο Παπατούρτας. Ο Παναγιώτης Κεφάλας γίνεται το σύμβολο της Άλωσης της Τριπολιτσάς στις 23 Σεπτεμβρίου 1821 και θυσιάζεται στη μάχη στο Μανιάκι.
Στις διάφορες μάχες κατά την Επανάσταση του 1821 οι Δυρραχίτες συμμετέχουν με τόλμη και παλικαριά και αργότερα κατά την ειρηνική περίοδο δουλεύουν σκληρά για τη πρόοδο του Δυρραχίου. Το ειδικό επάγγελμα των Δυρραχιτών του «μυλωνά» που οφείλεται στους νερόμυλους του Δυρραχίου ακμάζει και οι Δυρραχίτες μυλωνάδες κυριαρχούν στους μύλους Μεγαλουπόλεως, Μεσσηνίας, Λακωνίας και παρουσιάζουν μεγάλη οικονομική ακμή, από το 1850 μέχρι το 1920. Από το 1896 αρχίζει η μετανάστευση στις Ηνωμένες Πολιτείες, στην Αθήνα και στην Καλαμάτα με συνέπεια την ελάττωση του πληθυσμού. 
Το 1834 μετά την απελευθέρωση γίνεται χωριστός Δήμος, σαν κάποια αναγνώριση της αρχαίας και νέας φήμης και σπουδαιότητας του και της Θυσίας του Παναγιώτη Κεφάλα. 
Το Δυρράχιο προσέφερε στους εθνικούς αγώνες πολλούς αξιωματικούς και οπλίτες και είχε θύματα στους πολέμους του 1897, 1912, 1918 και 1940. Κατά την Γερμανική Κατοχή το Δυρράχιο υπήρξε κέντρο εθνικής Αντίστασης, και υπέστη πολλά δεινά από τους κατακτητές και τις συνέπειες του Ελληνικού Εμφυλίου. Μετά την απελευθέρωση άρχισε η ανασυγκρότηση του τόπου. 
Το 1951 ήταν η εποχή δραστηριότητας και ενεργειών των απανταχού Δυρραχιτών υπέρ του χωριού. Οι Διοικητικές μεταβολές που επεβλήθησαν από το 1912 μέχρι σήμερα, συστήνουν στις 24 Αυγούστου 1912 την Κοινότητα Δυρραχίου με έδρα τον οικισμό Δυρράχιο. Στην νέα Κοινότητα προσαρτάται και ο οικισμός Νεοχωρίου Φαλαισίας, ο οποίος στη συνέχεια στις 19 Απριλίου 1930 αποσπάται από την Κοινότητα Δυρραχίου και ορίζεται έδρα της Κοινότητας Νεοχωρίου Φαλαισίας.
Δημογραφικά στοιχεία.
Το Δυρράχιο αποτελεί, από τις 4 Δεκεμβρίου 1997 με την εφαρμογή του σχεδίου «Καποδίστριας» ένα από τα 28 Δημοτικά Διαμερίσματα του Δήμου Φαλαισίας, με μόνιμο πληθυσμό, σύμφωνα με τα αποτελέσματα της Απογραφής Πληθυσμού 2001, 167 κατοίκους (221, σύμφωνα με την απογραφή πληθυσμού 1991).
Το Δυρράχιο είναι εξαπλωμένο σε τέσσερις κύριες συνοικίες, χωρισμένες από ρέματα και ενωμένες με δρόμους και γεφύρια. Οι συνοικίες αυτές ονοματίζονται από το όνομα των οικογενειών που συγκεντρωμένες μένουν σε αυτές, όπως Κεφαλαίικα, Μουτσουλαίικα, Μαυροειδαίικα. Η τέταρτη συνοικία, ο Λίθαρος, που βρίσκεται και η κεντρική πλατεία του Δυρραχίου, πήρε το όνομά της από ένα μεγάλο λιθάρι που βρισκότανε εκεί. Από το λιθάρι αυτό κτίστηκαν παλαιότερα το σπίτι του Τσενονικολή καθώς και το σχολείο του Δυρραχίου (1925), κτίσμα στολίδι για το χωριό. Το σχολείο αυτό κάποτε έσφυζε από ζωή, όπως εξάλλου και το ίδιο το χωριό, το Δυρράχιο, αλλά τώρα στέκει εκεί έρημο χωρίς την παρουσία των μικρών μαθητών του, οι οποίοι, μεγάλοι πια, βρίσκονται διασκορπισμένοι στην Ελλάδα, στην Αμερική και σε άλλα σημεία του πλανήτη.
Προσωπικότητες.
Στο Δυρράχιο γεννήθηκαν οι οπλαρχηγοί της Ελληνικής Επανάστασης Παναγιώτης Κεφάλας και Δημήτριος Αλεξανδρόπουλος, ο δήμαρχος Καλαμάτας κατά την περίοδο 1951-1957, Παναγιώτης Καίσαρης (1901-1957) και ο στρατιωτικός και μέλος της Χούντας των Συνταγματαρχών, Ιωάννης Λαδάς (1920-2010).

</doc>
<doc id="55421" url="https://el.wikipedia.org/wiki?curid=55421" title="Προπενάλη">
Προπενάλη

Η προπενάλη ή ακρολεΐνη (αγγλικά: prop"enal") είναι οργανική χημική ένωση, που περιέχει άνθρακα, οξυγόνο και υδρογόνο, με μοριακό τύπο C3H4O, αν και συχνά γράφεται πιο αναλυτικά ως CH2=CHCHO ή και (συντομογραφικά) ViCHO. Είναι η απλούστερη ακόρεστη αλδεΰδη. Η χημικά καθαρή προπανάλη, στις συνηθισμένες συνθήκες, δηλαδή σε θερμοκρασία 25 °C και πίεση 1 atm), είναι άχρωμο υγρό με διαπεραστική, δυσάρεστη και ερεθιστική οσμή. Η γνωστή οσμή καμένου λίπους, όπως για παράδειγμα όταν μαγειρικό λάδι θερμαίνεται ως τη θερμοκρασία στην οποία αρχίζει να καπνίζει, παράγεται (κυρίως) όταν η γλυκερίνη του λίπους (τριγλυκερίδιο) διασπάται θερμικά σε προπενάλη. Από την ιδιότητα αυτή πήρε και την εμπειρική της ονομασία «ακρολεΐνη», που προέρχεται από τη λατινική έκφραση «"acre oleum"», που μεταφράζεται στα ελληνικά ως «δριμύ λάδι», εξαιτίας τη χαρακτηριστικής δριμείας οσμής της, που ονομάζουμε «τσίκνα». Παράγεται βιομηχανικά από το προπένιο και χρησιμοποιήθηκε κυρίως ως βιοκτόνο και ως πρόδρομη ένωση για την παραγωγή άλλων χημικών ενώσεων, που συμπεριλαμβάνουν το αμινοξύ μεθειονίνη.
Ισομέρεια.
Με βάση το μοριακό της τύπο, C3H4O, έχει τα ακόλουθα δώδεκα (12) ισομερή θέσης:
Παραγωγή.
Βιομηχανική.
Η προπενάλη παράγεται βιομηχανικά με (μερική) οξείδωση προπενίου. Αυτή η διεργασία χρησιμοποιεί τον ατμοσφαιρικό αέρα ως πηγή οξυγόνου και χρειάζεται οξείδια μετάλλων ως ετερογενείς καταλύτες:
formula_1
Περίπου 500.000 τόννοι προπενάλης παράγονται ετησίως στη Βόρεια Αμερική, στην Ευρώπη και στην Ιαπωνία. Επιπρόαθετα, όλο το προπενικό οξύ παράγεται μέσω αντίστοιχης μετατροπής της προπενάλης. Η κύρια πρόκληση, μάλιστα, της παραπάνω αναφερόμενης οξείδωσης είναι ότι συχνά γίνεται απευθείας οξείδωση του προπενίου σε προπενικό οξύ. Επίσης το προπάνιο είναι υπό έρευνα για να αντικαταστήσει το προπένιο ως πρόδρομη ένωση της προπενάλης και του προπενικού οξέος.
Επίσης, όταν η γλυκερίνη θερμαίνεται στους 280 °C, διασπάται σε προπενάλη. Αυτή η μέθοδος παραγωγής είναι ελκυστική όταν η γλυκερίνη συμπαράγεται (ως παραπροϊόν) κατά την παραγωγή βιοντήζελ από λιπαρά οξέα:
formula_2
Η αφυδάτωση της γλυκερίνης έχει επιδειχθεί, αλλά δεν έχει αποδειχθεί ανταγωνιστική ως οικονομικά βιώσιμη μέθοδος παραγωγής προπενάλης για τις πετροχημικές βιομηχανίες.
Η παραδοσιακή βιομηχανική οδός παραγωγής προπενάλης, που αναπτύχθηκε από την πρώην Γερμανική εταιρία "Degussa", περιλάμβανε συμπύκνωση μεθανάλης και αιθανάλης:
formula_3
Εργαστηριακή μέθοδος.
Η προπενάλη μπορεί να παραχθεί σε εργαστηριακό επίπεδο με αφυδάτωση γλυκερίνης με θειικό κάλιο:
formula_4
Εναλλακτικές μέθοδοι.
Με επίδραση βινυλομαγνησιοαλογονίδιου σε φορμικό εστέρα.
Με επίδραση βινυλομαγνησιοαλογονίδιου (CH2=CHMgX) σε φορμικό εστέρα:
formula_5
Με μερική οξείδωση 2-προπεν-1-όλης.
Με μερική οξείδωση 2-προπεν-1-όλης, με σχετικά ήπια οξειδωτικά μέσα, όπως το τριοξείδιο του χρωμίου:
formula_6
Με αφυδάτωση 3-υδροξυπροπανάλης.
Με ενδομοριακή αφυδάτωση 3-υδροξυπροπανάλης παράγεται προπενάλη. Η αντίδραση ευνοείται σε σχετικά υψηηλές θερμοκρασίες, &gt;150 °C:
formula_7
Με απόσπαση υδραλογόνου από 3-αλοπροπανάλη.
Με απόσπαση υδραλογόνου (HX) από 3-αλοπροπανάλη (XCH2CH2CHO) παράγεται προπενάλη:
formula_8
Με απόσπαση αλογόνου από 2,3-διαλοπροπανάλη.
Με απόσπαση αλογόνου (X2) από 2,3-διαλοπροπανάλη (XCH2CHXCHO) παράγεται προπενάλη:
formula_9
Με μερική καταλυτική υδρογόνωση προπινάλης.
Με μερική καταλυτική υδρογόνωση προπινάλης παράγεται προπενάλη
formula_10
Χημικές ιδιότητες και παράγωγα.
Η προπενάλη είναι μια σχετικά ηλεκτρονιόφιλη χημικά δραστική και γι' αυτό πολύ τοξική ένωση. Είναι καλός δέκτης Μίχαελ ("Michael acceptor") και γι' αυτό χρήσιμη για αντιδράσεις με θειόλες. Σχηματίζει γρήγορα ακετάλες. Ένα ενδιαφέρον τέτοιο παράγωγο από πενταερυθριτόλη είναι η διαλλυλιδενοπενταερυθριτόλη, μια σπειροκυκλική ένωση. Η προπενάλη παίρνει μέρος σε πολλές αντιδράσεις Ντίελς - Άλντερ ("Diels-Alder reactions"), ακόμη και με τον εαυτό της. Μέσω των αντιδράσεων αυτών, η προπενάλη είναι πρόδρομη ένωση για κάποιες εμπορικά χρήσιμα αρώματα, που συμπεριλαμβάνουν τη λυράλη, την νορμπορνεν-2-καρβοξαλδεΰδη και τη μυρακαλδεΰδη. 
Ταυτομέρεια με προπαδιενόλη.
Η αιθενάλη βρίσκεται πάντα σε χημική ισορροπία με την ταυτομερή της προπαδιενόλη. Μπορεί να καταλυθεί προς την επιθυμητή κατεύθυνση με παρουσία οξέων ή βάσεων:
Αναγωγή.
Μπορεί να αναχθεί προς προπανάλη ή και προς 1-προπανόλη με τις ακόλουθες μεθόδους
1. Με λιθιοαργιλιοϋδρίδιο (LiAlH4). Είναι ισχυρό αναγωγικό κι έτσι προκύπτει απευθείας προπανάλη-1:
formula_11
2. Με καταλυτική υδρογόνωση. Είναι δυνατή μερική, προς προπανάλη, αλλά με περίσσεια υδρογόνου σχηματίζεται 1-προπανόλη:
formula_12
3. Μπορεί να αναχθεί προς προπένιο με την μεθόδο Wolff-Kishner
formula_13
Οξείδωση προς προπενικό οξύ.
Μπορεί να οξειδωθεί προς προπενικό οξύ;
1. Με υπερμαγγανικό κάλιο:
formula_14
2. Με τριοξείδιο του χρωμίου:
formula_15
3. Με αντιδραστήριο Tollens (αμμωνιακό διάλυμα νιτρικού αργύρου):
formula_16
4. Με αντιδραστήρια Fehling:
formula_17
Προσθήκη ύδατος.
Με προσθήκη ύδατος σε 2-προπενάλη παράγεται αρχικά, σε χημική ισορροπία, η μη απομονώσιμη ασταθής 2-προπεν-1,1-διόλη και στη συνέχεια, με περίσσεια ύδατος 1,1,2-προπανοτριόλη, σε χημική ισορροπία με την αφυδατωμένη 2-υδροξυπροπανάλη:
formula_18
Προσθήκη 1,2-αιθανοδιόλης.
Με προσθήκη 1,2-αιθανοδιόλης παράγεται 2-βινυλο-1,3-διοξολάνιο:
formula_19 2-βινυλο-1,3-διοξολάνιο
Προσθήκη 1,2-αιθανοδιθειόλης.
Με προσθήκη 1,2-αιθανοδιθειόλης παράγεται 2-βινυλο-1,3-διθειολάνιο:
formula_20 2-βινυλο-1,3-διθειολάνιο
2-βινυλο-1,3-διθειολάνιο formula_21 
Αντιδράσεις με αζωτούχες ενώσεις.
Αντιδρά με αρκετά είδη αζωτούχων ενώσεων του γενικού τύπου NH2A, όπου το A μπορεί να είναι υδρογόνο, αλκύλιο, υδροξύλιο, αμινοξάδα και διάφορα άλλα. Με βάση το γενικό τύπο η γενική αντίδραση είναι η ακόλουθη:
formula_22
1. Με αμμωνία παράγεται 2-προπενιμίνη. Προκύπτει από την παραπάνω γενική με A = H:
formula_23
2. Με πρωτοταγείς αμίνες (RNH2) παράγεται Ν-αλκυλο-2-προπενιμίνη. Προκύπτει από την παραπάνω γενική με A = R:
formula_24
3. Με υδροξυλαμίνη παράγεται 2-προπενοξίμη. Προκύπτει από την παραπάνω γενική με A = OH:
formula_25
4. Με υδραζίνη παράγεται αρχικά 2-προπενυδραζόνη και με περίσσεια 2-προπενάλης δι(2-προπενυλιδεν)αζίνη. Προκύπτει από την παραπάνω γενική με A = NH2:
formula_26
5. Με φαινυλυδραζίνη παράγεαι 1-(2-προπενυλιδενο)-2-φαινυλυδραζόνη. Προκύπτει από την παραπάνω γενική με A = NHPh::
formula_27
6. Με υδραζινομεθαναμίδιο παράγεται (2-(2-προπενυλιδεν)υδραζινο)μεθαναμίδιο. Προκύπτει από την παραπάνω γενική με A = NCONH2:
formula_28
Συμπύκνωση με δευτεροταγείς αμίνες.
Με επίδραση δευτεροταγούς αμίνης (RNHR') παράγεται αρχικά 1-(διαλκυλαμινο)-2-προπεν-1-όλη, η οποία στη συνέχεια με αφυδάτωση μπορεί να δώσει Ν,Ν-διαλκυλο-1,2-προπαδιεν-1-αμίνη:
formula_29
Αλδολική συμπύκνωση.
Με επίδραση βάσης έχουμε τη λεγόμενη αλδολική συμπύκνωση, η οποία όταν γίνεται με τον εαυτό της, παράγεται αρχικά 2-μεθυλενο-3-υδροξυ-4-πεντενάλη, η οποία στη συνέχεια με αφυδάτωση μπορεί να δώσει 2-μεθυλενο-3,4-πενταδιενάλη:
formula_30
Συμπύκνωση με «ενεργές» μεθυλενομάδες.
Με την επίδραση «ενεργών» μεθυλενομάδων, δηλαδή ενώσεων του γενικού τύπου XCH2Y, όπου X,Y ηλεκτραρνητικές ομάδες όπως π.χ. κυανομάδα (CN), καρβαλκοξυομάδα (COOR), έχουμε την αντίδραση Knoevenagel:
formula_31
Συμπύκνωση με α-αλεστέρες.
Με επίδραση α-αλεστέρων (R'CHXCOOR) έχουμε την αντίδραση Darzen, κατά την οποία τελικά παράγεται 2-βινυλο-1-καρβαλκοξυοξιράνιο. Π.χ. με αλαιθανικό αλκυλεστέρα (XCH2COOR) έχουμε:
formula_32 2-βινυλο-1-καρβαλκοξυοξιράνιο
Επίδραση φωσφοροϋλιδίων.
Με επίδραση φωσφοροϋλιδίων [Ph3P+C-(R)R'] έχουμε τη λεγόμενη αντίδραση Wittig, με την οποία παράγεται 1,1-διαλκυλο-1.2-βουταδιένιο:
formula_33 
Προσθήκη διαφόρων πυρηνόφιλων αντιδραστηρίων.
Είναι δυνατή η προσθήκη διαφόρων πυρηνόφιλων αντιδραστηρίων στους διπλούς δεσμούς C=C ή και C=Ο που περιέχει η προπενάλη. Π.χ.::
1. Με προσθήκη υδροκυανίου παράγεται αρχικά 2-υδροξυ-3-βουτενονιτρίλιο, στη συνέχεια με περίσσεια υδροκυανίου, 3-μεθυλο-2-υδροξυβουτανοδινιτρίλιο, από το οποίο με υδρόλυση μπορεί να παραχθεί 3-μεθυλο-2-υδροξυβουτανοδιικό οξύ:
formula_34 
2. Με προσθήκη όξινου θειικού νατρίου παράγεται 1-υδροξυ-2-προπεν-1-σουλφονικό οξύ:
formula_35 
3. Με προσθήκη αλκυλομαγνησιοαλογονιδίου (RMgX) παράγεται 1,2-διαλκυλο-1-προπανόλη:
formula_36 
4. Με προσθήκη πενταχλωριούχου φωσφόρου παράγεται 1,1,2,3-τετραχλωροπροπάνιο:
formula_37 
Επίδραση υδραζωτικού οξέος.
Με επίδραση υδραζωτικού οξέος (αντίδραση Achmidt) παράγεται προπενονιτρίλιο και N-προπυλιδενιμινομεθανάλη:
formula_38 
Εφαρμογές.
Ως βιοκτόνο.
Η προπενάλη χρησιμοποιήθηκε ως ζιζανιοκτόνο επαφής για τον έλεγχο υποβρύχιων και επιπλεόντων ζιζανίων, όπως φυκών σε κανάλια άρδευσης. Χρησιμπποιήθηκε στα επίπεδα των 10 ppm στην άρδευση και σε ανακυκλούμενα ύδατα. Στη βιομηχανία εξόρυξης πετρελαίου και φυσικού αερίου χρησιμοποιήθηκε ως βιοκτόνο για τα ύδατα εξόρυξης, καθώς και για την εξουδετέρωση του υδρόθειου και των θειολών. 
Ως πρόδρομη ένωση.
Ένας αριθμός χρήσιμων ενώσεων παράγονται από προπενάλη. Για την παραγωγή τους αξιοποιείται η παρουσία δύο (2) λειτουργικών ομάδων σε αυτήν (διπλός δεσμός C=C και αλδεϋδομάδα). Το αμινοξύ μεθειονίνη παράγεται από προπενάλη με προσθήκη μεθανοθειόλης, ακολουθούμενη από αντίδραση Στρέκερ ("Strecker synthesis"). Η προπενάλη συμπυκνώνεται με αιθανάλη και αμίνες δίνοντας μεθυλοπυριδίνες. Η προπενάλη πολυμερίζεται παρουσία οξυγόνου και στο νερό σε συγκεντρώσεις πάνω από 22%. Το χρώμα και η υφή του παραγώμενου πολυμερούς εξαρτάται από τις συνθήκες πολυμερισμού. Με την πάροδο του χρόνου αυτοπολυμερίζεται σχηματίζοντας ένα καθαρό κίτρινο στερεό πολυμερές. Μέσα σε νερό παράγει ένα σκληρό πορώδες πλαστικό. Μερικές φορές η προπενάλη χρησιμοποιήθηκε ως ακινητοποιητής, για την προετοιμασία βιολογικών δειγμάτων για μελέτη με ηλεκτρονικό μικροσκόπιο. 

</doc>
<doc id="55422" url="https://el.wikipedia.org/wiki?curid=55422" title="Φωσφορισμός">
Φωσφορισμός

Εκτός των περιπτώσεων εκείνων που παρατηρείται το φαινομένου του φθορισμού υπάρχει και περίπτωση κατά την οποία οι απορρoφώσες την ερεθίζουσα ακτινοβολία, ουσίες ή σώματα να εξακολουθούν ν΄ ακτινοβολούν και μετά την απομάκρυνση αυτής.
Το φαινόμενο αυτό ονομάζεται φωσφορισμός.
Πρώτος που θεωρείται ότι παρατήρησε και κατέγραψε το φαινόμενο αυτό ήταν ο Ανρί Μπεκερέλ το 1867 ο οποίος και το αποκάλεσε "βραδύ φθορισμό".
Κατά γενικό κανόνα ο φωσφορισμός παρατηρείται σε στερεά σώματα επειδή σ΄ αυτά η μετάβαση της διεγερμένης κατάστασης, στην θεμελιώδη κατάσταση επιτελείται με πολλή μεγαλύτερη δυσκολία, παρά στα αέρια και στα διαλύματά τους. Παραταύτα ο Τιέλ το 1922 κατόρθωσε να "παγώσει" (σταθεροποιήσει) τον φθορισμό υδατικών διαλυμάτων όπως της φθορεσκεΐνης και της φαινόλης διαλύοντας τα σώματα αυτά (υπό υαλώδη μορφή) σε καθαρό τετηγμένο βορικό οξύ έτσι ώστε να παρουσιάσει (υπό αυτές τις συνθήκες) δια φωσφορισμού τις ίδιες περίπου ταινίες εκπομπής που παρουσιάζουν κατά τον φθορισμό.
Σημειώνεται πως γι΄ αυτούς τους λόγους, όπως και στον φθορισμό, η θέρμανση ελαττώνει τον χρόνο ερεθισμού και διευρύνει συγχρόνως τις ταινίες εκπομπής, ενώ η ελάττωση της θερμοκρασίας επιφέρει τα εντελώς αντίθετα αποτελέσματα.
Τα γνωστότερα φωσφορίζοντα σώματα είναι τα καλούμενα φωσφορίζοντα θειούχα γαιαλκάλια, που αποτελούνται από μίγματα θειούχων ενώσεων των αλκαλικών γαιών με θειούχες ενώσεις των βαρέων μετάλλων (σε ίχνη). Οι χημικές ενώσεις αυτές έλαβαν τελευταία μεγάλη τεχνική σημασία καθόσον μπορούν να χρησιμοποιηθούν ως φωσφορίζοντα διαφράγματα στους σωλήνες καθοδικών ακτίνων (οθόνες ΤV, Ραντάρ κ.λπ.).

</doc>
<doc id="55423" url="https://el.wikipedia.org/wiki?curid=55423" title="Οθέλλος">
Οθέλλος

Ο Οθέλλος [] ή [], "ο Μαύρος της Βενετίας" είναι ένα θεατρικό έργο εκ των σημαντικότερων του σπουδαίου Άγγλου συγγραφέα Ουίλλιαμ Σαίξπηρ. Γράφτηκε γύρω στα 1603 και μαζί με τον "Άμλετ", τον "Μακμπέθ" και τον "Βασιλιά Ληρ", κατατάσσεται στην ύστερη και πλέον ώριμη περίοδο του συγγραφέα. Πρώτη φορά δημοσιεύθηκε το 1622 από τον Thomas Walkley σε μορφή κουάρτο (τυπογραφικό χαρτί διπλωμένο στα τέσσερα) ενώ η πρεμιέρα του έργου έγινε στις 1 Νοεμβρίου του 1604 στο "Palace of Whitehall".
Το θεατρικό έργο.
Πλοκή.
Ο μαύρος Οθέλλος είναι αξιωματικός του στρατού της Δημοκρατίας της Βενετίας. Κρυφά παντρεύτηκε την όμορφη νεαρή και εύγλωττη Δυσδαιμόνα χωρίς τη συναίνεση του πατέρα της, "Βραβάντιου". Όταν ο Ιάγος, ένας κακόβουλος στρατιώτης που είχε όνειρα προαγωγής του, βλέπει ότι ο Οθέλλος αντί αυτού προάγει τον άπειρο Κάσσιο, βάζει το εκδικητικό του σχέδιο σε εφαρμογή. Ο Οθέλλος εντελώς ανυποψίαστος πέφτει θύμα. Ο Ιάγος χρησιμοποιεί τον Ροδρίγο, ένα νεαρό, βαθιά ερωτευμένο με τη "Δυσδαιμόνα", η οποία όμως δεν του ανταποκρίνεται.
Ο Βραβάντιος μαθαίνει για τον κρυφό γάμο και τον Οθέλλο και απευθύνεται στα δικαστήρια κατηγορώντας τον για μάγια, μια και ποτέ δεν πιστεύει ότι θα μπορούσε η κόρη του εθελοντικά να αγαπήσει «αυτόν τον ασχημομούρη». Ο Οθέλλος και η Δυσδαιμόνα εκλιπαρούν τον πατέρα της να τους δώσει την ευχή του, γιατί αγαπιούνται αληθινά. Ο Οθέλλος στέλνεται στην Κύπρο να πολεμήσει τους Τούρκους. Μαζί του ταξιδεύουν και η Δυσδαιμόνα, καθώς και ο Κάσσιος μαζί με τον Ιάγο που ακολουθείται από τη γυναίκα του Αιμιλία.
Ο Ιάγος δηλητηριάζει τη σχέση του Οθέλλου, λέγοντάς του ότι η γυναίκα του τον απατά με τον Κάσσιο δείχνοντάς του για αποδεικτικό στοιχείο ένα μαντηλάκι που είχε δήθεν βρει. Ο Οθέλλος γεμάτος καχυποψία κατηγορεί τη γυναίκα του για συζυγική απάτη και την σκοτώνει. Η Αιμιλία όμως του εκμυστηρεύεται την αλήθεια πριν την δολοφονήσει ο Ιάγος. Ο Ιάγος τελικά θα συλληφθεί και το σχέδιό του θα αποκαλυφθεί, ο Οθέλλος όμως αυτοκτονεί από τις τύψεις.
Ερμηνεία των χαρακτήρων.
Ο πρωταγωνιστής Οθέλλος είναι ευγενής, ακέραιος χαρακτήρας. Το μαύρο του δέρμα καθώς και το όνομά του ("Moore" σημαίνει «Άραβας της Μαυριτανίας», συνεπώς και Μουσουλμάνος) είναι εκείνα που του κάνουν τη ζωή του δύσκολη. Οι έτσι ονομαζόμενοι «μαύροι» είχαν κακό όνομα στη εποχή του Σαίξπηρ: θεωρούντο κακοποιά και βάρβαρα στοιχεία. Έτσι ο Οθέλλος, αν και τίμιος άνθρωπος και γενναίος πατριώτης πολεμιστής, βρίσκεται αντιμέτωπος με μια εχθρική μισητή και άδικη κοινωνία, η οποία ακόμα και την αγάπη της Δυσδαιμόνας δεν του επιτρέπει.
Η ιστορία του έργου βασίζεται σε παλαιότερη Νουβέλα του 1565 παρμένη από τη συλλογή "Εκατόμυθοι" ("Hecatommithi") του Ιταλού Τζιράλντο Σίνθιο. Ο Σαίξπηρ ή διάβασε κάποια μετάφραση που σήμερα αγνοείται, ή κάποιος τρίτος του διηγήθηκε την ιστορία. Οι φιγούρες της ιταλικής νουβέλας είναι η Δυσδαιμόνα καθώς και μερικά πρόσωπα δίχως όνομα, ο κακός στρατιώτης, ο καπετάνιος και ο Μαύρος. Το δίδαγμα της ιστορίας του Σίνθιου ήταν πάντως κάποιο άλλο: «Οι Ευρωπαίες γυναίκες να μην ξενοπαντρεύονται».
Ο κακός Ιάγος θυμίζει κάποιον θρυλικό Σαντιάγκο, το εξολοθρευτή των Μαυριτανών. Με κίνητρα την κακία, τον φθόνο και αυτόν τον ρατσισμό κάνει ό,τι κάνει εν γνώσει των πράξεων του.
Το έργο αυτό ήταν ένα από τα πιο δημοφιλή έργα του συγγραφέα στην εποχή του 17ου και 18ου αιώνα. Το γαλλικό κοινό του 1800 όμως το απέρριψε, αν και ο μεταφραστής του το μετέτρεψε και άλλαξε το τέλος του σε πιο ευχάριστο. Την εποχή του ρομαντισμού όμως, το κοινό κατάλαβε το τραγικό περιεχόμενο και πολλοί καλλιτέχνες εμπνεύστηκαν από το έργο (π.χ. Ευγένιος Ντελακρουά, Alexandre-Marie Colin, Robert Alexander Hillingford).
Ο Οθέλος στην όπερα.
Το έργο του Σαίξπηρ μεταφέρθηκε δυο φορές σε όπερα:
Ελληνικές Θεατρικές Παραστάσεις.
Κατάλογος βασικών πληροφοριών ελληνικών θεατρικών αναπαραστάσεων του έργου "Οθέλλος".
Έλληνες ηθοποιοί που έχουν ερμηνεύσει τον ρόλο του Οθέλλου
Έλληνες ηθοποιοί που έχουν ερμηνεύσει τον ρόλο του Ιάγου

</doc>
<doc id="55426" url="https://el.wikipedia.org/wiki?curid=55426" title="Ελληνικές βουλευτικές εκλογές Νοεμβρίου 1989">
Ελληνικές βουλευτικές εκλογές Νοεμβρίου 1989

Οι βουλευτικές εκλογές της 5ης Νοεμβρίου 1989 ήταν οι δεύτερες που έγιναν στην «σημαδιακή, από κάθε άποψη» χρονιά του 1989. Διεξήχθησαν από υπηρεσιακή κυβέρνηση υπό τον τότε πρόεδρο του Αρείου Πάγου Ιωάννη Γρίβα και έφεραν στην πρώτη θέση το κόμμα της Νέας Δημοκρατίας υπό τον Κωνσταντίνο Μητσοτάκη, αλλά, και πάλι, χωρίς κοινοβουλευτική πλειοψηφία. Οι εκλογές πραγματοποιήθηκαν με ένα σύστημα παραλλαγής της απλής αναλογικής (εκλογικός νόμος 1847/1989) που είχε ψηφίσει η κυβέρνηση του Ανδρέα Παπανδρέου την άνοιξη του 1989.
Η Νέα Δημοκρατία ανέβασε το ποσοστό της σε 46,19%, από το 44,28% που είχε λάβει τον Ιούνιο, χωρίς όμως και πάλι να μπορέσει να σχηματίσει αυτοδύναμη κυβέρνηση, καθώς έλαβε 148 έδρες. Το Πανελλήνιο Σοσιαλιστικό Κίνημα του Ανδρέα Παπανδρέου αναδείχθηκε στον πραγματικό νικητή των εκλογών (σε επίπεδο συμβολισμών και εντυπώσεων) αφού ανέβασε το ποσοστό του σε 40,67% από το 39,13% του Ιουνίου με τον αρχηγό του υπόδικο και άρρωστο, λαμβάνοντας 128 έδρες, και διαψεύδοντας όλες τις δημοσκοπήσεις. Ο Συνασπισμός της Αριστεράς και της Προόδου ήταν ο μεγάλος χαμένος των εκλογών, καθώς είδε το ποσοστό του να πέφτει στο 10,97% από το 13,13% του Ιουνίου, ενώ έλαβε 21 έδρες.
Οι δεύτερες αυτές εκλογές μέσα στην ίδια χρονιά υπήρξαν αποτέλεσμα των πολιτικών εξελίξεων που είχαν δρομολογηθεί το «καυτό καλοκαίρι» του 1989, όταν, μετά το αδιέξοδο των εκλογών της 18ης Ιουνίου, η Νέα Δημοκρατία και ο εναίος Συνασπισμός της Αριστεράς και της Προόδου είχαν σχηματίσει, στις 2 Ιουλίου, κυβέρνηση συνεργασίας (κυβέρνηση Τζαννετάκη) με διακηρηγμένο στόχο την παραπομπή των υπευθύνων για την υπόθεση Κοσκωτά ενώπιον του κινδύνου παραγραφής. Η κυβέρνηση αυτή, αφού ολοκλήρωσε την διαδικασία των παραπομπών, παραιτήθηκε στις 12 Οκτωβρίου, και την ίδια μέρα παρέδωσε την εξουσία στην υπηρεσιακή κυβέρνηση Γρίβα.
Η περίοδος ανάμεσα στις δύο εκλογικές αναμετρήσεις, από τον Ιούνιο μέχρι τον Νοέμβριο του 1989, υπήρξε εξαιρετικά πυκνή σε συνταρακτικά γεγονότα και ανατροπές, όχι μόνο στην Ελλάδα, αλλά και διεθνώς (το 1989 θεωρείται το σημαντικότερο έτος στις μεταπολεμικές διεθνείς σχέσεις), καθώς ολόκληρη η παγκόσμια ψυχροπολεμική τάξη πραγμάτων κατέρρεε, σε όλα τα επίπεδα. Στην Ελλάδα, η δολοφονία του Παύλου Μπακογιάννη στο Κολωνάκι στις 26 Σεπτεμβρίου και η απόπειρα δολοφονίας του ίδιου του Κωνσταντίνου Μητσοτάκη στην Μυτιλήνη την νύχτα της 21ης προς 22 Οκτωβρίου αποτέλεσαν το απόγειο της επιρροής των τρομοκρατικών οργανώσεων, αλλά και της «τρομοκρατολογίας» στην δημόσια ζωή. Το γεγονός ότι ο Μπακογιάννης δολοφονήθηκε από την 17 Νοέμβρη την ημέρα που επρόκειτο να συζητηθεί η παραπομπή του Ανδρέα Παπανδρέου στην Βουλή (της οποίας ο ίδιος ήταν ο βασικός εμπνευστής, αλλά και κοινοβουλευτικός εισηγητής της ΝΔ) και ότι ο άνθρωπος που αποπειράθηκε να δολοφονήσει τον Μητσοτάκη, ο Μιχάλης Παυλής, ήταν ανθυπασπιστής της Πολεμικής Αεροπορίας που επί κυβερνήσεων ΠΑΣΟΚ υπηρετούσε στην ΕΥΠ, οδήγησε το σύνολο σχεδόν του δεξιού Τύπου να κατηγορήσει το ΠΑΣΟΚ ότι «ελέγχει και κατευθύνει» την τρομοκρατία στην Ελλάδα, ψευδώς όπως αποδείχθηκε εκ των υστέρων, μετά την εξάρθρωση της 17 Νοέμβρη το 2002.
Ως αποτέλεσμα των εκλογών αυτών, συγκροτήθηκε, στις 23 Νοεμβρίου, η οικουμενική κυβέρνηση με πρωθυπουργό τον καθηγητή Ξενοφώντα Ζολώτα, με στήριξη από την Νέα Δημοκρατία, το ΠΑ.ΣΟ.Κ. και το Συνασπισμό (στον οποίο μετείχε τότε και το Κομμουνιστικό Κόμμα Ελλάδας), δηλαδή περίπου από το 98% των Ελλήνων οι οποίοι ψήφισαν τα 3 αυτά κόμματα.
Αποτίμηση εκλογών.
Οι δεύτερες εκλογές του 1989 έδειξαν ότι το ΠΑΣΟΚ, με τον ηγέτη του κατηγορούμενο και άρρωστο, αύξησε την δύναμή του, ενώ η ΝΔ παρ'ότι επίσης αύξησε τη δύναμή της, πάλι δεν μπόρεσε να εξασφαλίσει κυβερνητική πλειοψηφία. 
Ο χαμένος των εκλογών υπήρξε ο Συνασπισμός, ο οποίος είδε το ποσοστό του να πέφτει, και την στρατηγική του να αποδοκιμάζεται από πολλούς οπαδούς του. «Φαίνεται ότι οι τολμηρές και πρωτοφανείς πρωτοβουλίες του τον Ιούνιο του 1989 δε βρήκαν καθολική αποδοχή στο εκλογικό σώμα της Αριστεράς, το οποίο εξέφρασε την αντίδρασή του στη συμμαχία ΝΔ-Συνασπισμού». Η στρατηγική της «Εκσυγχρονιστικής Αριστεράς» και των συμμαχιών με την Δεξιά αποδοκιμάστηκε έμπρακτα, ενώ αντίθετα δικαιώθηκε η αντιδεξιά στρατηγική του Ανδρέα Παπανδρέου.

</doc>
<doc id="55428" url="https://el.wikipedia.org/wiki?curid=55428" title="Ελληνικές βουλευτικές εκλογές Ιουνίου 1989">
Ελληνικές βουλευτικές εκλογές Ιουνίου 1989

Οι βουλευτικές εκλογές της 18ης Ιουνίου 1989 που διεξήχθησαν από την κυβέρνηση του Ανδρέα Παπανδρέου έφεραν στην πρώτη θέση το κόμμα της Νέας Δημοκρατίας υπό τον Κωνσταντίνο Μητσοτάκη, αλλά χωρίς κοινοβουλευτική πλειοψηφία. Έτσι, ο Ανδρέας Παπανδρέου παρέμεινε πρωθυπουργός μέχρι τις 2 Ιουλίου 1989, οπότε η Νέα Δημοκρατία και ο Συνασπισμός της Αριστεράς και της Προόδου αποφάσισαν τον σχηματισμό της κυβέρνησης Τζαννετάκη. Ειδικότερα, η Νέα Δημοκρατία με 44,28% των ψήφων έλαβε 145 έδρες, το Πανελλήνιο Σοσιαλιστικό Κίνημα με 39,13% 125 έδρες, ο Συνασπισμός της Αριστεράς και της Προόδου με 13,13% 28 έδρες και από 1 έδρα κατέλαβαν η Δημοκρατική Ανανέωση με 1,01% και ο ανεξάρτητος Μουσουλμάνος με 0,52%.
Η κυβέρνηση Τζαννετάκη, με την αφύσικη σύμπραξη Δεξιάς και Αριστεράς που είχε διακηρυγμένο στόχο την παραπομπή των υπευθύνων για την υπόθεση Κοσκωτά δεν μακροημέρευσε, με αποτέλεσμα η Ελλάδα να οδηγηθεί σε νέες εκλογές το Νοέμβριο.
Προεκλογική περίοδος.
Οι εκλογές διεξήχθησαν με το νόμο 1847/1989 (παραλλαγή της απλής αναλογικής) που είχε ψηφίσει η κυβέρνηση Παπανδρέου λίγους μήνες πριν. Ο νόμος αυτός αποκλήθηκε «"νόμος Κουτσόγιωργα"», αλλά στην πραγματικότητα προετοιμάστηκε από μια ομάδα πολιτικών επιστημόνων κοντά στον Ανδρέα Παπανδρέου, με προεξάρχοντα τον σύμβουλο του πρωθυπουργού Γιώργο Κίσσονα.
Οι εκλογές έγιναν με το σκάνδαλο Κοσκωτά να απασχολεί σχεδόν αποκλειστικά την επικαιρότητα. Είναι χαρακτηριστικό ότι από το φθινόπωρο του 1988 οι εφημερίδες «"Έθνος"», «"Βήμα"», «"Νέα"» και «"Ελευθεροτυπία"», που μέχρι τότε υποστήριζαν το ΠΑΣΟΚ, άρχισαν σκληρές προσωπικές επιθέσεις στον Ανδρέα Παπανδρέου και σε όσους υπουργούς θεωρούσαν συνεργάτες του Κοσκωτά, σε καθημερινή βάση. Επίσης, από το Νοέμβριο του 1988 η δεξιά εφημερίδα «"Ελεύθερος Τύπος"», που εξέδιδε ο Άρης Βουδούρης (πρώην οπαδός του Παπανδρέου που μεταβλήθηκε σε πολέμιό του) είχε κατακτήσει την πρώτη θέση στην κυκλοφορία, με συνεχείς επιθέσεις σε πρόσωπα του στενού περιβάλλοντος του πρωθυπουργού, όπως η ερωμένη του Δήμητρα Λιάνη και ο επιχειρηματίας και επιστήθιος φίλος του Γιώργος Λούβαρης.
Δωδεκάμισι χρόνια αργότερα, τον Δεκέμβριο του 2001, ο στενός συνεργάτης του Μητσοτάκη, απόστρατος αντιστράτηγος Νίκος Γρυλλάκης, ισχυρίστηκε σε βιβλίο του ότι η αμερικανική κυβέρνηση μέσω της CIA είχε βοηθήσει την Νέα Δημοκρατία να φθείρει τον Ανδρέα Παπανδρέου διοχετεύοντας ή και χαλκεύοντας επιβαρυντικά στοιχεία για το σκάνδαλο Κοσκωτά και δημιουργώντας αντικυβερνητική ατμόσφαιρα μέσω των επιρροών της στα διεθνή ΜΜΕ και στην εγχώρια ελληνική ελίτ. Η συμφωνία CIA-ΝΔ έγινε τον Ιανουάριο του 1989 στην Νέα Υόρκη (κατά τον Γρυλλάκη) με πρωτοβουλία της αμερικανικής πλευράς η οποία διαβλέποντας τον εμφανή κλονισμό των Ανατολικοευρωπαϊκών κομμουνιστικών καθεστώτων «"σχεδίαζε την πτώση του υπαρκτού σοσιαλισμού στις ανατολικές χώρες. Με το ΠΑΣΟΚ στην εξουσία και την αριστερή πτέρυγα να ασκεί πιέσεις για συμπαράσταση στα ετοιμόρροπα τότε σοσιαλιστικά κόμματα θα δημιουργούνταν προβλήματα στην ταχεία αποσύνθεση του κομμουνισμού"». 
Τα μόνα στηρίγματα που απέμεναν στον Ανδρέα Παπανδρέου στον χώρο του Τύπου ήταν η «"Αυριανή"», που διατηρούσε υψηλή κυκλοφορία αλλά είχε πλέον χάσει την πρώτη θέση, και η «"Επικαιρότητα"», εφημερίδα που εξέδιδε από τα τέλη του 1988 ο φίλος του πρωθυπουργού επιχειρηματίας Σωκράτης Κόκκαλης. Ο έλεγχος της ΕΡΤ από το ΠΑΣΟΚ δεν μπορούσε να παίξει αποφασιστικό ρόλο στις εκλογές, καθώς εν πολλοίς αντισταθμιζόταν από τους δεκάδες αντικυβερνητικούς ραδιοφωνικούς σταθμούς που είχαν ιδρυθεί τα αμέσως προηγούμενα χρόνια.
Στις 16 Ιουνίου δημοσιεύθηκε διακήρυξη 165 καλλιτεχνών υπέρ της Νέας Δημοκρατίας, ενώ στις 17 Ιουνίου διακήρυξη 224 καλλιτεχνών και λογοτεχνών υπέρ του ΠΑΣΟΚ. Ανάμεσα σε αυτούς που υποστήριξαν την ΝΔ συγκαταλέγονταν, μεταξύ άλλων, και οι Νίκος Φώσκολος, Ντίνος Ηλιόπουλος Ρίκα Διαλυνά, Τζένη Βάνου και Γιάννης Φλωρινιώτης, ενώ ανάμεσα σε αυτούς που τάχθηκαν υπέρ του ΠΑΣΟΚ οι Γιώργος Φούντας, Λάκης Κομνηνός, Ελένη Ανουσάκη, Μαρία Δημητριάδη και Δημήτρης Λάγιος.
Από τα δυσάρεστα φαινόμενα της προεκλογικής αλλά και της μετεκλογικής περιόδου ήταν οι συμπλοκές ανάμεσα σε οπαδούς του ΠΑΣΟΚ και της ΝΔ. Οι πιο εκτεταμένες συγκρούσεις μεταξύ οπαδών των δύο κομμάτων έγιναν το βράδυ της 10ης Ιουνίου στη Θεσσαλονίκη, με αποτέλεσμα 29 άνθρωποι να τραυματιστούν, μεταξύ των οποίων και ο τότε προϊστάμενος της Εισαγγελίας Πρωτοδικών Θεσσαλονίκης Δημήτριος Σιδέρης. Το πιο δυσάρεστο περιστατικό συνέβη στις 29 Ιουνίου στο χωριό Ηράκλεια του νομού Φθιώτιδας, όταν οπαδοί του ΠΑΣΟΚ ξυλοκόπησαν μέχρι θανάτου τον πρόεδρο του χωριού και στέλεχος της ΝΔ Σπύρο Λατσούδα.

</doc>
<doc id="55429" url="https://el.wikipedia.org/wiki?curid=55429" title="Κλοντ Λεβί Στρος">
Κλοντ Λεβί Στρος



</doc>
<doc id="55432" url="https://el.wikipedia.org/wiki?curid=55432" title="Ελληνικές βουλευτικές εκλογές 1981">
Ελληνικές βουλευτικές εκλογές 1981

Οι εκλογές της 18ης Οκτωβρίου 1981, που διεξήχθησαν από την κυβέρνηση του Γ. Ράλλη, κερδήθηκαν από τον Α. Παπανδρέου, με ευρεία κοινοβουλευτική πλειοψηφία. Οι εκλογές διεξήχθησαν με το σύστημα της ενισχυμένης αναλογικής του Ν. 626/1977. Υπουργός Εσωτερικών για τη διενέργεια των βουλευτικών εκλογών και των πρώτων ευρωεκλογών τον Οκτώβριο του 1981 διετέλεσε ο Γεώργιος Δ. Δασκαλάκης.
Το Πανελλήνιο Σοσιαλιστικό Κίνημα με 48,07% κατέλαβε 172 έδρες, η Νέα Δημοκρατία με 35,88% των ψήφων κατέλαβε 115 έδρες και το Κομμουνιστικό Κόμμα Ελλάδας με 10,93% 13 έδρες. Τα υπόλοιπα κόμματα που συμμετείχαν, δεν κατάφεραν να εκλέξουν κανένα βουλευτή.
Προεκλογική εκστρατεία.
Η πρώτη πολιτική συγκέντρωση έγινε στις 5 Σεπτεμβρίου στην Πάτρα από τον Α. Παπανδρέου ανοίγοντας την αυλαία. Η ΝΔ έκανε την πρώτη μεγάλη συγκέντρωση της στις 20 Σεπτεμβρίου στην Θεσσαλονίκη. Σε αυτές τις προεκλογικές ομιλίες της ΝΔ ειπώθηκε το ιστορικό «Δεν θέλω ου» από τον Γεώργιο Ράλλη αλλά και το γνωστό σύνθημα του ΠΑΣΟΚ «Αλλαγή». Η πρώτη προεκλογική ομιλία του ΚΚΕ ήταν στον Βόλο, αντίστοιχες ομιλίες έγιναν και από το ΚΟΔΗΣΟ-ΚΑΕ αλλά και την ΕΔΗΚ.
Επεισόδια μεταξύ των οπαδών ΠΑΣΟΚ και ΝΔ έγιναν σε δύο πόλεις, στις 10 και 11 Οκτωβρίου. Ο Ανδρέας Παπανδρέου έχοντας στον εξώστη και τον Φελίπε Γκονθάλεθ (Γενικό Γραμματέα του ανερχόμενου Σοσιαλιστικού Κόμματος της Ισπανίας, και από το 1982 Πρωθυπουργό της Ισπανίας έως το 1996) μιλούσε στην «γαλάζια» Θεσσαλονίκη, ενώ στο «πράσινο» Ηράκλειο Κρήτης μιλούσε ο Γεώργιος Ράλλης.
Για τον Ανδρέα Παπανδρέου η ημερομηνία των εκλογών (18 Οκτωβρίου) ήταν συναισθηματικά φορτισμένη, καθώς ακριβώς 37 χρόνια πριν, στις 18 Οκτωβρίου 1944, ο πατέρας του Γεώργιος Παπανδρέου είχε εισέλθει ως απελευθερωτής στην Αθήνα ως Πρωθυπουργός της ελεύθερης ελληνικής κυβέρνησης (στην οποία συμμετείχαν και υπουργοί του ΕΑΜ), έχοντας υψώσει την γαλανόλευκη στην Ακρόπολη. Στη συνέχεια εκφώνησε τον ιστορικό "«λόγο της απελευθέρωσης»" στην Πλατεία Συντάγματος, ενώ οι Αθηναίοι τον αποθέωναν. Η 18η Οκτωβρίου 1944 ήταν η κορυφαία στιγμή του Γεωργίου Παπανδρέου και η 18η Οκτωβρίου 1981 η κουρυφαία στιγμή του γιού του. Μάλιστα, το κομμάτι του Τύπου που ήταν φιλικά προσκείμενο στο ΠΑΣΟΚ παρομοίαζε την «απελευθέρωση των Ελλήνων από τη Δεξιά» με την απελευθέρωση του 1944 από τους Ναζί. 
Όπως έγραφε ο διεθνής τύπος και όπως συνομολογήθηκε από κάθε πολιτική και κονωνική πλευρά, οι εκλογές της 18 Οκτωβρίου 1981 υπήρξαν ένα «πρότυπο γνησιότητας και ειλικρίνειας της εκφράσεως του Ελληνικού Λαού».
Για πρώτη φορά έγινε χρήση υπολογιστών και διαφωτιστικών εντύπων για τους δικαστικούς αντιπροσώπους. Επίσης, για πρώτη φορά έγινε ανάλυση κατά τη διάρκεια των εκλογών των γενικών αλλά και των μερικών αποτελεσμάτων με εικόνες. Ταυτόχρονα έγιναν ακριβείς μετρήσεις για το χρόνο που θα χρειάζονταν οι ψηφοφόροι να ψηφίσουν, και τη «ροή τους στο τμήμα τους».
Την ίδια ημέρα πραγματοποιήθηκαν και οι εκλογές για την Ευρωβουλή, που και αυτές διεξήχθησαν με απόλυτη ομαλότητα. Δυτικό πρακτορείο έγραφε: «οι εκλογές πραγματοποιήθηκαν κατά μοναδικόν και άψογο τρόπον» γιατί «υπήρχαν πολλά και λεπτά θέματα να αντιμετωπιστούν.»
Μόλις διαφάνηκε η επικράτηση του ΠΑΣΟΚ στις βουλευτικές εκλογές, ο Ράλλης συνεχάρη τον Παπανδρέου για τη νίκη του και τις επόμενες ημέρες έγινε ομαλά η παράδοση της εξουσίας. Επτά χρόνια μετά την αποκατάσταση των θεσμών, η ομαλή κυβερνητική αλλαγή του 1981 αποδείκνυε με τον πιο περίτρανο τρόπο την οριστική εδραίωση της δημοκρατίας στην Ελλάδα.
Το διάγγελμα του Ανδρέα Παπανδρέου.
Τα ξημερώματα της 19ης Οκτωβρίου ο νικητής των εκλογών Ανδρέας Παπανδρέου προέβη σε ένα «"ιστορικό, από κάθε άποψη"» διάγγελμα προς τον ελληνικό λαό που μεταδόθηκε από την ΕΡΤ.Ελληνίδες, Έλληνες,
Απόψε κατέχομαι από βαθιά συγκίνηση. Είμαι πράγματι συγκινημένος για την μεγάλη εμπιστοσύνη που μου έχετε δείξει. Και έχω ταυτόχρονα το αίσθημα βαριάς ευθύνης, την οποία επωμίζομαι εγώ και οι συνεργάτες μου, για να πραγματώσουμε το έργο της Αλλαγής, γιατί η Αλλαγή σήμερα είναι όρος για την επιβίωση του έθνους, για την ευημερία του λαού μας. Και αισθάνομαι πραγματικά υπερήφανος που αυτή η θέση, αυτή η προοπτική για την χώρα μας, εγκρίθηκε κατά τόσο δυνατό, ισχυρό και δημοκρατικό τρόπο από την μεγάλη πλειοψηφία του ελληνικού λαού. Όπως σας είπα στις ομιλίες μου, και σε πλατείες και από την τηλεόραση, από αύριο, τις 19 του Οκτώβρη, αρχίζει η σκληρή δουλειά. Και επαναλαμβάνω αυτό που σας έχω ήδη πει: ότι για να βγει πέρα το πρόγραμμα της Μεγάλης Αλλαγής, για να ευοδωθούν επιτέλους οι μεγάλες προσδοκίες του λαού μας, θα απαιτηθεί η άμεση, ενεργός συμμετοχή σας. Θα προχωρήσουμε με σταθερά βήματα, πάντοτε ζητώντας την συναίνεσή σας, την πλατιά λαϊκή συναίνεση σε κάθε νέο μέτρο που θα πάρουμε.
Και θα κάνουμε την Αλλαγή χειροπιαστή.
Η Αλλαγή θα δείξει το πρόσωπό της πάρα πολύ γρήγορα, πολύ άμεσα. Θα ήθελα να τονίσω ότι θα υπάρξει συνεργασία όλων των πολιτειακών παραγόντων. Δεν πρόκειται με κανέναν τρόπο, όπως το είχαμε τονίσει και στο παρελθόν, να οδηγήσουμε την χώρα σε οποιαδήποτε περιπέτεια. Στόχος μας, πολιτική μας, είναι η ευημερία του λαού. Είναι η εθνική υπερηφάνεια και η κοινωνική δικαιοσύνη. Είμαστε αποφασισμένοι να εκτελέσουμε το πρόγραμμά μας κατά γράμμα, γιατί μας δώσατε αυτό που ζητούσαμε. Μας δώσατε ισχυρή, αυτοδύναμη πλειοψηφία στην Βουλή των Ελλήνων, ώστε να μπορέσουμε δίχως δισταγμούς και δίχως αναστολές, να προχωρήσουμε στην πραγμάτωση της Αλλαγής. Και σας ευχαριστώ από τα βάθη της καρδιάς μου γιατί μας δώσατε αυτήν την ευκαιρία. Θέλω να σας διαβεβαιώσω ότι θα μείνουμε στις επάλξεις αυτού του αγώνα για την Νέα Ελλάδα, που όλοι προσδοκούμε. Μιαν Ελλάδα που θα ανήκει στον λαό της, μιαν Ελλάδα που θα την διαφεντεύει ο λαός της. 
Απόψε γιορτάζουμε την νίκη. Πρώτα απ' όλα των δημοκρατικών θεσμών, που καταξιώθηκαν στις 18 του Οκτώβρη του 1981. Γιορτάζουμε την νίκη της Αλλαγής. Και θα'θελα να σας παρακαλέσω, μέσα στην γιορτή σας και στην χαρά σας, να μην ξεχάσετε πως το ΠΑΣΟΚ είναι κυβέρνηση όλων των Ελλήνων, πως το ΠΑΣΟΚ ζητά τώρα από τον λαό μας συμφιλίωση. Λήθη στο παρελθόν: όλοι μαζί εμπρός για το μεγάλο, αξιόλογο έργο της οικοδόμησης της Νέας Ελλάδας.
Γεια σας, ευχαριστώ, και να ξέρετε πως θα τιμήσω το μεγάλο συμβόλαιο τιμής, που συνήψα τόσα χρόνια μαζί σας.

</doc>
<doc id="55433" url="https://el.wikipedia.org/wiki?curid=55433" title="Ελληνικές βουλευτικές εκλογές 1977">
Ελληνικές βουλευτικές εκλογές 1977

Οι εκλογές της 20ης Νοεμβρίου 1977, που διεξήχθησαν από την κυβέρνηση του Κ. Καραμανλή, κερδήθηκαν από τον ίδιο με ευρεία κοινοβουλευτική πλειοψηφία, παρότι παρουσίασε μείωση στις ψήφους, κυρίως λόγω του φιλοβασιλικού κόμματος Εθνική Παράταξη του πρώην Πρωθυπουργού Στέφανου Στεφανόπουλου και Σπύρου Θεοτόκη. Στις εκλογές αυτές εμφανίσθηκαν οι μετέχοντες στις λεγόμενες κυβερνήσεις της Αποστασίας του 1965, όπως ο πρώην Πρωθυπουργός Στέφανος Στεφανόπουλος και ο Κωνσταντίνος Μητσοτάκης. Οι εκλογές διεξήχθησαν με το σύστημα της ενισχυμένης αναλογικής του Ν. 626/1977 που είχε ψηφίσει η Βουλή λίγο πριν τις εκλογές.
Το πολιτικό πλαίσιο.
Κανονικά οι εκλογές θα διενεργούνταν τον Νοέμβριο του 1978. Από τον Σεπτέμβριο του 1977 ο Πρωθυπουργός Κωνσταντίνος Καραμανλής διερεύνησε τις απόψεις των πολιτικών αρχηγών για ενδεχόμενη επίσπευση των εκλογών. Ο Παπανδρέου φάνηκε ψύχραιμος και σίγουρος για τη δυναμική του κόμματός του, ενώ ο Μαύρος, ανήσυχος, αντέδρασε έντονα, παρά το γεγονός ότι ο Καραμανλής έκανε και νύξη για ενδεχόμενη μετεκλογική συνεργασία ΝΔ και ΕΔΗΚ.
Οι λόγοι που προβλήθηκαν από τον πρωθυπουργό για την επίσπευση των εκλογών αφορούσαν τα εθνικά θέματα: Κυπριακό, διένεξη με την Τουρκία και την ένταξη στις Ευρωπαϊκές Κοινότητες. Ο πρωθυπουργός τόνισε ότι τα ζητήματα αυτά θα εισέρχονταν σε μια κρίσιμη φάση, ότι όφειλε να τα χειριστεί κυβέρνηση με νωπή λαϊκή εντολή και να αποφευχθεί παρατεταμένη προεκλογική περίοδος. Ασφαλώς στα δύο πρώτα ζητήματα σημειώθηκαν σημαντικές εξελίξεις, όπως ο θάνατος του Μακαρίου το καλοκαίρι του 1977. Περισσότερο όμως στο θέμα της ένταξης στις Ευρωπαϊκές Κοινότητες είναι σαφές πως η ανανέωση της λαϊκής εντολής είχε σημασία, αφού οι διαπραγματεύσεις είχαν εισέλθει σε κρίσιμο στάδιο, καθώς παρουσιάζονταν ορισμένες τεχνικές δυσκολίες: παράλληλα με το ζήτημα της ένταξης της Ελλάδας αντιμετωπιζόταν και το πρόβλημα της ένταξης της Ισπανίας και της Πορτογαλίας.
Αποτίμηση του αποτελέσματος των εκλογών.
Σε γενικές γραμμές Δεξιά και Αριστερά μοιράστηκαν και πάλι από 50% των ψήφων. Η σημαντική πτώση του ποσοστού της ΝΔ οφειλόταν κυρίως «στην ύπαρξη ενός ισχυρού πολιτικού οργανισμού στα δεξιά της, με στάση ιδιαίτερα εχθρική προς τον Καραμανλή για τις επιλογές του στο θέμα του δημοψηφίσματος του 1974». Πάντως η ΝΔ είχε χάσει την κοινοβουλευτική παντοδυναμία και δεν διέθετε πλέον ούτε την πλειοψηφία των τριών πέμπτων για την εκλογή αρχηγού κράτους το 1980
Στο χώρο της αντιπολίτευσης οι αλλαγές ήταν περισσότερο εντυπωσιακές: κύριος αντιπολιτευτικός πόλος και μελλοντικός διεκδικητής της εξουσίας γινόταν πλέον το ΠΑΣΟΚ, ενώ διαγραφόταν η κατάρρευση του παραδοσιακού Κέντρου: πράγματι μετά τις εκλογές θα παραιτηθεί από τη θέση του αρχηγού της ΕΔΗΚ ο Μαύρος, τον οποίο θα αντικαταστήσει ο Ιωάννης Ζίγδης. Και αυτή όμως η εξέλιξη δεν θα αποτρέψει τελικά τη σταδιακή διάλυση του κόμματος.
Εξωτερικοί σύνδεσμοι.
&lt;br&gt;

</doc>
<doc id="55434" url="https://el.wikipedia.org/wiki?curid=55434" title="Ελληνικές βουλευτικές εκλογές 1974">
Ελληνικές βουλευτικές εκλογές 1974

Οι ελληνικές βουλευτικές εκλογές του 1974 ήταν οι πρώτες μετά τη Δικτατορία των Συνταγματαρχών. Διεξήχθησαν από την Κυβέρνηση Εθνικής Ενότητας του Κωνσταντίνου Καραμανλή, στις 17 Νοεμβρίου 1974.
Οι εκλογές ανέδειξαν νικήτρια τη Νέα Δημοκρατία του Καραμανλή, με ευρύτατη κοινοβουλευτική πλειοψηφία (220 έδρες) και με μοναδικό στην ελληνική πολιτική ιστορία αριθμό ψήφων. Στη δεύτερη θέση βρέθηκε ο συνδυασμός Ένωση Κέντρου - Νέες Δυνάμεις, μετεξέλιξη της προδικτατορικής Ενώσεως Κέντρου, ενώ στην τρίτη θέση κατετάγη το ΠΑ.ΣΟ.Κ. του Ανδρέα Παπανδρέου. Η Αριστερά εκπροσωπήθηκε από τον συνασπισμό της Ενωμένης Αριστεράς με 8 βουλευτές.
Οι εκλογές διεξήχθησαν με το σύστημα της ενισχυμένης αναλογικής του Ν.Δ. 65/1974 που είχε εκδώσει η κυβέρνηση πριν τις εκλογές.
Αποτίμηση εκλογών.
Η διενέργεια στις 17 Νοεμβρίου 1974 των πρώτων ελεύθερων εκλογών μετά από μία δεκαετία αποτέλεσε καμπή στην πορεία προς την πλήρη ομαλοποίηση της πολιτικής ζωής, καθώς ανέδειξε μια ισχυρή κυβέρνηση που διέθετε αδιαμφισβήτητη λαϊκή εντολή, ενώ επέτρεψε και την καταγραφή της λαϊκής απήχησης όλων των πολιτικών δυνάμεων της χώρας. Επιπλέον ανέδειξε την "Ε΄ Αναθεωρητική Βουλή", επιφορτισμένη με την εκπόνηση νέου Συντάγματος. Στην προεκλογική αυτή εκστρατεία έγινε για πρώτη φορά στην Ελλάδα χρήση του τηλεοπτικού δικτύου από τα κόμματα. 
Κόμματα που μετείχαν.
Ο Γεώργιος Παπαδόπουλος προσπάθησε να ιδρύσει κόμμα και να κατέβει στις εκλογές ωστόσο η Κυβέρνηση του το απαγόρευσε και ο Άρειος Πάγος αρνήθηκε να το εγκρίνει για συμμετοχή στις εκλογές. 

</doc>
<doc id="55436" url="https://el.wikipedia.org/wiki?curid=55436" title="Κυβέρνηση Εθνικής Ενότητας 1974">
Κυβέρνηση Εθνικής Ενότητας 1974

Η Κυβέρνηση Εθνικής Ενότητας 1974 (Ιούλιος - Νοέμβριος 1974) ήταν η πρώτη κυβέρνηση της Γ΄ Ελληνικής Δημοκρατίας. Σχηματίστηκε με Πρωθυπουργό τον Κωνσταντίνο Καραμανλή (5η Πρωθυπουργία του), στις 24 Ιουλίου 1974, και με βάση Π.Δ. 517/1973 του Προέδρου της Δημοκρατίας, Φαίδωνα Γκιζίκη, σύμφωνα με το οποίο έλαβε και τυπικά τέλος η περίοδος της Στρατιωτικής δικτατορίας.
Ο νέος Πρωθυπουργός άρτι αφιχθείς από το Παρίσι, ορκίστηκε στις 4:20 τα χαράματα της 24ης Ιουλίου, μαζί με το πρώτο κλιμάκιο των υπουργών που στελέχωσαν τα βασικά υπουργεία. Το υπουργικό συμβούλιο συμπεριλάμβανε στελέχη των προ-δικτατορικών κομμάτων της ΕΡΕ και της Ένωσις Κέντρου, μαζί με κάποια ανεξάρτητα στελέχη, γνωστά για τον αντιδικτατορικό τους αγώνα, όπως οι Γεώργιος - Αλέξανδρος Μαγκάκης, Γεώργιος Μυλωνάς, Κωνσταντίνος Λάσκαρης, Γεώργιος Παπαγιαβής.
Τα πρώτα μέτρα που πήρε η κυβέρνηση την ίδια ημέρα της ορκωμοσίας της, ήταν:
Το κυριότερο έργο της κυβέρνησης ήταν η διαδικασία μετασχηματισμού του ελληνικού κράτους από τις δικτατορικές δομές στις δημοκρατικές. Σε αυτό το πλαίσιο, την 1η Αυγούστου 1974 δημοσιεύτηκε η Συντακτική Πράξη "«περί αποκαταστάσεως της δημοκρατικής νομιμότητας»", με την επαναφορά σε ισχύ του προ-δικτατορικού Συντάγματος του 1952, με μόνη εξαίρεση τα άρθρα για το πολίτευμα της χώρας, το οποίο θα κρινόταν από το ανάλογο δημοψήφισμα. Επίσης, βαθμιαία αντικαταστάθηκαν τα στελέχη της δημόσιας διοίκησης, με πρώτους τους Νομάρχες και τους διορισμένους από την Χούντα δημάρχους και κοινοτάρχες. Αντικαταστάθηκαν επίσης τα πρόσωπα που στελέχωναν τα νομικά πρόσωπα Δημοσίου Δικαίου, των δημοσίων επιχειρήσεων, οργανισμών και τραπεζών. Αλλά και στο εξαιρετικά σημαντικό πεδίο του Στρατού έγιναν καθοριστικές αλλαγές, με πρώτη την πλήρη επαναφορά του ελέγχου του Στρατού και των Σωμάτων Ασφαλείας στον Υπουργό Εθνικής Άμυνας και την αποστράτευση του «Αρχηγού του Ενόπλων Δυνάμεων» Γρηγόριου Μπονάνου και του αρχηγού του ΓΕΣ, Ανδρέα Γαλατσάνο. 
Τον Σεπτέμβριο του 1974 νομιμοποιήθηκε και πάλι η σύσταση, και λειτουργία των πολιτικών κομμάτων, συμπεριλαμβανομένου του από το 1947 παράνομου ΚΚΕ. Στις 3 Σεπτεμβρίου ο Ανδρέας Παπανδρέου ίδρυσε το ΠΑΣΟΚ και στις 4 Οκτωβρίου ο Κωνσταντίνος Καραμανλής ίδρυσε την Νέα Δημοκρατία. 
Υπηρεσιακή κυβέρνηση "9ης Οκτωβρίου 1974".
Στις 4 Οκτωβρίου 1974 δημοσιεύτηκε το προεδρικό διάταγμα 651/1974, με το οποίο προκηρύσσονταν εκλογές για την ανάδειξη αναθεωρητικής Βουλής, στις 17 Νοεμβρίου 1974, ενώ η Βουλή που θα προέκυπτε συγκαλούνταν για τις 4 Δεκεμβρίου 1974. Την ίδια ημέρα εξάλλου, δημοσιεύτηκε και η Συντακτική Πράξη "«περί προσφυγής εις την λαϊκήν ετυμηγορίαν προς ολοκλήρωσιν της συνταγματικής νομιμότητος»". Η Συντακτική Πράξη δέσμευε την κυβέρνηση που θα προέκυπτε από τις εκλογές, εντός 15 ημερών από την εκλογή της, να προκηρύξει και να οργανώσει δημοψήφισμα με το οποίο ο Ελληνικός λαός θα αποφάσιζε την οριστική μορφή του Πολιτεύματος (Βασιλευομένη ή Προεδρευομένη Κοινοβουλευτική Δημοκρατία).
Η υπηρεσιακή κυβέρνηση που σχηματίστηκε στις 9 Οκτωβρίου, πραγματοποίησε με άψογο τρόπο τις βουλευτικές εκλογές της 17ης Νοεμβρίου από τις οποίες προέκυψε η πρώτη εκλεγμένη κυβέρνηση της Μεταπολίτευσης, η Κυβέρνηση του Κωνσταντίνου Καραμανλή.

</doc>
<doc id="55438" url="https://el.wikipedia.org/wiki?curid=55438" title="Γ' Ελληνική Δημοκρατία">
Γ' Ελληνική Δημοκρατία



</doc>
<doc id="55439" url="https://el.wikipedia.org/wiki?curid=55439" title="Χριστόφορος Ζήκας">
Χριστόφορος Ζήκας

Ο Χριστόφορος Zήκας (1938) είναι Έλληνας ηθοποιός.
Βιογραφικό.
Γεννήθηκε στη Σιταριά Ιωαννίνων. Μεγάλωσε στα Ιωάννινα και από τις πρώτες τάξεις του γυμνάσιου ακολούθησε άλλους συμπατριώτες του και ήρθε στην Αθήνα. Φοίτησε στη δραματική σχολή του Πέλου Κατσελη με δάσκαλο το Μάνο Κατράκη και στην Ανωτέρα Σχολή Κινηματογράφου του Λυκούργου Σταυρακου. 
Ήταν σπουδαστής της δραματικής σχολής όταν πρωτοεμφανίστηκε στο θίασο της περιηγητικής λέσχης με διευθυντή και σκηνοθέτη τον Πέλο Κατσέλη, που ανέβασε το θεατρικό έργο του Νότη Περγιάλη το «"Μεσολόγγι"».
Έπαιξε σε πολλές ταινίες του ελληνικού κινηματογράφου ενώ έγραψε και το σενάριο για κάποιες από αυτές.

</doc>
<doc id="55444" url="https://el.wikipedia.org/wiki?curid=55444" title="Μορίς Παπόν">
Μορίς Παπόν

Ο Μορίς Παπόν ("Maurice Papon", 3 Σεπτεμβρίου 1910 – 17 Φεβρουαρίου 2007) ήταν Γάλλος αξιωματικός του καθεστώτος Βισί τον καιρό του Β΄ Παγκοσμίου Πολέμου και συνεργάτης των Ναζί.
Ήταν ο μοναδικός Γάλλος αξιωματούχος που είχε καταδικαστεί για εγκλήματα κατά της ανθρωπότητας, λόγω του ρόλου που διαδραμάτισε στην εκτόπιση Εβραίων κατά τη διάρκεια του Β' Παγκοσμίου Πολέμου. Μετά τον πόλεμο, ο Μορίς Παπόν διετέλεσε διοικητής της αστυνομίας στο Παρίσι (1958-61), βουλευτής και Υπουργός Προϋπολογισμού (1978-1981) επί προεδρίας Βαλερί Ζισκάρ ντ' Εστέν.
Ως διοικητής της αστυνομίας, ο Παπόν συνέτριψε βίαια την ογκώδη διαδήλωση των Αλγερινών στις 17 Οκτωβρίου 1961 στη γαλλική πρωτεύουσα, με αποτέλεσμα να σκοτωθούν εκατοντάδες μαχητές του Εθνικοαπελευθερωτικού Μετώπου (FLN). Ο Παπόν καταδικάστηκε στις 2 Απριλίου 1998 σε κάθειρξη δέκα ετών και εξέτισε τρία χρόνια, στη συνέχεια όμως αποφυλακίστηκε για λόγους υγείας και αποσύρθηκε στα περίχωρα του Παρισιού όπου είχε γεννηθεί. 
Στις 8 Φεβρουαρίου 2007 νοσηλεύθηκε με καρδιακή ανεπάρκεια και αργότερα υποβλήθηκε σε καρδιολογική επέμβαση. Πέθανε λίγες ημέρες αργότερα, σε ηλικία 96 ετών, χωρίς ποτέ να αποδεχθεί την καταδίκη του από το δικαστήριο του Μπορντό.

</doc>
<doc id="55445" url="https://el.wikipedia.org/wiki?curid=55445" title="Μαίρη Κέι">
Μαίρη Κέι

Η Μαίρη Κέι (Mary Kaye) (9 Ιανουαρίου 1924 – 17 Φεβρουαρίου 2007) ήταν Αμερικανίδα τραγουδίστρια και κιθαρίστρια, που μεσουράνησε στις δεκαετίες του '50 και του '60.
Γεννήθηκε ως "Mary Ka'aihue" και καταγόταν από τη βασιλική οικογένεια της Χαβάης, από τη βασίλισσα Liliuokalani. Θεωρείται ότι είναι αυτή που ξεκίνησε μαζί με τον Λούις Πρίμα (Louis Prima) στο Λας Βέγκας το φαινόμενο «"lounge"»: ολονύκτια ατμόσφαιρα με πάρτι με συμμετοχή σταρ και καθημερινών ανθρώπων στο χορό, σε ελεύθερο περιβάλλον.

</doc>
<doc id="55447" url="https://el.wikipedia.org/wiki?curid=55447" title="Ρέι Έβανς">
Ρέι Έβανς

Ο Ρέι Έβανς ("Raymond Bernard Evans", 4 Φεβρουαρίου 1915 – 15 Φεβρουαρίου 2007) ήταν Αμερικανός τραγουδοποιός.
Υπήρξε συνεργάτης του Τζέι Λίβινγκστον ("Jay Livingston"), με τον οποίο έγραψε στίχους για πολλά τραγούδια. Οι Livingston και Evans κέρδισαν Όσκαρ το 1948 για το τραγούδι "Buttons and Bows", το οποίο γράφηκε για την ταινία "The Paleface", το 1950 για το "Mona Lisa", που γράφτηκε για την ταινία "Captain Carey, U.S.A." και το 1956 για το τραγούδι ""Que Sera Sera", το οποίο γράφτηκε για την ταινία του Άλφρεντ Χίτσκοκ, "Ο Άνθρωπος που Γνώριζε Πολλά". 
Γνωστό τους τραγούδι είναι επίσης το "Tammy",άσμα του 1957, που γράφτηκε για την ταινία "Tammy And The Bachelor". Το τραγούδι προτάθηκε για το Όσκαρ καλύτερου τραγουδιού. Οι Livingston και Evans έγραψαν επίσης τα δημοφιλή μουσικά θέματα για τηλεοπτικές σειρές, όπως "Bonanza" και "Mr. Ed".
Το 1958 το δημιουργικό δίδυμο προτάθηκε για Βραβείο Tony με το μιούζικαλ "Oh, Captain!" Ο Έβανς πέθανε σε ηλικία 92 ετών, την 42η επέτειο από το θάνατο του Νατ Κινγκ Κόουλ, ο οποίος ανέδειξε το τραγούδι "Μόνα Λίζα"".

</doc>
<doc id="55449" url="https://el.wikipedia.org/wiki?curid=55449" title="Χρυσή Άρκτος">
Χρυσή Άρκτος

Η Χρυσή Άρκτος είναι το σημαντικότερο βραβείο που απονέμεται στο ετήσιο Διεθνές Κινηματογραφικό Φεστιβάλ του Βερολίνου. Περιλαμβάνει δυο κατηγορίες: τη Χρυσή Άρκτο για την καλύτερη ταινία, που απονέμεται στον σκηνοθέτη και μία «Τιμητική Χρυσή Άρκτο», που δίδεται στο εκάστοτε πρόσωπο, στο οποίο απονέμεται "Φόρος τιμής" (Hommage) και αφορά το σύνολο της προσφοράς του βραβευθέντος.
Στην απονομή που έγινε το 2019, τη Χρυσή Άρκτο απέσπασε η ταινία "There Is No Evil" του σκηνοθέτη Μοχάμαντ Ρασούλοφ από το Ιράν.

</doc>
<doc id="55451" url="https://el.wikipedia.org/wiki?curid=55451" title="Μάικλ Τζέφρι">
Μάικλ Τζέφρι

Ο Μάικλ Τζέφρι ("Michael Jeffery", 12 Δεκεμβρίου 1937 – 18 Δεκεμβρίου 2020) ήταν Αυστραλός στρατιωτικός και ο 24ος Γενικός Κυβερνήτης της Αυστραλίας, από τις 11 Αυγούστου 2003 ως το 2008. 
Γεννήθηκε στη Δυτική Αυστραλία, της οποίας ήταν Κυβερνήτης από το 1993 ως το 2000. Το 1996 τιμήθηκε με τον τίτλο "Companion of the Order of Australia". Νυμφεύθηκε τη Μαρλένα Κερ (Kerr) και απέκτησαν τρεις γιους.
Τον διαδέχθηκε στο αξίωμα η Κουέντιν Μπράις.

</doc>
<doc id="55452" url="https://el.wikipedia.org/wiki?curid=55452" title="Νονγκ Ντουκ Μαν">
Νονγκ Ντουκ Μαν

Ο Νονγκ Ντουκ Μαν ("Nông Đức Mạnh") είναι πολιτικός από το Βιετνάμ, ο οποίος χρημάτισε Γενικός Γραμματέας του Κομμουνιστικού Κόμματος του Βιετνάμ ("CPV") από τις 22 Απριλίου 2001 ως τις 19 Ιανουαρίου 2011.
Προφίλ.
Γιος αγροτών, γεννήθηκε στο Κουόνγκ Λόι, στις 11 Σεπτεμβρίου του 1940. Το 1984 έγινε αντιπρόεδρος της επιτροπής του Κομμουνιστικού Κόμματος και το 1986 γραμματέας της. Από το 1991 εκλέγεται στο Πολιτμπιρό του κόμματος. Έγινε γραμματέας του CPV στις 22 Απριλίου 2001. Επαναδιορίστηκε στη θέση αυτή τον Απρίλιο του 2006.
Έχουν υπάρξει στο παρελθόν φήμες ότι ο Μαν είναι γιος του ιστορικού ηγέτη Χο Τσι Μιν. Ερωτηθείς για το θέμα ο ίδιος δήλωσε ότι όλοι οι κάτοικοι του Βιετνάμ θεωρούν πνευματικό τους πατέρα τον Χο Τσι Μιν.

</doc>
<doc id="55457" url="https://el.wikipedia.org/wiki?curid=55457" title="Μαργαρίτα Β΄ της Δανίας">
Μαργαρίτα Β΄ της Δανίας

Η Μαργαρίτα Β΄ ("Margrethe 2", πλήρες όνομα: Μαργαρίτα Αλεξανδρινή Θόρχιλντουρ Ίνγκριντ, 16 Απριλίου 1940) είναι η βασίλισσα της Δανίας. Διαδέχτηκε τον πατέρα της Βασιλιά Φρειδερίκο Θ΄ στις 14 Ιανουαρίου 1972. Με την άνοδό της έγινε η πρώτη γυναίκα βασίλισσα της Δανίας από το 1412. Σήμερα είναι η μία από τις δύο βασίλισσες με χρέη ανώτατου άρχοντα, μαζί με την Ελισάβετ Β΄ του Ηνωμένου Βασιλείου.
Πρώιμα χρόνια.
Η Πριγκίπισσα Μαργαρίτα γεννήθηκε στις 16 Απριλίου 1940 στα Ανάκτορα Αμάλιενμποργκ της Κοπεγχάγης ως πρώτο παιδί του μετέπειτα βασιλιά Φρειδερίκου Θ΄ και της βασίλισσας Ίνγκριντ. Ο πατέρας της ήταν ο πρωτότοκος γιος του τότε βασιλιά Χριστιανού Ι΄, ενώ η μητέρα της ήταν η τότε μοναχοκόρη του μετέπειτα βασιλιά Γουσταύου ΣΤ΄ Αδόλφου της Σουηδίας. Η γέννησή της έγινε μόλις μία εβδομάδα μετά την εισβολή της Ναζιστικής Γερμανίας στην Δανία, η οποία συνέβη στις 9 Απριλίου 1940.
Βαπτίστηκε στις 14 Μαΐου 1940 στην Εκκλησία του Χόλμεν της Κοπεγχάγης. Ανάδοχοι της Πριγκίπισσας ήταν ο προπάππος της Γουσταύος Ε΄ της Σουηδίας, ο προπάππος της Πρίγκιπας Αρθούρος, ο πάππος της Χριστιανός Ι΄, ο πάππος της Γουσταύος ΣΤ΄ Αδόλφος της Σουηδίας, ο θείος της Πρίγκιπας Κνουτ, ο θείος της Πρίγκιπας Γουσταύος Αδόλφος και ο εξάδελφός της Πρίγκιπας Άξελ.
Ονομάστηκε Μαργαρίτα για να τιμηθεί η γιαγιά της Πριγκίπισσα Μαργαρίτα, Αλεξανδρινή για την γιαγιά της Αλεξανδρινή του Μεκλεμβούργου-Σβερίν και Ίνγκριντ για τη μητέρα της. Η Μαργαρίτα, καθώς ήταν μέχρι το 1944 Πριγκίπισσα και της Ισλανδίας, της δόθηκε και το ισλανδικό όνομα Θόρχιλντουρ.
Όταν η Μαργαρίτα ήταν τεσσάρων χρονών, το 1944, γεννήθηκε η πρώτη της αδελφή Πριγκίπισσα Βενεδίκτη. Η Βενεδίκτη αργότερα, παντρεύτηκε τον Ριχάρδο του Σάιν-Βίτγκενσταϊν-Μπέρλεμπουργκ, με τον οποίο ζει στη Γερμανία. Η δεύτερη αδελφή της Πριγκίπισσα Άννα Μαρία γεννήθηκε το 1946. Η Άννα-Μαρία παντρεύτηκε τον Κωνσταντίνο Β΄ της Ελλάδας, με τον οποίο τώρα ζει μόνιμα στο Πόρτο Χέλι της Ελλάδας.
Στις 20 Απριλίου 1947 ο βασιλιάς Χριστιανός Ι΄ απεβίωσε και ο πατέρας της Μαργαρίτας ανέβηκε στο θρόνο ως Βασιλιάς Φρειδερίκος Θ΄.
Διάδοχος του θρόνου.
Κατά την περίοδο της γέννησής της, μόνο άνδρες μπορούσαν να ανέβουν στο θρόνο της Δανίας, λόγω των αλλαγών στη νομοθεσία που θεσπίστηκε τη δεκαετία του 1850, όταν ο Οίκος του Γκλύξμπουργκ επιλέχθηκε για τη διαδοχή. Δεδομένου ότι δεν είχε αδέλφια, θεωρήθηκε ότι ο θείος της Πρίγκιπας Κνούτος μια ημέρα θα αναλάβει το θρόνο.
Λίγο μετά την άνοδο του πατέρα της στο θρόνο και αφού είχε γίνει σαφές ότι η Βασίλισσα Ίνγκριντ δεν θα έκανε άλλα παιδιά, θα ξεκινήσει διαδικασία αλλαγής του συντάγματος, προκειμένου να μπορεί η Μαργαρίτα να γίνει διάδοχος του θρόνου. Σημαντικό ρόλο σε αυτή την αναθεώρηση έπαιξε η δημοτικότητα του Βασιλιά Φρειδερίκου Θ΄ και των κορών του, αλλά και η αναβάθμιση του ρόλου των γυναικών στην καθημερινή ζωή της Δανίας και παγκοσμίως. Η πρόταση αναθεώρησης, αφού πέρασε από δύο κοινοβούλια, επικυρώθηκε στη συνέχεια με δημοψήφισμα, που διεξήχθη στις 27 Μαρτίου 1953. Οι νέες διατάξεις του συντάγματος για την διαδοχή επέτρεπαν πλέον την άνοδο γυναίκας στο θρόνο, σε περίπτωση που εκείνη δεν είχε άνδρα αδερφό, κάνοντας έτσι την Μαργαρίτα διάδοχο του πατέρα της.
Στα δέκατα όγδοα γενέθλιά της, στις 16 Απριλίου 1958, η Μαργαρίτα έλαβε μια θέση στο Κρατικό Συμβούλιο της Δανίας. Στη συνέχεια προήδρευε σε συνεδριάσεις του Συμβουλίου, όταν ο Βασιλιάς απουσίαζε.
Το 1960 ταξίδεψε μαζί με τις πριγκίπισσες της Σουηδίας και της Νορβηγίας στις Ηνωμένες Πολιτείες, όπου πραγματοποίησαν επίσκεψη στο Λος Άντζελες, στα στούντιο της κινηματογραφικής εταιρείας Paramount Pictures, ενώ συναντήθηκαν με αρκετές διασημότητες, όπως ο Ντιν Μάρτιν, ο Τζέρι Λιούις και ο Έλβις Πρίσλεϊ.
Εκπαίδευση.
Η Μαργαρίτα ολοκλήρωσε την βασική εκπαίδευσή της σε ιδιωτικό σχολείο της Κοπεγχάγης, από το οποίο αποφοίτησε το 1959. Έπειτα πέρασε ένα χρόνο σε οικοτροφείο θηλέων στο Χάμσαϊρ της Αγγλίας και κατά τη διάρκεια τού 1960-1961 σπούδασε προϊστορική αρχαιολογία στο Κολλέγιο Γκίρτον του Κέιμπριτζ. Μεταξύ των ετών 1961 και 1962 σπούδασε πολιτικές επιστήμες στο Πανεπιστήμιο του Άαρχους της Δανίας, το 1963 παρακολούθησε μαθήματα στο Πανεπιστήμιο του Παρισιού και το 1965 στη Σχολή Οικονομικών του Λονδίνου. Στο Λονδίνο έγινε φίλος της Εταιρείας Αρχαιοδιφών.
Η Βασίλισσα Μαργαρίτα μιλάει άπταιστα Δανικά, Γαλλικά, Αγγλικά, Σουηδικά και Γερμανικά, ενώ έχει και μία μικρή γνώση της Φεροϊκής γλώσσας.
Γάμος.
Στις 10 Ιουνίου 1967 η Πριγκίπισσα Μαργαρίτα παντρεύτηκε ένα Γάλλο διπλωμάτη, τον Ενρί ντε Λαμπόρντ ντε Μονπεζά, στην εκκλησία του Χόλμεν της Κοπεγχάγης. Ο Ερρίκος έλαβε τον τίτλο "Αυτού Βασιλική Υψηλότητα Πρίγκιπας Ερρίκος της Δανίας".
Η Μαργαρίτα γέννησε το πρώτο της παιδί στις 26 Μαΐου 1968. Σύμφωνα με την παράδοση, ο Δανός Βασιλιάς ονομάζεται είτε Φρειδερίκος είτε Χριστιανός. Έτσι, η Μαργαρίτα, συνεχίζοντας την παράδοση, ονόμασε τον πρώτο γιο της Φρειδερίκο. Το δεύτερο παιδί της γεννήθηκε στις 7 Ιουνίου 1969 και ονομάστηκε Ιωακείμ.
Βασιλεία.
Άνοδος στο θρόνο.
Λίγο μετά το διάγγελμά του για το νέο έτος 1972, ο Βασιλιάς Φρειδερίκος Θ΄ αρρώστησε. Με το θάνατό του 14 ημέρες αργότερα, στις 14 Ιανουαρίου 1972, η Μαργαρίτα τον διαδέχθηκε στο θρόνο, ως η πρώτη γυναίκα μονάρχης της Δανίας, σύμφωνα με τον νέο νόμο διαδοχής. Ανακηρύχθηκε Βασίλισσα στις 15 Ιανουαρίου από τον Πρωθυπουργό της Δανίας στα Ανάκτορα του Κρίστιανσμποργκ.
Στο πρώτο διάγγελμά της προς το λαό, η Βασίλισσα Μαργαρίτα Β΄, είπε: 
Συνταγματικός ρόλος.
Τα κύρια καθήκοντα της Βασίλισσας είναι να εκπροσωπεί το Βασίλειο στο εξωτερικό και να αποτελεί μια ενωτική φιγούρα στο εσωτερικό. Δέχεται σε ακρόαση τους ξένους πρεσβευτές και βραβεύει με τιμητικές διακρίσεις και μετάλλια εξέχουσες προσωπικότητες. Συμμετέχει σε εκθέσεις, επετείους, εγκαίνια έργων και άλλα.
Ως ένα μη εκλεγμένο δημόσιο πρόσωπο, η Βασίλισσα δεν αναμειγνύεται με πολιτικά και κομματικά θέματα. Παρά το γεγονός ότι έχει το δικαίωμα του εκλέγειν, εκείνη επιλέγει να μην το εξασκεί, ώστε να αποφεύγεται η σύνδεσή της με κάποιο πολιτικό κόμμα.
Όταν μετά από εκλογές δεν είναι δυνατόν να σχηματιστεί κυβέρνηση πλειοψηφίας, η Βασίλισσα έχει υποχρέωση να σχηματίσει ένα συμβούλιο με εκπροσώπους των εκλεγμένων πολιτικών κομμάτων, ώστε να σχηματιστεί κυβέρνηση συνεργασίας ή κυβέρνηση με κοινοβουλευτική στήριξη από άλλα κόμματα.
Όταν σχηματίζεται μία νέα κυβέρνηση, αυτή θα πρέπει να ορκιστεί ενώπιον της Βασίλισσας. Έπειτα οι νόμοι που ψηφίζονται από το κοινοβούλιο, θα πρέπει να επικυρωθούν με Βασιλικά Διατάγματα. Στην πράξη, όμως, η Βασίλισσα δεν έχει νομοθετικές εξουσίες.
Η Βασίλισσα, πέρα από τα καθήκοντά της στη Δανία, είναι επίσης Συνταγματάρχης του Βασιλικού Συντάγματος Πεζικού της Ουαλίας, ένα σύνταγμα πεζικού του Βρετανικού Στρατού, που δίνεται κατά παράδοση στην οικογένειά της.
Ρουμπινένιο Ιωβηλαίο.
Στις 14 Ιανουαρίου 2012 η Βασίλισσα Μαργαρίτα Β΄ γιόρτασε το Ρουμπινένιο Ιωβηλαίο της, την 40η δηλαδή επέτειο από την άνοδό της στο θρόνο. Οι εκδηλώσεις για τον εορτασμό περιλάμβαναν τηλεοπτικές συνεντεύξεις, περιοδείες, δεξιώσεις και δημόσιες συγκεντρώσεις.
Οικογένεια.
Η Μαργαρίτα το 1967 παντρεύτηκε τον Ενρί ντε Λαμπόρντ ντε Μονπεζά και μαζί απέκτησαν δύο παιδιά:
Πρόγονοι.
Πρόγονοι της Μαργαρίτας Β΄ της Δανίας 

</doc>
<doc id="55459" url="https://el.wikipedia.org/wiki?curid=55459" title="Άντερς Φογκ Ράσμουσεν">
Άντερς Φογκ Ράσμουσεν

Ο Άντερς Φογκ Ράσμουσεν ("Anders Fogh Rasmussen", 26 Ιανουαρίου 1953) είναι πολιτικός από τη Δανία. Διετέλεσε πρωθυπουργός (δανικά: 'Statsminister') από το 2001 ως την παραίτησή του, το 2009, για να αναλάβει Γενικός Γραμματέας του ΝΑΤΟ. Είναι αρχηγός του Κόμματος των Φιλελευθέρων (Venstre). Έχει συγγράψει πολλά βιβλία για τη φορολογία και την οικονομία. Είναι παντρεμένος με την Άννα Μέτε Ράσμουσεν από το 1978 και έχουν τρία παιδιά.
Πολιτική καριέρα.
Γεννήθηκε στο Ginnerup στις 26 Ιανουαρίου του 1953. Το 1978 ολοκλήρωσε τις σπουδές του στις Οικονομικές Επιστήμες από το πανεπιστήμιο του Άαρχους. Έγινε Υπουργός Φορολογίας το 1987-90 και Οικονομικών στην κυβέρνηση Πουλ Σλούτερ, το 1990-92. Το 1992 παραιτήθηκε από υπουργός. Εξελέγη για πρώτη φορά βουλευτής το 1978.
Έγινε Πρωθυπουργός στις 27 Νοεμβρίου του 2001. Ανήκει στο φιλελεύθερο πολιτικό κόμμα Venstre. Το κόμμα του κέρδισε τις εκλογές του Νοεμβρίου 2001 και ήταν η πρώτη φορά από το 1920 που το Σοσιαλιστικό Δημοκρατικό Κόμμα απώλεσε την πλειοψηφία του. Το Φιλελεύθερο Κόμμα αργότερα σχημάτισε κυβέρνηση συνασπισμού (μειοψηφίας) με το Συντηρητικό Κόμμα, κερδίζοντας και τις εκλογές της 8 Φεβρουαρίου 2005. Μάλιστα, ο Φογκ Ράσμουσεν κέρδισε τις εκλογές έχοντας λάβει προσωπικά τις περισσότερες ψήφους από οποιονδήποτε άλλο Δανό πολιτικό (61.792). Τον Ιούλιο- Δεκέμβριο 2002 είχε την προεδρία της ΕΕ. Ο Ράσμουσεν καταδίκασε το βίντεο της νεολαίας του ακροδεξιού Λαϊκού Κόμματος (PPD), στις 8 Οκτωβρίου 2006, στο οποίο ουσιαστικά δυσφημείται ο προφήτης Μωάμεθ, που είχε ως αποτέλεσμα να προκληθεί οργή στον μουσουλμανικό κόσμο. Τον Οκτώβριο του 2007 προκήρυξε πρόωρες εκλογές για τις 13 Νοεμβρίου, στις οποίες αναδείχθηκε ξανά νικητής.Μετά την εκλογική νίκη του έγινε ο μακροβιότερος πρωθυπουργός της Δανίας που ανήκει στο Φιλελεύθερο Κόμμα. 
ΓΓ του ΝΑΤΟ.
Ο Ράσμουσεν επιλέχθηκε για το αξίωμα του γενικού γραμματέα του ΝΑΤΟ και την 1η Αυγούστου του 2009 διαδέχθηκε τον Γιαπ ντε Χουπ Σέφερ. Η εκλογή έγινε έπειτα από την κάμψη των αντιρρήσεων της Τουρκίας, η οποία αντιτάχθηκε αρχικά στην πρόταση λόγω της στάσης που είχε τηρήσει ο Ράσμουσεν στην υπόθεση με τα σκίτσα του Μωάμεθ. Η επίσημη ανακοίνωση του διορισμού του Ράσμουσεν έγινε στη σύνοδο για την συμπλήρωση 60 χρόνων από την ίδρυση της Συμμαχίας. Το 2012 το ΝΑΤΟ αποφάσισε την παράταση της θητείας του μέχρι το 2014.

</doc>
<doc id="55460" url="https://el.wikipedia.org/wiki?curid=55460" title="Λεονέλ Φερνάντες">
Λεονέλ Φερνάντες

Ο Λεονέλ Φερνάντες ("Leonel Antonio Fernández Reyna", 1953-) είναι πολιτικός από τη Δομινικανή Δημοκρατία και πρόεδρος της χώρας δύο φορές, από το 1996 ως το 2000 και από το 2004 ως το 2012. Από τον Ιανουάριο του 2016 είναι πρόεδρος του Ιδρύματος EU-LAC.
Βιογραφικά στοιχεία.
Γεννήθηκε στις 26 Δεκεμβρίου 1953 και έζησε τα παιδικά του χρόνια μαζί με την οικογένειά του σε συνοικία της Νέας Υόρκης. . Ανήκει στο Δομινικανό Κόμμα Απελευθέρωσης (PLD). Ο Φερνάντες έγραψε πολλά βιβλία, με οικονομικά και πολιτικά θέματα.
Πρόεδρος.
Εξελέγη για πρώτη φορά το 1996, στον δεύτερο γύρο, με 51,2% και ορκίστηκε πρόεδρος στις 16 Αυγούστου 1996. Στις 16 Μαΐου 2004 εξελέγη ξανά, έπειτα από τετραετή διακυβέρνηση από τον Ιπόλιτο Μεχία. Ορκίστηκε ξανά πρόεδρος στις 16 Αυγούστου 2004.
Ο Φερνάντες κέρδισε ξανά τις προεδρικές εκλογές στις 16 Μαΐου του 2008 με ποσοστό 53,22% έναντι 41,1% για τον ηγέτη του Επαναστατικού Κόμματος της Δομινικανής Δημοκρατίας, Μιγκέλ Βάργκας Μαλντονάδο. Σύμφων αμε οικονομικούς αναλυτές, στη διάρκεια της τελευταίας προεδρίας του, η κατάσταση της οικονομίας στη χώρα του επιδεινώθηκε.
Στις προεδρικές εκλογές του 2020 ήταν ξανά υποψήφιος με το κόμμα Λαϊκή Δύναμη και συγκέντρωσε ποσοστό 8,9%.

</doc>
<doc id="55462" url="https://el.wikipedia.org/wiki?curid=55462" title="Μοχάμετ μπιν Ρασίντ αλ Μάκτουμ">
Μοχάμετ μπιν Ρασίντ αλ Μάκτουμ



</doc>
<doc id="55463" url="https://el.wikipedia.org/wiki?curid=55463" title="Μοχάμεντ μπιν Ρασίντ αλ Μάκτουμ">
Μοχάμεντ μπιν Ρασίντ αλ Μάκτουμ



</doc>
<doc id="55466" url="https://el.wikipedia.org/wiki?curid=55466" title="Μαίρη Μακ Αλίς">
Μαίρη Μακ Αλίς

Η Μέρι Μακ Αλίς ("Mary Patricia McAleese", 27 Ιουνίου 1951) είναι Ιρλανδή πολιτικός, δικηγόρος και δημοσιογράφος, η οποία εξελέγη ως πρόεδρος της Ιρλανδικής Δημοκρατίας. Έγινε έτσι η 8η Πρόεδρος της Ιρλανδίας, διαδεχόμενη στις 11 Νοεμβρίου του 1997 την Μαίρη Ρόμπινσον. Επανεξελέγη το 2004 και παρέμεινε στη θέση της μέχρι τον Οκτώβριο του 2011, όταν και παρέδωσε τη θέση του Προέδρου στον Μάικλ Ντ. Χίγκινς. 
Βιογραφία.
Η Μαίρη Πατρίσια Λέναχαν (Mary Patricia Leneghan) γεννήθηκε και μεγάλωσε στο Αρντόιν του Μπέλφαστ της Βόρειας Ιρλανδίας στις 27 Ιουνίου του 1951 και είναι σύζυγος του Μάρτιν Μακ Αλίς. Οι γονείς της αναγκάστηκαν να εγκαταλείψουν την περιοχή όταν ξέσπασαν οι θρησκευτικές ταραχές. Έγινε καθηγήτρια Εγκληματολογίας και Ποινικολογίας και αργότερα εργάστηκε ως νομική σύμβουλος, δημοσιογράφος και δικηγόρος. 
Προεδρία.
Εξελέγη πρόεδρος για πρώτη φορά το 1997, με αντιπάλους στις εκλογές την Μαίρη Μπανότι του Φίνε Γκελ, τον Άντι Ρος και δύο ανεξάρτητους, τους Ντάνα Ρόουζμερι Σκάλον (Dana Rosemary Scallon) και Ντέρεκ Νάλι (Derek Nally). Στις 11 Νοεμβρίου του 1997 ανέλαβε καθήκοντα προέδρου και ήταν η πρώτη φορά που μία γυναίκα διαδεχόταν μια άλλη γυναίκα (την Μαίρη Ρόμπινσον) στο αξίωμα του αρχηγού κράτους σε οποιαδήποτε χώρα στον κόσμο. Την 1η Οκτωβρίου του 2004 και χωρίς αντίπαλο ανακηρύχθηκε ξανά Πρόεδρος για μια ακόμα επταετή θητεία. Από τις 19 Νοεμβρίου του 2005 είναι η μακροβιότερη γυναίκα αρχηγός κράτους στον κόσμο, ύστερα από την αποχώρηση της προέδρου της Σρι Λάνκα, Τσαντρίκα Κουμαρατούνγκα. Είναι μέλος του Παγκοσμίου Συμβουλίου Γυναικών Ηγετών. 

</doc>
<doc id="55468" url="https://el.wikipedia.org/wiki?curid=55468" title="Καγιέν">
Καγιέν

Η Καγιέν (γαλλικά: "Cayenne") είναι η πρωτεύουσα του γαλλικού υπερπόντιου νομού της γαλλικής Γουιάνας. Η πόλη είναι χτισμένη σε ένα νησί στις εκβολές του ομώνυμου ποταμού στην ατλαντική ακτή. Στην απογραφή του 1999 υπήρχαν 66.149 κάτοικοι στην αστική περιοχή της Καγιέν.
Η κύρια εμπορική οδός είναι η λεωφόρος "Avenue Général de Gaulle". Στο ανατολικό τέλος της λεωφόρου κοντά στην ακτή είναι η Πλατεία "Place de Palmistes" και η Πλατεία "Place de Grenoble". Τα περισσότερα δημόσια κτήρια βρίσκονται σε αυτήν την περιοχή: Hôtel de Ville (δημαρχείο), το ταχυδρομείο, η Νομαρχία και το Μουσείο "Musée Départmental Franconie". Στα δυτικά αυτής της περιοχής βρίσκεται το φρούριο Fort Cépérou, που χτίστηκε τον 17ο αιώνα. Στο νότο η πλατεία "Place du Coq" και η πλατεία "Place Victor Schoelcher" και η αγορά. Στο νότο αυτής της συμπαγούς περιοχής είναι το κινέζικο χωριό (γνωστό ως Σικάγο), που χωρίζεται από την υπόλοιπη Καγιέν με το κανάλι "Laussat". Έχει τη φήμη επικίνδυνης περιοχής. Άλλα κτήρια στην πόλη είναι ο Καθεδρικός Ναός "Cathédrale Saint-Sauveur de Cayenne", η δημοτική βιβλιοθήκη, το δημοτικό μουσείο και το μουσείο "Musée des Cultures Guyanais" και το επιστημονικό ερευνητικό ίδρυμα IRD (στο παρελθόν Orstom). Υπάρχουν μερικές παραλίες κατά μήκος της ακτής, όπως το "Montjoly" και το "Montabo", και διάφορα ακρωτήρια.
Η πόλη είναι διάσημη για το ιδιαίτερο ετήσιο καρναβάλι της.

</doc>
<doc id="55470" url="https://el.wikipedia.org/wiki?curid=55470" title="Μπέρτι Αχέρν">
Μπέρτι Αχέρν

Ο Μπέρτι Αχέρν ("Patrick Bartholomew "Bertie" Ahern", γενν. 12 Σεπτεμβρίου 1951) είναι Ιρλανδός πολιτικός, που διετέλεσε πρωθυπουργός της χώρας του από τις 26 Ιουνίου του 1997 έως τις 7 Μαΐου του 2008. 
Βιογραφία.
Πρώτα χρόνια.
Γεννήθηκε στο Δουβλίνο στις 12 Σεπτεμβρίου 1951. Εκλέγεται βουλευτής από το 1977 και το 1994 έγινε ο έκτος ηγέτης του Φίανα Φαλ. Νωρίτερα ήταν υπουργός Εργασίας (1987-1991) και υπουργός Οικονομικών (1991-1994). Λογιστής το επάγγελμα, όρισε αντιπρόεδρο της κυβέρνησης τη Μαίρη Χάρνεϊ από το PD.
Προσωπική ζωή.
Παντρεύτηκε το 1975 τη Μίριαμ Κέλι. Έγινε δήμαρχος του Δουβλίνου το 1986. Ο γάμος τους τελείωσε το 1992. Απέκτησαν 2 κόρες. Η κόρη του, Τζορτζίνα, παντρεύτηκε τον τραγουδιστή του συγκροτήματος Westlife, Νίκι Μπερν (Nicky Byrne).
Επιτεύγματα και επανεκλογή.
Πιστός Ρωμαιοκαθολικός, ο Αχέρν έγινε ο νεότερος πρωθυπουργός της Ιρλανδίας στις 26 Ιουνίου 1997, σε ηλικία 45 ετών. Σημείωσε μεγάλη πρόοδο στο θέμα της Βορείου Ιρλανδίας και συνυπέγραψε την ιστορική συμφωνία του 1998 (συμφωνία Μεγάλης Παρασκευής). Πέτυχε επίσης την επέκταση της ιρλανδικής οικονομίας στα πρώτα πέντε χρόνια διακυβέρνησης. Έπειτα από τις γενικές εκλογές του 2002, παρέμεινε στην εξουσία. Η κυβέρνηση Αχέρν εξελέγη ξανά με τεράστια πλειοψηφία. Το 2004 ήταν με επιτυχία πρόεδρος για ένα εξάμηνο της ΕΕ.
Έπειτα από τις εκλογές του Μαΐου του 2007, ο Αχέρν εξασφάλισε και τρίτη συνεχή θητεία στην πρωθυπουργία, που αποτελεί επίτευγμα για Ιρλανδό πρωθυπουργό. Η επανεκλογή του επισημοποιήθηκε στις 14 Ιουνίου του 2007.
Εμπλοκή σε σκάνδαλο και παραίτηση.
Ο Αχέρν ενεπλάκη σε σκάνδαλο που αφορά πληρωμές που έγιναν σε αυτόν κατά τα μέσα της δεκαετίας του ' 90. Συνεπεία αυτού, ανακοίνωσε την πρόθεσή του να παραιτηθεί, σε συνέντευξή στου στα ΜΜΕ, στις 2 Απριλίου του 2008]. Η παραίτησή του από την πρωθυπουργία και επίσης από την ηγεσία του κόμματος Φίανα Φαλ έγινε επίσημα στις 6 Μαΐου του 2008. Τον διαδέχθηκε στην πρωθυπουργία ο Μπράιαν Κόουεν.
Απόσυρση από τη πολιτική.
Τον Οκτώβριο του 2018, ο Αχέρν διορίστηκε ως επικεφαλής της Επιτροπής Δημοψηφίσματος του Μπουγκαινβίλ, η οποία είναι υπεύθυνη για τη προετοιμασία του δημοψηφίσματος ανεξαρτησίας του 2019.

</doc>
<doc id="55471" url="https://el.wikipedia.org/wiki?curid=55471" title="UNESCO">
UNESCO



</doc>
<doc id="55476" url="https://el.wikipedia.org/wiki?curid=55476" title="Cutting Crew">
Cutting Crew

Οι Cutting Crew ήταν ένα δημοφιλές βρετανικό συγκρότημα της ποπ και ροκ, ενεργό την περίοδο 1985–1993. Δημιουργήθηκαν στην Αγγλία το 1985. Το 2006 το συγκρότημα αναδημιουργήθηκε με εντελώς νέο σχήμα.
Δραστηριότητα.
Το πρώτο τους άλμπουμ, Broadcast, κυκλοφόρησε το 1986 με το δημοφιλές τραγούδι "(I Just) Died in Your Arms", το οποίο έγινε soundtrack στο βιντεοπαιχνίδι "Grand Theft Auto: Vice City". Το συγκρότημα προτάθηκε για Βραβείο Γκράμι καλύτερου νέου καλλιτέχνη, το 1987.
Διάλυση συγκροτήματος.
Μετά τη διάλυση του συγκροτήματος το 1993, ο κιθαρίστας Κέβιν Μακ Μάικλ μαζί με τον Ρόμπερτ Πλαντ έπαιξαν στο άλμπουμ "Fate of Nations".
Θάνατος μέλους.
Ο Κέβιν Μακ Μάικλ, μουσικός και ενεργό μέλος του συγκροτήματος, πέθανε από καρκίνο των πνευμόνων σε ηλικία 51 ετών, στις 31 Δεκεμβρίου 2002, στο σπίτι του στη Νέα Σκότια.
Επαναδημιουργία.
Το συγκρότημα επαναδημιουργήθηκε το 2006 από το Νικ Βαν Ιντλ και κυκλοφόρησαν το 'άλμπουμ, Grinning Souls, το Φεβρουάριο του 2006.
Σημερινά Μέλη.
"Νικ Βαν Ιντλ" (γενν. 14 Ιουνίου 1958)
Δισκογραφία.
"άλμπουμς"
"Τραγούδια"

</doc>
<doc id="55478" url="https://el.wikipedia.org/wiki?curid=55478" title="Μισέλ Εζέν Σεβρέλ">
Μισέλ Εζέν Σεβρέλ

Ο Μισέλ Εζέν Σεβρέλ (31 Αυγούστου 1786 – 9 Απριλίου 1889) ήταν Γάλλος χημικός. 
Σπούδασε χημεία κοντά στον διάσημο χημικό Λουί Βωκλέν και το 1830 έγινε καθηγητής της χημείας στο Πανεπιστήμιο του Παρισιού. Έκανε μελέτες γύρω από τις χρωστικές ουσίες, αλλά έγινε κυρίως γνωστός για τις έρευνές του γύρω από τα ζωικά λίπη, που αποτέλεσαν τη βάση για τις θεωρίες που διατυπώθηκαν αργότερα για τη σύσταση των λιπών. 
Ανακάλυψε και ξεχώρισε τα κύρια συστατικά των λιπών (πρωτοπόρος στην παρασκευή μαργαρίνης) και μελέτησε το φαινόμενο της σαπωνοποίησης. Επίσης, υπήρξε πρωτοπόρος στη μελέτη της γεροντολογίας. Ο ίδιος έζησε πάνω από έναν αιώνα και πέθανε σε ηλικία 102 ετών.
Συνδέεται επίσης με την λεγόμενη "παραίσθηση του Σεβρέλ", που αναφέρεται στις φωτεινές πλευρές που φαίνεται να υπάρχουν ανάμεσα σε γειτονικές λωρίδες από πανομοιότυπα χρώματα , με διαφορετική ένταση.

</doc>
<doc id="55479" url="https://el.wikipedia.org/wiki?curid=55479" title="Σχετικές θέσεις γεωμετρικών σχημάτων">
Σχετικές θέσεις γεωμετρικών σχημάτων

Στη γεωμετρία, κατηγοριοποιούμε τις σχετικές ή αμοιβαίες θέσεις δύο γεωμετρικών σχημάτων ανάλογα με συγκεκριμένα κριτήρια. Το πρωταρχικό κριτήριο είναι το "πλήθος" των κοινών σημείων τους σε κάθε θέση. Δευτερεύοντα κριτήρια βασίζονται συνήθως αφενός στην "ποιότητα" των κοινών σημείων (επαφές, τομές, ταυτίσεις…) και αφετέρου στη "θέση" των μη κοινών σημείων.
Ενδεικτικά κριτήρια κατηγοριοποίησης.
Ας είναι Σ και Ρ δύο σχήματα με αδιάφορο πλήθος κοινών σημείων. Διακρίνουμε δύο σχετικές θέσεις τους με βάση τις εξής περιπτώσεις:
Η διάκριση σε σχετικές θέσεις μπορεί να περιληφθεί στα εξής τρία κριτήρια, τα οποία εφαρμόζονται διαδοχικά:
Σχετικές θέσεις σημείου και ευθείας.
Ένα σημείο μπορεί να
Σχετικές θέσεις σημείου και κύκλου.
Ένα σημείο μπορεί να
Σχετικές θέσεις ευθειών.
Στην ευκλείδεια γεωμετρία δύο ευθείες μπορούν να
Σχετικές θέσεις ευθείας και κύκλου.
Στην ευκλείδεια επιπεδομετρία, μία ευθεία μπορεί να
Κριτήριο για τη σχετική θέση ευθείας-κύκλου αποτελεί η απόσταση της ευθείας από τον κύκλο: αν είναι μεγαλύτερη από, ίση με ή μικρότερη από την ακτίνα τότε η ευθεία είναι εξωτερική, εφαπτόμενη ή τέμνουσα του κύκλου αντίστοιχα.
Σχετικές θέσεις κύκλων.
Στα πλαίσια της ευκλείδειας επιπεδομετρίας, δύο κύκλοι μπορούν να

</doc>
<doc id="55481" url="https://el.wikipedia.org/wiki?curid=55481" title="Μπρίτνεϊ Σπίαρς">
Μπρίτνεϊ Σπίαρς

Η Μπρίτνεϊ Τζίν Σπίαρς (, 2 Δεκεμβρίου 1981) είναι Αμερικανίδα τραγουδίστρια της ποπ με τεράστια εμπορική επιτυχία στο ενεργητικό της έχοντας πουλήσει πάνω από 201 εκατομμύρια δίσκους σε όλο τον κόσμο. 
Είναι βραβευμένη με Γκράμι αλλά και πολλά άλλα σημαντικά βραβεία, συμπεριλαμβανομένων και ενός MTV Video Vanguard Award των MTV VMA και ενός Ultimate Choice Award των Teen Choice Awards και ενός Millenium Billboard Award για τη συνολική προσφορά της στη μουσική. Κατέχει το ρεκόρ του καλλιτέχνη, εν ζωή, με τα περισσότερα μουσικά βραβεία παγκοσμίως. Είναι γνωστή ως το μεγαλύτερο ποπ είδωλο της γενιάς της και της έχει δοθεί ο τίτλος Πριγκίπισσα της Ποπ. 
Οι δουλειές της έχουν βραβευτεί με εκατοντάδες βραβεία και επαίνους, συμπεριλαμβανομένου ενός Grammy, έξι MTV Video Music Awards, καθώς και ενός Lifetime Achievement Award, εφτά Billboard Music Awards, και ένα αστέρι στο Hollywood Walk of Fame. Το 2009, το Billboard της έδωσε την όγδοη θέση στην λίστα με τους καλλιτέχνες της δεκαετίας, και το 2016 της έδωσε το βραβείο της χιλιετίας. 
Το 2018 στα βραβεία Beauty Awards βραβεύτηκε με τα βραβείο για το άρωμα της χρονιάς με το "Fantasy: In Bloom". Με αυτό το βραβείο φτάνει στα 500 βραβεία και είναι η μονή καλλιτέχνης που έχει κατακτήσει τόσα βραβεία από οποιοδήποτε άλλο καλλιτέχνη στην καριέρα του. 
Η Ένωση Δισκογραφικής Βιομηχανίας Αμερικής (RIAA) κατέταξε την Μπρίτνεϊ Σπίαρς ως την 8η πιο εμπορική τραγουδίστρια των ΗΠΑ, με πωλήσεις άνω των 45 εκατομμυρίων πιστοποιημένων άλμπουμ. Η Nielsen SoundScan την ονόμασε ως την δέκατη πιο επιτυχημένη καλλιτέχνη σε ψηφιακές πωλήσεις, με περισσότερα από 30.1 εκατομμύρια πωλήσεις σε σίνγκλς μέχρι τον Ιανουάριο του 2012.  
Έχει πουλήσει πάνω από 110 εκατομμύρια άλμπουμ, κάτι που την κάνει μία από τους μεγαλύτερους και πλουσιότερους καλλιτέχνες όλων των εποχών. Το περιοδικό Rolling Stone αναγνώρισε την άμεση επιτυχία της ως μία από τους "25 κορυφαίες στιγμές πρωτοεμφανιζόμενου καλλιτέχνη όλων των εποχών", ενώ το μουσικό κανάλι VH1 την κατέταξε στην ενδέκατη θέση με τις "100 κορυφαίες τραγουδίστριες όλων των εποχών".
Βιογραφία.
1992–1997 "Τα Πρώτα Βήματα".
Από μικρή άρχισε να εκδηλώνει την έλξη της προς τον χορό και το τραγούδι,και με μία μικρή πίεση των γονιών της,εισέβαλε στον χώρο του θεάματος. Στα 11 χρόνια της (1992) “εισέβαλε” στην τηλεόραση στο The Mickey Mouse Club, ένα τηλεοπτικό σόου από το οποίο έχουν περάσει πολλοί αστέρες της εποχής μας όπως η Κριστίνα Αγκιλέρα , ο Τζάστιν Τίμπερλεϊκ αλλά και ο Ράιαν Γκόσλιν, από το οποίο η Μπρίτνεϊ ξεχώρισε από την πρώτη στιγμή.
Το 1996, η Μπρίτνεϊ σε ηλικία 15 ετών άρχισε να κυνηγά το όνειρο της μουσικής συμμετέχοντας σε οντισιόν και ηχογραφώντας demos. Τον Ιούνιο του 1997, η πασίγνωστη πλέον τραγουδίστρια βρίσκονταν σε συζητήσεις με τον Lou Pearlman (γνωστό και επιτυχημένο manager των Backstreet Boys και των Ν’ Sync) για την ενδεχόμενη συμμέτοχη της στο συγκρότημα Innosense πράγμα το οποίο έγινε αλλά αποχώρησε λίγο πρίν την κυκλοφορία του πρώτου single, καθώς της προτάθηκε αυτόνομη καριέρα. Ένας οικογενειακός φίλος του Pearlman, και ατζέντης πολλών μουσικών αστέρων, ο Larry Rudolph αποτέλεσε τον σημαντικότερο άνθρωπο στην μέχρι τότε επαγγελματική πορεία της Μπρίτνεϊ Σπίαρς, αφού έδωσε στην ίδια ένα ακυκλοφόρητο κομμάτι της Toni Braxton για την δημιουργία ενός επαγγελματικού demo το οποίο αργότερα ο ίδιος έστειλε σε 4 διαφορετικές δισκογραφικές εταιρείες. Τρείς από τις εταιρείες απέρριψαν την Μπρίτνεϊ υποστηρίζοντας πως το κοινό ενδιαφέρεται περισσότερο για boy bands και συμπληρώνοντας πως δεν υπήρχε χώρος στην δισκογραφία για μία νέα Madonna. Η Jive Records (Θυγατρική της Zomba Label Group και ιδιοκτησία της Sony Music Entertainment) είχε διαφορετική άποψη όταν την άκουσε να τραγουδάει το "I Have Nothing" της Whitney Houston, και έτσι τον Μάρτιο του 1998 η Μπρίτνεϊ κλείστηκε στο Cheiron Studios της Στοκχόλμης στην Σουηδία για την ηχογράφηση του πρώτου της άλμπουμ μαζί με καταξιωμένους παραγωγούς.
1998–2000: "...Baby One More Time" και "Oops!... I Did It Again".
23 Οκτωβρίου του 1998 κυκλοφόρησε στις ΗΠΑ το πρώτο single της Μπρίτνεϊ, δια χειρός Max Martin με τίτλο “...Baby One More Time”. Το συγκεκριμένο κομμάτι προτάθηκε αρχικά στο γυναικείο συγκρότημα TLC, οι οποίες και το απέρριψαν, και κατόπιν στους Backstreet Boys που επίσης το απέρριψαν. Τελικά το κομμάτι έμελλε να γίνει η πρώτη μεγάλη επιτυχία της Μπρίτνεϊ Σπίαρς και ο προπομπός του ομότιτλου άλμπουμ που κυκλοφόρησε στις 12 Ιανουαρίου του 1999. Το τραγούδι “…Baby One More Time”, αποτέλεσε τεράστια επιτυχία και το single πούλησε περισσότερα από 10 εκατομμύρια αντίτυπα παγκοσμίως κερδίζοντας έτσι μία θέση στην λίστα με τα πιο εμπορικά singles όλων των εποχών. Επίσης το τραγούδι χάρισε στην Μπρίτνεϊ την πρώτη της υποψηφιότητα στα Grammy στην κατηγορία Best Female Pop Vocal Performance. Όσο για το άλμπουμ, αυτό ξεπέρασε τις 30 εκατομμύρια πωλήσεις παγκοσμίως, κατακτώντας την κορυφή των τσάρτς σε 15 χώρες και αποτελεί μέχρι και σήμερα το άλμπουμ με τις περισσότερες πωλήσεις στην καριέρα της Μπρίτνεϊ Σπίαρς. Το ντεμπούτο άλμπουμ της Μπρίτνεϊ της χάρισε συνολικά 5 παγκόσμια hits: “…Baby one more time”, “(You Drive Me) Crazy”, “Sometimes”, “Born to make you Happy” και “From The Bottom Of My Broken Heart”. Για την προώθηση του πρώτου της single η Μπρίτνεϊ ξεκίνησε εμφανίσεις σαν Opening Artist σε περιοδεία των N’ Sync. Αργότερα όμως και με την κυκλοφορία του άλμπουμ, στις 28 Ιουνίου του 1999,ξεκίνησε την πρώτη της περιοδεία με τίτλο “…Baby One More Time Tour” σε ΗΠΑ και Καναδά. Η πρώτη περιοδεία της Μπρίτνεϊ θεωρήθηκε άκρως επιτυχημένη από κοινό και κριτικούς, μαγνητοσκοπήθηκε και προβλήθηκε από το τηλεοπτικό δίκτυο FOX ενώ κυκλοφόρησε και σε DVD. Η επιτυχία της περιοδείας οδήγησε στην παράτασή της η οποία πραγματοποιήθηκε με κάποιες αλλαγές, τον Μάρτιο του 2000 και τιτλοφορήθηκε “Crazy 2K”. Το concept και τα κοστούμια και των δύο περιοδειών είχαν σχεδιαστεί από την ίδια την Μπρίτνεϊ.Κατά την διάρκεια δε του “Crazy 2K”, το κοινό άκουσε για πρώτη φορά το τραγούδι “Oops… I Did it again”, το πρώτο single από το δεύτερο Album της τραγουδίστριας.Το Baby One More Time παγκοσμίως έφτασε τα 28 εκατομμύρια σε πωλήσεις και είναι μέχρι στιγμής ο πιο επιτυχημένος δίσκος για ένα έφηβο αλλά και ένας από τους πιο επιτυχημένους δίσκους στην παγκόσμια μουσική βιομηχανία.
Στις 16 Μαΐου του 2000 η Μπρίτνεϊ κυκλοφόρησε το δεύτερο προσωπικό της άλμπουμ με τίτλο “Oops… I Did It Again” το οποίο για μία ακόμη φορά έφερε την σφραγίδα του Max Martin. Το Oops...!I Did It Again σημείωσε ρεκόρ πωλήσεων για γυναίκα καλλιτέχνη στις Ηνωμένες Πολιτείες μιας και την πρώτη εβδομάδα κυκλοφορίας του πούλησε πάνω από 1.319.000 αντίτυπα. Το ρεκόρ αυτό 15 χρόνια μετά καταρρίφθηκε από την Adele με το άλμπουμ 22 πουλώντας 3.380.000 αντίτυπα, όμως η Μπρίτνεϊ συνεχίζει να κατέχει το ρεκόρ για έφηβη καλλιτέχνη με τις μεγαλύτερες πωλήσεις. Παγκοσμίως έχει πουλήσει περισσότερα από 24 εκατομμύρια αντίτυπα και πέρα από το ομότιτλο single ξεχώρισαν και τα κομμάτια “Lucky”, “Stronger” και “Don’t let me be the last to know”. To “Oops… I Did it Again” χάρισε στην Μπρίτνεϊ δύο υποψηφιότητες για Grammy! Την ίδια περίοδο κυκλοφόρησε και το πρώτο βιβλίο που συνέγραψε η ίδια με την μητέρα της, με τίτλο “Britney Spears Heart-to-Heart”.
2001–2003: "Britney", "Crossroads", και "In the Zone".
Στα τέλη του 2001 κυκλοφορεί ο τρίτος δίσκος της Μπρίτνεϊ με έναν αρκετά διαφορετικό ήχο, πιο ώριμος όπως έχει χαρακτηριστεί από κριτικούς. Πρώτο single το "Ι'm A Slave 4 U" το οποίο έγινε γνωστό όταν το τραγούδησε παρέα με ένα πύθωνα στη σκηνή των MTV Video Music Awards. Η εμφάνισή της στα MTV Video Music Awards εκείνη τη χρονιά προκάλεσε έντονες αντιδράσεις και συζητήθηκε πολύ από τα media. Θεωρείται μία από της πιο γνωστές, θρυλικές και αξέχαστες στιγμές στην τριαντάχρονη ιστορία των βραβείων. Την ίδια χρονιά ξεκίνησε την τρίτη τις περιοδεία Dream Within A Dream όπου συνεχίστηκε και το 2002 καταφέρνοντας να γίνει η 2η πιο μεγάλη εισπρακτική περιοδεία της χρονιάς εκείνης. Ο δίσκος της πούλησε παγκοσμίως 15 εκατομμύρια αντίτυπα.
Το 2002 κάνει την εμφάνιση της στην μεγάλη οθόνη στην ταινία "Crossroads" όπου είχε πρωταγωνιστικό ρόλο. Τα τραγούδια της ταινίας συμπεριλαμβάνονται και στον τρίτο δίσκο της Μπρίτνεϊ Σπίαρς, με σημαντικότερο το "Overprotected". Η ταινία ήταν εισπρακτική επιτυχία με κέρδη πάνω από 60 εκατομμύρια δολάρια.
To 2003 κάνει την εμφάνιση της με την τραγουδίστρια Κριστίνα Αγκιλέρα στη σκηνή των MTV Video Music Awards τραγουδώντας το Like a Virgin και μετά εμφανίζεται η βασίλισσα της ποπ και είδωλο της Μπρίτνεϊ, Μαντόνα τραγουδώντας το Hollywood και δίνοντας φιλί στα χείλη και στις δυο. Αυτό είχε γίνει μεγάλο θέμα στον τύπο και είναι και αυτή η εμφάνιση μια από τις πιο δυνατές στην ιστορία των βραβείων. Μετά την εμφάνιση η Μπρίτνεϊ ζητάει από την Μαντόνα να κάνουν ένα τραγούδι μαζί, έτσι και έγινε. Επιστρέφει δυναμικά με τον τέταρτο της δίσκο "In The Zone", ο οποίος της χάρισε πολλές επιτυχίες, όπως το Me Against The Music, ένα ντουέτο με την Μαντόνα, το Toxic, για το οποίο κέρδισε βραβείο Γκράμι και το Everytime. О δίσκος πούλησε πάνω από 12 εκατομμύρια αντίτυπα.
2004–2007: "Greatest Hits: My Prerogative,B In The Mix,και Blackout".
Το 2004 ήρθε η στιγμή να κυκλοφορήσει την συλλογή με τίτλο "Greatest Hits: My Prerogative" το οποίο περιέχει όλα τα γνωστά τραγούδια της καθώς και τρία νέα τραγούδια, τα σινγκλ "My Prerogative" και "Do Somethin" αλλά και το "I've Just Begun (Having My Fun)".Το άλμπουμ πούλησε 5,600,000 αντίτυπα παγκοσμίως.
To 2005 κυκλοφορεί σε DVD το πολυσυζητημένο ριάλιτι με τον τότε σύζυγο της Kevin Federline, Britney &amp; Kevin: Chaotic μαζί με bonus CD το οποίο περιείχε μερικά τραγούδια που προορίζονταν για τον πέμπτο δίσκο της τραγουδίστριας "Original Doll", ο οποίος ακυρώθηκε διότι η ίδια ήθελε να περάσει σε ένα άλλο μουσικό είδος με αυτόν τον δίσκο, κάτι που έβρισκε αντίθετη την δισκογραφική της εταιρία. Την ίδια χρονιά κυκλοφορεί την ρεμίξ συλλογή της "B in the Mix: The Remixes" με ένα νέο κομμάτι, το And Then We Kiss.
Σχεδόν 4 χρόνια μετά το τέταρτο στούντιο δίσκο της, το 2007, κυκλοφορεί το "Blackout", ένα άλμπουμ που οι κριτικοί χαρακτήρισαν ως ένα από τα καλύτερα ποπ άλμπουμ που κυκλοφόρησαν ποτέ, και το αγαπημένο άλμπουμ των θαυμαστών της, μιας και σε μία δύσκολη στιγμή της ζωής της, δεν σταμάτησε να εξελίσσεται μουσικά. Το άλμπουμ περιέχει τα Gimme More, Piece of Me, Radar και Break The Ice. Στην πραγματικότητα το άλμπουμ προοριζόταν να κυκλοφορήσει στις 30 Νοεμβρίου αλλά λόγω της διαρροής των τραγουδιών στο διαδίκτυο, βγήκε πολύ νωρίτερα, στις 30 Οκτωβρίου. Εξαιτίας και μιας ανεξήγητης αλλαγής των κανονισμών της λίστας για τους δίσκους στις ΗΠΑ "Billboard 200 "την τελευταία στιγμή", "ο δίσκος έκανε το ντεμπούτο του στη θέση νούμερο 2 αντί για 1, με πωλήσεις πρώτης εβδομάδας να κυμαίνονται στις 290.000 . Συνολικά το "Blackout "πούλησε 3.5 αντίτυπα παγκοσμίως.
2008–2011: "Circus,The Singles Collection και Femme Fatale".
Η κυκλοφορία του "Circus", ανακοινώθηκε αμέσως μετά τη νίκη της Μπρίτνεϊ στα MTV VMA Awards του 2008, όπου κατέκτησε τρία βραβεία στις κατηγορίες "Video of the Year", "Best Female" και "Best Pop Video" για το "Piece of Me". Για την ηχογράφηση του, η Μπρίτνεϊ στρατολόγησε μια ομάδα παραγωγών / συνθετών στους οποίους συμπεριλαμβάνονται οι εξής: Dr. Luke (ο οποίος επιμελήθηκε την παραγωγή και την σύνθεση του τραγουδιού "Circus"), Danja, Max Martin, Bloodshy &amp; Avant και Guy Sigsworth. Μεγάλες επιτυχίες έγιναν το Womanizer και το ομότιτλο Circus. Το "Circus "ήταν ένας από τους πιο επιτυχημένους δίσκους της χρονιάς και δεν άργησε να γίνει πλατινένιος, πουλώντας 4.7 εκατομμύρια παγκοσμίως. Στην συνέχεια, χωρίς να χάνει χρόνο, ξεκίνησε την νέα παγκόσμια περιοδεία της με τίτλο "The Circus Starring:Britney Spears" στις 3/3/2009 από την Νέα Ορλεάνη. Σε περίοδο 9 μηνών έδωσε 97 συναυλίες σε Αμερική, Ευρώπη και Αυστραλία. Η περιοδεία έληξε στις 29/11/2009 στην Αδελαΐδα της Αυστραλίας.
Το 2009 κυκλοφόρησε το δίσκο "The Singles Collection" που περιέχει κάποιες από τις επιτυχίες της Μπρίτνεϊ, με ένα επιπλέον καινούριο τραγούδι, το "3". Το τραγούδι αυτό κυκλοφόρησε στις 29/9/09 στο Διαδίκτυο και έκανε ντεμπούτο στο νούμερο 1 του τσάρτ" Billboard Hot 100".
Το 2011 κυκλοφόρησε ο νέος της δίσκος με τίτλο "Femme Fatale". Πρώτο single αποτελεί το "Hold It Against Me" που σημείωσε μεγάλη επιτυχία, κάνοντας ντεμπούτο στο #1 των chart σε αρκετές χώρες, και φτάνοντας μέσα στην πεντάδα σε πολλές ακόμα. Το τραγούδι έκανε ντεμπούτο στο #1 του Billboard, και έγινε το δεύτερο συνεχόμενο #1 κομμάτι της στο chart της Αμερικής, μετά το "3". Έτσι η Μπρίτνεϊ έγινε η μόνη τραγουδίστρια, μαζί με την "Mariah Carey", που έχει πάνω από ένα single να κάνουν ντεμπούτο στο νούμερο 1 του " Billboard Hot 100."
Το δεύτερο single του δίσκου αποτελεί το "Till The World Ends" που κυκλοφόρησε στις 4 Μαρτίoυ, ενώ το video clip έκανε πρεμιέρα στις 6 Απριλίου. Το "Τill The World Ends" αποτέλεσε το μεγαλύτερο ραδιοφωνικό hit της Britney Spears στη 15 χρονη καριέρα της.. Το τρίτο single είναι το "I Wanna Go" το οποίο έχει γίνει #1 σε πάρα πολλές χώρες του κόσμου. Το τέταρτο single είναι το "Criminal", το τελευταίο κομμάτι από τον δίσκο. Η Britney ήταν σε παγκόσμια περιοδεία, την "Femme Fatale Tour" η οποία περιλάμβανε: 44 συναυλίες στην Βόρεια Αμερική, 7 στην Νότια Αμερική, 26 στην Ευρώπη και 1 στην Ασία.
Το "Hold It Against Me" , το "Till The World Ends", καθώς και το "I Wanna Go" έφτασαν στην κορυφή του Hit List Hellas στο MTVGreece.
2012–2013: "X-Factor, Britney Jean".
Το 2012 ήταν κριτής στο αμερικανικό X Factor, δίπλα στον Simon Cowell, L.A. Reid και Demi Lovato. Μετά το τέλος της δεύτερης σεζόν η Μπρίτνεϊ αποχώρησε. Όπως είπε η ίδια "θέλω να αφοσιωθώ στο νέο μου δίσκο". Ο καινούριος δίσκος της κυκλοφόρησε στις 3 Δεκεμβρίου 2013 με τον τίτλο "Britney Jean," με την Μπρίτνεϊ να δηλώνει πως είναι ο πιο προσωπικός της δίσκος μέχρι σήμερα. Το πρώτο single του καινούριου δίσκου είναι το "Work Bitch" το οποίο κυκλοφόρησε στις 16 Σεπτεμβρίου του 2013 και έφτασε μέχρι την θέση #12 της λίστας "Billboard Hot 100 "καθώς και τη θέση 25 στο US Pop Songs κάνοντας την Μπρίτνεϊ την καλλιτέχνιδα με τις περισσότερες συμμετοχές στο chart που αφορά μόνο τα pop τραγούδια μετά την "Rihanna". Επίσης έφτασε στην δεκάδα στις χώρες: Νότια Κορέα, Καναδάς, Γαλλία και Ισπανία. Τέλος έφτασε στην θέση 4 στο US Dance/Electronic songs.Το δεύτερο και τελευταίο single από το δίσκο "Britney Jean, ήταν το Perfume"", "το οποίο κυκλοφόρησε στις 4 Νοεμβρίου και έφτασε μέχρι τη θέση #76. Η Μπρίτνεϊ τραγουδάει με την πραγματική της φωνή και όχι με την αισθησιακή χαρακτηριστική χροιά της, κάτι που ενοχλησε τον κόσμο καθώς την είχαν συνηθίσει με baby voice.
Το 2013 συνεργάστηκε με την Μάιλι Σάιρους στο τραγούδι ´´Bangerz(SMS)´´ .Επίσης,εμφανίστηκε για λίγο στο ντοκιμαντέρ του MTV, με τίτλο ´Miley:The Movement´.Η ίδια η Μπρίτνεϊ δήλωσε για την Μάιλι "Είμαι θαυμάστρια της, νομίζω πως είναι υπέροχη και έχει πολλή ενέργεια μέσα της. Μου αρέσει που δεν ενδιαφέρεται για τις κακές κριτικές και κάνει αυτό που θέλει."
2014–2015: "Las Vegas, Pretty Girls και Tom's Diner".
Η Μπρίτνεϊ ανακοίνωσε το Σεπτέμβριο του 2013 την απόφαση της να κάνει μια σειρά εμφανίσεων με έδρα το στο Las Vegas. Συγκεκριμένα, υπέγραψε συμβόλαιο για 100 εμφανίσεις σε 2 χρόνια, με αρχική ημερομηνία την 27η Δεκεμβρίου 2013. Το σόου " σημειώνει τεράστια επιτυχία,κάνοντας την Μπρίτνεϊ την πιο επιτυχημένη τραγουδίστρια που πέρασε ποτέ από το Λας Βέγκας, κάτι που οδήγησε τους υπεύθυνους του καζίνο να ανανεώσουν το συμβόλαιο της για 2 περαιτέρω χρόνια. Τα έσοδα της Μπρίτνεϊ ανέρχονται σε 15 εκατομμύρια δολλάρια το χρόνο.
Έπαιξε χαρακτηριστικό ρόλο στη διασκέδαση του Λας Βέγκας, τόσο που η 5η Νοεμβρίου πλεον γιορτάζεται ως η ημέρα της Μπρίτνεϊ.
Επίσης η Μπρίτνεϊ συνεργάστηκε με τον 74 χρονο DJ και παραγωγό με μια εκπληκτική διασκευή του “” της ,η οποία συμπεριλήφθηκε στην συλλογή του που κυκλοφόρησε στις 15 Ιουνίου του 2015.Ωστόσο το τραγούδι διέρρευσε νωρίτερα στις 25 Απριλίου του 2015.Τον Μάρτιο του ίδιου έτους ανακοινώθηκε από το η κυκλοφορία του νέου της σίνγλ ",με συμμετοχή της Iggy Azalea.Το τραγούδι κυκλοφόρησε στις 5 Μαίου του 2015 και το βίντεο στις 13 Μαίου σημειώνοντας μεγάλη επιτυχία. Λίγες μέρες αργότερα και συγκεκριμένα στις 17 Μαίου η Μπρίτνεϊ και η παρουσίασαν το τραγούδι στα "".
2016: "Glory,και επέκταση του σόου Piece Of Me".
Το σόου "Piece Of Me" σημειώνει τεράστια επιτυχία,κάνοντας τηνΜπρίτνεϊ να ανανεώσει το συμβόλαιο της για 2 περαιτέρω χρόνια,και συγκεκριμένα μέχρι τον Δεκέμβριο του 2017. Στο σόου έχουν προστεθεί νέα κομμάτια,διαφορετική εισαγωγή καθώς και όλη η γκαρνταρόμπα έχει ανανεωθεί πλήρως και αλλάζει σχεδόν κάθε βράδυ. Σε συνέντευξη της δήλωσε:«Το σόου μου έχει αλλάξει, έχω αλλάξει την εισαγωγή, έχω συμπεριλάβει μερικά από τα πιο αγαπημένα από τους φάνς μου τραγούδια και πάνω απ ‘όλα έχουν αλλάξει όλα τα κοστούμια. Για να προετοιμάσω όλα αυτά τα πράγματα χρειάστηκα περίπου τρεις μήνες δουλειάς.»Στις αρχές του 2016 η Μπρίτνεϊ ανακοίνωσε μέσω των social media ότι ξεκίνησε να ηχογραφεί το ένατο άλμπουμ της.Σε συνέντευξη της δήλωσε: «Το 80% του άλμπουμ είναι ολοκληρωμένο,και θα ακούσετε το νέο υλικό σύντομα … πολύ σύντομα!»
Τον Μάιο του ίδιου έτους κυκλοφόρησε ένα ηλεκτρονικό παιχνίδι με το όνομα:"Britney Spears:American Dream",διαθέσιμο σε Android και iOs. Στις 22 Μαίου η Μπρίτνεϊ παρουσίασε ένα πότ-πουρί απο παλιές της επιτυχίες στα "2016 Billboard Music Awards", μία εμφάνιση που εντυπωσίασε και βραβεύτηκε με το βραβείο της χιλιετίας (Millenium Billboard Award).Στις 14 Ιουλίου του ίδιου έτους κυκλοφόρησε το πρώτο σίνγκλ απο το άλμπουμ "Glory" με τίτλο "Make Me".Στις 26 Αυγούστου η Μπρίτνεϊ κυκλοφόρησε το ένατο άλμπουμ της,(φτάνοντας την 28η θέση στα ελληνικά τσάρτς) και μαζί 3 Promotional Singles τα Private Show,Clumsy και Do You Wanna Come Over.Στις 28 Αυγoύστου ερμήνευσε στα 2016 MTV Video Music Awards,για την προώθηση του ένατου άλμπουμ της, στις 24 Σεπτεμβρίου στο 2016 iHeartRadio Music Festival, και 27 Σεπτεμβρίου στο Apple Music Festival 2016.Στις 16 Νοεμβρίου κυκλοφόρησε το δεύτερο σίνγκλ απο το Glory το Slumber Party.
2017: "Britney Ever After, και η νέα παγκόσμια περιοδεία Britney:Live In Concert".
Στις 18 Φεβρουαρίου του 2017 κυκλοφόρησε η βιογραφική ταινία για την ζωή της με τίτλο "Britney,Ever After" μέσα απο το δίκτυο "Lifetime".Το φιλμ των 2 ωρών καλύπτει τα πάντα. Από τα πρώτα βήματα της όταν ήταν μικρό κορίτσι στη Λουιζιάνα, μέχρι τον δεσμό της με τον Τζάστιν Τίμπερλέικ, τη μητρότητα έως και την περίεργη απόφαση της να ξυρίσει το κεφάλι της το 2007.
Στις 28 Μαρτίου του 2017 ανακοινώθηκε η νέα παγκόσμια περιοδεία με τίτλο Britney:Live In Concert ξεκινώντας απο την Ασία και με πρώτο σταθμό το Τόκιο της Ιαπωνίας στις 3 Ιουνίου,καθώς και η λήξη του Piece Of Me σόου,απο το Las Vegas,τον Δεκέμβριο του 2017.
Στις 29 Απριλίου βραβεύτηκε για πρώτη φορά με το βραβείο "Icon Award απο τα Radio Disney Music Awards 2017.
2018: "Επιχειρηματικές δραστηριότητες και λήξη του Britney:Live In Concert".
Στις 20 Μαρτίου του 2018,ο Ιάπωνας σχεδιαστής Kenzo Takada ανακοίνωσε ότι η Britney θα είναι το πρόσωπο της συλλογής Momento για την άνοιξη του 2018. .Στις 12 Απριλίου 2018, η Britney Spears τιμήθηκε με το βραβείο GLAAD Vanguard Award του 2018 στα βραβεία GLAAD Media Awards για την ισότητα και την αποδοχή των LGBT+ ατόμων.Η Britney Spears κυκλοφόρησε αργότερα το πρώτο της unisex άρωμα, το Prerogative , που χαρακτηρίζεται ως άρωμα για όλους.
Τον Απρίλιο του 2018, η Epic Rights ανακοίνωσε μια νέα συνεργασία με την Britney Spears στη γραμμή μόδας για το 2019, η οποία θα περιλαμβάνει ρούχα, είδη ένδυσης γυμναστικής, αξεσουάρ και ηλεκτρονικά είδη.Τον Οκτώβριο του 2018 η Britney Spears εμφανίστηκε στο Grand Prix της Φόρμουλα 1 στο Όστιν,που αποτέλεσε και την τελική παράσταση της περιοδείας Britney:Live In Concert..
2019-Σήμερα: "Britney:Domination και το κίνημα #FreeBritney".
Το Britney:Domination θα ήταν η δεύτερη κατά σειρά "κατοικία της" μετά το Britney:Piece Of Me,στο Λας Βέγκας για το 2019.
Ωστόσο, στις 4 Ιανουαρίου 2019,η Britney Spears ανακοίνωσε ότι το Britney:Domination ακυρώνεται αφού ο πατέρας της είχε ένα σοβαρό πρόβλημα υγείας.Η εταιρεία της ανακοίνωσε επίσης ότι η Britney θα έκανε ένα διάλειμμα διαρκείας, θέτοντας όλες τις δραστηριότητες και δεσμεύσεις της σε αναβολή, ώστε να μπορεί να περάσει χρόνο με την οικογένειά της.Εάν πραγματοποιούνταν το σόου η Britney θα έπαιρνε για κάθε παράσταση 507.000 δολάρια.
Τον Μάρτιο του ίδιου έτους η Britney Spears εισήχθη με την θέληση της σε ψυχιατρική κλινική,για έναν μήνα,για να διαχειριστεί το άγχος που της προκάλεσε το πρόβλημα υγείας του πατέρα της. Ωστόσο μια ραδιοφωνική εκπομπή με τίτλο Britney's Gram ανέφερε ότι ο πατέρας της χαίρει άκρας υγείας και ότι η Britney Spears εισήχθη στην ψυχιατρική κλινική με την βία από τον πατέρα της γιατί ήθελε να σταματήσει την φαρμακευτική αγωγή που της χορηγούσαν από το 2007.Μετά που επιβεβαιώθηκαν οι αναφορές ξεκίνησε το κίνημα #freebritney στα social media απαιτώντας την ελευθερία της από τα "δεσμά" του πατέρα της και επιστροφή της περιουσίας της. Η εταιρεία της δεν το δέχτηκε και ξεκίνησε να απενεργοποιεί λογαριασμούς στο Instagram οι οποίοι περιλάμβαναν το hashtag #freebritney.
Επιρροές και προσφορά στην μουσική.
Η Μπρίτνεϊ είναι από τις πιο επιτυχημένες τραγουδίστριες του σήμερα, με πάνω από 20 χρόνια καριέρας και πωλήσεις που ξεπερνούν τα 140 εκατομμύρια δίσκους Η Μπρίτνεϊ ονομάζει είδωλά της την Madonna (με την οποία έχει συνεργαστεί), τον Michael Jackson (με τον οποίο γνωριζόταν προσωπικά και τραγούδησαν μαζί το 2002 στα MTV Video Awards),την Whitney Houston και την Janet Jackson όπως η ίδια δήλωσε. Είναι η μόνη γυναίκα καλλιτέχνις που έχει συνεργαστεί και με την Madonna και με τον Michael Jackson, και οι θαυμαστές της pop μουσικής, τους ονομάζουν και τους τρεις Pop Royality. Οι Ariana Grande, Kristinia DeBarge, Lady Gaga, Little Boots, Kesha,Taylor Swift, Selena Gomez &amp; The Scene, Pixie Lott, Marina and the Diamonds, Lucy Hale, Rihanna, Katy Perry και Miley Cyrus έχουν ονομάσει την Μπρίτνεϊ πηγή έμπνευσής τους. Η Μπρίτνεϊ θεωρείται ποπ είδωλο και ονομάζεται από τα media "πριγκίπισσα της ποπ". .
Προσωπική ζωή.
Η Σπίαρς είχε σχέση με τον παιδικό της φίλο Τζάστιν Τίμπερλεϊκ από το 1998 ως το 2002.
Τη νύχτα της 18 Σεπτεμβρίου 2004, παντρεύτηκε τον χορευτή της, Κέβιν Φεντερλάιν, σε σπίτι στο Studio City, στην Καλιφόρνια, ενώπιον ελάχιστων καλεσμένων. Το Σεπτέμβριο του 2005 απέκτησε ένα αγοράκι με καισαρική τομή διότι όπως και η ίδια είχε δηλώσει ανέκαθεν ήθελε να γεννήσει με καισαρική τομή λόγω του φόβου της για τους πόνους της γέννας, τον Sean Preston και το Σεπτέμβριο του 2006 ένα ακόμα αγόρι, τον Jayden James. Το ζευγάρι χώρισε το 2006. Και οι δύο διεκδίκησαν την επιμέλεια των παιδιών τους. Η τραγουδίστρια υποχρεώθηκε να πληρώσει τα δικαστικά έξοδα του πρώην συζύγου της και τα έξοδα αυτά πλησίασαν το 1 εκατομμύριο δολάρια. Το 2007, η Σπίαρς είχε απασχολήσει τα μέσα ενημέρωσης για την συμπεριφορά της. Το Φεβρουάριο του 2007, η τραγουδίστρια εμφανίστηκε με τελείως ξυρισμένο κεφάλι, καθώς όπως η ίδια είπε αργότερα,θέλησε να πετάξει από πάνω της την εικόνα του Sex Symbol που κάποιοι άλλοι της φόρτωσαν. Επίσης εντοπίστηκε από τους δημοσιογράφους να χτυπάει με μια ομπρέλα ξένα αυτοκίνητα έξω από το σπίτι του πρώην συζύγου της. Αφού είχε ξυρίσει το κεφάλι της μετά από 2 μέρες μπήκε μόνη της σε κλινική αποτοξίνωσης για τον εθισμό της στο αλκοόλ. Αποκορύφωμα τροφής για σχόλια, αποτελεί η εμφάνισή της στα Video Music Awards όπου χόρεψε και τραγούδησε το νέο της hit Gimme More εμφανώς νευρική και αγχωμένη. Στη συνέχεια βγαίνουν στο προσκήνιο φωτογραφίες από την βραδιά που αποδεικνύουν πως είχε σπάσει το τακούνι της και είχε άγχος μην πέσει. Το 2008 άρχισε στραβά για την Μπρίτνεϊ Σπίαρς αφού στις 3 Ιανουαρίου μεταφέρθηκε με ασθενοφόρο σε κλινική του Λος Αντζελες. Έκτοτε επανήρθε στη φυσιολογική ζωή και μέχρι σήμερα,ο πατέρας της είναι "conservator" της από τον Ιανουάριο του 2008. Η Μπρίτνεϊ Σπίαρς έχει πλέον στα χέρια της την επιμέλεια των δύο γιων της. Στα τέλη του 2008, μαζί με την κυκλοφορία του έκτου της δίσκου, κυκλοφόρησε ένα προσωπικό ντοκιμαντέρ με τίτλο "For The Record", όπου η τραγουδίστρια έδωσε τις προσωπικές της εξηγήσεις για τα γεγονότα του 2007, δείχνοντας την τεράστια ωρίμανση και την εμφανή αλλαγή της. Αρραβωνιάστηκε τον Δεκέμβριο του 2011 τον Τζέισον Τράβικ όπου χώρισαν τον Ιανουάριο του 2013. Από τον Φεβρουάριο του 2013 μέχρι και τον Αύγουστο του 2014 ήταν σε σχέση με τον δικηγόρο David Lucado, ο οποίος την απάτησε. Η Britney δε σιώπησε, αλλά σε συναυλία της δήλωσε: "Το καλύτερο πράγμα όταν σε απατάει το αγόρι σου, είναι πως μπορείς να ξανα βγείς πρώτο ραντεβού με κάποιον!" 
Από το 2016 μέχρι σήμερα έχει σχέση με το Περσικής καταγωγής μοντέλο Σαμ Αγκσάρ.
Φιλανθρωπία.
Η Μπρίτνει Σπίαρς από το 2001 έως το 2011 διατηρούσε το ίδρυμα "The Britney Spears Camp for the Performing Arts" ένα ίδρυμα που βοηθούσε παιδιά που δεν έιχαν την οικονομική δυνατότητα να σπουδάσουν μουσική και χορό. Το 2002 δώρησε 1 εκατομμύριο δολλάρια στους συγγενείς των θυμάτων της τρομοκρατικής επίθεσης της 11ης Σεπτεμβρίου 2001. Την ίδια χρονιά συμμετείχε σε φιλανθρωπική ηχογράφηση με τη συμμετοχή πολλών καλλιτεχνών για την εκστρατεία κατά του AIDS. Το 2006 δώρησε στους πληγέντες του τυφώνα Κατρίνα 585,000 δολλάρια,ιατροφαρμακευτικό εξοπλισμό καθώς και ένα ασθενοφόρο. Το 2011 δώρησε 200,000 δολλάρια στον μη κερδοσκοπικό οργανισμό St. Bernard Project για τις φυσικές καταστροφές.Το 2015 δώρησε 120,000 δολλάρια στο ίδρυμα που στηρίζει τα παιδιά με νεοπλασματική ασθένεια στην Νεβάντα καθώς και μέρος των εσόδων της απο τις εμφανίσεις της στο Λας Βέγκας την περίοδο 2015-2017. Το 2016, η Μπρίτνει συνεργάστηκε με τις εταιρείες Zappos και XCYCLE για να συγκεντρώσει επιπλέον χρήματα για το "Εθνικό Κέντρο Κοινωνικών Ερευνών Για Παιδιά Και Οικογένειες", με 553,130 δολλάρια να έχουν ήδη συγκεντρωθεί από το τις πωλήσεις εισιτηρίων και αναμνηστικών. Οι συμμετέχοντες μπήκαν στην ευκαιρία να κερδίσουν ένα μάθημα χορού με την ίδια την Μπρίτνει. Η συγκέντρωση χρημάτων οδήγησε τελικά στην δημιουργία παραρτήματος του "Εθνικού Κέντρου Κοινωνικών Ερευνών Britney Spears" στο Λας Βέγκας, στις 4 Νοεμβρίου 2017.Την ίδια χρονιά συμμετείχε σε φιλανθρωπική ηχογράφηση με τη συμμετοχή πολλών καλλιτεχνών για τα θύματα του Ορλάντο. Υποστηρίζει την LGBTQI κοινότητα και είναι ακτιβίστρια κατά της σχολικής βίας και εκφοβισμού. Έχει βοηθήσει πολλές φιλανθρωπικές οργανώσεις κατα την διάρκεια της καριέρας της και μερικές απο αυτές ειναι κατά της ενδοικογενειακής βίας αλλά και των παιδιών με νεοπλασματικές ασθένειες.
Δισκογραφία.
Αλμπουμ.
 Συλλογές 
 DVD 
1990's.
Baby One More Time
2000's.
 Οοps!I Did It Again 
 Britney 
 In The Zone 
 Greatest Hits: My Prerogative 
 Britney &amp; Kevin Chaotic- EP 
 B In The Mix:The Remixes 
 Blackout 
 Circus 
 3 
2010's.
 Femme Fatale 
 Scream &amp; Shout 
 Ooh La La (Soundtrack)
 Britney Jean 
 Pretty Girls 
 Glory 
2020's.
 Glory (Re-released) 
Βραβεία.
Η Britney Spears κατέχει το ρεκόρ του καλλιτέχνη, εν ζωή, με τα περισσότερα μουσικά βραβεία παγκοσμίως.Παρακάτω αναφέρονται μερικά από τα πιο σημαντικά βραβεία της καριέρα της.https://en.wikipedia.org/wiki/List_of_awards_and_nominations_received_by_Britney_Spears
Την χρονιά 2003 και σε ηλικία 21 χρόνων απέκτησε το δικό της αστέρι στην "Λεωφόρο της δόξας" (Walk Of Fame).
Το περιοδικό FHM την επέλεξε ως την πιο Sexy γυναίκα στον κόσμο για τα έτη: 2004, 2008 και 2009.
Το ΜΤV κατέταξε τη Britney στην πρώτη θέση για την πιο όμορφη γυναίκα της χρονιάς 2017 

</doc>
<doc id="55482" url="https://el.wikipedia.org/wiki?curid=55482" title="Μαρία η Άσχημη">
Μαρία η Άσχημη



</doc>
<doc id="55483" url="https://el.wikipedia.org/wiki?curid=55483" title="Αλίσα Μιλάνο">
Αλίσα Μιλάνο

Η Αλίσα Μιλάνο (Alyssa Jayne Milano, 19 Δεκεμβρίου 1972) είναι Αμερικανίδα ηθοποιός, παραγωγός, σχεδιάστρια ρούχων, συγγραφέας και πρώην τραγουδίστρια. 
Γεννήθηκε στις 19 Δεκεμβρίου του 1972 από Ιταλοαμερικανούς γονείς και ξεκίνησε τη καριέρα της σε πολύ μικρή ηλικία. Η πρώτη της εμφάνιση ως ηθοποιός ήταν το 1981 στο δημοφιλές μιούζικαλ του Μπρόντγουεϊ με τίτλο "Άννι".
Η φήμη της εδραιώθηκε με τον ρόλο της Σαμάνθας Μικέλλι στην επιτυχημένη κωμική σειρά του ABC "Who's the boss?" (1984-1992) και εκτοξεύτηκε με τον πρωταγωνιστικό ρόλο της Φοίβης Χάλιγουελ στη σειρά φαντασίας "Οι Μάγισσες" (1998-2006) της Warner Bros. που γνώρισε παγκόσμια επιτυχία. Επίσης, στα μέσα της δεκαετίας του 1990 συμμετείχε σε κάποιες αμφιλεγόμενες ταινίες ερωτικού περιεχομένου, ενώ αγαπήθηκε και για το ρόλο της ως Τζένιφερ Μανκίνι στην τηλεοπτική σειρά "Λεωφόρος του Μέλροουζ" του Fox. Την δεκαετία του 1980 ασχολήθηκε επίσης με την μουσική και γνώρισε επιτυχία μόνο στην Ιαπωνία, όπου κυκλοφόρησε 5 δίσκους.
Το 2013, πρωταγωνιστεί στην δραματική σειρά "Mistresses" παραγωγής ABC, με τον ρόλο της Σαβάνα Ντέιβις.
Πρώιμα χρόνια.
Η Αλίσα Μιλάνο είναι η κόρη της Λιν, μιας σχεδιάστριας μόδας και μάνατζερ ταλέντων, και του Τόμας Μιλάνο, ενός μοντέρ μουσικής. Γεννήθηκε στο Μπρούκλιν, μεγάλωσε στο Στέιτεν Άιλαντ και ήταν καθολική. Έχει έναν μικρότερο αδελφό, τον Κόρυ (αγγλ : Cory, γεννημένο το 1982), που είναι επίσης ηθοποιός.
Σε μία συνέντευξή της το 2003 παραδέχτηκε ότι είχε μια καλή παιδική ηλικία, έχοντας μεγαλώσει σε μια "αγαπημένη, αληθινή οικογένεια". Η Μιλάνο είναι ξαδέλφη με τους ηθοποιούς Έρικ Λόιντ και Έμιλι Ανυ Λόιντ.
Καριέρα.
Η Μιλάνο ξεκίνησε την καριέρα της στην ηλικία των 8 ετών και μετά κέρδισε ένα ρόλο σε μια ανοικτή ακρόαση της "Άννι". Ήταν μία από τις 4 επιλεγμένες ανάμεσα σε 1.500 κορίτσια.
Εμφανίστηκε στην τηλεόραση και σε off-Broadway παραγωγές. Στην ηλικία των 10 κέρδισε τον πρώτο της μεγάλο ρόλο στο τηλεοπτικό σόου "Who's the boss?", μαζί με τους Tόνυ Ντάνζα, Τζούντιθ Λάιτ, Ντάνι Πιντώρο και Kάθριν Χέλμοντ. Υποδύθηκε την Σαμάνθα Μικέλι, την κόρη του χαρακτήρα του Ντάνζα. Αφού η Μιλάνο κέρδισε το ρόλο, η ίδια και ο πατέρας της μετακόμισαν από το Στέιτεν Άιλαντ στο Χόλιγουντ. Η υπόλοιπη οικογένεια ακολούθησε ένα χρόνο αργότερα, επειδή η μητέρα της ήταν αρχικώς απρόθυμη να εγκαταλείψουν τη ζωή τους για ένα σόου που δεν είχε εγγύηση.
Αν και η Μιλάνο γεννήθηκε και μεγάλωσε στο Μπρούκλιν και είχε πρόβλημα με αυτή την προφορά, δούλευε σκληρά για να την βελτιώσει, ώστε να έχει περισσότερες ευκαιρίες στο θέατρο. Ξεκίνησε στη σκηνή με το "Tender Offer", γραμμένο από την Γουέντυ Γουάσερσταϊν, το "All Night Long", γραμμένο από τον Αμερικανό θεατρικό συγγραφέα Τζον Ο'Κίφυ, και την πρώτη αμερικανική προσαρμογή μιούζικαλ της "Τζέιν Έιρ". Επέστρεψε στο θέατρο το 1991, όταν ξεκίνησε με παραγωγές του Λος Άντζελες, όπως το "Butterflies Are Free".
Το 1985 η Μιλάνο συμμετείχε στην ταινία "Commando" ως Τζένι Μάτριξ, κόρη του Τζον Μάτριξ (Άρνολντ Σβαρτζενέγκερ). Η Μιλάνο παραδέχτηκε ότι μερικές φορές φρίκαρε με τα όπλα στο πλατό. Μερικά χρόνια αργότερα η ταινία προβλήθηκε στην Ιαπωνία, προτρέποντας μια δισκογραφική εταιρεία να προτείνει στην Μιλάνο ένα συμβόλαιο για πέντε άλμπουμ.
Από τα τέλη της δεκαετίας του 1980, η Μιλάνο είχε καθιερωθεί ως ένα εφηβικό είδωλο εμφανιζόμενη σε εφηβικές τηλεταινίες, όπως το "Crash Course" και το "Dance 'Til Dawn" (και οι δύο το 1988). Και τα δύο έργα της επέτρεψαν να λειτουργεί παράλληλα με τον στενό προσωπικό της φίλο, Μπράιαν Μπλουμ. Ο Μπλουμ και ο αδερφός του Σκοτ εργάστηκαν με τη Μιλάνο σε επεισόδια του "Who's the Boss?". Το 1993 αυτή η συνεργασία επεκτάθηκε, όταν η Μιλάνο φιλοξενήθηκε στη σειρά του Μπράιαν "At Home with the Webbers". Παρήγαγε ένα εφηβικό προπονητικό βίντεο το 1988 ονομαζόμενο "Teen Steam" και κατόρθωσε να αποκτήσει λίγη φήμη εκτός ΗΠΑ με την μουσική της καριέρα, η οποία διήρκεσε μέχρι της αρχές της δεκαετίας του 1990.
Το 1991 η Μιλάνο θέλησε να ακολουθήσει την ακαδημαϊκή της καριέρα, αλλά ήταν αδύνατο να αποδεσμευτεί από το συμβόλαιό της. Όταν ο ρόλος της στο "Who's the Boss?" τελείωσε το 1992, μαζί με τη λήξη της σειράς, η Μιλάνο φοβήθηκε μην έχει προβλήματα στο να αποκτήσει άλλους ρόλους, γνωρίζοντας την τύχη πολλών διάσημων παιδιών που μεγάλωναν εκείνη την περίοδο. Η Μιλάνο προσπάθησε να απομακρύνει την εικόνα του "καλού κοριτσιού", εμφανιζόμενη γυμνή σε διάφορες ερωτικές ταινίες στοχευμένες σε ενήλικες όπως ' (1993), "Embrace of the Vampire" (1994), "Deadly Sins" (1995) και ' (1996).
Προσωπική ζωή.
Ως προς την προσωπική της ζωή, παντρεύτηκε με τον Ντέβηντ Μπουγκλιάρι στις 15 Αυγούστου του 2009 στην Νέα Υερσέτ. Τον Φεβρουάριο του 2011, ανακοινώθηκε ότι το ζευγάρι περίμενε το πρώτο του παιδί. Στις 11 Αυγούστου 2011, γέννησε τον γιο τους, Μάιλο Τώμας Μπουγκλιάρι.
Η Μιλάνο παλαιότερα είχε δηλώσει ότι είναι χορτοφάγος. Είναι μάχιμη ακτιβίστρια για τα δικαιώματα των ζώων, έχοντας συμμετάσχει σε πολλαπλά projects της PETA και άλλων μη κερδοσκοπικών οργανισμών. Ανακηρύχτηκε επίσης Πρέσβειρα Καλής Θέλησης της UNICEF στις ΗΠΑ, ενώ ταξίδεψε στην Ινδία, στο Κόσσοβο και στην Αγκόλα για να συνεργαστεί με τους τοπικούς εκπροσώπους της UNICEF. Το 2004, συμμετείχε ως ομιλήτρια στην καμπάνια "Trick or Treat" της UNICEF. Άντλησε κεφάλαιο ύψους 50.000 δολαρίων για γυναίκες και παιδιά με AIDS στη Νότια Αφρική πουλώντας προσωπικό της φωτογραφικό έργο. Το 2009 διηύθυνε άλλη μία φιλανθρωπική καμπάνια, συγκεντρώνοντας το ποσό των 75.000 δολαρίων για το σκοπό "Charity:Water".
Το 2004, είχε δηλώσει σε συνέντευξη ότι είναι δυσλεκτική, κάτι ιδιαίτερα ασυνήθιστο για ηθοποιό. Δηλώνει επίσης, φανατική παίκτρια του baseball ενώ στον ελεύθερό της χρόνο, παρακολουθεί μαθήματα φωτογραφίας και παίζει με τα κατοικίδια της. Έχει στην κατοχή της 8 άλογα, 4 σκύλους και 4 γάτες.

</doc>
<doc id="55486" url="https://el.wikipedia.org/wiki?curid=55486" title="Μαρίνος Πρεβένιος">
Μαρίνος Πρεβένιος

Ο Μαρίνος Πρεβένιος (γενν. 16 Ιανουαρίου 1987) είναι Έλληνας πρωταθλητής της ξιφασκίας, 3ος παγκόσμιος πρωταθλητής εφήβων (2004). Ξεκίνησε την ξιφασκία από την ηλικία των 12 ετών και ανήκει στην Αθηναϊκή Λέσχη. Ακολούθησε σπουδές Ηλεκτρολόγου-Μηχανικού στο Πολυτεχνείο.
Το 2005 κατέκτησε το χρυσό μετάλλιο στο Μεσογειακό Κύπελλο στο Κάιρο.. Τον Ιανουάριο του 2007 αναδείχθηκε 6ος στο Παγκόσμιο Κύπελλο Νέων στη Γερμανία και 3ος στο Παγκόσμιο Κύπελλο στην Ισπανία. Το 2007 κατέκτησε τον τίτλο στο πανελλήνιο πρωτάθλημα νέων στη σπάθη για 3η συνεχή χρονιά.
Παραπομπές.
http://www.kathimerini.gr/205565/article/epikairothta/a8lhtismos/me-ta-matia-sto-pekino-h-ellhnikh-3ifaskia

</doc>
<doc id="55488" url="https://el.wikipedia.org/wiki?curid=55488" title="Καίτη Ντιριντάουα">
Καίτη Ντιριντάουα

Η Καίτη Ντιριντάουα (πραγματικό όνομα: Αικατερίνη Οικονόμου, 1921 - 9 Φεβρουαρίου 1996) ήταν Ελληνίδα ηθοποιός του μουσικού θεάτρου και τραγουδίστρια, σύζυγος του Κώστα Χατζηχρήστου, με τον οποίο είχε αποκτήσει μία κόρη. Ανέπτυξε αντιστασιακή δράση, εξαιτίας της οποίας υπέστη διώξεις και εξορίες.
Βιογραφία.
Γεννήθηκε στη Θεσσαλονίκη. Έκανε σπουδές χορού στις σχολές Μοριάνωφ και Ζουρούδη. Εργάστηκε, αρχικά, στην περίφημη "Μάντρα" του Αττίκ και στη συνέχεια στο Θίασο του Μακέδου, έως τα πρώτα χρόνια της Κατοχής. Το Ντιριντάουα ήταν καλλιτεχνικό ψευδώνυμο που θυμίζει την ομώνυμη πόλη της Αιθιοπίας. 
Υπήρξε αγωνίστρια στο ΕΑΜ. Καταδικάστηκε από τους Γερμανούς σε φυλάκιση 3 ετών. 
Μετά την Κατοχή, για τις πολιτικές της θέσεις, εξορίστηκε μαζί με άλλους αντιστασιακούς στη Μακρόνησο, μετά στη Χίο και έπειτα στο Τρίκερι.
Έπαιζε στο θέατρο έως το 1966. Απεβίωσε στις 9 Φεβρουαρίου του 1996 από ανακοπή της καρδιάς, σχεδόν ξεχασμένη. 

</doc>
<doc id="55489" url="https://el.wikipedia.org/wiki?curid=55489" title="Δήμος Ντικούδης">
Δήμος Ντικούδης

Ο Δήμος Ντικούδης (Λάρισα, 24 Ιουνίου 1977) είναι Έλληνας πρώην διεθνής καλαθοσφαιριστής. Υπήρξε μέλος της Ολυμπιακής Ομάδας (2004), 5ος Ολυμπιονίκης (2004), Πρωταθλητής Ευρώπης (2005) και Δευτεραθλητής Κόσμου (2006) με την Εθνική Ελλάδος και κάτοχος μεταξύ άλλων, του Τριπλ Κράουν (2007) με τον Παναθηναϊκό. Έχει ύψος 2,05 μέτρα και έπαιζε ως πάουερ φόργουορντ και ενίοτε σέντερ
Σταδιοδρομία.
Σε συλλογικό επίπεδο.
Ξεκίνησε την επαγγελματική καριέρα του από την Ολύμπια Λάρισας, με την οποία αναδείχτηκε για 2 συνεχόμενες φορές πρώτος στα ριμπάουντ της Α2 και πολυτιμότερος παίκτης του πρωταθλήματος, έχοντας εν γένει πολύ καλή παρουσία. Αποτέλεσε μέλος των μικρών εθνικών ομάδων. Από την Ολύμπια μεταγράφηκε στην ΑΕΚ με την οποία καταξιώθηκε και κατέκτησε σχεδόν τα πάντα. Η ΑΕΚ με το Δήμο Ντικούδη, το Μιχάλη Κακιούζη και το Νίκο Χατζή αναγεννήθηκε, κέρδισε το πρωτάθλημα μετά από 32 χρόνια, το κύπελλο μετά από 19 και το ευρωπαϊκό κύπελλο μετά από 32. Τη χρονιά 2001/2002 ψηφίστηκε πολυτιμότερος παίκτης του πρωταθλήματος καθώς και των τελικών, που για πρώτη και μοναδική φορά έγινε ανατροπή από το 2-0 σε 2-3.
Το 2003 αγωνίστηκε στην ισπανική Βαλένθια και στη συνέχεια το 2004, στην ρωσική ΤΣΣΚΑ Μόσχας, με την οποία κατέκτησε το Πρωτάθλημα και το Κύπελλο Ρωσίας, ενώ έφτασε και μέχρι το Final 4 της Μόσχας. Το 2005 επέστρεψε στην Βαλένθια και το 2006 γύρισε στην Ελλάδα και τον Παναθηναϊκό με τον οποίο, μέσα σε μία χρονιά, κατέκτησε και τους τρεις τίτλους (Πρωτάθλημα, Κύπελλο και Ευρωλίγκα) που διεκδίκησε, πετυχαίνοντας το Τρπλ Κράουν, ενώ και το 2008 πέτυχε το νταμπλ.
Τον Δεκέμβριο του 2008, πήρε μεταγραφή στον Πανιώνιο. Τον Ιούλιο του 2009 πήγε στον Άρη Θεσσαλονίκης. Μετά από επτά χρόνια επέστρεψε στην ΑΕΚ το 2010 και τον Σεπτέμβριο του 2011 υπέγραψε συμφωνία ενός έτους με τον ΠΑΟΚ, που έμελλε να είναι και η τελευταία ομάδα πριν την απόσυρσή του από την ενεργό δράση.
Εθνική Ελλάδας.
Φόρεσε πρώτη φορά το εθνόσημο ανδρών το 1999 κόντρα στην Εσθονία. Με την εθνική ανδρών κατέκτησε το Ευρωμπάσκετ 2005 και το άργυρο μετάλλιο στο Μουντομπάσκετ 2006. Επίσης ήταν παρών στα Ευρωμπάσκετ του 2001, 2003 και 2007. Συμμετείχε στους Ολυμπιακούς Αγώνες της Αθήνας το 2004 όπου βγήκε πέμπτος ολυμπιονίκης, καθώς και σε πέντε Τουρνουά Ακρόπολις (2000, 2003, 2005, 2007, 2008). Με την εθνική ομάδα ο Ντικούδης αγωνίστηκε σε 114 αγώνες σκοράροντας 957 πόντους (μ.ο: 8.39).
Άλλες δραστηριότητες.
Ο Δήμος Ντικούδης είναι παντρεμένος και πατέρας δύο δίδυμων αγοριών, 6 χρονών, ενώ ζει στο Χαλάνδρι από το 2008.
Το Σεπτέμβριο του 2006 ο Ντικούδης ανέλαβε τα καθήκοντα του Προέδρου του Πανελλήνιου Συνδέσμου Αμειβομένων Καλαθοσφαιριστών (Π.Σ.Α.Κ.). Η θητεία του έληξε τον Οκτώβριο του 2010.
Το Μάιο του 2013 ανέλαβε καθήκοντα Αθλητικού Διευθυντή στην ΑΕΚ, μέχρι το 2014.
Στις δημοτικές εκλογές του 2019 έβαλε υποψηφιότητα με τον συνδυασμό «Χαλάνδρι Ορίζοντας 2023».
Στις 19 Σεπτεμβρίου 2020. ανακοίνωσε πως θα είναι στο πλευρό του Βαγγέλη Λιόλιου στις επικείμενες εκλογές της ΕΟΚ, το φθινόπωρο του 2020.
Εξωτερικοί σύνδεσμοι.
&lt;br&gt;

</doc>
<doc id="55491" url="https://el.wikipedia.org/wiki?curid=55491" title="Χριστιανός Ε΄">
Χριστιανός Ε΄



</doc>
<doc id="55492" url="https://el.wikipedia.org/wiki?curid=55492" title="Τετράπλευρο">
Τετράπλευρο

Τετράπλευρο στη γεωμετρία είναι ένα πολύγωνο με τέσσερις πλευρές. Ένα τετράπλευρο με κυρτό χωρίο λέγεται κυρτό τετράπλευρο.
Ταξινόμηση.
Τα τετράπλευρα μπορούν να ταξινομηθούν με βάση, διαδοχικά, την συνεπιπεδότητα των κορυφών, την κυρτότητα του χωρίου, την παραλληλία των πλευρών και την ισότητα γωνιών ή πλευρών, όπως φαίνεται στο διάγραμμα.
Σημαντικές ειδικές περιπτώσεις είναι συγκεκριμένα οι παρακάτω:

</doc>
<doc id="55493" url="https://el.wikipedia.org/wiki?curid=55493" title="Μύγες">
Μύγες



</doc>
<doc id="55494" url="https://el.wikipedia.org/wiki?curid=55494" title="Οικιακή μύγα">
Οικιακή μύγα

Η οικιακή μύγα ("Musca domestica" Linnaeus, 1758) είναι έντομο της τάξης των δίπτερων και κατατάσσεται στην οικογένεια Muscidae. Στην Ευρώπη το γένος "Musca" εκπροσωπείται από δώδεκα είδη. Στην Ελλάδα συναντούμε εκτός την οικιακή μύγα τα είδη "Musca autumnalis", "Musca larvipara", "Musca osiris", "Musca tempestiva". Στις Κυκλάδες, τα Δωδεκάνησα και στην Κύπρο συναντούμε "Musca crassirostris "&lt;ref name="FEcrass"/ και στην Κύπρο "Musca sorbens", όχι όμως ενδημικά. Το είδος "Musca domestica" εκπροσωπείται στην Ευρώπη σε δύο υποείδη, στην Ελλάδα η οικιακή μύγα είναι η "Musca domestica domestica".
Το επίθετον "domestica" του επιστημονικού ονόματος είναι "οικιακή" στα λατινικά.
Ενήλικα.
Μπορεί να αναπαράγεται με εξαιρετική ευκολία τόσο εξαιτίας της ικανότητάς της να εναποθέτει αυγά στο εσωτερικό οποιουδήποτε υλικού βιολογικής φύσης το οποίο αποσυντίθεται, τόσο όσο και χάρη στην ταχύτητα με την οποία αναπτύσσονται οι προ νύμφες και γίνονται ενήλικες, με τη σειρά τους ικανές να αναπαραχθούν: περίπου 10 μέρες. Η διάρκεια ζωής της υπό άριστες διατροφικές και περιβαλλοντικές συνθήκες είναι 15-31 ημέρες. 
Το ενήλικο έντομο χρησιμοποιεί για να τραφεί την προβοσκίδα. Οι στερεές τροφές ραντίζονται με σάλιο για να διαλυθούν και κατόπιν ρουφιούνται από την προβοσκίδα. Παρότι πρόκεινται για οικιακές μύγες, συνήθως περιορισμένες σε κατοικημένο από ανθρώπους περιβάλλον, αυτά τα έντομα μπορούν να πετάξουν μερικά χιλιόμετρα από τον τόπο που γεννήθηκαν. Δραστηριοποιούνται μόνο κατά τη διάρκεια της ημέρας και το βράδυ αναπαύονται στις γωνίες των δωματίων ή "κολλημένες" στις οροφές.
Προνύμφες.
Οι προνύμφες της οικιακής μύγας έχουν μήκος από 9,5 έως 19,1 χιλιοστά.
Ο προσδιορισμός των προνυμφών ταξινομείται σε στάδια: Κατά το πρώτο στάδιο η προνύμφη έχει μήκος 2-5 χιλιοστά, κατά το δεύτερο στάδιο 6-14 και κατά το τρίτο 15-20. Τα στάδια αυτά επιτυγχάνονται σε περίπου 2-3 μέρες για το πρώτο, 3-4 μέρες για το δεύτερο και 4-6 μέρες για το τρίτο (μέχρι την ενήλικη μύγα) αντίστοιχα, από την εναπόθεση των αυγών.
Εξέλιξη.
Αν και η τάξη στην οποία ανήκει η οικιακή μύγα έχει ρίζες πολύ πιο αρχαίες, η οικιακή μύγα εξελίχθηκε στην αρχή της Καινοζωϊκής Περιόδου, περίπου 65 εκατομμύρια χρόνια πριν. Υπολογίζεται ότι αυτό το είδος προέρχεται από την Παλαιαρκτική Ζώνη, ιδιαίτερα από τη Μέση Ανατολή. Λόγω της άμεσης συνδαιτυμονικής σχέσης τους με το ανθρώπινο είδος, οι μύγες οφείλουν πιθανώς τη διασπορά τους σε παγκόσμιο επίπεδο στη συμ-μετανάστευση με τους ανθρώπους.
Σχέση με τον άνθρωπο.
Στα πιο ψυχρά κλίματα, οι μύγες επιβιώνουν μόνο αν συμβιώνουν με τον άνθρωπο. Έχουν την τάση να συνενώνονται και καθίσταται δύσκολο να τις πιάσει κανείς. Είναι ικανές να μεταφέρουν πάνω από 100 παθογόνους παράγοντες οι οποίοι είναι υπεύθυνοι για τον τύφο, τη χολέρα, τη σαλμονέλα, τη σιγκέλωση, τον άνθρακα, μολύνσεις των ματιών και ενδοπαρασιτικούς σκώληκες. Στις φτωχότερες χώρες κάτω από ανεπαρκείς υγειονομικές συνθήκες, οι μύγες βρίσκονται ανάμεσα στους κυριότερους μεταφορείς ασθενειών. Ορισμένα στελέχη έχουν αναπτύξει αντίσταση σε κοινά εντομοκτόνα.
Η οικιακή μύγα τρέφεται με υγρά ή ημι-υγρά πέρα από τα στερεά οργανικά υλικά που προεπεξεργάζεται με το σάλιο ή τον εμετό της. Λόγω της μεγάλης ποσότητας τροφής την οποία προσλαμβάνει ημερησίως, αφήνει περιττώματα σχεδόν συνεχόμενα και αυτός είναι ένας από τους παράγοντες που καθιστά αυτό το έντομο φορέα επιβλαβών παθογόνων μικροοργανισμών και πολύ επικίνδυνο.

</doc>
<doc id="55495" url="https://el.wikipedia.org/wiki?curid=55495" title="Κώστας Κεντέρης">
Κώστας Κεντέρης

Ο Κώστας Κεντέρης (Μυτιλήνη, 11 Ιουλίου 1973) είναι Έλληνας πρώην αθλητής του στίβου, ο οποίος αναδείχθηκε Ολυμπιονίκης στο Σίδνεϊ στις 28 Σεπτεμβρίου του 2000 στα 200 μέτρα, παγκόσμιος πρωταθλητής το 2001 και πρωταθλητής Ευρώπης το 2002.
Βιογραφικό.
Γεννήθηκε στις 11 Ιουλίου του 1973 στην πόλη της Μυτιλήνης από τον Κεντέρη Δημήτριο και τη Χρυσούλα Κεντέρη. 
Ξεκίνησε τον αθλητισμό το 1983 στον Αρίωνα Μυτιλήνης – αρχικά με το άλμα εις μήκος – αγώνισμα στο οποίο και σημειώνει τις πρώτες του επιτυχίες σε σχολικούς πανελλήνιους αγώνες. 
Ο πρώτος του προπονητής ήταν ο Γρηγόρης Κοντός, ο οποίος τον προέτρεψε να αφήσει το μήκος και να ασχοληθεί με τα 200 και 400 μέτρα. Με τον Κοντό προπονήθηκε για 9 χρόνια. Μεγαλύτερη επιτυχία που σημείωσε μαζί του ήταν η πρώτη θέση σε Παγκόσμιο Σχολικό Πρωτάθλημα στα 400 μέτρα (47.79).
Το Σεπτέμβριο του 1992 μετακόμισε στην Θεσσαλονίκη για σπουδές και ξεκίνησε να προπονείται με τον Πλούταρχο Σαρασλανίδη (πρόκειται για τον άνθρωπο που οδήγησε τη Βούλα Πατουλίδου στο θρίαμβο της Βαρκελώνης το 1992). Η πρώτη του μεγάλη διάκριση με τον Σαρασλανίδη ήταν η 1η θέση στους Μεσογειακούς Αγώνες το 1993 στα 400 μ. με χρόνο 45,70 που ήταν το πανελλήνιο ρεκόρ.
Από την άνοιξη του 2000 μέχρι και σήμερα γυμνάζεται στην Αθήνα και ανήκει στον Ολυμπιακό Πειραιώς. Από το 1989 που έκανε την πρώτη Πανελλήνια νίκη του στα 400 μ. στην κατηγορία των Παίδων δεν έχει χάσει από Έλληνα αθλητή μέχρι και σήμερα στα 400 μ. Είναι κάτοχος 3 Πανελλήνιων Ρεκόρ, ένα στην κατηγορία των εφήβων στα 200 μ. με 21.05 (1992) και δύο στην κατηγορία των ανδρών στα 400 μ. κλειστού στίβου με 46.36 (1999) και 200 μ. ανοιχτού στίβου με 19.85 (2002).
Υπόθεση ντόπινγκ.
Ο Κώστας Κεντέρης ήταν μία από τις μεγάλες ελπίδες της Ελλάδας για τους Ολυμπιακούς Αγώνες της Αθήνας, καθώς και πιθανότατα ο τελευταίος λαμπαδηδρόμος που θα έπαιρνε μέρος στην τελετή έναρξης. Ωστόσο, μία μέρα πριν την τελετή, ο Κεντέρης και η συναθλήτριά του Κατερίνα Θάνου δεν παρέστησαν σε έκτακτο έλεγχο ντόπινγκ. Οι ίδιοι υποστήριξαν ότι ενεπλάκησαν σε τροχαίο ατύχημα με μηχανή κατά την προσπάθειά τους να σπεύσουν στο Ολυμπιακό Χωριό ώστε να υποβληθούν στο τεστ. Σύμφωνα με τον Κώστα Κεντέρη, ενημερώθηκε για την κλήση της ΔΟΕ για τον έλεγχο 60 λεπτά πριν τη λήξη της προθεσμίας. Αργότερα η έρευνα έδειξε ότι το ατύχημα ήταν προσχεδιασμένο και εικονικό, ενώ η εισαγωγή και παραμονή τους στο νοσοκομείο ΚΑΤ έγινε μετά από «τηλεφωνική εντολή». Στον απόηχο των γεγονότων, ο Κεντέρης και η Θάνου ανακοίνωσαν την απόσυρσή τους από τους Αγώνες στις 18 Αυγούστου μετά από την απολογία τους στην πειθαρχική επιτροπή της ΔΟΕ.
Ο έλεγχος της Αθήνας ήταν ο τρίτος έλεγχος ντόπινγκ στον οποίο δεν έλαβαν μέρος οι δύο αθλητές και έτσι τους επεβλήθη ποινή προσωρινού αποκλεισμού από την IAAF στις 22 Δεκεμβρίου 2004. Τον Ιούνιο του 2005 όμως, οι αθλητές αθωώθηκαν από την πειθαρχική επιτροπή του ΣΕΓΑΣ λόγω αμφιβολιών. Αντίθετα στον προπονητή τους Χρήστο Τζέκο επεβλήθη ποινή αποκλεισμού τεσσάρων χρόνων από κάθε αθλητική δραστηριότητα γιατί δεν ενημέρωσε έγκαιρα τους αθλητές του για την κλήση σε έλεγχο ντόπινγκ αλλά απαλλάχθηκε των κατηγοριών για την υπόθεση εμπορίου αναβολικών ουσιών. 
Μετά από μακρύ νομικό αγώνα, στις 26 Ιουνίου 2006, πριν την απόφαση του Διεθνούς Αθλητικού Δικαστηρίου, οι αθλητές ήρθαν σε δικαστικό διακανονισμό με την IAAF δεχόμενοι την παραβίαση του κανονισμού αντι-ντόπινγκ και την απουσία τους από τρεις ελέγχους από τις 27 Ιουλίου μέχρι τις 12 Αυγούστου 2004. Σε αντάλλαγμα απαλλάχθηκαν από τις δύο βαρύτερες κατηγορίες για αποφυγή και άρνηση ελέγχου. Ορίστηκε επίσης πως από τις 22 Δεκεμβρίου 2006 ήταν ελεύθεροι να επιστρέψουν στους αγώνες. Τον Σεπτέμβριο του 2011, μαζί με την Κατερίνα Θάνου, αθωώθηκε ομόφωνα σε δεύτερο βαθμό από την Ελληνική Δικαιοσύνη.

</doc>
<doc id="55496" url="https://el.wikipedia.org/wiki?curid=55496" title="Πόλυ Πάνου">
Πόλυ Πάνου

Η Πόλυ Πάνου (28 Οκτωβρίου 1940 - 27 Σεπτεμβρίου 2013) ήταν Ελληνίδα λαϊκή τραγουδίστρια (ρεμπέτισσα).
Γεννήθηκε στην Αθήνα στις 28 Οκτωβρίου 1940, όμως μεγάλωσε στην Πάτρα. Το πραγματικό της όνομα ήταν Πολυτίμη Κολιοπάνου.
Η ζωή της.
Μπήκε στη δισκογραφία με το "Πήρα τη στράτα την κακιά" (1952) του Μπιθικώτση. Συνέχισε με το ""Να πας να πεις της μάνας μου" των Ζαμπέτα- Τσάντα (1956) και "Τα αδέλφια δε χωρίζουνε", "Τα λιμάνια", "Το δαχτυλίδι"," Άλλα μου λεν τα μάτια σου", "Ένα σφάλμα έκανα"", "Εσένα δε σου άξιζε αγάπη", "Ο κόσμος όλος με κατακρίνει" και άλλα. 
Ίδρυσε, αρχικά μαζί με τον Πάνο Γαβαλά, τη δισκογραφική εταιρεία «Βεντέτα». Σημειώνεται ότι η Πόλυ Πάνου ήταν η πρώτη που τραγούδησε "Τα παιδιά του Πειραιά", που έγινε αργότερα διεθνής επιτυχία.
Απεβίωσε στις 27 Σεπτεμβρίου 2013 στην Αθήνα από καρκίνο.

</doc>
<doc id="55498" url="https://el.wikipedia.org/wiki?curid=55498" title="Μαριάνες νήσοι">
Μαριάνες νήσοι



</doc>
<doc id="55506" url="https://el.wikipedia.org/wiki?curid=55506" title="Ρόκα">
Ρόκα



</doc>
<doc id="55510" url="https://el.wikipedia.org/wiki?curid=55510" title="Ρόκα (φυτό)">
Ρόκα (φυτό)

Η ρόκα είναι μονοετές, ποώδες φυτό, η οποία ανήκει στο γένος "Έρουκα" ("Eruca") της οικογένειας των Κραμβοειδών (συν. Σταυρανθών).
Χαρακτηριστικά.
Βρίσκεται στις περιοχές της Μεσογείου αυτοφυής (άγρια ρόκα) ή καλλιεργείται, ενώ έχει εγκλιματιστεί και στη βόρεια Αμερική. Η καταγωγή της είναι από τη νοτιοανατολική Ασία. Επίσης ευδοκιμεί σε υγρό έδαφος
Η ρόκα είναι χειμωνιάτικο φυτό ενώ ανθίζει από το Μάρτιο έως τον Ιούνιο. Το ύψος του φυτού φτάνει τα 80 χιλιοστά με βλαστούς που διακλαδίζονται. Τα άνθη της, που έχουν διάμετρο 2-4 εκατοστά, είναι λευκά με πορφυρές φλέβες ή κιτρινωπά διατεταγμένα και σχηματίζουν ταξιανθίες. Τα φύλλα της είναι πτερωτά και ο καρπός είναι μικρός και κωνικός, ραμφοειδής και φέρει σπόρια ωοειδή,κίτρινου χρώματος.
Κατανάλωση.
Ο βλαστός και τα φύλλα της ρόκας τρώγονται σε διάφορες σαλάτες, ενώ σε ορισμένες περιοχές μαγειρεύεται μαζί με κρέας (παραδοσιακό Σλοβένικο πιάτο). Η γεύση της είναι πιπεράτη, αρωματική και ελαφρώς πικρή. 
Ένα είδος σαλάτας με ρόκα, παρμεζάνα, λιαστές ντομάτες και ξύδι μπαλσάμικο είναι πολύ δημοφιλές στις Ιταλία, Αλβανία, Ισπανία και στην Ελλάδα. Τα τελευταία χρόνια η ζήτηση έχει αυξηθεί και υπάρχουν καλλιέργειες σε πολλές περιοχές. Η άγρια ρόκα έχει πιο πιπεράτη γεύση και πιο έντονο άρωμα από τη καλλιεργούμενη. 
Από τα σπόρια του φυτού λαμβάνεται ένα ελαφρώς καυστικό έλαιο που χρησιμοποιείται στη φαρμακευτική.

</doc>
<doc id="55511" url="https://el.wikipedia.org/wiki?curid=55511" title="Ρόκα(φυτό)">
Ρόκα(φυτό)



</doc>
<doc id="55513" url="https://el.wikipedia.org/wiki?curid=55513" title="Μορφοκλασματικό σύνολο">
Μορφοκλασματικό σύνολο



</doc>
<doc id="55514" url="https://el.wikipedia.org/wiki?curid=55514" title="Fractal">
Fractal



</doc>
<doc id="55515" url="https://el.wikipedia.org/wiki?curid=55515" title="Τρύπα του όζοντος">
Τρύπα του όζοντος

Τρύπα του όζοντος ονομάζεται το φαινόμενο κατά το οποίο το στρώμα του όζοντος που βρίσκεται στα ανώτερα στρώματα της ατμόσφαιρας της Γης (στρατόσφαιρα) μειώνεται σε πάχος πάνω από την Ανταρκτική. Παρατηρήθηκε για πρώτη φορά το 1985. Επειδή το λεπτότερο σημείο του είναι πάνω από το Νότιο Πόλο, η μείωση του πάχους του στρώματος έχει ως αποτέλεσμα την ονομαζόμενη «τρύπα» στο στρώμα του όζοντος. Λόγω του ότι το όζον (αλλοτροπική μορφή του οξυγόνου, τριατομικό οξυγόνο, Ο3) προστατεύει από την ηλιακή ακτινοβολία, απορροφώντας σημαντικό τμήμα της υπεριώδους ακτινοβολίας, η δημιουργία της τρύπας του όζοντος έχει αρνητικά αποτελέσματα στην ανθρώπινη υγεία. Επίσης αυξάνει την θερμοκρασία στον πλανήτη και συμβάλει αρνητικά στο λιώσιμο των πάγων. Το φαινόμενο αυτό θεωρείται πως δημιουργήθηκε από υπερβολική χρήση χλωροφθορανθράκων (CFC) που χρησιμοποιούνταν ευρέως ως προωθητικά αέρια και σε ψυκτικές συσκευές όπως τα κλιματιστικά. Στην επέκτασή του επίσης συμβάλλουν τόσο τα καυσαέρια (από την κυκλοφορία των οχημάτων) όσο και τα αέρια απόβλητα των εργοστασίων.
Καταγραφή του φαινομένου.
Στα μέσα του 1982, η Βρετανική Ομάδα Διερεύνησης της Ανταρκτικής υπό την εποπτεία του Τζόι Φάρμαν εξέδωσε αναφορά στο επιστημονικό περιοδικό Nature, στην οποία τεκμηρίωνε πλήρως τα ευρήματά της για το Όζον με στοιχεία που τους δόθηκαν από τους ερευνητικούς σταθμούς Χάλεϊ και Φάραντεϊ που έδειχναν σοβαρή μείωση σε ποσοστό 40% περίπου μέχρι το 1984, έναντι των περασμένων ετών. Το 1988, έπειτα από την οριστική κατανόηση της απώλειας του Όζοντος στην Ανταρκτική, οι ερευνητές έστρεψαν την προσοχή τους στην περιοχή της Αρκτικής.
Αιτία του προβλήματος.
Βασικότερη αιτία του φαινομένου είναι αποδεδειγμένα η εκπομπή χλωροφθορανθράκων στην ατμόσφαιρα. Οι χλωροφθοράνθρακες (CFC), όπως δείχνει και το όνομά τους, περιέχουν χλώριο, το οποίο είναι ιδιαίτερα καταστροφικό για το όζον. Ενδεικτικά, 1 μόριο χλωρίου καταστρέφει μέχρι και 1.000.000 μόρια όζοντος πριν την αδρανοποίησή του. Μια ερευνητική ομάδα του Εργαστηρίου Φωτοχημείας και Χημικής Κινητικής του Πανεπιστημίου της Κρήτης το 2009 σε συνεργασία με άλλα 61 ευρωπαϊκά ιδρύματα, εξηγεί τη διαδικασία με την οποία οι χλωροφθοράνθρακες καταστρέφουν το όζον:
Οι χλωροφθοράνθρακες συναντώνται σε ψυκτικές συσκευές (ψυγεία, κλιματιστικά) και ως προωθητικά στα σπρέι. Η εκπομπή τους, για προφανείς λόγους, είναι μεγαλύτερη σε πυκνοκατοικημένες και βιομηχανικές περιοχές. Από το 1987, χρονιά που ανακηρύχτηκαν ως η βασικότερη αιτία της τρύπας του όζοντος, γίνονται προσπάθειες για την αντικατάστασή τους από άλλες ουσίες, (οι οποίες όμως φαίνεται να επιδεινώνουν το φαινόμενο του θερμοκηπίου, για παράδειγμα, οι υδροφθοράνθρακες HFC διαθέτουν δυναμικό πλανητικής υπερθέρμανσης ως και 14.800 φορές περισσότερο από το διοξείδιο του άνθρακα (CO2), μέσω του πρωτοκόλλου του Μόντρεαλ.
Τρύπα του όζοντος και Ανταρκτική.
Το γεγονός ότι η τρύπα του όζοντος πρωτοεμφανίστηκε στην Ανταρκτική, όπου το πρόβλημα είναι εντονότερο μέχρι και σήμερα, προβλημάτιζε τους επιστήμονες για χρόνια. Αρχικά, μάλιστα, το κατά πόσο οι χλωροφθοράνθρακες προκαλούσαν το φαινόμενο αμφισβητούταν, καθώς στην Ανταρκτική δεν υπάρχουν εκπομπές χλωροφθορανθράκων, ώστε να ανέρχονται απευθείας στη στρατόσφαιρα σε εκείνο το σημείο. Σύντομα όμως διευκρινίστηκε ότι οι ουσίες αυτές μεταφέρονται από άλλα σημεία του πλανήτη στην Ανταρκτική:
Συνεπώς, οι πολύ χαμηλές θερμοκρασίες και άλλα γεωμορφολογικά στοιχεία αποτελούν τα αίτια της όξυνσης του φαινομένου στην Ανταρκτική.
Συνέπειες του φαινομένου στη Γη.
Το όζον στα ανώτερα στρώματα της ατμόσφαιρας είναι ιδιαίτερα χρήσιμο, καθώς απορροφά τις υπεριώδεις ηλιακές ακτινοβολίες. Οι υπεριώδεις ηλιακές ακτινοβολίες αποτελούν το 10% της συνολικής ηλιακής ακτινοβολίας που φτάνει στη Γη. Χωρίζεται σε τρία είδη, τη UV-A, τη UV-B και την πιο επικίνδυνη, την UV-C. Η τελευταία είναι αυτή που απορροφάται από το όζον στη στρατόσφαιρα. Η UV-C, λοιπόν, είναι η πιο επικίνδυνη υπεριώδης ακτινοβολία, καθώς:
Συνεπώς, η τρύπα του όζοντος επιτρέπει την είσοδο των υπεριωδών ακτινοβολιών στην ατμόσφαιρα της Γης, προκαλώντας όλα αυτά τα προβλήματα στους ζωντανούς οργανισμούς. Ωστόσο, επιπτώσεις του φαινομένου αφορούν και το περιβάλλον. Η επικρατέστερη άποψη είναι πως εφόσον το όζον, που απορροφά μέρος της ηλιακής ακτινοβολίας, μειώνεται, θα εισέρχεται περισσότερη θερμότητα στη Γη, η οποία σε συνδυασμό με το επίσης σοβαρό φαινόμενο του θερμοκηπίου, θα συντελεί στην υπερθέρμανση του πλανήτη. Ωστόσο, στις αρχές της προηγούμενης δεκαετίας άρχισε να σχηματίζεται η αντίληψη πως η τρύπα του όζοντος ψύχει αντί να θερμαίνει τη Γη. Πιο συγκεκριμένα, ο Ντέιβιντ Τόμσον, καθηγητής του Πολιτειακού Πανεπιστημίου του Κολοράντο, και ο Σούσαν Σόλομον, ανώτερος επιστήμονας ατμοσφαιρικής επιστήμης, διαπίστωσαν πως ενώ ο μέσος όρος θερμοκρασίας στον υπόλοιπο κόσμο τον προηγούμενο αιώνα αυξήθηκε, στην Ανταρκτική μειώθηκε, θέση την οποία υποστήριξε και ο Τζον Ι. Γουόλς, καθηγητής ατμοσφαιρικής επιστήμης στο Πανεπιστήμιο του Ιλλινόις. Ερεύνησαν έτσι τη σχέση της παρατήρησης αυτής με την όξυνση του φαινομένου της τρύπας του όζοντος στην περιοχή. Οι λόγοι για τους οποίους η αντίληψη πως η τρύπα του όζοντος αποτελεί αιτία ψύξης κι όχι θέρμανσης της Γης δεν εξαπλώθηκε, καθώς:
Έτσι οι επιστήμονες συμφώνησαν πως το κλίμα της Ανταρκτικής δεν οφείλεται κατ’ αποκλειστικότητα στην τρύπα του όζοντος, δεν αποκλείουν όμως το ενδεχόμενο να αποτελεί απλώς μια απ’ τις αιτίες του.
Τρόποι αντιμετώπισης.
Στις 16 Σεπτεμβρίου του 1987 (από τότε η 16η Σεπτεμβρίου έχει ανακηρυχτεί από τον ΟΗΕ Παγκόσμια Ημέρα κατά της Τρύπας του Όζοντος) υπεγράφη από 46 χώρες το πρωτόκολλο του Μόντρεαλ, η σημαντικότερη και αποτελεσματικότερη πράξη αντιμετώπισης του φαινομένου της τρύπας του όζοντος μέχρι σήμερα. Στόχος του Πρωτόκολλου ήταν η σταδιακή εξάλειψη των CFC άλλων ODS (Ozone Depleting Substances ή Ουσίες που Φθείρουν το Όζον) όπως οι υδροχλωροφθοράνθρακες (HCFC) ή το μεθυλοβρωμίδιο (CH3Br) για να αντιμετωπιστεί το πρόβλημα της καταστροφής του όζοντος, που είχε ανακαλυφθεί πριν από δύο χρόνια. Ορίστηκε επίσης χρονοδιάγραμμα για την αποκατάσταση του όζοντος που είχε ήδη καταστραφεί. Όποια χώρα υπογράφει το πρωτόκολλο, υποχρεούται αυτόματα τη διακοπή παραγωγής και κατανάλωσης CFC. Με τη συνεργασία της Ευρωπαϊκής Ένωσης, καταργήθηκε σταδιακά το 99% των χλωροφθορανθράκων οικιακής χρήσης, ενώ παράλληλα στοχεύει με νομοθεσίες (όπως αυτή του 2006) να ρυθμίσει τη χρήση φθοριούχων αερίων από βιομηχανίες, που επίσης καταστρέφουν τη στιβάδα του όζοντος. Το καλοκαίρι του 2009 η εφαρμογή του Πρωτοκόλλου του Μόντρεαλ έγινε οικουμενική, καθώς υπέγραψε και η τελευταία από τις 196 χώρες-μέλη του Ο.Η.Ε.. Πρόσφατα ο Ο.Η.Ε. παρουσίασε έκθεση με τίτλο «Επιστημονική Εκτίμηση της Εξάντλησης του Όζοντος 2010» για την κατάσταση της τρύπας του όζοντος, σύμφωνα με την οποία τα νέα είναι εξαιρετικά ευχάριστα. Η τρύπα του όζοντος έχει πλέον σταματήσει να μεγαλώνει, αλλαγή η οποία συνέβαλε και στη μείωση της υπερθέρμανσης του πλανήτη, εφόσον αυτή αποτελεί συνέπεια του φαινομένου. Αν και τα αποτελέσματα της έκθεσης είναι ενθαρρυντικά, ακόμα δεν έχει ξεκινήσει η αποκατάσταση της τρύπας του όζοντος σε ικανοποιητικούς ρυθμούς. Σύμφωνα με υπολογισμούς, τα επίπεδα του όζοντος θα έχουν φτάσει εκείνα του 1980 γύρω στο 2075 σύμφωνα με εκτιμήσεις του 2015.

</doc>
<doc id="55517" url="https://el.wikipedia.org/wiki?curid=55517" title="Λέων Α΄">
Λέων Α΄

Ο Λέων Α΄ (401 - 18 Ιανουαρίου 474) ήταν Βυζαντινός αυτοκράτορας από το 457 έως το 474. Γεννημένος στην Αυρηλιανή Δακία κοντά στην ιστορική Θράκη ήταν γνωστός και ως Λέων ὁ Θρᾷξ. 
Κυβερνώντας τη Βυζαντινή αυτοκρατορία για σχεδόν 20 χρόνια, ο Λέων Α' αποδείχθηκε ικανός κυβερνήτης. Επέβλεψε πολλά φιλόδοξα πολιτικά και στρατιωτικά σχέδια, που προορίζονταν κυρίως για τη βοήθεια της παραπαίουσας Δυτικής Ρωμαϊκής Αυτοκρατορίας και την ανάκτηση των πρώην εδαφών της.
Η ενθρόνιση.
Μετά τον θάνατο του Μαρκιανού ο θρόνος του Βυζαντίου έμεινε κενός, διότι ο αποθανών αυτοκράτορας δεν είχε ορίσει διάδοχό του. Ο παντοδύναμος αρχηγός του Βυζαντινού μισθοφορικού στρατού, ο Αλανός Άσπαρ, μη μπορώντας ο ίδιος να γίνει αυτοκράτορας επειδή ήταν «βάρβαρος» και είχε ασπασθεί τον Αρειανισμό, ανέβασε στον θρόνο τον Λέοντα, ο οποίος ήταν έμπιστος χιλίαρχός του, καταγόταν από την Θράκη και ήταν ορθόδοξος. Έλπιζε έτσι, ότι έχοντάς τον υποχείριο, θα κυβερνούσε στην ουσία ο ίδιος. Η στέψη του Λέοντα Α΄ έγινε από τον Πατριάρχη Κωνσταντινουπόλεως Ανατόλιο το 457. Ήταν ο πρώτος αυτοκράτορας που δέχθηκε το στέμμα από το χέρι του Πατριάρχη Κωνσταντινουπόλεως. Ήταν άνθρωπος συνετός και δραστήριος και για τον λόγο αυτό δεν μπόρεσε να ανεχθεί την επιβολή των απόψεων του Άσπαρος.
Η συγκρότηση του στρατού και ο πόλεμος με τους Βάνδαλους.
Θέλοντας να εξασφαλιστεί απέναντι στην παντοδυναμία των μισθοφόρων, αποφάσισε να οργανώσει στρατό από αυτόχθονες δυνάμεις. Έτσι ο Λέων στράφηκε προς τους Ίσαυρους, φυλή που ζούσε στην ορεινή περιοχή του Ταύρου της Μικράς Ασίας, οι οποίοι ήταν φιλοπόλεμοι και σκληροτράχηλοι. Προσέλαβε τον Τρασκαλισαίο, που μετονόμασε σε Ζήνωνα και του ανέθεσε την συγκρότηση στρατιωτικής μοίρας από ομογενείς του, τιμώντας τον με το αξίωμα του πατρικίου και δίνοντάς του για σύζυγο τη θυγατέρα του Αριάδνη το 459. Η πρώτη αυτή απόπειρα δημιουργίας ιθαγενούς στρατεύματος, με την πάροδο του χρόνου οδήγησε στη δημιουργία αξιόλογου εθνικού στρατού και συνετέλεσε στο να μην καταλυθεί το ανατολικό κράτος, όπως συνέβη στο δυτικό, από τις βαρβαρικές φυλές που είχαν διεισδύσει και τελικά επικρατήσει μέσα σε αυτό. Εν τω μεταξύ οι Βάνδαλοι, ορμώμενοι από την Βόρεια Αφρική, έκαμαν επιδρομές στα παράλια της Ιταλίας και της Ελλάδας υπό την αρχηγία του βασιλιά τους Γιζέριχου, με αποκορύφωμα την επιδρομή τους κατά της Ζακύνθου, όπου συνέλαβαν πεντακόσιους από τους κατοίκους της, τους οποίους κατάσφαξαν και στην συνέχεια πέταξαν τα σώματά τους στην Αδριατική. Έτσι το 463 ο Λέων εξαπέστειλε εναντίον τους στρατό που κατέλαβε την Τρίπολη και άλλες Αφρικανικές πόλεις, εξαναγκάζοντας τον Γιζέριχο να υπογράψει ειρήνη. Επειδή όμως οι Βάνδαλοι επανέλαβαν τις επιδρομές τους, ο Λέων αποφάσισε να διαλύσει το κράτος τους, στέλνοντας το 468 εκατό χιλιάδες στρατιώτες με στόλο από 1.113 πλοία υπό την αρχηγία του Βασιλίσκου, αδελφού της αυτοκράτειρας Βηρίνας και με σύμβουλό του τον Άσπαρ. Η εκστρατεία αυτή απέτυχε οικτρά λόγω της ατολμίας του Βασιλίσκου και της ύποπτης στάσης του Άσπαρος, η οποία οδήγησε στην θανάτωσή του από τον αυτοκράτορα το 471.
Το τέλος και η διαδοχή.
Ο Λέων πέθανε στις 18 Ιανουαρίου 474, αφού προηγουμένως όρισε για διάδοχό του τον εγγονό του Λέοντα Β΄.
Οικογένεια.
Νυμφεύτηκε τη Βερίνα, αδελφή του Βασιλίσκου Αυτοκράτορα των Ρωμαίων στην Ανατολή και είχε τέκνα:

</doc>
<doc id="55519" url="https://el.wikipedia.org/wiki?curid=55519" title="Αϊνστάιν (μονάδα)">
Αϊνστάιν (μονάδα)

Το Αϊνστάιν αποτελεί μονάδα μέτρησης που σχετίζεται με τη φωτεινή ενέργεια. Χρησιμοποιείται κυρίως στη μέτρηση εκπεμπόμενης ακτινοβολίας και στη φωτοχημεία. Ένα Αϊνστάιν εκφράζει ένα mole φωτονίων ανεξαρτήτως ακτινοβολίας. Δηλαδή ο αριθμός φωτονίων ανεξαρτήτως συχνότητας σε ένα αϊνστάιν είναι Ν (όπου και Ν είναι ο αριθμός Αβογκάντρο). Το όνομα της μονάδας δόθηκε "τιμής ένεκεν" προς τον Άλμπερτ Αϊνστάιν.

</doc>
<doc id="55520" url="https://el.wikipedia.org/wiki?curid=55520" title="Άγε...δη">
Άγε...δη

Το πρόσταγμα Άγε…δη ήταν ένα παλαιότερο, αυτό καθ΄ αυτό, ναυτικό κέλευσμα που δίνονταν αμέσως μετά το παράγγελμα της προσοχής στις περιπτώσεις εκείνες που ακολουθούσε εκτέλεση δυο ταυτόχρονων ενεργειών.
Συνηθίζονταν κυρίως κατά την έπαρση και υποστολή της σημαίας στα ιστιοφόρα πολεμικά πλοία που εκτελούνταν ταυτόχρονα και η σταύρωση των κεραιών των ιστίων τους (χειρισμός το πρώτο, κίνηση το δεύτερο). Οπότε και δίδονταν η εντολή «Προς έπαρση σημαίας και σταύρωση φωσώνων» - «προσοχή» - «Άγε ..δη»., ή επίσης κατά τη δύση του Ηλίου «Προς υποστολή σημαίας και καθαίρεση φωσώνων» - «Προσοχή» - «Άγε..δη».
Σήμερα που δεν υφίστανται ιστιοφόρα το παράγγελμα αυτό έχει αντικατασταθεί με τα κελεύσματα «Προς έπαρση σημαίας» - «προσοχή» - «Αίρε», όπου μετά το πέρας δίνεται η εντολή «εξακολουθήσατε», ή κατά τη δύση του Ηλίου «Προς υποστολή σημαίας» - «Προσοχή» - «Υπόστειλον», και μετά πέρας «εξακολουθήσατε».

</doc>
<doc id="55521" url="https://el.wikipedia.org/wiki?curid=55521" title="Οικογενειακό Δίκαιο">
Οικογενειακό Δίκαιο

Το Οικογενειακό Δίκαιο ("Family Law, Familienrecht, Droit Civil de la famille") είναι ο κλάδος του Αστικού Δικαίου που αφορά στο σύνολο των νομικών κανόνων που διέπουν τις οικογενειακές σχέσεις τις σχέσεις δηλαδή που διαμορφώνονται και αναπτύσσονται στο πλαίσιο της οικογένειας. Πρόκειται δηλαδή για τις σχέσεις μεταξύ των συζύγων, καθώς και για τις σχέσεις μεταξύ γονέων και τέκνων. Ορισμένοι, ωστόσο, κανόνες του Οικογενειακού δικαίου προϋποθέτουν ευρύτερη έννοια της οικογένειας. Αυτό συμβαίνει με τις διατάξεις που αναφέρονται στη διατροφή, την επιτροπεία ή τη δικαστική συμπαράσταση.
Πηγές.
Το Οικογενειακό Δίκαιο περιέχεται στο τέταρτο βιβλίο του Αστικού Κώδικα (άρθρα 1376-1709). Διατάξεις που ενδιαφέρουν το Οικογενειακό Δίκαιο συναντώνται και σε άλλα νομοθετήματα, όπως π.χ. στο Ν.344/1976 "περί ληξιαρχικών πράξεων", στο Ν.590/1977 για τον Καταστατικό χάρτη της Εκκλησίας της Ελλάδος καθώς και στο Π.Δ.391/1982 που ρυθμίζει τις λεπτομέρειες σχετικά με την τέλεση του πολιτικού γάμου. Σε άλλους επίσης κώδικες όπως στον Κώδικα Πολιτικής Δικονομίας, στον Κώδικα Ποινικής Δικονομίας και στον Ποινικό Κώδικα υπάρχουν διατάξεις που αφορούν στο Οικογενειακό Δίκαιο. Ιδιαίτερη, τέλος, σημασία έχουν οι συνταγματικές διατάξεις, που αναφέρονται στην οικογένεια και το γάμο, αλλά και γενικότερα οι διατάξεις του Συντάγματος, που κατοχυρώνουν την ισότητα, την προσωπικότητα και τη θρησκευτική ελευθερία.

</doc>
<doc id="55522" url="https://el.wikipedia.org/wiki?curid=55522" title="Αζαλέα">
Αζαλέα

Η αζαλέα είναι καλλωπιστικό, θαμνώδες φυτό της οικογένειας των ερεικιδών. Είναι ενδημικό φυτό των ορεινών περιοχών της Ιαπωνίας, της Κίνας και της Ινδίας.
Χαρακτηριστικά.
Προτιμά τα ηλιόλουστα μέρη για να αναπτυχθεί ενώ το έδαφος πρέπει να είναι ελαφρά υγρό και πορώδες.
Η αζαλέα είναι φυλλοβόλο φυτό με άνθη σχήματος χωνιού με δύο χείλη που είναι είτε άοσμα είτε έχουν ευχάριστη απαλή οσμή.
Με την ονομασία αζαλέα εννοούνται και είδη του γένους Ροδόδεντρο.
Το ινδικό ροδόδενδρο ή "αζαλέα η ινδική" φτάνει σε ύψος τα 2,5 μέτρα ,έχει λογχοειδή φύλλα και πλούσια άνθη χρώματος λευκού , ρόδινου, κόκκινου και μοβ.
Είναι αειθαλές φυτό σε αντίθεση με την αζαλέα.
Στην Ελλάδα.
Στην Ελλάδα και κυρίως στη Μακεδονία και τη Θράκη υπάρχει μία αυτοφυής αζαλέα γνωστή ως ροδόδενδρο ποντικός, ένας θάμνος που μπορεί να φτάσει και τα 5 μέτρα στο ύψος. Τα άνθη του είναι μικρά χρώματος μοβ και τα φύλλα του λογχοειδή και μακριά. Βρίσκεται σε δασώδεις περιοχές και ρεματιές.
Ένα είδος αζαλέας υπήρχε κατά την τεταρτογενή παλαιολιθική περίοδο και είχε την ονομασία αζαλέα η δρυαδική ή δρυάς.
Εξωτερικοί σύνδεσμοι.
https://anthemionflowers.gr/attica_el/blog/post/azalea-frontida/

</doc>
<doc id="55523" url="https://el.wikipedia.org/wiki?curid=55523" title="Βραβεία Γκράμι Νοεμβρίου 1959">
Βραβεία Γκράμι Νοεμβρίου 1959

Τα 2α ετήσια βραβεία Γκράμι απονεμήθηκαν σε τελετή που έλαβε χώρα στο Λος Άντζελες και στη Νέα Υόρκη στις 29 Νοεμβρίου 1959. Ήταν η πρώτη απονομή των Γκράμι που μεταδόθηκε από τους τηλεοπτικούς δέκτες. Προβλήθηκε από το NBC σε επεισόδια στο ειδικό κυριακάτικο πρόγραμμα "Sunday Showcase". Η απονομή έγινε την ίδια χρονιά με εκείνη που απονεμήθηκαν τα πρώτα βραβεία Γκράμι το 1959, και δεν διεξήχθη καμία τελετή απονομής για το 1960. Στα βραβεία που απονεμήθηκαν τον Νοέμβριο του 1959 αναγνωρίστηκαν τα επιτεύγματα των καλλιτεχνών εκείνης της συγκεκριμένης χρονιάς. Οι Φρανκ Σινάτρα και Ντιουκ Έλινγκτον κέρδισαν από 3 βραβεία ο καθένας. Τα βραβεία παρουσίασε ο Μέρεντιθ Γουίλσον.
Νικητές των βραβείων.
Τα ακόλουθα βραβεία δόθηκαν στην δεύτερη τελετή απονομής

</doc>
<doc id="55524" url="https://el.wikipedia.org/wiki?curid=55524" title="Βραβεία Γκράμμυ του 1960">
Βραβεία Γκράμμυ του 1960



</doc>
<doc id="55527" url="https://el.wikipedia.org/wiki?curid=55527" title="Διρράχι">
Διρράχι



</doc>
<doc id="55528" url="https://el.wikipedia.org/wiki?curid=55528" title="Έλατο">
Έλατο



</doc>
<doc id="55529" url="https://el.wikipedia.org/wiki?curid=55529" title="Νόβι Σαντ">
Νόβι Σαντ

Το Νόβι Σαντ (σερβικά: Нови Сад / Novi Sad) είναι η δεύτερη μεγαλύτερη πόλη της Σερβίας, πρωτεύουσα της αυτόνομης επαρχίας της Βοϊβοντίνα και το διοικητικό κέντρο της επαρχίας Νότια Μπάτσκα. Βρίσκεται στο νότιο τμήμα της Πεδιάδας της Παννονίας, στα σύνορα των γεωγραφικών περιοχών Μπάτσκα και Σρεμ. Κοντά στις όχθες του ποταμού Δούναβη, η πόλη έχει απέναντί της τις βόρειες πλαγιές της οροσειράς Φρούσκα Γκόρα.
Σύμφωνα με την απογραφή του 2011 το κυρίως Νόβι Σαντ έχει πληθυσμό 250.439, ενώ ολόκληρη η αστική περιοχή του (με τους παρακείμενους αστικούς οικισμούς Πετροβαραντίν και Σρέμσκα Καμένιτσα) περιλαμβάνει 277.522 κατοίκους. Ο πληθυσμός της διοικητικής περιοχής της πόλης, συμπεριλαμβανομένων των προαστίων, ανέρχεται σε 341.625 άτομα.
Το Νόβι Σαντ ιδρύθηκε το 1694, όταν Σέρβοι έμποροι δημιούργησαν μια αποικία στη βόρεια όχθη του Δούναβη, απέναντι από το Φρούριο Πετροβαραντίν, στρατηγική στρατιωτική θέση των των Αψβούργων. Κατά το 18ο και 19ο αιώνα έγινε σημαντικό εμπορικό και βιοτεχνικό κέντρο, καθώς και κέντρο του Σερβικού πολιτισμού, κερδίζοντας το προσωνύμιο "Αθήνα της Σερβίας". Η πόλη υπέστη καταστροφές κατά την Επανάσταση του 1848, αλλά αργότερα ανοικοδομήθηκε και αποκαταστάθηκε. Σήμερα, μαζί με την πρωτεύουσα του Βελιγραδίου, το Νόβι Σαντ είναι βιομηχανικό και οικονομικό κέντρο σημαντικό για την οικονομία της Σερβίας. Επιλέχθηκε ως μία από τις «Ευρωπαϊκές Πολιτιστικές Πρωτεύουσες» για το έτος 2021.
Όνομα.
Το όνομα "Νόβι Σαντ" σημαίνει "Nέα Φυτεία" (ουσιαστικό) στα Σερβικά. Το λατινικό του όνομα, που αναφέρεται στην κατοχύρωση των δικαιωμάτων του ως πόλης, είναι "Νεοπλάντα". Τα επίσημα ονόματα του Νόβι Σαντ που χρησιμοποιούνται από την τοπική διοίκηση είναι:
Τόσο στα Κροατικά όσο και στα Ρουμανικά, που χρησιμοποιούνται επίσημα στην τοπική διοίκηση, η πόλη ονομάζεται "Novi Sad". Στο παρελθόν ονομαζόταν επίσης "Neusatz" στα Γερμανικά.
Με την ευρύτερη έννοια το όνομα "Grad Novi Sad" αναφέρεται στην "Πόλη του Νόβι Σαντ", που είναι μια από τις επιπέδου πόλης διοικητικές ενότητες της Σερβίας. Το "Νόβι Σαντ" θα μπορούσε επίσης να αναφέρεται αυστηρά στην αστική περιοχή της Πόλης του Νόβι Σαντ (συμπεριλαμβανομένου του "κυρίως Νόβι Σαντ" και των πόλεων Πετροβαραντίν και Σρέμσκα Καμένιτσα), καθώς και μόνο στον ιστορικό πυρήνα που βρίσκεται στην αριστερή όχθη του Δούναβη, δηλαδή το "κυρίως Νόβι Σαντ" (εξαιρουμένων των Πετροβαραντίν και Σρέμσκα Καμένιτσα).
Ιστορία.
Παλαιότεροι οικισμοί.
Ανθρώπινη κατοίκηση, στην περιοχή του σημερινού Νόβι Σαντ, έχει εντοπιστεί ήδη από τη Λίθινη Εποχή. Χρονολογούμενοι από το 5000 π.Χ., αποκαλύφθηκαν αρκετοί οικισμοί και νεκροπόλεις κατά την κατασκευή μιας νέας λεωφόρου στη συνοικία Αβιγιατίσαρσκο Nάσελιε. Ένας οικισμός εντοπίστηκε επίσης στη δεξιά όχθη του ποταμού Δούναβη στο σημερινό Πετροβαραντίν. Σε αρχαιολογικές ανασκαφές που έγιναν σε υπολείμματα οικισμού της Χάλκινης εποχής (3000 π.Χ.) διαπιστώθηκε πως υπήρχαν οχυρώσεις με τείχος και τάφρο.
Στην αρχαιότητα η περιοχή κατοικήθηκε από Κελτικές φυλές, ιδιαίτερα από τους Σκορδίσκους. Οι Κέλτες ήταν παρόντες στην περιοχή από τον 4ο π.Χ. αιώνα και ίδρυσαν το πρώτο φρούριο στη δεξιά όχθη του Δούναβη. Αργότερα, τον 1ο αιώνα π.Χ., η περιοχή κατακτήθηκε από τους Ρωμαίους. Κατά τη διάρκεια της ρωμαϊκής κυριαρχίας ένα μεγαλύτερο φρούριο χτίστηκε τον 1ο αιώνα μ.Χ., με το όνομα "Κούσουμ", και συμπεριλήφθηκε στη Ρωμαϊκή επαρχία της Πανονίας.
Τον 5ο αιώνα το Κούσουμ καταστράφηκε από την εισβολή των Ούννων. Μέχρι τα τέλη του 5ου αιώνα οι Βυζαντινοί είχαν ανοικοδομήσει την πόλη και την ονόμασαν "Πέτρικον", προς τιμή του Άγιου Πέτρου. Σλαβικές φυλές όπως οι Σεβεριανοί, οι Οβοτρίτες και οι Σέρβοι, με τις υποομάδες-φυλές Μπρανίτσεβτσι και Τιμότσανι, εγκαταστάθηκαν στην περιοχή γύρω από το σημερινό Νόβι Σαντ, κυρίως τον 6ο και 7ο αιώνα. Οι Σέρβοι απορρόφησαν τους προαναφερθέντες Σλάβους και τους Παλαιοβαλκανικούς λαούς της περιοχής.
Το Μεσαίωνα η περιοχή ελέγχθηκε στη συνέχεια από τους Οστρογόθους, τους Γέπιδες, τους Αβάρους, τους Φράγκους, τους Δυτικούς Σλάβους και πάλι από τους Βυζαντινούς και τέλος από τους Ούγγρους. Περιλήφθηκε στο μεσαιωνικό Βασίλειο της Ουγγαρίας μεταξύ του 11ου και του 12ου αιώνα. Οι Ούγγροι άρχισαν να εγκαθίστανται στην περιοχή, που τότε κατοικείτο κυρίως από Σλάβους και αναφέρεται για πρώτη φορά κάτω με την ουγγρική ονομασία Peturwarad ή Pétervárad (Σερβικά: Πετροβαραντίν ), που προέρχεται από τη βυζαντινή ονομασία, το 1237. Την ίδια χρονιά διάφοροι άλλοι οικισμοί αναφέρονται ως υφιστάμενοι στην περιοχή του σημερινού αστικού Νόβι Σαντ. Το 13ο-16ο αιώνα οι ακόλουθοι οικισμοί υπήρχαν στη σημερινή αστική περιοχή του Νόβι Σαντ:
Η ετυμολογία των ονομάτων των οικισμών αποκαλύπτει ότι ορισμένα είναι σλαβικής προέλευσης, γεγονός που δείχνει ότι οι περιοχές αρχικά κατοικήθηκαν από Σλάβους, ιδιαίτερα από τους Δυτικούς Σλάβους. Για παράδειγμα, το Bivalo (Bivaljoš) ήταν μεγάλος σλαβικός οικισμός που χρονολογείται από τον 5ο-6ο αιώνα . Άλλες ονομασίες είναι ουγγρικής προέλευσης (π.χ. Bélakút, Kűszentmárton, Vásárosvárad, Rév), φανερώνοντας ότι οι οικισμοί κατοικήθηκαν από τους Ούγγρους πριν από την Οθωμανική εισβολή τον 16ο αιώνα . Ορισμένα ονόματα οικισμών είναι αβέβαιης προέλευσης.
Τα φορολογικά αρχεία του 1522 φανερώνουν ένα συνδυασμό ουγγρικών και σλαβικών ονομάτων μεταξύ των κατοίκων αυτών των χωριών, συμπεριλαμβανομένων των σλαβικών ονομασιών όπως Bozso, Radovan, Radonya, Ivo κ.λπ. Μετά την Οθωμανική εισβολή του 16ου και 17ου αιώνα ορισμένοι από αυτούς τους οικισμούς καταστράφηκαν. Οι περισσότεροι επιζήσαντες Ούγγροι κάτοικοι αποσύρθηκαν από αυτήν την περιοχή. Μερικοί από τους οικισμούς διατηρήθηκαν κατά την Οθωμανική κυριαρχία και κατοικούντο από Σέρβους.
Μεταξύ 1526 και 1687 η περιοχή ήταν υπό Οθωμανική κυριαρχία. Το 1590 ο πληθυσμός όλων των χωριών που υπήρχαν στην περιοχή του σημερινού Νόβι Σαντ ζούσε σε 105 σπίτια, κατοικημένα αποκλειστικά από Σέρβους. Τα Οθωμανικά αρχεία αναφέρουν μόνο τους κατοίκους που πλήρωναν φόρους, οπότε ο αριθμός των Σέρβων που κατοικούσαν στην περιοχή (για παράδειγμα εκείνοι που υπηρετούσαν στον Οθωμανικό Στρατό) ήταν μεγαλύτερος από τους καταγεγραμμένους.
Η ίδρυση του Νόβι Σαντ.
Η κυβέρνηση των Αψβούργων ήταν ευθυγραμμισμένη με τη Ρωμαιοκαθολική Εκκλησία και, καθώς ανέλαβε την περιοχή γύρω στα τέλη του 17ου αιώνα, απαγόρευσε σε όλους τους Ορθόδοξους Χριστιανούς να κατοικούν στο Πετροβαραντίν. Μη μπορώντας λοιπόν να χτίσουν σπίτια εκεί, οι Σέρβοι ίδρυσαν νέο οικισμό το 1694 στην αριστερή όχθη του Δούναβη. Την ονόμασαν αρχικά "Σερβική πόλη" (Γερμανικά: "Ratzen Stadt"). Ένα άλλο όνομα που χρησιμοποιήθηκε για τον οικισμό ήταν "Πετροβαράντινσκι Σάνατς". Οι πρώτοι του κάτοικοι ήταν κυρίως Σέρβοι αλλά και Γερμανοί, Αρμένιοι, Ούγγροι, Βούλγαροι, Βλάχοι και Έλληνες, που άφησαν πολλά οικοδομήματα και πολιτιστικά μνημεία που μαρτυρούν ακόμα και σήμερα για την τότε παρουσία τους. Σε μια προσπάθεια να αλλάξει την Συμφωνία ειρήνης του Κάρλοβιτς, η Οθωμανική αυτοκρατορία επιχείρησε και πάλι εκστρατεία εναντίον τη Αυστρίας. Η δύο στρατοί των Αυστριακών και των Οθωμανών συγκρούστηκαν, στο Πετροβαραντίν τον Αύγουστο του 1716 και οι Οθωμανοί και πάλι ηττήθηκαν. Το έτος 1718 οι κάτοικοι του κοντινού χωριού Άλμας άρχισαν να εγκαθίστανται στο Πετροβαράντινσκι Σάνατς και ονόμασαν την συνοικία τους "Almaški Kraj" ("η συνοικία Αλμας").
Σύμφωνα με τα στοιχεία του 1720 ο πληθυσμός του "Ratzen Stadt" αποτελείτο από 112 Σέρβικα, 14 Γερμανικά και 5 Ουγγρικά σπίτια. Ο οικισμός επίσημα απέκτησε τα σημερινά ονόματα "Novi Sad" και "Újvidék" (Λατινικά "Neoplanta") το 1748 όταν πλούσιοι κάτοικοί του πήγαν στη Βιέννη και με 80.000 βασιλικά φιορίνια αγόρασαν από την αυτοκράτειρα Μαρία Θηρεσία την ιδιότητα της «ελεύθερης βασιλικής πόλης».
Το διάταγμα που έκανε το Νόβι Σαντ «ελεύθερη βασιλική πόλη» ανακοινώθηκε την 1η Φεβρουαρίου 1748. Το διάταγμα αναφέρει:
Το 18ο αιώνα η μοναρχία των Αψβούργων στρατολόγησε επίσης Γερμανούς από τα νότια πριγκιπάτα για να μετακομίσουν στην κοιλάδα του Δούναβη. Ήθελαν τόσο να αυξήσουν τον πληθυσμό όσο και να επαναφέρουν την ανάπτυξη της γεωργίας, που είχε υποχωρήσει σημαντικά υπό τους Οθωμανούς. Για να ενθαρρύνει αυτό το έργο η κυβέρνηση συμφώνησε οι Γερμανικές κοινότητες να μπορούν να ασκούν τη θρησκεία τους (κυρίως Καθολικισμό) και να χρησιμοποιούν τη μητρική τους Γερμανική διάλεκτο.
Μοναρχία των Αψβούργων και Αυστροουγαρία.
Για μεγάλο μέρος του 18ου και του 19ου αιώνα το Νόβι Σαντ παρέμεινε η μεγαλύτερη πόλη κατοικούμενη από Σέρβους. Ο μεταρρυθμιστής της σερβικής γλώσσας, Βουκ Στεφάνοβιτς Κάρατζιτς, έγραψε το 1817 ότι το Νόβι Σαντ ήταν ο "μεγαλύτερος σερβικός δήμος στον κόσμο". Ήταν ένα πολιτιστικό και πολιτικό κέντρο για τους Σέρβους, που δεν διέθεταν τότε το δικό τους εθνικό κράτος. Λόγω της πολιτισμικής και πολιτικής επιρροής της η πόλη έγινε γνωστή ως «Σερβική Αθήνα» ("Σρπσκα Ατίνα" στα Σερβικά). Σύμφωνα με τα στοιχεία του 1843 το Νόβι Σαντ είχε 17.332 κατοίκους, από τους οποίους 9.675 ήταν Ορθόδοξοι Χριστιανοί, 5.724 Καθολικοί, 1.032 Προτεστάντες, 727 Εβραίοι και 30 πιστοί της Αρμενικής εκκλησίας. Η μεγαλύτερη εθνοτική ομάδα στην πόλη ήταν οι Σέρβοι και η δεύτερη μεγαλύτερη οι Γερμανοί.
Κατά τη διάρκεια της Επανάστασης του 1848-49 το Νόβι Σαντ ήταν μέρος της Σερβικής Βοϊβοντίνα, μιας Σερβικής αυτόνομης περιοχής της Αυστριακής Αυτοκρατορίας. Το 1849 η Ουγγρική φρουρά, που βρισκόταν στο Φρούριο Πετροβαραντίν, βομβάρδισε και κατέστρεψε την πόλη, που έχασε μεγάλο μέρος του πληθυσμού της. Σύμφωνα με την απογραφή του 1850 στην πόλη απέμεναν μόνο 7.182 πολίτες, έναντι 17.332 το 1843. Μεταξύ 1849 και 1860 το Νόβι Σαντ ήταν μέρος μιας ξεχωριστής χώρας του Αυστριακού στέμματος, γνωστής ως Βοεβοδάτο Σερβίας και Βανάτο Τέμεσβαρ. Μετά την κατάργηση αυτής της επαρχίας η πόλη συμπεριλήφθηκε στην επαρχία Μπατς-Μπόπντρογκ. Το ταχυδρομείο άνοιξε το 1853. Η Μάτιτσα Σρπσκα (Матица српска) ένα σημαντικό επιστημονικό, λογοτεχνικό και πολιτιστικό ίδρυμα μεταφέρθηκε στο Νόβι Σαντ το 1864 και τότε κτίστηκε το Σερβικό γυμνάσιο (српска гимназија) και ιδρύθηκε το Σερβικό εθνικό θέατρο (Српско народно позориште). Αυτή την ίδια εποχή το Νόβι Σαντ έγινε το πολιτιστικό, πολιτισμικό και κοινωνικό κέντρο όλου του Σερβικού λαού. Την ίδια εποχή στο Νόβι Σαντ έζησαν ή πέρασαν για λίγο, σημαντικές προσωπικότητες του Σερβικoύ Διαφωτισμού, της διανόησης και της πολιτικής, όπως ο Σβέτοζαρ Μίλετιτς, ο Πόλιτ-Ντέσαντσιτς, ο Γιόβαν Γιοβάνοβιτς Ζμάι, ο Λάζα Κόστιτς, ο Τζόρτζε Νατόσεβιτς, ο Ίλια Βούτσετιτς, ο Στέφαν Μπρανόβατσκι, ο Σ. Πάβλοβιτς, ο Τέοντορ Μάντιτς, ο Λ. Στανόγεβιτς, ο Α. Χάτζιτς, ο Κώστα Τρίβκοβιτς, ο Άρσα Πάγεβιτς και πολλοί άλλοι μετανάστες από την Σερβία.
Μετά το συμβιβασμό του 1867 το Νόβι Σαντ ανήκε στο Βασίλειο της Ουγγαρίας, που αποτελούσε το ήμισυ της αυτοκρατορίας της Αυστροουγγρικής Αυτοκρατορίας. Αυτή την περίοδο η πολιτική εξουγγρισμού της Ουγγρικής κυβέρνησης άλλαξε δραστικά τη δημογραφική δομή της πόλης, δηλαδή ο κυρίως Σερβικός πληθυσμός έγινε εθνολογικά μεικτός. Το 1880 το 41,2% των κατοίκων της πόλης μιλούσαν τη σερβική γλώσσα και το 25,9% την ουγγρική. Τις επόμενες δεκαετίες το ποσοστό των Σερβόφωνων μειώθηκε, ενώ ο αριθμός των Ουγγρόφωνων αυξήθηκε. Σύμφωνα με την απογραφή του 1910 η πόλη είχε 33.590 κατοίκους, εκ των οποίων 13.343 (39.72%) μιλούσαν Ουγγρικά, 11.594 (34.52%) Σερβικά, 5.918 (17.62%) Γερμανικά και 1.453 (4.33%) Σλοβακικά. Δεν είναι σαφές οι Ούγγροι ή οι Σέρβοι ήταν η μεγαλύτερη εθνοτική ομάδα στην πόλη το 1910, αφού οι διάφορες εθνοτικές ομάδες (Μπούνιεβτσι, Ρομά, Εβραίοι, άλλοι Νοτιοσλαβικοί πληθυσμοί κλπ.) ταξινομούντο στα αποτελέσματα της απογραφής σύμφωνα με τη γλώσσα που μιλούσαν.
Ανάλογες δημογραφικές αλλαγές παρατηρούνται και στη θρησκευτική δομή: το 1870 ο πληθυσμός του Νόβι Σαντ περιλάμβανε 8.134 Ορθόδοξους Χριστιανούς, 6.684 Καθολικούς, 1.725 Καλβινιστές, 1.343 Λουθηρανούς και άλλους. Το 1910 ο πληθυσμός περιλάμβανε 13.383 Ρωμαιοκαθολικούς και 11.553 Ορθόδοξους Χριστιανούς, ενώ 3.089 δήλωσαν Λουθηρανοί, 2.751 Καλβινιστές και 2.326 Εβραίους
Γιουγκοσλαβία και Σερβία.
Η Αυστροουγγρική μοναρχία λίγο πριν το τέλος του Α΄ Παγκοσμίου Πολέμου, στα τέλη Οκτωβρίου του 1918 διαλύθηκε και στις 3 Νοεμβρίου συνθηκολόγησε. Στο Νόβι Σαντ σχηματίστηκε προσωρινή Σερβική Εθνική Επιτροπή, επιφορτισμένη να αναλάβει την εξουσία και να εξασφαλίσει τη δημόσια τάξη προκειμένου να επέλθει η ομαλότητα. Στις 2 Νοεμβρίου τα μέλη της Σερβικής Εθνικής Επιτροπής συμφώνησαν να οργανώσουν την Εθνική Φρουρά και την ίδια μέρα εμφανίστηκε στους δρόμους μια νέα σοσιαλοδημοκρατική προκήρυξη με την ονομασία «Sloboda», που ανακοίνωσε την εθνική απελευθέρωση του Σερβικού λαού της Βοϊβοντίνας. Η Σερβική Εθνική Επιτροπή έστειλε τελεσίγραφο στο διοικητή των Γερμανικών στρατευμάτων στις 8 Νοεμβρίου, το αργότερο έως τις 06:00 π.μ. να εγκαταλείψουν την πόλη. Μετά την αναχώρηση και του τελευταίου Γερμανού στρατιώτη η Εθνική Φρουρά κατέλαβε όλα τα σημαντικά σημεία της πόλης, ενώ τη νύχτα μεταξύ 8 και 9 Νοεμβρίου οι εντολοδόχοι της Σερβικής Εθνικής Επιτροπής ανέλαβαν επίσημα την εξουσία στο Νόβι Σαντ από τον Ούγγρο Δοικητή. Μισή ώρα πριν από τα μεσάνυχτα η εξουσία πέρασε σε σερβικά χέρια, έτσι ώστε οι Σέρβοι του Νόβι Σαντ στην πραγματικότητα απελευθέρωσαν την πόλη τους μια ημέρα πριν από την είσοδο του Σερβικού στρατού, στις 9 Νοεμβρίου. Όταν αναφέρθηκε ότι ο Σερβικός στρατός πλησιάζει στο Νόβι Σαντ, για την υποδοχή του απεστάλησαν το πρωί περίπου 400 ιππείς, που φορούσαν παραδοσιακή στολή και έφεραν τη σερβική σημαία. Πάνω στην γέφυρα, εκ μέρους των κατοίκων του Νόβι Σαντ χαιρέτισε το Σερβικό στρατό ο Σάβα Στοΐκοβιτς, μέλος του Διοικητικού Συμβουλίου της Matica Srpska και παρέδωσε τη Σερβική σημαία στο διοικητή του Σερβικού στρατού, Βόϊσλαβ Μπούγκαρσκι, που είχε την τιμή να απελευθερώσει το Νόβι Σαντ. 
Μετά έγιναν εκλογές σε όλες τις περιοχές της Βοϊβοντίνας (18 - 24 Νοεμβρίου), ενώ στο Νόβι Σαντ στις 25 Νοεμβρίου του 1918 συγκλήθηκε η Μεγάλη Εθνοσυνέλευση των Σέρβων, των Μπούνιεβτσι και άλλων Σλάβων του Βανάτου, της Μπάτσκα (Bačka) και Μπάρανια (Baranja), που διακήρυξε επίσημα την απόσχιση των περιοχών αυτών από την Ουγγαρία και την προσάρτηση τους στη Σερβία, και τον σχηματισμό τοπικής κυβέρνησης, του Βανάτου, της Μπάτσκα και Μπάρανια, με έδρα το Νόβι Σαντ. Στις 1 Δεκεμβρίου 1918 ανακηρύχθηκε το Βασίλειο των Σέρβων, Κροατών και Σλοβένων και έτσι το Νόβι Σαντ ενσωματώθηκε σε αυτό το νέο κράτος ως αναπόσπαστο τμήμα του Βασιλείου της Σερβίας.
Παρά το γεγονός ότι μέχρι το 1918 το Νόβι Σαντ ήταν το πολιτιστικό και πολιτικό κέντρο των Σέρβων, δεν ήταν διοικητικό κέντροκάποιας σημαντικής διοικητικής περιοχής ή επαρχίας, με την είσοδο στο νέο κράτος από 1918-1922, το Νόβι Σαντ γίνεται το διοικητικό κέντρο των περιοχών Μπανάτ (Banat), Μπάτσκα (Bačka) και Μπάρανια (Baranja) και επίσης 1929 έγινε διοικητικό κέντρο της Μπανοβίνας του Δούναβη, της νέας επαρχίας του Βασιλείου της Γιουγκοσλαβίας. Σύμφωνα με την απογραφή του 1921 το Νόβι Σαντ είχε 39.122 κατοίκους, από τους οποίους 16.293 μιλούσαν σερβικά, 12.991 ουγγρικά, 6.373 γερμανικά και 1.117 σλοβακικά κλπ.
Το 1941 η Γιουγκοσλαβία υπέστη εισβολή και διαμελισμό από τις Δυνάμεις του Άξονα και το βόρειο τμήμα της, συμπεριλαμβανομένου του Νόβι Σαντ, προσαρτήθηκε στην Ουγγαρία. Κατά τη διάρκεια του Β΄ Παγκοσμίου Πολέμου περίπου 5.000 πολίτες δολοφονήθηκαν και πολλοί άλλοι εκτοπίστηκαν. Κατά τις τρεις ημέρες της Σφαγής του Νόβι Σαντ (21-23 Ιανουαρίου 1942) η Ουγγρική αστυνομία σκότωσε 1.246 πολίτες, μεταξύ των οποίων περισσότεροι από 800 Εβραίοι, και έριξε τα πτώματά τους στα παγωμένα νερά του Δούναβη.
Ο συνολικός αριθμός των θανάτων της Σφαγής ήταν περίπου 2.500. Πολίτες όλων των εθνικοτήτων - Σέρβοι, Ούγγροι, Σλοβάκοι και άλλοι - αγωνίστηκαν μαζί κατά των αρχών του Άξονα. Το 1975 ολόκληρη η πόλη τιμήθηκε με τον τίτλο του Λαϊκού Ήρωα της Γιουγκοσλαβίας.
Οι Γιουγκοσλάβοι Παρτιζάνοι, από τη Σύρμια και τη Μπάτσκα, εισήλθαν στην πόλη στις 23 Οκτωβρίου 1944. Στο διάστημα της στρατιωτικής διοίκησης του Βανάτου, Μπάτσκα και Μπαράνιας (17 Οκτωβρίου 1944 - 27 Ιανουαρίου 1945), οι Παρτιζάνοι σκότωσαν δεκάδες χιλιάδες, κυρίως Σέρβους θεωρούμενους αντιπάλους του νέου καθεστώτος.
Το Νόβι Σαντ έγινε τμήμα της νέας Σοσιαλιστικής Ομοσπονδιακής Δημοκρατίας της Γιουγκοσλαβίας. Από το 1945 ήταν πρωτεύουσα της Βοϊβοντίνας, επαρχίας της Δημοκρατίας της Σερβίας. Η πόλη γνώρισε ταχεία εκβιομηχάνιση και ο πληθυσμός της υπερδιπλασιάστηκε στην περίοδο μεταξύ του Β΄ Παγκοσμίου Πολέμου και της διάλυσης της Γιουγκοσλαβίας μετά την πτώση της Σοβιετικής Ένωσης.
Μετά το 1992 το Νόβι Σαντ έγινε τμήμα της Ομοσπονδιακής Δημοκρατίας της Γιουγκοσλαβίας. Καταστράφηκε από τους Νατοϊκούς βομβαρδισμούς κατά τον Πόλεμο του Κοσσυφοπεδίου το 1999 και απέμεινε χωρίς καμία από τις τρεις γέφυρές του του Δούναβη (Ζέζελι, Βάραντιν και Ελευθερίας), επικοινωνίες, ύδρευση και ηλεκτρισμό. Οι οικιστικές περιοχές βομβαρδίστηκε αρκετές φορές, ενώ το διυλιστήριο πετρελαίου βομβαρδιζόταν καθημερινά, προκαλώντας σοβαρή ρύπανση και μεγάλη οικολογική καταστροφή. Το 2003 η Ο. Δ. Γιουγκοσλαβίας μετατράπηκε στην κρατική ένωση Σερβίας και Μαυροβουνίου και στη συνέχεια τα δύο αυτά κράτη διαχωρίστηκαν τον Ιούνιο του 2006 (μετά το δημοψήφισμα ανεξαρτησίας του Μαυροβουνίου το Μάιο του 2006), κάνοντας το Νόβι Σαντ σήμερα τμήμα της Δημοκρατίας της Σερβίας.
Γεωγραφία.
Το Νόβι Σαντ βρίσκεται 45°20′0″ Β, 19°51′0″ Α, στην κεντρική Βοϊβοντίνα, στη βόρεια Σερβία, στα σύνορα του Σρεμ (Срем) και της Μπάτσκα (Бачка). Η πόλη βρίσκεται στο μαίανδρο σχήματος S του ποταμού Δούναβη (από το 1.252ο ως το 1.262ο χιλιόμετρο της ροής του), που έχει πλάτος μόνο 350 μέτρα κάτω από το βράχο του Πετροβαραντίν.. Τμήμα της Διώρυγας Δούναβη-Τίσα-Δούναβη αποτελεί τη βόρεια άκρη του ευρύτερου κέντρου της πόλης και ενώνεται με το Δούναβη. Το κύριο τμήμα της πόλης βρίσκεται στην αριστερή όχθη του Δούναβη, στην περιοχή Μπάτσκα, ενώ τα μικρότερα Πετροβαραντίν και Σρέμσκα Καμένιτσα βρίσκονται στη δεξιά όχθη της περιοχής Σρεμ. Η πλευρά της Μπάτσκα βρίσκεται σε ένα από τα νότια χαμηλότερα τμήματα της Πεδιάδα της Παννονίας, ενώ η πλευρά της Φρούσκα Γκόρα (Σρεμ) είναι ένα ρηξιγενές βουνό. Οι αλλουβιακές πεδιάδες κατά μήκος του Δούναβη είναι σαφώς διαμορφωμένες, ειδικά στην αριστερή όχθη, σε μερικά σημεία 10 χιλιόμετρα από τον ποταμό. Μεγάλο μέρος του Νόβι Σαντ βρίσκεται σε ποτάμιο επίπεδο ύψωμα με υψόμετρο από 80 έως 83 μέτρα. Το βόρειο τμήμα της Φρούσκα Γκόρα αποτελείται από τεράστιες ζώνες ολίσθησης, που όμως δεν είναι ενεργές, εκτός από τη συνοικία Ρίμπνιακ (μεταξύ Σρέμσκα Καμένιτσα και Φρούριου Πετροβαραντίν).
Με τα 15 προάστια του το Νόβι Σαντ καταλαμβάνει επιφάνεια 699 τετραγωνικών χιλιομέτρων, η κυρίως πόλη με το Πετροβαράντιν και την Σρέμσκα Καμένιτσα καταλαμβάνει επιφάνεια 129,7τετραγωνικών χιλιομέτρων, ενώ μόνη της η κυρίως πόλη καταλαμβάνει 106,2 τετραγωνικά χιλιόμετρα.
Κλίμα.
Το Νόβι Σαντ έχει ωκεάνιο κλίμα (Κλιματική ταξινόμηση Κέππεν: "Cfb"), που πλησιάζει αρκετά το υγρό ηπειρωτικό κλίμα (Κλιματική ταξινόμηση Κέππεν: "Dfb") με μέση θερμοκρασία Ιανουαρίου 0,2 ° C. Η πόλη έχει τέσσερις ξεχωριστές εποχές. Το φθινόπωρο είναι μεγαλύτερο από την άνοιξη, με πολύ ηλιόλουστες και ζεστές περιόδους. Ο χειμώνας δεν είναι τόσο δριμύς, με κατά μέσο όρο 22 ημέρες πλήρους παγετού και μέσο όρο 25 ημερών χιονόπτωσης. Ο Ιανουάριος είναι ο πιο κρύος μήνας, με μέση θερμοκρασία -1,9 ° C. Η άνοιξη είναι συνήθως μικρή και βροχερή, ενώ το καλοκαίρι αρχίζει απότομα. Η ψυχρότερη θερμοκρασία που σημειώθηκε ποτέ στο Νόβι Σαντ -30,7 ° C στις 24 Ιανουαρίου 196. και η θερμότερη 41,6 ° C στις 24 Ιουλίου 2007.
Ο ανατολικο-νοτιοανατολικός άνεμος Kόσαβα, που φυσάει από τα Καρπάθια και φέρνει καθαρό και ξηρό καιρό, είναι χαρακτηριστικό του τοπικού κλίματος. Φυσάει κυρίως το φθινόπωρο και το χειμώνα, επί 2-3 ημέρες. Η μέση ταχύτητά του είναι 25 έως 43 χιλιόμετρα ανά ώρα, αλλά ορισμένες ριπές μπορούν να φτάσουν τα 130. Το χειμώνα, που συνοδεύεται από χιονοθύελλες, μπορεί να προκαλέσει χιονοστιβάδες.
Αστικό τοπίο.
Το Νόβι Σαντ είναι μια τυπική Κεντροευρωπαϊκή πόλη από την άποψη της αρχιτεκτονικής της. Υπάρχουν μόνο λίγα κτίρια που χρονολογούνται πριν από τον 19ο αιώνα. Η πόλη καταστράφηκε σχεδόν εντελώς κατά τη διάρκεια της επανάστασης του 1848/1849, επομένως η αρχιτεκτονική του 19ου αιώνα κυριαρχεί στο κέντρο της πόλης. Μικρά παλαιότερα σπίτια περιβάλλουν το κέντρο της πόλης, αλλά τώρα αντικαθίστανται από σύγχρονα πολυώροφα κτίρια.
Κατά τη διάρκεια της σοσιαλιστικής περιόδου δημιουργήθηκαν νέα οικοδομικά τετράγωνα με μεγάλους δρόμους και πολυώροφα κτίρια γύρω από τον πυρήνα της πόλης. Ωστόσο δεν ανεγέρθηκαν πολλά πολυώροφα κτίρια κομμουνιστικού ρυθμού. Ο συνολικός αριθμός των πολυκατοικιών, με δέκα ή περισσότερους ορόφους, παρέμεινε περίπου 50, ενώ οι υπόλοιπες έχουν συνήθως τρεις έως έξι ορόφους. Το 1962-64 μια νέα λεωφόρος, σήμερα αποκαλούμενη "Bulevar oslobođenja", διανοίχθηκε στις παλαιότερες συνοικίες, δημιουργώντας βασικές γραμμές επικοινωνίας. Αρκετές άλλες λεωφόροι κατασκευάσθηκαν στη συνέχεια με παρόμοιο τρόπο, δημιουργώντας ένα ορθογώνιο δίκτυο που αντικατέστησε την κυρίως ακτινωτή δομή της παλιάς πόλης. Οι παρεμβάσεις αυτές άνοιξαν το δρόμο για μια σχετικά απρόσκοπτη ανάπτυξη της πόλης, σχεδόν τριπλασιάζοντας τον πληθυσμό από τη δεκαετία του 1950. Παρά την τεράστια αύξηση της ιδιοκτησίας αυτοκινήτων η κυκλοφοριακή συμφόρηση εξακολουθεί να είναι σχετικά ήπια, εκτός από μερικές μεγάλες αρτηρίες.
Συνοικίες.
Ορισμένες από τις παλαιότερες συνοικίες της πόλης είναι το Στάρι Γκραντ (Παλιά Πόλη), το Ροτκβάριγια, το Πόντμπαρα και το Σαλάικα. Οι περιοχές Σρέμσκα Καμένιτσα και το Πετροβαραντίν, που βρίσκονται στη δεξιά όχθη του Δούναβη, ήταν ξεχωριστές πόλεις στο παρελθόν, αλλά σήμερα ανήκουν στην αστική περιοχή του Νόβι Σαντ. Το Λίμαν και το Nόβο Νάσελιε είναι συνοικίες που δημιουργήθηκαν τις δεκαετίες του 1960, του 1970 και του 1980, με μοντέρνα κτίρια και ευρείες λεωφόρους. (Το Λίμαν χωρίστηκε σε τέσσερα τμήματα, αριθμημένα I-IV.)
Ο νέες συνοικίες, όπως το Λίμαν, το Ντετελίναρα και το Nόβο Νάσελιε, προέκυψαν από τα χωράφια και τα δάση γύρω από την πόλη. Μετά το Β΄ Παγκόσμιο Πόλεμο ψηλές πολυκατοικίες κατασκευάστηκαν για να στεγάσουν την τεράστια εισροή ανθρώπων που εγκατέλειπαν την ύπαιθρο. Πολλά παλιά σπίτια στο κέντρο της πόλης, στις συνοικίες Ροτκβάριγια και Μπούλεβαρ, κατεδαφίστηκαν τη δεκαετία του 1950 και του 1960, για να αντικατασταθούν από πολυώροφα κτίρια. Δεδομένου ότι η πόλη έχει βιώσει μια μεγάλη κατασκευαστική έκρηξη τα τελευταία 10 χρόνια, ορισμένες συνοικίες όπως η Γκρμπάβιτσα έχουν μεταμορφωθεί εντελώς.
Οι γειτονιές με μονοκατοικίες βρίσκονται κυρίως μακριά από το κέντρο της πόλης. Το Tέλεπ, που βρίσκεται στα νοτιοδυτικά, και η Κλίσα, στα βόρεια, είναι οι παλαιότερες τέτοιες περιοχές. Το Αντιτσε και το Βέτερνικ, που βρίσκονται δυτικά της περιοχής του κέντρου της πόλης, έχουν επεκταθεί σημαντικά τα τελευταία 15 χρόνια, εν μέρει λόγω της εισροής Σέρβων προσφύγων λόγω των Γιουγκοσλαβικών πολέμων.
Προάστια.
Ενώ οι αστικοί δήμοι του Νόβι Σαντ (Νόβι Σαντ, Πετροβαραντίν και Σρέμσκα Καμένιτσα) έχουν συνολικό πληθυσμό περίπου 277.000, οι προαστιακές περιοχές τους έχουν περίπου 65.000 κατοίκους. Περίπου 23,7% του συνολικού πληθυσμού της πόλης κατοικεί στα προάστια, τα οποία αποτελούνται από 12 οικισμούς και μία πόλη. Οι περισσότεροι ζουν στα δυτικά στο Φούτογκ (20.000) και στο Βέτερνικ (17.000), που έχουν αναπτυχθεί τα τελευταία χρόνια, ειδικά κατά τη διάρκεια της δεκαετίας του 1990, και έχουν συγχωνευθεί με την πόλη.
Προάστια όπως το Φούτογκ είναι επίσημα χαρακτηρισμένα ως "αστικοί οικισμοί" (πόλεις), ενώ άλλα προάστια θεωρούνται ως "αγροτικοί" (χωριά). Τα Λέντιντσι, Στάρι Λέντιντσι και Μπούκοβατς είναι όλα χωριά που βρίσκονται στις πλαγιές της Φρούσκα Γκόρα, και τα τελευταία δύο έχουν μόνο ένα ασφαλτοστρωμένο δρόμο. Το Στάρι Λέντιντσι είναι το πιο απομονωμένο και με μικρότερο πληθυσμό χωριό, που ανήκει στις προαστιακές περιοχές του Νόβι Σαντ.
Οι πόλεις και τα χωριά των παρακείμενων δήμων Σρέμσκι Καρλόβτσι, Tέμεριν και Μπέοτσιν, μοιράζονται το ίδιο σύστημα δημόσιων συγκοινωνιών και συνδέονται οικονομικά με το Νόβι Σαντ.
Δημογραφικά.
Το Νόβι Σαντ είναι η δεύτερη μεγαλύτερη πόλη της Σερβίας (μετά το (Βελιγράδι) και η μεγαλύτερη πόλη της Βοϊβοντίνα. Από την ίδρυσή της ο πληθυσμός της πόλης αυξάνεται συνεχώς. Σύμφωνα με την απογραφή του 1991 το 56,2% των ανθρώπων που μετοίκησαν στο Νόβι Σαντ από το 1961 έως το 1991 ήταν από τη Βοϊβοντίνα, το 11,7% από την υπόλοιπη Σερβία και το 15,3% προέρχονταν από τη Βοσνία και Ερζεγοβίνη.
Τις δεκαετίες του 1990 και του 2000 η πόλη γνώρισε σημαντική πληθυσμιακή αύξηση. Σύμφωνα με την απογραφή του 2011ο πληθυσμός της πόλης ήταν 250.439, ενώ στην αστική περιοχή (συμπεριλαμβανομένων των παρακείμενων οικισμών Πετροβαραντίν, Σρέμσκα Καμένιτσα, Βέτερνικ και Φούτογκ) κατοικούσαν 277.522 κάτοικοι. Η μητροπολιτική περιοχή, που περιλαμβάνει τα εδάφη εντός των διοικητικών ορίων της πόλης, είχε 341.625 κατοίκους.
Εθνοτικές ομάδες.
Η εθνοτική σύνθεση στη διοικητική περιοχή της πόλης (στις τρεις τελευταίες απογραφές):
Όλες οι κατοικημένες περιοχές στους δήμους έχουν εθνοτικά Σερβική πλειοψηφία, ενώ το χωριό Κίσατς έχει Σλοβακική.
Θρησκεία.
Σύμφωνα με την απογραφή του 2011 ο πληθυσμός της διοικητικής περιοχής του Νόβι Σαντ περιλάμβανε 270.831 Ορθόδοξους Χριστιανούς, 21.530 Καθολικούς, 8.499 Προτεστάντες, 4.760 Μουσουλμάνους, 84 Εβραίους και άλλους. Η πόλη είναι η έδρα της Σερβικής Ορθόδοξης Επισκοπής της Μπάτσκα και της Μουφτίας του Νόβι Σαντ της Ισλαμικής Κοινότητας της Σερβίας.
Πολιτικά.
Το Νόβι Σαντ είναι το διοικητικό κέντρο της Αυτόνομης Επαρχίας της Βοϊβοντίνας και, ως εκ τούτου, στεγάζει την Κυβέρνηση και την Επαρχιακή Συνέλευση της Βοϊβοντίνας.
Τα διοικητικά όργανα της πόλης περιλαμβάνουν το δημοτικό συμβούλιο ως αντιπροσωπευτικό όργανο, καθώς και το δήμαρχο και την κυβέρνηση της πόλης, που ορίζει τα εκτελεστικά όργανα. Ο δήμαρχος και τα μέλη του δημοτικού συμβουλίου επιλέγονται μέσω άμεσων εκλογών. Το δημοτικό συμβούλιο είναι 78μελές, ενώ η κυβέρνηση 11μελής. Ο δήμαρχος και τα μέλη του δημοτικού συμβουλίου εκλέγονται για τετραετή θητεία. Η κυβέρνηση της πόλης εκλέγεται από το δημοτικό συμβούλιο κατόπιν προτάσεως του δημάρχου.
Από τις εκλογές του 2012 δήμαρχος του Νόβι Σαντ αναδείχθηκε ο Mίλος Βούτσεβιτς του Σερβικού Προοδευτικού Κόμματος. Το κόμμα του διαθέτει την πλειοψηφία των εδρών στο δημοτικό συμβούλιο, όπου εκπροσωπούνται επίσης το Σοσιαλιστικό Κόμμα της Σερβίας, το Δημοκρατικό Κόμμα της Σερβίας, καθώς και άλλα κόμματα και ομάδες.
Η πόλη του Νόβι Σαντ χωρίζεται σε 46 τοπικές κοινότητες μέσα σε δύο δήμους, το Νόβι Σαντ και το Πετροβαραντίν, που χωρίζονται από τον ποταμό Δούναβη.
Εμβλημα.
Το σχέδιο αποτελείται από τρεις λευκούς πύργους τοποθετημένους στο κέντρο, με φόντο γαλάζιο ουρανό. Ένα λευκό περιστέρι που κρατά ένα κλαδί ελιάς πετά πάνω από το μεγαλύτερο μεσαίο πύργο. Και οι τρεις πύργοι έχουν στέγες με απολήξεις, καθώς και ανοικτά παράθυρα και κλειστές πύλες. Κάτω από τους πύργους βρίσκεται πράσινο φόντο, με μια κυματιστή λευκή γραμμή που απεικονίζει τον ποταμό Δούναβη.
Δημοτικές εορτές.
Η πόλη εορτάζει επίσης το 1694, έτος ίδρυσής της.
Οικονομία.
Το Νόβι Σαντ είναι το οικονομικό κέντρο της Βοϊβοντίνας και η πιο εύφορη γεωργική περιοχή της Σερβίας. Η πόλη αποτελεί επίσης ένα από τα μεγαλύτερα οικονομικά και πολιτιστικά κέντρα της Σερβίας.
Το Νόβι Σαντ ήταν ανέκαθεν αναπτυγμένη πόλη στην πρώην Γιουγκοσλαβία. Το 1981 το κατά κεφαλήν ΑΕΠ του ήταν το 172% του μέσου όρου της Γιουγκοσλαβίας. Κατά τη δεκαετία του 1990 η πόλη, όπως και η υπόλοιπη Σερβία, επλήγη σοβαρά από την επιβολή διεθνούς εμπορικού αποκλεισμού (εμπάργκο) και υπερπληθωρισμό του γιουγκοσλαβικού δηναρίου. Το εμπάργκο, μαζί με την οικονομική κακοδιαχείριση, οδήγησε σε αποσύνθεση ή κατάρρευση άλλοτε σημαντικών βιομηχανικών συγκροτημάτων, όπως η "Novkabel" (βιομηχανία ηλεκτρικών καλωδίων), η "Pobeda" (βιομηχανία μετάλλων), η "Jugoalat" (εργαλεία), η "Albus" και η "HINS" (χημική βιομηχανία). Ουσιαστικά οι μόνες βιώσιμες μεγάλες εγκαταστάσεις που διατηρούνται σήμερα είναι τα διυλιστήρια πετρελαίου, που βρίσκεται βορειοανατολικά της πόλης, και το ατμοηλεκτρικό εργοστάσιο.
Η οικονομία του Νόβι Σαντ έχει ανακάμψει σε μεγάλο βαθμό από την περίοδο εκείνη και αναπτύσσεται έντονα από το 2001, μετατοπίζοντας το κέντρο βάρους της από τη βιομηχανία στον τριτογενή τομέα. Οι διαδικασίες ιδιωτικοποίησης κρατικών και κοινωνικών επιχειρήσεων, καθώς και ισχυρά ιδιωτικά κίνητρα, αύξησαν το μερίδιο των ιδιωτικών εταιρειών σε ποσοστό άνω του 95% στην περιοχή, με τις μικρές και μεσαίες επιχειρήσεις να κυριαρχούν στην οικονομική ανάπτυξη της πόλης. 
Η σημασία του Νόβι Σαντ ως χρηματοπιστωτικού κέντρου αποδεικνύεται από το ότι είναι έδρα της εθνικής έδρας πολλών τραπεζών όπως η "Erste Bank", η "OTP banka" και η "Crédit Agricole" [34] καθώς και της τρίτης μεγαλύτερης ασφαλιστικής εταιρείας της Σερβίας, "DDOR Novi Sad". Επιπλέον η πόλη είναι έδρα μεγάλων ενεργειακών εταιρειών, όπως η πετρελαϊκή εταιρεία "Naftna Industrija Srbije" (Πετρελαϊκή Βιομηχανία της Σερβίας) και η εταιρεία αερίου "Srbijagas". Είναι επίσης η έδρα της αγοράς σιταριού.
Το Νόβι Σαντ είναι επίσης αναπτυσσόμενο κέντρο τεχνολογίας πληροφοριών της Σερβίας, δεύτερο μόνο μετά το Βελιγράδι.
Πολιτισμός.
Το 19ο και τον 20ό αιώνα το Νόβι Σαντ ήταν πρωτεύουσα του Σερβικού πολιτισμού, κερδίζοντας το προσωνύμιο "Σερβική Αθήνα". Κατά την περίοδο αυτή σχεδόν κάθε Σέρβος μυθιστοριογράφος, ποιητής, νομομαθής και εκδότης είχε ζήσει ή εργαστεί στο Νόβι Σαντ κάποιο διάστημα της σταδιοδρομίας του. Κάποιοι από αυτούς τους εργάτες του πολιτισμού ήταν, μεταξύ άλλων, ο Βουκ Στεφάνοβιτς Κάρατζιτς, ο Mίκα Αντιτς και ο Τζούρα Γιάκσιτς. Η "Matica srpska", το παλαιότερο πολιτιστικό-επιστημονικό ίδρυμα της Σερβία, μεταφέρθηκε από τη Βουδαπέστη στο Νόβι Σαντ το 1864 και σήμερα περιέχει τη δεύτερη μεγαλύτερη βιβλιοθήκη της χώρας, τη Βιβλιοθήκη της" Matica srpska", με πάνω από 3,5 εκατομμύρια τόμους. Το Εθνικό Θέατρο της Σερβίας, το παλαιότερο επαγγελματικό θέατρο των Νότιων Σλάβων, ιδρύθηκε στο Νόβι Σαντ το 1861.
Σήμερα το Νόβι Σαντ είναι το δεύτερο μεγαλύτερο πολιτιστικό κέντρο της Σερβίας, μετά το Βελιγράδι. Οι δημοτικοί άρχοντες έχουν κάνει την πόλη πιο ελκυστική με πολυάριθμες πολιτιστικές εκδηλώσεις και συναυλίες μουσικής. Από το 2000 το Νόβι Σαντ φιλοξενεί το φεστιβάλ EXIT, ένα από τα μεγαλύτερα καλοκαιρινά φεστιβάλ μουσικής στην Ευρώπη. Άλλες σημαντικές πολιτιστικές εκδηλώσεις περιλαμβάνουν το θεατρικό φεστιβάλ "Sterijino pozorje", το Παιδικό Φεστιβάλ "Zmaj", το Διεθνές Λογοτεχνικό Φεστιβάλ του Νόβι Σαντ, το Φεστιβάλ Τζαζ του Νόβι Σαντ και πολλά άλλα.. Το Νόβι Σαντ φιλοξενεί επίσης μια επίδειξη μόδας δύο φορές το χρόνο, προσελκύοντας ντόπιους και ξένους σχεδιαστές. Με το όνομα Εβδομάδα Μόδας της Σερβίας, η εκδήλωση παρουσιάζει επίσης έργα καλλιτεχνών, μουσικών, διακοσμητών εσωτερικών χώρων, ειδικών πολυμέσων και αρχιτεκτόνων.
Εκτός από το Εθνικό Θέατρο της Σερβίας ξεχωρίζουν το Θέατρο του Νόβι Σαντ, το Νεανικό Θέατρο και το Πολιτιστικό Κέντρο του Νόβι Σαντ. Η Συναγωγή του Νόβι Σαντ φιλοξενεί επίσης πολλές πολιτιστικές εκδηλώσεις. Άλλα πολιτιστικά ιδρύματα περιλαμβάνουν το Παράρτημα της Σερβικής Ακαδημίας Επιστημών και Τεχνών, τη Βιβλιοθήκη της "Matica Srpska", τη Δημοτική Βιβλιοθήκη του Νόβι Σαντ και το "Azbukum" (κέντρο Σερβικής γλώσσας και πολιτισμού). Η πόλη φιλοξενεί επίσης το Αρχείο της Βοϊβοντίνας, που έχει συγκεντρώσει πολλά έγγραφα από την περιοχή της Βοϊβοντίνας που χρονολογούνται από το 1565 και μετά.
Το Νόβι Σαντ έχει πολλούς συλλόγους λαϊκών τραγουδιών, που είναι γνωστοί ως "kulturno-umetničko društvo" ή "KUD". Οι πιο γνωστοί σύλλογοι της πόλης είναι οι: "KUD Svetozar Marković", "AKUD Sonja Marinković", "SKUD Željezničar", "FA Vila" και η παλαιότερη" SZPD Neven", που ιδρύθηκε το 1892.
Οι εθνικές μειονότητες εκφράζουν τις δικές τους παραδόσεις, τη λαογραφία και τα τραγούδια τους μέσα από διάφορους συλλόγους όπως ο Ουγγρικός "MKUD Petőfi Sándor", ο Σλοβακικός "SKUD Pavel Jozef Šafárik" και ο Ρουθηνικός "RKC Novi Sad".
Μουσεία.
Η πόλη έχει πολλά μουσεία και πινακοθήκες, τόσο δημόσια όσο και ιδιωτικά. Το πιο γνωστό ίδρυμα της πόλης είναι το Μουσείο της Βοϊβοντίνας, πουιδρύθηκε το 1847 και στεγάζει μια μόνιμη συλλογή του Σερβικού πολιτισμού και της ζωής στη Βοϊβοντίνα από την αρχαιότητα. Το Μουσείο του Νόβι Σαντ, που βρίσκεται στο φρούριο Πετροβαραντίν, διαθέτει μόνιμη συλλογή με την ιστορία του παλιού φρουρίου.
Η "Πινακοθήκη της Matica Srpska" είναι ο μεγαλύτερος εκθεσιακός χώρος στην πόλη, με δύο πινακοθήκες στο κέντρο της πόλης. Άλλα μουσεία είναι η "Πινακοθήκη Καλών Τεχνών - Συλλογή-Δωρεά του Ράικο Μάμουζιτς" και η "Αναμνηστική Συλλογή Πάβλε Μπέλιανσκι", με μία από τις πιο εκτενείς συλλογές Σερβικής τέχνης από τη δεκαετία του 1900 έως εκείνη του 1970.
Εκπαίδευση.
Το Νόβι Σαντ είναι ένα από τα σημαντικότερα κέντρα ανώτατης εκπαίδευσης και έρευνας στη Σερβία, με τέσσερα πανεπιστήμια συνολικά και πολυάριθμα επαγγελματικά, τεχνικά και ιδιωτικά κολέγια και ερευνητικά ιδρύματα, συμπεριλαμβανομένης μιας νομικής σχολής. Το μεγαλύτερο εκπαιδευτικό ίδρυμα της πόλης είναι το δημόσιο Πανεπιστήμιο του Νόβι Σαντ, που ιδρύθηκε το 1960. Το 2012 είχε 14 σχολές, 9 από τις οποίες βρίσκονται στην κεντρική πανεπιστημιούπολη. Παρακολουθείται από περισσότερους από 50.000 φοιτητές και έχει συνολικά προσωπικό περίπου 5.000.
Στην πόλη βρίσκονται επίσης δύο ιδιωτικά πανεπιστήμια. Άλλα εκπαιδευτικά ιδρύματα είναι το Ανοικτό Πανεπιστήμιο του Νόβι Σαντ, που παρέχουν επαγγελματικά μαθήματα στην εκπαίδευση ενηλίκων και η Προτεσταντική Θεολογική Σχολή.
Όσον αφορά την πρωτοβάθμια και τη δευτεροβάθμια εκπαίδευση υπάρχουν 36 δημοτικά σχολεία (33 γενικά και 3 ειδικά) με περίπου 26.000 μαθητές [42]. Το σύστημα δευτεροβάθμιας εκπαίδευσης αποτελείται από 11 επαγγελματικά σχολεία και 4 γυμνάσια με σχεδόν 18.000 μαθητές.
Toυρισμός.
Από το 2000 ο αριθμός των τουριστών που επισκέπτονται το Νόβι Σαντ αυξάνεται σταθερά κάθε χρόνο. Κατά τη διάρκεια του ετήσιου μουσικού φεστιβάλ EXIT τον Ιούλιο η πόλη είναι γεμάτη από νέους από όλη την Ευρώπη. Το 2017 πάνω από 200.000 επισκέπτες από 60 χώρες ήρθαν στο φεστιβάλ, παρακολουθώντας περίπου 35 συναυλίες. Άλλες εκδηλώσεις περιλαμβάνουν εκθέσεις και συνέδρια που διοργανώνονται από την Εκθεση του Νόβι Σαντ, τοπική εταιρεία, που φέρνουν στην πόλη πολλούς επιχειρηματίες και επενδυτές. Κάθε Μάιο το Νόβι Σαντ φιλοξενεί τη μεγαλύτερη γεωργική έκθεση στην περιοχή, που το 2005 προσέλκυσε 600.000 επισκέπτες. Το τουριστικό λιμάνι, κοντά στη Γέφυρα Βάραντιν στο κέντρο της πόλης, υποδέχεται κρουαζιερόπλοια από όλη την Ευρώπη που ταξιδεύουν στον ποταμό Δούναβη.
Το πιο γνωστό μνημείο στο Νόβι Σαντ είναι το Φρούριο Πετροβαραντίν, που δεσπόζει στον ορίζοντα και προσφέρει επίσης γραφική θέα της πόλης. Η γειτονική ιστορική συνοικία του Στάρι Γκραντ διαθέτει πολλά μνημεία, μουσεία, καφέ, εστιατόρια και καταστήματα. Σε μικρή απόσταση είναι και το Εθνικό Πάρκο Φρούσκα Γκόρα, περίπου 20χλμ.από το κέντρο της πόλης.
Κουζίνα.
Στο Νόβι Σαντ μπορεί να βρει κανείς τυπικό σερβικό φαγητό, όπως τα παραδοσιακά πιάτα τσέβαπι, μπούρεκ, καϊμάκ, κίσελι κούπους, κίφλιτσε και πάσουλι, καθώς και πιάτα με ψάρι, τοπικά τυριά και αλλαντικά. Τα εστιατόρια και τα αγροκτήματα προσφέρουν φρέσκα προϊόντα από τους ντόπιους αγρότες και επίσης τοπικά κρασιά από τα οινοποιεία της Φρούσκα Γκόρα.. Υπάρχουν σύγχρονες εναλλακτικές λύσεις σε ορισμένα από τα κορυφαία εστιατόρια της πόλης, που προσφέρουν παραδοσιακές τροφές με σύγχρονη άποψη. Τα ζαχαροπλαστεία σερβίρουν τοπικές σπεσιαλιτέ, όπως κέικ με στρώσεις από αλεσμένους ξηρούς καρπούς και κρέμα, που αναφέρονται στη Σερβία ως "τόρτα". Τα επιδόρπια περιλαμβάνουν συχνά και σμέουρα, μία από τις μεγαλύτερες εξαγωγές της περιοχής, ενώ η ιστορική Οδός Ντούναβσκα έχει πολλά παντοπωλεία.
Μεσα Μαζικής ενημέρωσης.
Το Νόβι Σαντ έχει μία μεγάλη ημερήσια εφημερίδα, τη "Dnevnik", και μεταξύ των περιοδικών ξεχωρίζει το μηνιαίο "Vojvodjanski magazin". Η πόλη είναι επίσης έδρα του περιφερειακού δημόσιου ραδιοτηλεοπτικού οργανισμού "Ραδιοτηλεόραση της Βοϊβοντίνα (RTV)" και του δημοτικού "Novosadska televizija", καθώς και μερικών ιδιωτικών τηλεοπτικών σταθμών, όπως οι "Kanal 9", "Panonija" και "RTV Most". Σημαντικοί τοπικοί ιδιωτικοί ραδιοφωνικοί σταθμοί είναι οι "AS FM" και "Radio 021".
Το Νόβι Σαντ είναι γνωστό και ως εκδοτικό κέντρο. Οι σημαντικότεροι εκδοτικοί οίκοι είναι οι "Matica srpska", "Stilos" και "Prometej". Γνωστά λογοτεχνικά και καλλιτεχνικά περιοδικά είναι το "Letopis Matice srpske", το παλαιότερο σερβικό περιοδικό, το "Polja", που εκδίδεται από το Πολιτιστικό Κέντρο του Νόβι Σαντ και το "Zlatna greda", που εκδίδεται από την Ένωση Συγγραφέων της Βοϊβοντίνας..
Αθλητισμός.
Ιδρυθείς το 1790 ο "Δημοτικός Σύλλογος Σκοποβολής" έγινε ο πρώτος αθλητικός οργανισμός στο Νόβι Σαντ. Ευρύτερο ενδιαφέρον για αγωνιστικά αθλήματα αναπτύχθηκε μετά την ίδρυση του "Δημοτικού Συλλόγου Φυσικής Αγωγής" το 1959 και όταν κατασκευάστηκε το Αθλητικό Κέντρο SPENS το 1981. Σήμερα δραστηριοποιούνται στο Νόβι Σαντ περίπου 220 αθλητικοί σύλλογοι. 
Τα επαγγελματικά αθλήματα στο Νόβι Σαντ περιστρέφονται κυρίως γύρω από το πολλών αθλημάτων σύλλογο "Βοϊβοντίνα". Έχοντας κερδίσει δύο πρωταθλήματα το 1966 και το 1989, ο ποδοσφαιρικός σύλλογος ΦΚ Βοϊβοντίνα αποτελεί την 3η καλύτερη ομάδα όλων των εποχών στη Σερβία, μετά τους δύο αντιπάλους της του Βελιγραδίου, Ερυθρό Αστέρα και Παρτιζάν. Με 13 τίτλους πρωταθλήματος η ΟΚ Βοϊβοντίνα είναι η κορυφαία ομάδα βόλεϊ της χώρας. Όσον αφορά το χάντμπολ η ΡΚ Βοϊβοντίνα είναι η σημερινή πρωταθλήτρια.
Αθλητές από το Νόβι Σαντ είχαν την τιμή να συμμετάσχουν στους πρώτους Ολυμπιακούς Αγώνες της Αθήνας. Ο μεγαλύτερος αριθμός αθλητών του Νόβι Σαντ, που συμμετείχαν σε Ολυμπιακούς Αγώνες, ήταν σε εκείνους της Ατλάντα. Έντεκα αθλητές κέρδισαν εκεί 6 μετάλλια. Τρεις αγωνίστηκαν επίσης στους Αγώνες της Μόσχας του 1980, ενώ δύο συμμετείχαν στους Αγώνες του Μόντρεαλ του 1976 και στους Αγώνες της Μελβούρνης του 1956.
Στην πόλη διεξάγονται πολλές εθνικές και διεθνείς διοργανώσεις. Το Νόβι Σαντ φιλοξένησε το Ευρωπαϊκό και Παγκόσμιο Πρωτάθλημα πινγκ-πονγκ το 1981 και την 29η Σκακιστική Ολυμπιάδα το 1990. Διοργάνωσε επίσης το Ευρωπαϊκό και το Παγκόσμιο Πρωτάθλημα "σάμπο", το Βαλκανικό και Ευρωπαϊκό Πρωτάθλημα τζούντο, τον τελικό του 1987 του Κύπελλου Σαπόρτα στο Ευρωπαϊκό μπάσκετ, και την τελική φάση του Ευρωπαϊκού κυπέλλου βόλεϊ. Επιπλέον το Νόβι Σαντ συνφιλοξένησε το Ευρωπαϊκό Πρωτάθλημα Μπάσκετ του 2005, καθώς και αγώνες του Παγκόσμιου Πρωταθλήματος Βόλεϊ του 2017. [59] [61] Το έτος 2018 η πόλη φιλοξένησε το Ευρωπαϊκό Πρωτάθλημα Ξιφασκίας και το Ευρωπαϊκό Πρωτάθλημα Καράτε
Στην πόλη διεξάγονται επίσης παραδοσιακές αθλητικές εκδηλώσεις όπως ο μαραθώνιος του Νόβι Σαντ, διεθνείς αγώνες κολύμβησης και πολλά άλλες. Το πρώτο ποδηλατικό "Κύπελλο Φρουρίου Πετροβαραντίν" έλαβε χώρα το 2018 και ήταν h πρώτη διοργάνωση ορεινής ποδηλασίας που διεξήχθη στη Σερβία.
Αναψυχή.
Οι κάτοικοι του Νόβι Σαντ ασχολούνται με ένα ευρύ φάσμα ψυχαγωγικών δραστηριοτήτων. Όσον αφορά τα ομαδικά αθλήματα το ποδόσφαιρο και το μπάσκετ έχουν τον μεγαλύτερο αριθμό συμμετεχόντων. Η ποδηλασία είναι επίσης δημοφιλής λόγω του επίπεδου εδάφους της πόλης και του εκτεταμένου ορεινού δικτύου, που βρίσκεται στη γειτονική ορεινή Φρούσκα Γκόρα. Εκατοντάδες ποδηλάτες κυκλοφορούν καθημερινά στους δρόμους και τους ποδηλατόδρομους και τις ποδηλατικές διαδρομές.
Η εγγύτητα του Εθνικού Πάρκου Φρούσκα Γκόρα προσελκύει εκεί πολλούς κατοίκους της πόλης τα Σαββατοκύριακα. Απολαμβάνουν τα πολλά πεζοπορικά μονοπάτια, τα εστιατόρια και τα μοναστήρια που βρίσκονται μέσα και γύρω από την ορεινή περιοχή. Το πρώτο Σαββατοκύριακο κάθε Μαίου ο «"Μαραθώνιος της Φρούσκα Γκόρα"» επιτρέπει στους πεζοπόρους, τους δρομείς και τους ποδηλάτες να επωφεληθούν από τα πολλά πεζοπορικά μονοπάτια. Τους καλοκαιρινούς μήνες πολίτες από το Νόβι Σαντ επισκέπτονται τη λίμνη Λέντιντσι στη πεζοπορικά μονοπάτια, καθώς και τις πολλές παραλίες που βρίσκονται κατά μήκος του Δούναβη, με μεγαλύτερη τη Στρταντ στη συνοικία Λίμαν. Υπάρχουν επίσης αρκετές μαρίνες αναψυχής κατά μήκος του ποταμού.
Μεταφορές.
Το Νόβι Σαντ βρίσκεται στον κλάδο Β του Πανευρωπαϊκού Διαδρόμου X. Ο αυτοκινητόδρομος Α1 συνδέει την πόλη με τη Σουμπότιτσα στα βόρεια και το Βελιγράδι προς νότο. Ακολουθεί την ίδια διαδρομή με το σιδηρόδρομο Βουδαπέστη-Βελιγράδι, που το συνδέει με μεγάλες ευρωπαϊκές πόλεις. Το Νόβι Σαντ συνδέεται με το Ζρένιανιν και την Τιμισοάρα στα βορειοδυτικά και τη Ρούμα προς νότο με περιφερειακή οδό, που υπάρχουν μακροπρόθεσμα σχέδια για την αναβάθμιση του σε αυτοκινητόδρομο, με σήραγγα κάτω από τη Φρούσκα Γκόρα που θα παρακάμψει το ορεινό πέρασμα "Ιρισκι Βένατς"
Το Νόβι Σαντ δεν διαθέτει επί του παρόντος το δικό του πολιτικό αεροδρόμιο. Η πόλη απέχει περίπου μία ώρα με το αυτοκίνητο από το Αεροδρόμιο Νίκολα Τέσλα του Βελιγραδίου, που τη συνδέει με τις πρωτεύουσες της Ευρώπης. Το μικρό Αεροδρόμιο Τσένεϊ βόρεια της πόλης χρησιμοποιείται για αθλητικούς και γεωργικούς σκοπούς. Υπάρχουν σχέδια να αναβαθμιστεί για να εξυπηρετεί μεταφορά φορτίων και μικρής κλίμακας δημόσιες συγκοινωνίες, αλλά χωρίς βεβαιότητα.
Τέσσερις γέφυρες διασχίζουν το Δούναβη στο Νόβι Σαντ: Η γέφυρα Ελευθερίας ("Μοστ Σλόμποντε") συνδέει τη Σρέμσκα Καμένιτσα με την πόλη. Η Γέφυρα Βάραντιν ("Μοστ Βαράντινσκι") και η Γέφυρα Ζέζελι ("Ζέζελιεβ μοστ"), συνδέουν το Πετροβαραντίν με το κέντρο της πόλης, μαζί με την προσωρινή Οδική-Σιδηροδρομική Γέφυρα, που κατασκευάστηκε το 2000 και χρησιμοποιείται κυρίως ως σιδηροδρομική και για την κυκλοφορία βαρέων φορτηγών. Τέσσερις γέφυρες διασχίζουν τη διώρυγα Δούναβη-Τίσα-Δούναβη, βόρεια του κέντρου της πόλης.
Το κύριο σύστημα δημόσιων συγκοινωνιών στο Νόβι Σαντ αποτελείται από λεωφορειακές γραμμές. Υπάρχουν είκοσι μία αστικές γραμμές και είκοσι εννέα προαστιακές. Τις διαχειρίζεται η "JGSP Novi Sad", με τον κεντρικό σταθμό των λεωφορείων στο βόρειο άκρο της Λεωφόρου Απελευθέρωσης, δίπλα στο σιδηροδρομικό σταθμό. Επιπλέον υπάρχουν πολυάριθμες εταιρείες ταξί που εξυπηρετούν την πόλη. Η πόλη είχε σύστημα τραμ, που καταργήθηκε το 1958.
Διεθνής συνεργασία.
Το Νόβι Σαντ έχει σχέσεις με αρκετές πόλεις. Ένας από τους κύριους δρόμους στο κέντρο της πόλης έχει το όνομα της Μόντενα της Ιταλίας και αντίστοιχα η Μόντενα έχει ονομάσει ένα πάρκο στο κέντρο της πόλης "Parco di Piazza d'Armi Novi Sad". Η Γέφυρα Φιλίας Νόβι Σαντ στο Νόριτς του Ηνωμένου Βασιλείου ονομάστηκε επίσης προς τιμή του Νόβι Σαντ. Αδελφοποιημένες πόλεις είναι:
Σημαντικοί άνθρωποι.
Ακολουθεί κατάλογος σημαντικών πολιτών του Νόβι Σαντ (γεννημένων καθώς και μόνιμων ή / και προσωρινών κατοίκων).

</doc>
<doc id="55530" url="https://el.wikipedia.org/wiki?curid=55530" title="Αναστάσιος Πάντος">
Αναστάσιος Πάντος



</doc>
<doc id="55531" url="https://el.wikipedia.org/wiki?curid=55531" title="Νις (Σερβία)">
Νις (Σερβία)

Η Νις (σερβικά: Ниш / Niš), (παλιότερα Ναϊσσός ή Νίσσα) είναι η τρίτη μεγαλύτερη πόλη της Σερβίας, μετά το Βελιγράδι και το Νόβι Σαντ και το διοικητικό κέντρο της Επαρχίας Νισάβα. Σύμφωνα με την απογραφή του 2011 η πόλη της Νις έχει πληθυσμό 187.544 κατοίκους, ενώ ο δήμος της 278.867 κατοίκους.
Είναι μια από τις παλαιότερες πόλεις στα Βαλκάνια και την Ευρώπη και από την αρχαιότητα θεωρείται πύλη μεταξύ Ανατολής και Δύσης. Ιδρύθηκε από τους Σκορδίσκους το 279 π.Χ., μετά από την εισβολή τους στα Βαλκάνια. Η πόλη ήταν μεταξύ των πολλών που καταλήφθηκαν κατά τη Ρωμαϊκή κατάκτηση το 75 π.Χ. Οι Ρωμαίοι κατασκεύασαν τη "Via Militaris" τον 1ο αιώνα μ.Χ., με τη Ναϊσσό μια από τις βασικές πόλεις-κόμβους της. Υπήρξε επίσης η γενέτειρα του Μεγάλου Κωνσταντίνου, του πρώτου Χριστιανού Αυτοκράτορας και ιδρυτή της Κωνσταντινούπολης και του Κωνστάντιου Γ΄ και του Ιουστίνου Α΄. Διαθέτει μία από τις παλαιότερες εκκλησίες της Σερβίας, που χρονολογείται από τον 4ο αιώνα και βρίσκεται στο προάστιο Mέντιανα. Τα Βαλκάνια περιήλθαν στην Ανατολική Ρωμαϊκή (Βυζαντινή) Αυτοκρατορία. Τον 6ο αιώνα άρχισαν να εγκαθίστανται στα Βαλκάνια οι Σλάβοι, ενώ η πόλη ανήκε στους Βυζαντινούς μέχρι τον 9ο αιώνα, οπότε περιήλθε υπό τη Βουλγαρική κυριαρχία. Η πόλη άλλαζε χέρια μεταξύ των δύο αυτών κρατών, πριν αποδοθεί από τους Βυζαντινούς στους Σέρβους τον 12ο αιώνα. Η Νις ήταν η πρωτεύουσα του Στέφανου Νεμάνια. Καταλήφθηκε από τους Οθωμανούς τον 15ο αιώνα και έγινε έδρα σαντζακίου, αρχικά του Βιλαετίου της Ρουμελης (1385-1443, 1448-1846), αργότερα του Βιλαετίου της Νις (1846-1864) και τέλος του Βιλαετίου του Δούναβη (1864-1878). Απελευθερώθηκε από το Σερβικό Στρατό το 1878 κατά το Σερβοτουρκικό Πόλεμο (1876-78).
Η Νις είναι ένα από τα σημαντικότερα βιομηχανικά κέντρα της Σερβίας, κέντρο ηλεκτρονικής βιομηχανίας, βιομηχανίας μηχανοκατασκευών, κλωστοϋφαντουργίας και καπνοβιομηχανίας. Το Αεροδρόμιο "Νις Κωνσταντίνος ο Μέγας" είναι το διεθνές της αεροδρόμιο. Το 2013 η πόλη φιλοξένησε τον εορτασμό των 1700 χρόνων από το Διάταγμα των Μεδιολάνων του Μεγάλου Κωνσταντίνου. 
Η πόλη, μαζί με τα Λουτρά Ναϊσσού και 68 προάστια, καλύπτει μια έκταση περίπου 597 τετραγωνικών χιλιομέτρων. 
Ονομα.
Η πόλη πήρε το όνομά της από τον ποταμό Νίσαβα, που τη διαρέει και ονομάστηκε "Νάβισος" από τους Κέλτες τον 3ο αιώνα π.Χ. Στη συνέχεια έγινε γνωστή ως Ρωμαϊκή "Ναϊσσός", Βυζαντινή "Νυσός" και Σλαβική "Νις". Ο θρύλος λέει ότι η Νις ιδρύθηκε από κάποιο Πρίγκηπα Nίσα, που την έχτισε χρησιμοποιώντας την κοντινή πέτρα Χούμσκα Τσούκα. Έχει ονομαστεί Πόλη του Αυτοκράτορα.
Ιστορία.
Αρχαιολογικές μαρτυρίες φανερώνουν νεολιθικούς οικισμούς στην πόλη και την περιοχή που χρονολογούνται από το 5.000 ως το 2.000 π.Χ. Ένας σημαντικός αρχαιολογικός χώρος είναι η ΄"Χούμσκα Τσούκα". Η εθνογένεση των Θρακών ξεκίνησε την Εποχή του Σιδήρου και μια από τις κύριες πόλεις τους ήταν η Αἰάδαβα, η Ρωμαϊκή Ρεμεσιάνα. Συγκεκριμένα στην περιοχή αυτή κατοικούσαν οι Τριβαλλοί, που αναφέρεται ήδη από το 424 π.Χ. Το 279 π.Χ., κατά τη Γαλατική εισβολή στα Βαλκάνια, η φυλή των Σκορδίσκων νίκησε τους Τριβαλλούς και εγκαταστάθηκαν, τότε που η πόλη ήταν γνωστή ως Nάβισσος. Την εποχή της κατάκτησης των Βαλκανίων από τη Ρώμη το 168-75 π.Χ. η Ναϊσσός χρησιμοποιήθηκε ως βάση για τις επιχειρήσεις. Η Ναϊσσός αναφέρεται για πρώτη φορά σε Ρωμαϊκά έγγραφα στις αρχές του 2ου αι. μ.Χ. και θεωρήθηκε τόπος αξιομνημόνευτος στη "Γεωγραφία" του Κλαύδιου Πτολεμαίου.
Οι Ρωμαίοι κατέλαβαν την πόλη κατά το «Δαρδανικό Πόλεμο» (75-73 π.Χ.) και ίδρυσαν στρατόπεδο λεγεωναρίων. Η πόλη (αποκαλούμενη "refugia" και "vici"), εξαιτίας της στρατηγικής της θέσης (οι Θράκες είχαν τη βάση τους νότια αυτής) αναπτύχθηκε ως σημαντικό φρούριο και εμπορική πόλη της επαρχίας της Ανω Μοισίας. Το 272 μ.Χ. ο μελλοντικός Αυτοκράτορας Μέγας Κωνσταντίνος γεννήθηκε στη Ναϊσσό. Ο Κωνσταντίνος ίδρυσε την επαρχία της Μεσογειακής Δακίας, που πρωτεύουσα της ήταν η Ναϊσσός και περιλάμβανε επίσης τη Ρεμεσιάνα της Via Militaris και τις πόλεις Παουτάλια και Γερμάνια. Εζησε στη Ναϊσσό μικρά διατήματα από το 316 ως το 322. Το 364 μ.Χ. η Αυτοκρατορική Βίλα Μεντιάνα, 3 χλμ. από τη Ναϊσσό, ήταν ο τόπος όπου οι αυτοκράτορες Ουαλεντινιανός και Ουάλης συναντήθηκαν και χώρισαν τη Ρωμαϊκή Αυτοκρατορία και κυβερνούσαν ως συν-αυτοκράτορες.
Πολιορκήθηκε από τους Ούννους το 441 και καταστράφηκε και πάλι το 448 και το 480, όταν η μερικώς ανοικοδομημένη πόλη ισοπεδώθηκε από τους βαρβάρους. Ο Βυζαντινός Αυτοκράτορας Ιουστινιανός Α´ ανοικοδόμησε την πόλη αλλά καταστράφηκε για άλλη μια φορά από τους Αβάρους. Οι Σλάβοι, κατά την εκστρατεία του εναντίον του Βυζαντίου, κατέλαβαν τη Νις και εγκαταστάθηκαν εδώ το 540. Το 805 η πόλη και τα περίχωρά της καταλήφθηκαν από το Βούλγαρο Αυτοκράτορα Κρούμο. Το 11ο αιώνα το Βυζάντιο ανέκτησε και πάλι τον έλεγχο της Νις και της γύρω περιοχής. 
Κατά τη Σταυροφορία του Λαού, στις 3 Ιουλίου 1096, ο Πέτρος ο Ερημίτης συγκρούστηκε με τις Βυζαντινές δυνάμεις στη Νις. Ο Μανουήλ οχύρωσε την πόλη, αλλά ο διάδοχός του Ανδρόνικος Α', δεν μπόρεσε να την κρατήσει, έτσι η Νις καταλήφθηκε από τον Ούγγρο βασιλιά Μπέλα Γ΄. Η πόλη πέρασε ξανά σε ελληνικά χέρια για κάσποιο διάστημα και στη συνέχεια, το 1185, στον έλεγχο της Σερβίας. Το 1188 η Νις έγινε πρωτεύουσα του Νεμάνια. Στις 27 Ιουλίου 1189 ο Νεμάνια δέχθηκε το Γερμανό αυτοκράτορα Φρειδερίκος Βαρβαρόσσα και τους 100.000 σταυροφόρους του στη Νις. Η αναφορά της Νις κατά την περιγραφή της Σερβίας επί του ηγεμόνα Βουκάν το 1202, φανερώνει το ιδιαίτερο καθεστώς της. Το 1203 ο Καλογιάν της Βουλγαρίας προσάρτησε τη Νις. Ο Στέφανος ο Πρωτόστεπτος ανέκτησε αργότερα την περιοχή. Η κατάλυση του Σερβικού κράτους από το Σουλτάνο Μουράτ Α΄ το 1385, έκρινε επίσης τη μοίρα της Νις. Μετά από πολιορκία 25 ημερών η πόλη έπεσε στους Τούρκους. Επανήλθε στην κυριαρχίατων Σέρβων το 1443, αλλά υπέκυψε στους Οθωμανούς και πάλι το 1448 και παρέμεινε έτσι για τα επόμενα 241 χρόνια. Την περίοδο της Οθωμανικής κυριαρχίας η Νις ήταν μία από τις έδρες της τουρκικής στρατιωτικής και πολιτικής διοίκησης. Ένας περιηγητής από τη Σιλεσία δήλωσε το 1596 ότι ο δρόμος του ταξιδιού του από τη Σόφια στη Νις ήταν γεμάτος με πτώματα και περιέγραψε τις πύλες της Νις μπροστά στα φρεσκοκομμένα κεφάλια φτωχών Βουλγάρων αγροτών από τον Οθωμανικό στρατό. Το 1689 η Νις καταλήφθηκε από τον Αυστριακό στρατό κατά το Μεγάλο Τουρκιό Πόλεμο, αλλά οι Τούρκοι την ανέκτησαν το 1690. Το 1737 η Νις καταλήφθηκε πάλι από τον Αυστριακό στρατό, στην εκστρατεία του εναντίον των Τούρκων. Οι Τούρκοι υποχώρησαν και οι Αυστριακοί ανακατέλαβαν το Φρούριο. Ωστόσο, τον ίδιο χρόνο, οι Τούρκοι προέλασαν ξανά και η Νις υποτάχθηκε σε αυτούς χωρίς αντίσταση.
Κατά την Πρώτη Σερβική Εξέγερση οι Σέρβοι επαναστάτες προσπάθησαν να απελευθερώσουν τη Νις το 1809, όταν έλαβε χώρα η περίφημη Μάχη του Τσέγκαρ. Μετά την ήττα των Σερβικών δυνάμεων ο Οθωμανός διοικητής της Νίς διέταξε να στηθούν τα κεφάλια των σκοτωμένων Σέρβων σχηματίζοντας πύργο για παραδειγματισμό. Ο πύργος είναι γνωστός ως Πύργος των Κρανίων ("Ćele Kula"). Το 1821 οι Οθωμανοί συνελήφθησαν τον Επίσκοπο Νις Μιλέντιγια και 200 ​​Σέρβους πατριώτες με την κατηγορία της προετοιμασίας μιας εξέγερσης στην περιοχή της Νις για την υποστήριξη της Ελληνικής Επανάστασης. Στις 13 Ιουνίου του ίδιου έτους ο Επίσκοπος Μιλέντιγια και άλλοι Σέρβοι ηγέτες απαγχονίστηκαν δημόσια.
Το 19ο αιώνα η Νις ήταν σημαντική πόλη, αλλά κατοικείτο από Βουλγάρους, όταν ξέσπασε η εξέγερση της Νις το 1841. Σύμφωνα με τις Οθωμανικές στατιστικές κατά τη διάρκεια του Τανζιμάτ ο πληθυσμός του Σαντζακίου της Νις θεωρείτο Βουλγαρικός, όπως και σύμφωνα με Γάλλους περιηγητές όπως ο Ζερόμ-Αντόλφ Μπλανκί και ο Αμί Μπουέ το 1837/1841. Σύμφωνα με όλους τους συγγραφείς μεταξύ 1840 και 1872 η οριοθέτηση μεταξύ Βουλγάρων και Σέρβων είναι αδιαμφισβήτητη και διέρχεται βόρεια της Νις, αν και κάποιος συγγραφέας Σίπριεν Ρόμπερτ ισχυρίζεται ότι ο μισός πληθυσμός της πόλης αποτελείται από Σέρβους. Οι Σέρβοι χαρτογράφοι (όπως ο Ντιμίτρι Νταβίντοβιτς το 1828 και ο Μίλαν Σάβιτς το 1878) δέονταν επίσης τον ποταμό Νότιο Μοράβα ως τέτοια οριοθέτηση και έθεταν τη Νις εκτός των ορίων του Σερβικού λαού. Ο αστικός Μουσουλμανικός πληθυσμός της Νις αποτελείτο κυρίως από Τούρκους, μέρος των οποίων ήταν Αλβανικής καταγωγής και οι υπόλοιποι ήταν Μουσουλμάνοι Αλβανοί και Μουσουλμάνοι Ρομά. 
Το 1870 η Νις συμπεριλήφθηκε στη Βουλγαρική Εξαρχία, ενώ μέχρι τότε η περιοχή ανήκε στο Οικουμενικό Πατριαρχείο της Κωνσταντινούπολης και παλαιότερα στο Σερβικό Πατριαρχείο του Πετς. Η πόλη συνομολογήθηκε επίσης να παραχωρηθεί στη Βουλγαρία σύμφωνα με τη Διάσκεψη της Κωνσταντινούπολης το 1876. Η Νις όμως τελικά απελευθερώθηκε από τους Σέρβους κατά το Σερβοτουρκικό Πόλεμο. Η μάχη για την απελευθέρωση της Νις ξεκίνησε στις 29 Δεκεμβρίου 1877 και ο Σερβικός στρατός μπήκε στις 11 Ιανουαρίου 1878 στην πόλη, που εντάχθηκε στο Σερβικό κράτος. Κατά το Σερβοτουρκικό Πόλεμο (1876-1878) η Αλβανική συνοικία κάηκε και μέρος του Μουσουλμανικού πληθυσμού της Νις διέφυγε στο Οθωμανικό Βιλαέτι του Κοσσυφοπεδίου και μετεγκαταστάθηκε στην Πρίστινα, όπου κυριάρχησαν στο εμπόριο ενώ άλλοι πήγαν στα Σκόπια. Ο αριθμός των Μουσουλμάνων που απέμειναν ήταν 1.168, πολλοί από αυτούς Ρομά, από τους περίπου 8.500 πριν τον πόλεμο. Η δημογραφική σύνθεση της πόλης άλλαξε και οι Σέρβοι που αποτελούσαν το μισό αστικό πληθυσμό πριν το 1878, έγιναν το 80% το 1884.
Ανεξάρτητη Σερβία.
Τα επόμενα χρόνια η πόλη βίωσε γρήγορη ανάπτυξη. Η βιβλιοθήκη της πόλης ιδρύθηκε το 1879. Το πρώτο ξενοδοχείο, "Ευρώπη", χτίστηκε το 1879. λίγο μετά το νοσοκομείο και η πρώτη τράπεζα άρχισε να λειτουργεί το 1881. Το 1878 το πρώτο Γυμνάσιο, το 1882 η Παιδαγωγική Σχολή και το 1894 ιδρύθηκε στη Νις το Παρθεναγωγείο. Το 1895 η πόλη είχε ένα δημοτικό σχολείο για κορίτσια και τρία για αγόρια. Το Δημαρχείο χτίστηκε από το 1882-87.
Το 1883 ο Kόστα Τσέντας ίδρυσε το πρώτο τυπογραφείο. Το 1884 εκδόθηκε η πρώτη εφημερίδα στην πόλη "Niški Vesnik". Το 1884 ο Γιόβαν Απελ κατασκεύασε ένα ζυθοποιείο. Μια σιδηροδρομική γραμμή προς τη Νις έγινε το 1884, καθώς και ο σιδηροδρομικός σταθμός της πόλης. Στις 8 Αυγούστου 1884 έφθασε το πρώτο τρένο από το Βελιγράδι. Από το 1885 η Νις ήταν ο τελευταίος σταθμός του Οριάν Εξπρές, μέχρι την κατασκευή της σιδηροδρομική γραμμής μεταξύ Νις και Σόφιας το 1888. Το 1887 ο Μιχαήλο Ντίμιτς ίδρυσε το "Θέατρο της Νις Σίντελιτς".
Το 1897 η Μίτα Ρίστιτς ίδρυσε το εργοστάσιο κλωστοϋφαντουργίας ¨Νίτεξ". Το 1905 η ζωγράφος Ναντέζντα Πέτροβιτς δημιούργησε τον οικισμό καλλιτεχνών του Σίτσεβο. Η πρώτη ταινία προβλήθηκε το 1897 και η πρώτη μόνιμη κινηματογραφική αίθουσα άρχισε να λειτουργεί το 1906. Το υδροηλεκτρικό φράγμα στο Φαράγγι του Σίτσεβο στο Νίσαβα κατασκευάσθηκε το 1908. Τότε ήταν το μεγαλύτερο στη Σερβία. Το αεροδρόμιο κατασκευάστηκε το 1912 και το πρώτο αεροπλάνο έφτασε στις 29 Δεκεμβρίου 1912. Το Δημοτικό Μουσείο ιδρύθηκε το 1913, φιλοξενώντας αρχαιολογικές, εθνογραφικές και καλλιτεχνικές συλλογές.
Κατά τον Α΄ Βαλκανικό Πόλεμο η Νις ήταν έδρα του Αρχηγείου του Σερβικού Στρατού, που ηγήθηκε των στρατιωτικών επιχειρήσεων κατά της Οθωμανικής Αυτοκρατορίας. Κατά τον Α΄ Παγκόσμιο Πόλεμο η Νις ήταν προσωρινή πρωτεύουσα της Σερβίας, φιλοξενώντας την Κυβέρνηση και την Εθνοσυνέλευση, έως ότου οι Κεντρικές Δυνάμεις κατέλαβαν τη Σερβία τον Νοέμβριο του 1915, οπότε η πόλη παραχωρήθηκε στη Βουλγαρία. Μετά τη διάσπαση του Μετώπου της Θεσσαλονίκης η Πρώτη Σερβική Στρατιά υπό τη διοίκηση του στρατηγού Πέταρ Μπόγιοβιτς απελευθέρωσε τη Νις στις 12 Οκτωβρίου 1918.
Γιουγκοσλαβία και διάλυσή της.
Τα πρώτα χρόνια μετά τον πόλεμο η Νις ανάκαμψε από τις καταστροφές. Το 1921 η πόλη έγινε το κέντρο της Επαρχίας (όμπλαστ). Από το 1929 ως το 194141, η Νις ήταν η πρωτεύουσα της Μπανόβινας του Μοράβα του Βασιλείου της Γιουγκοσλαβίας. Το τραμ στη Νις άρχισε να λειτουργεί το Νοέμβριο του 1930. Η εθνική αεροπορική εταιρεία Αεροπούτ περιέλαβε τη Νις ως κανονικό προορισμό της διαδρομής Βελιγράδι-Νις-Σκόπια-Θεσσαλονίκη το 1930. Κατά τη Γερμανική κατοχή στο Β΄ Παγκόσμιο Πόλεμο, το πρώτο Ναζιστικό στρατόπεδο συγκέντρωσης στη Γιουγκοσλαβία δημιουργήθηκε στη Νις. Περίπου 30.000 άνθρωποι πέρασαν από αυτό το στρατόπεδο, εκ των οποίων πάνω από 10.000 εκτελέσθηκαν στο γειτονικό λόφο Μπούμπαν. Στις 12 Φεβρουαρίου 1942 147 κρατούμενοι πραγματοποίησαν μαζική απόδραση. Το 1944 η πόλη υπέστη σφοδρούς βομβαρδισμούς από τους Συμμάχους.
Στις 14 Οκτωβρίου 1944, μετά από μια μακρά και εξαντλητική μάχη, η 7η Γερμανική Μεραρχία των Ες Ες "Prinz Eugen" ηττήθηκε και η Νις απελευθερώθηκε από το Βουλγαρικό Στρατό και τους Παρτιζάνους. Η πόλη ήταν επίσης ο τόπος μιας μοναδικής και εκ λάθους αερομαχίας στις 7 Νοεμβρίου 1944 μεταξύ των (συμμαχικών) αεροπορικών δυνάμεων των Ηνωμένων Πολιτειών και της Σοβιετικής Ένωσης. Στις 23 Ιουνίου 1948 στη Νις συνέβη καταστροφική πλημμύρα, κατά την οποία η στάθμη της στάθμης του ποταμού Nišava ανυψώθηκε από άνευ προηγουμένου κατά 5,5 μέτρα.
Μετά το Β΄ Παγκόσμιο Πόλεμο, το Πανεπιστήμιο της Νιςιδρύθηκε στις 15 Ιουνίου 1965.
Κατά τους Νατοϊκούς βομβαρδισμούς κατά της Γιουγκοσλαβίας το 1999, η Νις υπέστη αεροπορικές επιθέσεις σε 40 περιπτώσεις. Στις 7 Μαΐου 1999 η πόλη αποτέλεσε στόχο επιδρομής του ΝΑΤΟ με βόμβες διασποράς, που σκότωσαν 16 πολίτες. Μέχρι το τέλος των Νατοϊκών βομβαρδισμών 56 άτομα στη Νις είχαν σκοτωθεί από αεροπορικές επιδρομές.
Τον Απρίλιο του 2012 ιδρύθηκε στη Νις το Ρωσοσερβικό Ανθρωπιστικό Κέντρο.
Γεωγραφία.
Ο δρόμος που διατρέχει από βορρά προς νότο την κοιλάδα του ποταμού Μοράβα διχάζεται στη Νις σε δύο μεγάλες γραμμές: τη νότια, που οδηγεί στη Θεσσαλονίκη και την Αθήνα, και την ανατολική, που οδηγεί στη Σόφια και την Κωνσταντινούπολη.
Τοποθεσία.
Η Νις βρίσκεται σε γεωγραφικό πλάτος 43 ° 19 ' Β και 21 ° 54' γεωγραφικό μήκος Α, στην κοιλάδα του Νίσαβα, κοντά στο σημείο όπου εκβάλλει στο Νότι Μοράβα. Η κεντρική πλατεία της πόλης βρίσκεται στα 194 μέτρα πάνω από την επιφάνεια της θάλασσας. Το υψηλότερο σημείο στην περιοχή της πόλης είναι το "Σόκολοβ κάμεν" (Γερακόπετρα) στη Σούβα Πλάνινα (Ξερό Βουνό) (1.523 μ.)) ενώ το χαμηλότερο σημείο βρίσκεται στο Τρούπαλε, κοντά στην εκβολή του Νίσαβα (173 μ.). Η πόλη έχει έκταση 596,71 τετραγωνικά χιλιόμετρα. Κάτω από τη Νίσκα Μπάνια και τη Νις, υπάρχει υπόγεια φυσική πηγή ζεστού νερού, με μοναδικό δυναμικό καθαρής και ανανεώσιμης γεωθερμικής ενέργειας επιφάνειας 65 τετραγωνικών χιλιομέτρων. Η φυσική δεξαμενή έχει βάθος από 500 έως 800 μέτρα και η εκτιμώμενη χωρητικότητα είναι περίπου 400 εκατομμύρια κυβικά μέτρα θερμικού μεταλλικού νερού.
Κλίμα.
Η μέση ετήσια θερμοκρασία στην περιοχή της Νις είναι 11,9 ° C (53,4 ° F). Ο Ιούλιος είναι ο θερμότερος μήνας του έτους, με μέσο όρο 22,5 ° C. Ο πιο κρύος μήνας είναι ο Ιανουάριος, κατά μέσο όρο με 0,6 ° C. Ο μέσος όρος των ετήσιων βροχοπτώσεων είναι 580,3 χιλιοστά. Η μέση βαρομετρική πίεση είναι 992,74 mb. Κατά μέσο όρο υπάρχουν 134 ημέρες με βροχή και η χιονοκάλυψη διαρκεί 41 ημέρες.
Δημογραφικά.
Σύμφωνα με τα τελικά αποτελέσματα της απογραφής του 2011, ο πληθυσμός της πόλης της Νις ήταν 183.544, ενώ η μητροπολιτική περιοχή της 260.237.
Εξακολουθούν να υπάρχουν πολλές διαφωνίες σχετικά με τον πραγματικό πληθυσμό της πόλης, καθώς υπάρχουν δεκάδες χιλιάδες Σέρβοι πρόσφυγες του Κοσσυφοπεδίου που επίσημα δεν ζουν στην πόλη, αλλά στην πράξη ζουν εκεί.
Εθνοτική σύνθεση.
Εθνοτική σύνθεση της πόλης της Νις:
Οικονομία.
Η πόλη Νις είναι το διοικητικό, βιομηχανικό, εμπορικό, οικονομικό και πολιτιστικό κέντρο του νοτιοανατολικού τμήματος της Δημοκρατίας της Σερβίας. Η θέση της είναι στρατηγικά σημαντική, στη διασταύρωση των ευρωπαϊκών οδικών και σιδηροδρομικών δικτύων που συνδέουν την Ευρώπη με την Ασία. Η Νις είναι εύκολα προσβάσιμη, έχοντας αεροδρόμιο - το αεροδρόμιο "Νις Κωνσταντίνος ο Μέγας" και αποτελεί σημείο διασταύρωσης αυτοκινητοδρόμων και σιδηροδρομικών γραμμών.
Στη Νις ότι ο δρόμος-κορμός που διατρέχει από το βορρά την κοιλάδα του ποταμού Μοράβα διχάζεται σε δύο μεγάλες γραμμές:
Αυτοί οι δρόμοι είναι ευρέως γνωστοί από την αρχαιότητα, διότι αντιπροσώπευαν τις πεπατημένες διαδρομές κατά μήκος των οποίων μετακινήθηκαν λαοί, αγαθά και στρατεύματα. Γνωστός ως «Via Militaris» κατά τη Ρωμαϊκή και Βυζαντινή περίοδο, ή «δρόμος της Κωνσταντινούπολης» το Μεσαίωνα, αυτοί οι δρόμοι εξακολουθούν να αποτελούν μεγάλες ευρωπαϊκές κυκλοφοριακές αρτηρίες. Η Νις βρίσκεται σε σημείο τομής των οδών που συνδέουν τη Μικρά Ασία με την Ευρώπη και τη Μαύρη Θάλασσα με τη Μεσόγειο. Το Νις ήταν μια αρκετά αναπτυγμένη πόλη στην πρώην Γιουγκοσλαβία. Το 1981 το κατά κεφαλήν ΑΕΠ της ήταν 110% του μέσου όρου της Γιουγκοσλαβίας.
Βιομηχανία.
Η Νις είναι ένα από τα σημαντικότερα βιομηχανικά κέντρα της Σερβίας, γνωστό για τη βιομηχανία καπνού, ηλεκτρονικών ειδών, κατασκευών, μηχανουργίας, κλωστοϋφαντουργίας, μη σιδηρούχων μετάλλων, βιομηχανίας τροφίμων και καουτσούκ.
Το Καπνεργοστάσιο της Νις κατασκευάστηκε και λειτούργησε το 1930 στην σημερινή θέση του στο Τσρβένι Κρστ. Βασικά της προϊόνται είναι καπνός, τσιγάρα, φίλτρωα, εξαρτήματα και εξοπλισμός της καπνοβιομηχανίας, κόλλες, κ.λπ.
Το 1995 ιδρύθηκε ένα ινστιτούτο επιστημονικής έρευνας. Το Ινστιτούτο επιλέγει, παράγει και προστατεύει τον καπνό, δημιουργεί και σχεδιάζει νέα προϊόντα. Κατά τους Νατοϊκούς βομβαρδισμούς κατά της Γιουγκοσλαβίας η εταιρεία καταστράφηκε, επιτρέποντας στη Philip Morris να την αγοράσει με χαμηλή τιμή. Τον Αύγουστο του 2003 η Philip Morris Corporation αγόρασε το Καπνεργοστάσιο της Νις(DIN) μέσω της διαδικασίας ιδιωτικοποίησης. Η συνολική επένδυση της Philip Morris ύψους 580 εκατ. ευρώ την κατέστησε το μεγαλύτερο ξένο επενδυτή στη Σερβία τη Χρονιά 2003.
Κατασκευαστική βιομηχανία.
Η Gradjevinar, μετοχική εταιρεία, που προήλθε από την κατασκευαστική εταιρεία της Επαρχίας Νις Grapon το 1961, έχει κατασκευάσει μεγάλα συγκροτήματα όπως εμπορικά κέντρα, πολυκατοικίες, ολόκληρα πανεπιστήμια και συνοικίες στη Νις, το Βελιγράδι, την Ανατολική Σερβία, τη Ρωσία, τη Βουλγαρία, το Ισραήλ, την Ιορδανία και τα Ενωμένα Αραβικά Εμιράτα. Η εταιρεία έχει κατασκευάσει:
Ηλεκτρονική Βιομηχανία.
Η εταιρεία Elektronska Industrija Niš - Holding Corporation, προήλθε από το ιδρυθέν το 1948 Ινστιτούτο Παραγωγής Ραδιοφωνικών Συσκευών και Ακτίνων Χ "RR Niš". Η βασική παραγωγή περιλαμβάνει ακουστικό εξοπλισμό, ηλεκτρονικούς σωλήνες, ειδικές εγκαταστάσεις, εκτυπωτές, ηλεκτρονικά στοιχεία μηχανών, υδραυλικά, αεροσυμπιεστές, συσκευές, κλιματιστικά, ιατρικό εξοπλισμό, μηχανές ακτίνων Χ
Βιομηχανία ελαστικών ειδών.
Η Vulkan, μετοχική εταιρεία που λειτούργησε το 1937. Η παραγωγή της είναι μεγάλης εμβέλειας και περιλαμβάνει διάφορα τεχνικά είδη από καουτσούκ με πολλές εφαρμογές στην εξορυκτική και την κατασκευαστική βιομηχανία (μεταφορείς και γερανοί).
Βιομηχανία μη σιδηρούχων μετάλλων.
NISSAL - Μετοχική εταιρεία αλουμινίου παράγει εργαλεία, μεταλλικά αναπαραγωγικά υλικά, μεταλλικές, ξύλινες και άλλων ειδών κατασκευές και συλλέγει και επεξεργάζεται βιομηχανικά απόβλητα.
Βιομηχανία μηχανημάτων.
Το Εργοστάσιο Αντλιών "Jastrebac" που ιδρύθηκε το 1910, παράγει πάνω από 1.000 διαφορετικούς τύπους και μεγέθη μηχανικών αντλιών.
Η μετοχική εταιρεία Mašinska Industrija Niš (Βιομηχανία Μηχανημάτων της Νις), που ιδρύθηκε το 1884, παράγει διάφορα μηχανήματα, διάφορους τύπους εξοπλισμού: χημικά, πετροχημικά, μεταλλείων, μεταλλουργίας, σιδηροδρομικών μεταφορών, ντίζελ, αντλίες, υδρο- και θερμοπυρηνικά, και επεξεργασίας νερού και αερίων. Το 1993 η MIN μετατράπηκε σε εταιρεία χαρτοφυλακίου με 37 εταιρείες, 24 από τις οποίες ασχολούνται με τη βασική παραγωγή, έξι με υπηρεσίες και επτά με εξειδικευμένες επιχειρήσεις.
Κλωστοϋφαντουργία.
Η Κλωστοϋφαντουργία Nitex - Niš παράγει υφάσματα, πλεκτά, κεντήματα, ρούχα κλπ. Η εταιρεία ιδρύθηκε το 1897 από τον κεφαλαιούχο της Νις Μίτα Ρίστιτς και τους γιους του (Ντούσαν και Ντράγκολιουμπ). Το 2011, η Nitex - Niš πωλήθηκε στη Benetton.
Βιομηχανία τροφίμων.
Η Žitopek, μετοχική εταιρεία παραγωγής και εμπορίας προϊόντων αρτοποιίας, ιδρύθηκε στις 3 Μαρτίου 1947, όταν 14 αρτοποιοί υπέγραψαν επισήμως μια σύμβαση με την οποία συγχώνευσαν τα εργαστήριά τους στο "Žitopek".
Η Ζυθοποιία της Νις, μετοχική εταιρεία που παράγει μπύρα και μη αλκοολούχα ποτά. Ιδρύθηκε το 1884 από τον Γιόβαν Απελ.
Πολιτισμός.
Θέατρο.
Η Νις διαθέτει το Εθνικό Θέατρο της Νις, που ιδρύθηκε ως Θέατρο "Σίντελιτς" το 1889.
Μουσική.
Από το 1981 η Νις φιλοξενεί το Διεθνές Μουσικό Φεστιβάλ Τζαζ Νίσβιλ, που αρχίζει στα μέσα Αυγούστου και διαρκεί 4 μέρες. Οι Γκάλιγια, Κέρμπερ και Εγιοτ θεωρούνται τα σημαντικότερα μουσικά συγκροτήματα, που προέρχονται από τη Νις. Αλλα αξιόλογα μουσικά συγκροτήματα της Νις είναι τα Ντάλτονι, Ντόμπρι Ισακ, Λουτάγιουτσα Σρτσα, Μάμα Ροκ, Χάζαρι, Νόβεμπαρ, Τρίβαλια και άλλα.
Αξιοθέατα.
Η Νις είναι η δεύτερη πόλη μετά το Βελιγράδι σε αριθμό πολυόροφων κτιρίων. Το Ambasador Hotel είναι ένα από τα ψηλότερα κτίρια στη Νις, αλλά υπάρχουν και άλλα όπως ο Πύργος TV5.
Διάσημοι ντόπιοι / κάτοικοι.
Οι άνθρωποι που αναφέρονται παρακάτω γεννήθηκαν, κατοίκησαν ή με άλλο τρόπο ήταν στενά συνδεδεμένοι με την πόλη Νις και τη γύρω περιοχή
Μεταφορές.
Η Νις βρίσκεται σε στρατηγική θέση ανάμεσα στην κοιλάδα του ποταμού Μοράβα στο βορρά και την κοιλάδα του ποταμού Αξιού στο νότο, στο βασικό δρόμο μεταξύ Ελλάδας και Κεντρικής Ευρώπης. Στην περιοχή της Νις αυτός ο μεγάλος άξονας μεταφορών και επικοινωνιών συνδέεται με το φυσικό διάδρομο που σχηματίζεται από την κοιλάδα του ποταμού Νίσαβα, που οδεύει προς ανατολάς προς τη Σόφια και την Κωνσταντινούπολη.
Ιστορικά, λόγω της τοποθεσίας της, η πόλη είχε πάντα μεγάλη σημασία στην περιοχή. Ο πρώτος που την εκμεταλλεύτηκε ήταν η Ρωμαϊκή Αυτοκρατορία που κατασκεύασε το σημαντικό δρόμο "Via Militaris", που συνέδεε την πόλη με το "Singidunum" (σημερινό Βελιγράδι) προς βορρά και την Κωνσταντινούπολη στα νοτιοανατολικά. Σήμερα η πόλη συνδέεται με τον αυτοκινητόδρομο Ε75 με το Βελιγράδι και την Κεντρική Ευρώπη στα βόρεια και με τα Σκόπια, τη Θεσσαλονίκη και την Αθήνα στο νότο. Ο δρόμος E80 συνδέει τη Νις με τη Σόφια, την Κωνσταντινούπολη προς τη Μέση Ανατολή και την Πρίστινα, το Μαυροβούνιο και την Αδριατική Θάλασσα προς τη Δύση. Ο δρόμος E771 συνδέει την πόλη με το Ζάγετσαρ, το Κλάντοβο και το Ντρομπέτα-Τούρνου Σεβερίν στη Ρουμανία.
Η πόλη είναι επίσης σημαντική περιφερειακή σιδηροδρομική διασταύρωση που συνδέει τη Σερβία με τη Σόφια και την Κωνσταντινούπολη. Το αεροδρόμιο "Νις Κωνσταντίνος ο Μέγας" είναι το δεύτερο σημαντικότερο αεροδρόμιο της Σερβίας. Το πρώτο αεροδρόμιο κατασκευάστηκε το 1910. Η δημόσια συγκοινωνία της πόλης αποτελείται σήμερα από 13 λεωφορειακές γραμμές. Ένα δίκτυο τραμ υπήρχε στη Νις μεταξύ 1930 και 1958. Ο σταθμός λεωφορείων της Νις προσφέρει τόσο αστικές όσο και υπεραστικές μεταφορές σε διεθνείς προορισμούς. Ο μεγαλύτερος μεταφορέας υπεραστικών λεωφορείων που είναι εγκατεστημένος στην πόλη είναι η "Niš-Ekspres", που τη συνδέει με διάφορες πόλεις και χωριά της Σερβίας, του Μαυροβουνίου και της Βοσνίας και Ερζεγοβίνης.

</doc>
<doc id="55532" url="https://el.wikipedia.org/wiki?curid=55532" title="Νόβι Πάζαρ (Σερβία)">
Νόβι Πάζαρ (Σερβία)

Το Νόβι Πάζαρ (Σερβικά: "Нови Пазар/Novi Pazar") είναι ένας δήμος που βρίσκεται στην περιοχή Raška της Σερβίας, στη γεωγραφική περιοχή Sandžak. Σύμφωνα με την επίσημη απογραφή του 1991, ο δήμος Νόβι Πάζαρ είχε 85.249 κατοίκους, ενώ στην απογραφή του 2002 ο αριθμός κατοίκων του δήμου ήταν 85.996. Η ίδια η πόλη είχε πληθυσμό 54.604 κατοίκων το 2002.

</doc>
<doc id="55535" url="https://el.wikipedia.org/wiki?curid=55535" title="Ρεμπέτικο (ταινία)">
Ρεμπέτικο (ταινία)

Το Ρεμπέτικο είναι μια ελληνική βιογραφική ταινία του 1983 σε σκηνοθεσία Κώστα Φέρρη και σε σενάριο του ιδίου και της Σωτηρίας Λεονάρδου. Την παραγωγή την ανέλαβε το Ελληνικό Κέντρο Κινηματογράφου και η ΕΡΤ. Η ταινία βασίζεται στη ζωή της Μαρίκας Νίνου.
Πλοκή.
Σμύρνη, 1919: Η Αντριάννα, η γυναίκα του ρεμπέτη τραγουδιστή Παναγή, θα φέρει στον κόσμο την μικρή Μαρίκα στο πίσω δωμάτιο ενός καφενείου. Με την καταστροφή του 1922, μετακομίζει στην Αθήνα με τους γονείς της. Η σχέση τους δεν είναι καλή και σε έναν από τους καβγάδες τους ο Παναγής θα σκοτώσει κατά λάθος την Αντριάννα. Μετά από χρόνια, η Μαρίκα θα το σκάσει με τον περιπλανώμενο μάγο Χουάν και θα κάνει μαζί του ένα παιδί. Μετά την γέννηση του παιδιού, ο ταχυδαχτυλουργός Χουάν, βλέποντας ότι η δουλειά του δεν έχει πέραση, αποφασίζει να φύγει από την Ελλάδα για την Αμερική. Η Μαρίκα θα γυρίσει στην παλιά της γειτονιά, όπου θα αρχίσει να τραγουδάει στο γνωστό ρεμπετάδικο του Θωμά, μαζί με τον παιδικό της φίλο και βιολιτζή Γιωργάκη, και το αστέρι του μπουζουκιού Μπάμπη. Τα χρόνια είναι δύσκολα, από τον μεσοπόλεμο στην κατοχή, μέχρι την απελευθέρωση και τον εμφύλιο, αλλά η μαθημένη στα δύσκολα και πεισματάρα Μαρίκα θα καταφέρει να γίνει η μεγαλύτερη ντίβα του ρεμπέτικου τραγουδιού, με επιστέγασμα της καριέρας της το ταξίδι στο Σικάγο. Η ιστορία τελειώνει με την επιστροφή της στην Αθήνα και τον τραγικό και μοναχικό θάνατό της το 1955.
Παραγωγή και παραλειπόμενα.
Όπως αναφέρει η Σωτηρία Λεονάρδου, η μουσική της ταινίας είναι του Σταύρου Ξαρχάκου, ενώ αρχικά υπήρχε η σκέψη να συνθέσει τη μουσική ο Νίκος Καρβέλας. 
Ο Κώστας Φέρρης έχει πει για την ταινία:Το "Ρεμπέτικο" είναι μια έντεχνη απόδοση της λαϊκής ελληνικότητας. Από το 1958 το σχεδίαζα, που μου πρότεινε ο Καζάκος ως ιδέα το φινάλε με την κηδεία της Νίνου. Ήθελα να κάνω μια ταινία με την περιοδεία του Τσιτσάνη με τη Νίνου, τη σχέση τους στο φόντο και σε πρώτο πλάνο την Ιστορία. Στην πορεία μεσολάβησε ο "Θίασος" του Αγγελόπουλου, που είχε παρεμφερές θέμα, μπροστά το ιστορικό κομμάτι και στο φόντο το στόρι, έτσι διαπίστωσα ότι ήταν λάθος. Όταν ήρθε η ώρα να κάνω το "Ρεμπέτικο", αποφάσισα να κάνω το ανάποδο, αφενός να φέρω σε πρώτο πλάνο την ιστορία μιας Μαρίκας και της οικογένειάς της και την Ιστορία στο φόντο και αφετέρου να μετατοπιστώ χρονικά, δηλαδή από την περίοδο από το '36 έως το '53, που υπολόγιζα και κάλυψε τελικά ο Αγγελόπουλος, να πάω πίσω στη Σμύρνη του '17. Επίσης, αποφάσισα να ακυρώσω τα πραγματικά ονόματα και να χρησιμοποιήσω συμβολικά, δηλαδή μυθικά πρόσωπα. Το "Ρεμπέτικο" έκοψε 98.492 εισιτήρια και κατατάχθηκε στην 9η θέση ανάμεσα σε 33 ταινίες της ίδιας σεζόν. Πάνω στην ταινία βασίστηκε η ομότιτλη τηλεοπτική σειρά της ΕΡΤ. 

</doc>
<doc id="55537" url="https://el.wikipedia.org/wiki?curid=55537" title="Αχ! Αυτή η γυναίκα μου">
Αχ! Αυτή η γυναίκα μου

Αχ! Αυτή η γυναίκα μου είναι ελληνική ταινία του 1967 σκηνοθετημένη από τον Γιώργο Σκαλενάκη και σενάριο Νίκου Τσιφόρου και Πολύβιου Βασιλειάδη. Πρωταγωνιστούν οι: Αλίκη Βουγιουκλάκη, Δημήτρης Παπαμιχαήλ και Γιάννης Μιχαλόπουλος. Βασίζεται στο ομώνυμο θεατρικό έργο των Νίκου Τσιφόρου - Πολύβιου Βασιλειάδη.
Πλοκή.
Ο Δημήτρης (Δημήτρης Παπαμιχαήλ) είναι παντρεμένος με τη Νίνα (Αλίκη Βουγιουκλάκη). Μετά το θάνατο ενός υπαλλήλου της εταιρίας, του Μιλτιάδη, βλέπει τον εαυτό του στη θέση του αποθανώντος και για να καλοπιάσει το διευθυντή του, Χαρίλαο (Γιάννης Μιχαλόπουλος), τον προσκαλεί σε δείπνο. Το ανακοινώνει στη Νίνα κι έτσι εκείνη επισκέπτεται τη μάνα της, για να της ετοιμάσει λαγό στιφάδο. Βγαίνοντας από το σπίτι, την πιάνει μια ξαφνική μπόρα κι έτσι μπαίνει στο πρώτο ταξί που βλέπει. Το ίδιο ταξί όμως έχει σταματήσει και ο Χαρίλαος. Μπαίνουν λοιπόν η Νίνα απ'τα δεξιά, ο Χαρίλαος απ'τα αριστερά. Τσακώνονται και βρίζουν ο ένας τον άλλο, αγνοώντας την ταυτότητα του καθενός. Αργότερα η Νίνα και ο Δημήτρης συνειδητοποιούν ότι ο Χαρίλαος ήταν αυτός στο ταξί και για να πετύχουν το στόχο τους, η Νίνα σκαρφίζεται ένα έξυπνο σχέδιο. Αλλάζει λοιπόν θέση με την οικονόμο της, Ασημίνα (Μαρία Κωνσταντάρου), συστήνοντάς την ως γυναίκα του Δημήτρη. Ο Χαρίλαος όμως σε αυτό το δείπνο γοητεύεται από τη Νίνα και τη συγχωρεί, πιστεύοντας ότι είναι οικονόμος και μετά την απόλυσή της από τον Δημήτρη ζητάει να την προσλάβει εκείνος. Η Νίνα δέχεται, για να βοηθήσει τον άντρα της να πάρει τη θέση του Μιλτιάδη. Πηγαίνει στο σπίτι του, όπου ο Χαρίλαος τη φλερτάρει έντονα, ενώ έχει ήδη διώξει την προηγούμενη οικονόμο του, Φανή (Μάρω Γραβλιώτου), μέχρις ότου εμφανίζεται ο Δημήτρης θολωμένος από τη ζήλια. Για να δικαιολογήσει την απρόσμενη επίσκεψή του, λέει στον διευθυντή του ότι γίνεται κρυφά μία σημαντική δημοπρασία. Για καλή του τύχη ο Δημήτρης, ενώ νόμιζε ότι θα απολυθεί για το ψέμα του, βγήκε αληθινός και πήρε τη θέση που ήθελε. Ο Χαρίλαος όμως πηγαίνοντας μαζί με τη χήρα του Μιλτιάδη (Δέσποινα Στυλιανοπούλου) σε νυχτερινό κέντρο, πιάνει την Ασημίνα με τον αρραβωνιαστικό της, Στάθη (Βασίλης Μαλούχος), και γνωρίζοντας ότι είναι η σύζυγος του Δημήτρη, πιστεύει πως τον απατά. Επισκέπτεται λοιπόν με τη γραμματέα του, Ξένη (Σαπφώ Νοταρά), το Δημήτρη στο σπίτι του για να "καρφώσει" την Ασημίνα στον υποτιθέμενο άντρα της. Εκεί βρίσκει τη Νίνα και μετά την εμφάνιση του Στάθη αποκαλύπτεται όλη η αλήθεια. Η Νίνα τουμπάρει τον Χαρίλαο και η ταινία τελειώνει με τον Δημήτρη να διατηρεί τη θέση του και τη Νίνα να αποκτά το αυτοκίνητο που πάντα ονειρευόταν.
Φεστιβάλ.
Επίσημη συμμετοχή στο Φεστιβάλ Κινηματογράφου Θεσσαλονίκης 1967.
Ατάκες.
Ξένη (Σαπφώ Νοταρά): 
Ασημίνα (Μαρία Κωνσταντάρου):
Εισπράξεις.
Εισιτήρια: 428.079 (10η/99).

</doc>
<doc id="55538" url="https://el.wikipedia.org/wiki?curid=55538" title="Όξινη βροχή">
Όξινη βροχή

Όξινη βροχή ονομάζεται το φαινόμενο των ασυνήθιστα όξινων μετεωρολογικών κατακρημνισμάτων, όπως π.χ. βροχή, χαλάζι, χιόνι, ομίχλη, πάχνη, ως και ξηρή σκόνη. Το επίρρημα «ασυνήθιστα» χρησιμοποιείται γιατί είναι συνηθισμένο η βροχή στη Γη να έχει (κάποιο) όξινο χαρακτήρα, λόγω της διάλυσης σε αυτήν αερίων συστατικών της με όξινη συμπεριφορά, όπως π.χ. το διοξείδιο του άνθρακα (CO2). 
Ο όρος "όξινη βροχή" αναφέρεται στην παρουσία σε αυτήν όξινων διαλυμένων ρύπων, δηλαδή ουσιών (αερίων ή μη) που δεν αποτελούν φυσιολογικά χαρακτηριστικά της καθαρής ατμόσφαιρας, αλλά είναι προϊόντα ανθρώπινης δραστηριότητας ή άλλων ρυπογόνων αιτιών (π.χ. ηφαιστειακής δραστηριότητας). Επειδή τα διάφορα καυσαέρια ορυκτών καυσίμων, όπως το πετρέλαιο και οι γαιάνθρακες, περιέχουν συχνά (όξινα) οξείδια του θείου και του αζώτου, μεταξύ άλλων, παράγεται όξινη βροχή που περιέχει σε διάλυση τα αντίστοιχα οξέα . 
Η όξινη βροχή επιφέρει καταστροφικά αποτελέσματα που ποικίλουν ανάλογα με την οξύτητα, την οξειδωτικότητα, τη συγκέντρωση σε τοξικές ουσίες, την ποσότητα, τη διάρκεια και τη σύνθεση του εδάφους που πέφτουν σε οικοσύστηματα, καλλιέργειες, πολιτιστικά μνημεία και περιουσιακά στοιχεία των πολιτών (π.χ. αυτοκίνητα). Οι βαριές επιπτώσεις του φαινομένου ανάγκασαν, τα τελευταία χρόνια, πολλές κυβερνήσεις να επιβάλλουν νόμους και άλλα μέτρα με σκοπό τη μείωση, τουλάχιστον, του φαινομένου και άρα των επιπτώσεών του.
Ερμηνεία του ορισμού.
Η όξινη βροχή είναι ένας όρος ετυμολογικά που αναφέρεται σε όξινο περιεχόμενο βροχής μόνο. Όμως, ακόμη και το αποσταγμένο νερό, αν έρθει σε επαφή με τον ατμοσφαιρικό αέρα διαλύει διοξείδιο του άνθρακα (CO2), που είναι από τα φυσικά συστατικά της ατμόσφαιρας της Γης, οπότε σχηματίζεται ανθρακικού οξέος (H2CO3), το οποίο, ως ασθενές οξύ, κάνει όξινο το διάλυμα που προκύπτει:
CO2 + H2Ο → H2CO3
Άρα και η βροχή (και τα άλλα υδατώδη μετεωρολογικά κατακρημνίσματα) σχεδόν πάντα δίνει όξινη αντίδραση, γιατί περνώντας μέσα από τον ατμοσφαιρικό αέρα απορροφά τουλάχιστον διοξείδιο του άνθρακα (CO2), που είναι από τα φυσικά συστατικά της ατμόσφαιρας της Γης. Η μικρή, σχετικά, αυτή οξύτητα από ένα αραιό και ασθενές οξύ δεν έχει ορατές συνέπειες στο φυσικό και οικιστικό περιβάλλον. Ωστόσο, ο όρος όξινη βροχή δεν αναφέρεται σ' αυτό το φυσικό επίπεδο οξύτητας, που φτάνει τιμές του pH μέχρι και περίπου 5,2. Ίσως θα ήταν ακριβέστερος ο όρος όξινη ρυποφόρα κατακρήμνιση, αλλά διεθνώς έχει επικρατήσει ο όρος όξινη βροχή "(acid rain)". Το πρόβλημα δηλαδή είναι η παρουσία στη βροχή ρύπων με έντονα όξινη αντίδραση. Τέτοιοι ρύποι είναι τα προερχόμενα, συνήθως από καυσαέρια, οξείδια του αζώτου και του θείου, τα οποία διαλυόμενα δίνουν ισχυρά όξινα και οξειδωτικά διαλύματα με προφανείς και καταστρεπτικές συνέπειες στα φυσικά οικοσυστήματα, αλλά και στα οικιστικά.
Οι συνέπειες της όξινης βροχής είναι καταστροφικές για τον άνθρωπο και το περιβάλλον.
Προέλευση των ρύπων που σχηματίζουν την όξινη βροχή.
Τα πιο σημαντικά αέρια που οδηγούν στο σχηματισμό της όξινης βροχής είναι το διοξείδιο του θείου (SO2) και τα οξείδια του αζώτου που οξειδώνονται σχηματίζοντας διοξείδιο του αζώτου (NO2) και διαλυόμενο στο νερό σχηματίζει νιτρικό οξύ (HNO3). Τα αέρια αυτά προέρχονται από τις ακόλουθες κύριες πηγές:
Επιπτώσεις.
Η όξινη βροχή έχει έντονες επιπτώσεις στα φυσικά οικοσυστήματα (δάση, υδροβιότοπους, έδαφος), σκοτώνοντας άμεσα ή έμμεσα διάφορες μορφές ζωής, αλλά και στα οικιστικά οικοσυστήματα, διαβρώνοντας ιστορικά μνημεία, προκαλώντας ζημίες σε κτίρια και οχήματα, αλλά και βλάπτοντας άμεσα την ανθρώπινη υγεία.
Επιφανειακά ύδατα και υδρόβια ζωή.
Η πτώση του pH στα επιφανειακά ύδατα από την όξινη βροχή (ή και άλλες πηγές ρύπανσης) έχει δραματικές επιπτώσεις σε πολλά υδρόβια είδη ζωής και ιδιαίτερα στα αυγά ή τα νεογνά τους, που συνήθως είναι πιο ευαίσθητα.Καταστρεπτικές είναι οι επιδράσεις της όξινης
βροχής και στα επιφανειακά νερά, κυρίως λίμνες και μικρά ποτάμια, καθώς η
αυξημένη συγκέντρωση οξέων καταστρέφει το πλαγκτόν, την υδάτινη χλωρίδα και τα
αυγά αμφιβίων και ψαριών. Κατά καιρούς η όξινη βροχή έχει θεωρηθεί υπεύθυνη και
για μαζικούς θανάτους ψαριών, όπως συνέβη σε σκανδιναβικές λίμνες στις αρχές
της δεκαετίας του 1970 και σε μικρά ποτάμια της Γερμανίας στα τέλη της δεκαετίας
του 1980. Επίσης, ιδιαίτερα αυξημένη ποσότητα όξινης βροχής δέχονται λίμνες και
ποταμάκια κατά την άνοιξη με την τήξη των πάγων
Έδαφος.
Το έδαφος βλάπτεται σοβαρά από την όξινη βροχή. Πολλές εδαφόβιες μορφές ζωής δεν αντέχουν το χαμηλό pH και εξοντώνονται. Επίσης τα οξέα διαλύουν και ενεργοποιούν βαρέα μέταλλα και άλλες τοξίνες με ακόμη χειρότερα αποτελέσματα. Ωστόσο, ορισμένα αλκαλικά εδάφη εξουδετερώνουν, εν μέρει τουλάχιστον, το φαινόμενο.
Δάση και υπόλοιπη χλωρίδα.
Τα δυσμενή αποτελέσματα μπορούν να αφορούν άμεσα την ίδια την όξινη βροχή, ή έμμεσα, όπως τα αποτελέσματα του οξέος στο έδαφος. Τα δάση υψηλού ύψους είναι ιδιαίτερα τρωτά όπως περιβάλλονται συχνά από όξινη ομίχλη που είναι πιο όξινη από τη βροχή. 
Τα υπόλοιπα φυτά, καθώς και οι ανθρώπινες καλλιέργειες επίσης βλάπτονται σοβαρά από την όξινη βροχή, αλλά οι ζημιές στα τελευταία μειώνονται με τη χρήση λιπασμάτων, που βοηθούν τα φυτά να επουλώσουν τις πληγές τους, ή μιγμάτων λιπασμάτων με ασβεστόλιθο, που εξουδετερώνει τα οξέα του εδάφους, Έχει αποδειχθεί όμως ότι η τακτική αυτή, εκτός από πολυέξοδη, είναι συχνά βλαβερή αν εφαρμοστεί στα φυσικά οικοσυστήματα.
Ανθρώπινη υγεία.
Οι επιστήμονες έχουν επιβεβαιώσει και άμεσες βλάβες στην ανθρώπινη υγεία: Αυξάνεται η πιθανότητα εμφάνισης ορισμένων μορφών καρκίνου και επιβαρύνεται η αναπνευστική λειτουργία σε ανθρώπους με προδιάθεση άσθματος.
Οικιστικά περιβάλλοντα.
Η όξινη βροχή μπορεί επίσης να προκαλέσει τη ζημία σε ορισμένα οικοδομικά υλικά και ιδιαίτερα σε ιστορικά μνημεία. Αυτό συμβαίνει όταν αντιδρά χημικά το θειικό οξύ της όξινης βροχής με τις ενώσεις ασβεστίου στα πετρώματα (ασβεστόλιθος, ψαμμίτης, μάρμαρο και γρανίτης) για να δημιουργήσει ευδιάλυτο και εύθρυπτο γύψο:
CaCO3 + H2SO4 → CaSO4 + CO2 + H2O
Η όξινη βροχή όμως διαβρώνει, οξειδώνει και τρυπά και το μέταλλο των οχημάτων.

</doc>
<doc id="55540" url="https://el.wikipedia.org/wiki?curid=55540" title="Οξεοβασική ισορροπία">
Οξεοβασική ισορροπία

Ως Οξεοβασική ισορροπία ή ισορροπία οξέων - βάσεων ("acid-base balance") χαρακτηρίζεται η διατήρηση σταθερού εσωτερικού περιβάλλοντος σε ένα σώμα όσον αφορά στο pH, η οποία επιτυγχάνεται μέσω ρυθμιστικών συστημάτων (ρυθμιστικά διαλύματα, buffers), τα οποία διατηρούν αυτή την ισορροπία σε περιπτώσεις διαταραχής της από εξωτερικούς παράγοντες.

</doc>
<doc id="55542" url="https://el.wikipedia.org/wiki?curid=55542" title="Γιόζεφ φον Φράουνχοφερ">
Γιόζεφ φον Φράουνχοφερ

Ο Γιόζεφ φον Φράουνχοφερ (6 Μαρτίου 1787 - 7 Ιουνίου 1826) ήταν διακεκριμένος Βαυαρός φυσικός και πρωτοπόρος κατασκευαστής οπτικών φακών του 19ου αιώνα. Κατασκεύασε φακούς οπτικής υάλου και αχρωματικού τηλεσκοπίου, εφηύρε το φασματοσκόπιο και ανέπτυξε το πλέγμα περίθλασης. Το 1814 εκπονώντας έρευνα εν τέλει ανακάλυψε τις σκοτεινές γραμμές απορρόφησης στο φάσμα του Ήλιου, οι οποίες σήμερα είναι γνωστές ως γραμμές Fraunhofer.
Σπούδασε φυσικές επιστήμες εργαζόμενος ταυτόχρονα ως υαλουργός. Ο ίδιος επέφερε ουσιώδεις τροποποιήσεις σε όργανα παρατήρησης, όπως το μικρόμετρο, το ηλιόμετρο και το μικροσκόπιο. Ο Φράουνχοφερ θεωρείται, επίσης, πως κατασκεύασε το παραλακτικό τηλεσκόπιο του Ντόρμπατ.
Ο Γερμανικός Οργανισμός Έρευνας, Φράουνχοφερ ("Fraunhofer-Gesellschaft"), έλαβε την ονομασία του προς τιμήν του και είναι σήμερα ο μεγαλύτερος φορέας στην Ευρώπη για την εφαρμοσμένη έρευνα ("applied research").
Βιογραφικά στοιχεία.
Ο Γιόζεφ φον Φράουνχοφερ ήταν το 11ο παιδί της οικογένειάς του. Γεννήθηκε στην κωμόπολη Straubing, στο τότε Εκλεκτοράτο της Βαυαρίας, από τον Franz Xaver Fraunhofer και τη Maria Anna Fröhlich. 
Έμεινε ορφανός σε ηλικία 11 ετών και άρχισε να εργάζεται ως μαθητευόμενος σε έναν απαιτητικό υαλουργό με το όνομα Philipp Anton Weichelsberger. Το 1801, το εργαστήριο στο οποίο εργαζόταν κατέρρευσε και ολοσχερώς καταστράφηκε. Η διάσωση της εν λόγω επιχείρησης έγινε τότε από τον πρίγκιπα-εκλέκτορα Maximilian Joseph. Ο πρίγκιπας συμπάθησε πολύ τον Φράουνχοφερ, του παρείχε τεχνικά βιβλία για την υαλουργία και πίεσε τον εργοδότη του ώστε να επιτρέψει στον νεαρό τότε Φράουνχοφερ να σπουδάσει.
Με τα χρήματα που του έδωσε ο πρίγκιπας κατά τη διάσωση της επιχείρησης και την υποστήριξη που έλαβε από τον δωρητή J. Utzschneider, ο Φράουνχοφερ μπόρεσε να συνεχίσει την εκπαίδευσή του παράλληλα kai με την πρακτική του εξάσκηση. Το 1806, πήγε στο Ινστιτούτο Υαλουργίας στο Benediktbeuern, ένα εκκοσμικευμένο μοναστήρι των Βενεδικτίνων που ήταν εξειδικευμένο στην υαλουργία. Εκεί ανακάλυψε το πως να φτιάχνει λεπτό οπτικό γυαλί και εφηύρε ακριβείς μεθόδους για τη μέτρηση της οπτικής διασποράς.
Στο Ινστιτούτο αυτό επίσης γνώρισε τον Pierre Louis Guinand, έναν πεπειραμένο Ελβετό τεχνικό υάλου, ο οποίος του έδωσε οδηγίες και συμβουλές για την υαλουργία. Μέχρι το 1809, το μηχανικό τμήμα του τμήματος οπτικών ήταν κυρίως υπό τη διεύθυνση του Fraunhofer και ο Fraunhofer έγινε ένα από τα μέλη της εταιρείας την ίδια χρονιά. Το 1814, ο Guinand εγκατέλειψε την εταιρεία, όπως και ο Reichenbach. Ο Guinand αργότερα θα γίνει συνεργάτης με τον Fraunhofer στην εταιρεία και το όνομα άλλαξε σε Utzschneider-und-Fraunhofer. Κατά τη διάρκεια του 1818, ο Fraunhofer έγινε διευθυντής του Ινστιτούτου Οπτικών. Λόγω των λεπτών οπτικών οργάνων που αναπτύχθηκαν από τον Fraunhofer, η Βαυαρία ξεπέρασε την Αγγλία ως το κέντρο της βιομηχανίας οπτικών. Ακόμα και εκείνοι όπως ο Μάικλ Φαραντέι δεν ήταν σε θέση να παράγουν γυαλί που θα μπορούσε να ανταγωνιστεί τον Φράουνχοφερ.
Η λαμπρή καριέρα του τελικά του χάρισε επίτιμο διδάκτορα από το Πανεπιστήμιο του Erlangen το 1822. Το 1824, ο Fraunhofer διορίστηκε Ιππότης του Τάγματος της Αξίας του Βαυαρικού Στέμματος από τον Βασιλιά Μαξιμιλιανό Α, μέσω του οποίου αναδείχθηκε με τον τίτλο "Ritter von", δηλ. ιππότης. Την ίδια χρονιά, έγινε επίσης επίτιμος πολίτης του Μονάχου.
Όπως πολλοί υαλουργοί της εποχής του, δηλητηριάστηκε από ατμούς βαρέων μετάλλων, με αποτέλεσμα τον πρόωρο θάνατό του. Απεβίωσε τελικά το 1826, μόλις σε ηλικία 39 ετών. Οι πιο πολύτιμες "χημικές συνταγές" του για την παραγωγή γυαλιού πιστεύεται ότι τις πήρε στον τάφο μαζί του.
Έρευνα και καινοτομίες.
Μία από τις πιο δύσκολες λειτουργίες της πρακτικής οπτικής κατά τη διάρκεια της περιόδου της ζωής του Φράουνχοφερ ήταν το ακριβές γυάλισμα των σφαιρικών επιφανειών των μεγάλων γυαλιών αντικειμένων. Μόνος του εφηύρε το μηχάνημα  που κατέστησε την επιφάνεια πιο λεία και ομοιόμορφη από τη συμβατική λείανση. Επινόησε επίσης και άλλες μηχανές λείανσης και στίλβωσης και εισήγαγε πολλές βελτιώσεις στην κατασκευή των διαφόρων ειδών γυαλιού που χρησιμοποιούνται για οπτικά όργανα, τα οποία πάντα έβρισκε ότι είχαν ελαττώματα και παρατυπίες.
Το 1811 κατασκεύασε ένα νέο είδος φούρνου (κλιβάνου) και κατά τη διάρκεια της δεύτερης τήξης του, όταν έλιωσε μια μεγάλη ποσότητα γυαλιού, διαπίστωσε ότι μπορούσε να παράγει γυαλί πυριτίου, το οποίο, όταν ελήφθη από τον πυθμένα ενός δοχείου που περιείχε περίπου 224 λίβρες, είχε την ίδια διαθλαστική δύναμη με το γυαλί που αφαιρέθηκε από την επιφάνεια.
Τότε, θεωρούνταν ότι ο ακριβής προσδιορισμός της ισχύος για ένα συγκεκριμένο μέσο να διαθλά τις ακτίνες του φωτός και να διαχωρίζει τα διαφορετικά χρώματα που περιέχουν παρεμποδίστηκε από την απουσία ακριβών ορίων μεταξύ των χρωμάτων του φάσματος, καθιστώντας δύσκολη την ακριβή μέτρηση της γωνίας διάθλαση;. Για να αντιμετωπίσει αυτόν τον περιορισμό, ο Φράουνχοφερ πραγματοποίησε μια σειρά πειραμάτων με σκοπό την παραγωγή τεχνητού ομοιογενούς φωτός, και μη μπορώντας να επηρεάσει το αντικείμενό του με άμεσο τρόπο, το έκανε μέσω λαμπτήρων και πρισμάτων.
Ανακάλυψη σκοτεινών γραμμών απορρόφησης.
Μέχρι το 1814 ο Φράουνχοφερ είχε εφεύρει το σύγχρονο φασματοσκόπιο. Αυτή η ευρεσιτεχνία του θεωρείται σήμερα πάρα πολύ σημαντική.
Κατά τη διάρκεια των πειραμάτων του, ανακάλυψε μια φωτεινή σταθερή γραμμή που εμφανίζεται στο πορτοκαλί χρώμα του φάσματος όταν παράγεται από το φως της φωτιάς. Αυτή η γραμμή του επέτρεψε στη συνέχεια να προσδιορίσει την απόλυτη δύναμη διάθλασης σε διαφορετικές ουσίες. Πειράματα για να εξακριβωθεί εάν το ηλιακό φάσμα περιείχε την ίδια φωτεινή γραμμή με πορτοκαλί χρώμα, καθώς η γραμμή που παράγεται από το πορτοκαλί φως φωτός τον οδήγησε στην ανακάλυψη 574 σκοτεινών σταθερών γραμμών στο ηλιακό φάσμα. Σήμερα, εκατομμύρια τέτοιες σταθερές γραμμές απορρόφησης είναι πλέον γνωστές.
Συνεχίζοντας την έρευνα, ο Φράουνχοφερ εντόπισε σκοτεινές γραμμές που εμφανίζονταν επίσης στο φάσμα πολλών λαμπρών αστέρων, αλλά σε ελαφρώς διαφορετικές διευθετήσεις. Απέκλεισε κάθε ενδεχόμενο οι γραμμές να παράγονται καθώς το φως περνά μέσα από την ατμόσφαιρα της Γης. Αν ήταν έτσι, δεν θα εμφανίζονταν σε διαφορετικές ρυθμίσεις. Κατέληξε στο συμπέρασμα ότι οι γραμμές προέρχονται από τη φύση των άστρων και του Ήλιου και μεταφέρουν πληροφορίες σχετικά με την πηγή του φωτός, ανεξάρτητα από το πόσο μακριά είναι αυτή η πηγή. Διαπίστωσε ότι τα φάσματα του Σείριου και άλλων αστέρων πρώτου μεγέθους διέφεραν από τον ήλιο και το ένα από το άλλο, δημιουργώντας έτσι αστρική φασματοσκοπία (ή αστρονομική).
Αυτές οι σκοτεινές σταθερές γραμμές αποδείχθηκαν αργότερα ότι ήταν γραμμές ατομικής απορρόφησης, όπως επεξεξηγήθηκε αργότερα από τους φυσικούς Γκούσταβ Κίρχοφ και Ρόμπερτ Μπούνζεν το 1859. Αυτές οι γραμμές εξακολουθούν να ονομάζονται "γραμμές Fraunhofer" προς τιμήν του. Η ανακάλυψή του είχε ξεπεράσει κατά πολύ τις μισές δωδεκάδες προφανείς διαιρέσεις στο ηλιακό φάσμα που είχαν επισημανθεί προηγούμενα από τον Βόλλαστον το 1802.
Εφεύρεση οπτικών οργάνων.
Ο Φράουνχοφερ ανέπτυξε επίσης ένα πλέγμα περίθλασης το 1821, αφού ο Τζέιμς Γκρέγκορι ανακάλυψε το φαινόμενο της σχάρας περίθλασης και αφού ο Αμερικανός αστρονόμος David Rittenhouse εφηύρε το πρώτο χειροποίητο πλέγμα περίθλασης το 1785. Υπήρξε ο πρώτος που χρησιμοποίησε ένα πλέγμα περίθλασης για να αποκτήσει φάσματα γραμμών και ο πρώτος που μέτρησε τα μήκη κύματος των φασματικών γραμμών με ένα πλέγμα περίθλασης.
Σημειώσεις.
 * &lt;bdi&gt;&lt;/bdi&gt; 

</doc>
<doc id="55543" url="https://el.wikipedia.org/wiki?curid=55543" title="Ιωσήφ Φραουνχόφερ">
Ιωσήφ Φραουνχόφερ



</doc>
<doc id="55544" url="https://el.wikipedia.org/wiki?curid=55544" title="Ναισσός">
Ναισσός



</doc>
<doc id="55545" url="https://el.wikipedia.org/wiki?curid=55545" title="Ραντνίσκι Νίς">
Ραντνίσκι Νίς



</doc>
<doc id="55546" url="https://el.wikipedia.org/wiki?curid=55546" title="Νις (αποσαφήνιση)">
Νις (αποσαφήνιση)

Η ονομασία Νις μπορεί να αναφέρεται:
καθώς και στους ποδοσφαιρικούς συλλόγους:

</doc>
<doc id="55548" url="https://el.wikipedia.org/wiki?curid=55548" title="Γιόζεφ Φραουνχόφερ">
Γιόζεφ Φραουνχόφερ



</doc>
<doc id="55549" url="https://el.wikipedia.org/wiki?curid=55549" title="Χρεόγραφο">
Χρεόγραφο

Στα χρηματοοικονομικά, χρεόγραφο είναι ένα επενδυτικό διαπραγματεύσιμο προϊόν που εκδίδεται από μια κυβέρνηση, μια εταιρεία ή κάποιο άλλο οργανισμό και αποτελεί αποδεικτικό χρέους ή δικαίωμα σε διανεμόμενα κέρδη.
Στα χρεόγραφα περιλαμβάνονται τα εξής:
Λογιστική.
Τα χρεόγραφα στη λογιστική, είναι οι μετοχές που έχει μια επιχείρηση στο χαρτοφυλάκιο της με σκοπό τη σύντομη διάθεση τους.

</doc>
<doc id="55550" url="https://el.wikipedia.org/wiki?curid=55550" title="Ντιντιέ Ντομί">
Ντιντιέ Ντομί

Ο Ντιντιέ Ντομί ("Didier Domi", 2 Μαΐου 1978) είναι παλαίμαχος διεθνής Γάλλος ποδοσφαιριστής.
Αγωνιζόταν στην αριστερή θέση της άμυνας. Έχει πραγματοποιήσει 14 διεθνείς συμμετοχές με την εθνική Γαλλίας στις μικρές ηλικίες. Πολύ καλές αγωνιστικά χρονιές έχει κάνει με την Παρί Σεν Ζερμέν και τη Νιούκαστλ.
Στον Ολυμπιακό αγωνιζόταν από το 2006 μέχρι και το 2010.
Τελευταία ομάδα στην καριέρα του Νττιντιέ Ντομί αποτέλεσε η Νιου Ίνγκλαντ Ρεβολούσιον, ομάδα της Αμερικής.

</doc>
<doc id="55552" url="https://el.wikipedia.org/wiki?curid=55552" title="Εύηνος (ποταμός)">
Εύηνος (ποταμός)

Ο Εύηνος είναι ποταμός του νομού Αιτωλοακαρνανίας. Το όνομά του το οφείλει στο βασιλιά της Αιτωλίας Εύηνο, ο οποίος πνίγηκε στα νερά του κυνηγώντας τον Ίδα, που του είχε αρπάξει την κόρη του, την πριγκίπισσα Μάρπησσα. Είναι γνωστός και με το όνομα Φίδαρης εξαιτίας των διακλαδώσεων που σχηματίζει κατά τη διαδρομή του στα ορεινά της Αιτωλοακαρνανίας. Η αρχαιότερη ονομασία του ποταμού είναι Λυκόρμας.
Ο ποταμός.
Πηγάζει στα βουνά Κόρακας και Τσεκούρι, κοντά στην Αρτοτίνα, και χύνεται στον Πατραϊκό Κόλπο, κοντά στο χωριό Γαλατάς, ανατολικά από τη λιμνοθάλασσα του Μεσολογγίου. Εκεί βρίσκεται και το χωριό Ευηνοχώρι στο οποίο έχει δώσει το όνομά του. Κατά τη διαδρομή του δέχεται τα νερά ενός πλήθους παραποτάμων. Κυριότεροι είναι ο "Κουρκουτάς", ο "Κότσαλος", ο "Πόριαρης", η "Ποταμούλα", το "Φανόρεμα", τα "Φιδάκια", ο "Κλινοβίτης", το "Καψαλόρεμα", ο "Βοϊτσάνος" και ο "Γιδομαντρίτης". Στον Εύηνο σώζονται ακόμα αρκετά παλιά πέτρινα γεφύρια, όπως της "Αρτοτίβας" (το μεγαλύτερο μονότοξο γεφύρι της δυτικής Ελλάδας), της "Δορβιτσάς", του "Πόριαρη", της "Κλεπάς", της "Μελίγκοβας" κ.α. Έχει συνολικό μήκος περίπου 80 χλμ.
Από τις αρχές του 21ου αιώνα ποσότητες νερού από τον Εύηνο μεταφέρονται στον ποταμό Μόρνο με αγωγό για να συμβάλλουν στην υδροδότηση της Αθήνας. Το έργο αυτό έγινε εξαιτίας των αυξημένων αναγκών της πρωτεύουσας σε νερό. Παρά τους ισχυρισμούς της ΕΥΔΑΠ ότι το έργο αυτό «θα λύσει οριστικά το πρόβλημα», η μεταβολή του κλίματος πιθανότατα θα το καταστήσει ανεπαρκές.
Δραστηριότητες.
Ο Εύηνος είναι ιδανικός για αθλητικές δραστηριότητες όπως το κανόε-καγιάκ και το ράφτινγκ. Στην περιοχή της Γέφυρας Μπανιά έχουν δημιουργηθεί σύγχρονες εγκαταστάσεις, οι πιο ολοκληρωμένες στην Ελλάδα μετά τις αντίστοιχες ολυμπιακές της Αθήνας. Οι επισκέπτες της περιοχής του Ευήνου ασχολούνται επίσης με την πεζοπορία, την ορειβασία, το ποδήλατο βουνού και την ιππασία.

</doc>
<doc id="55555" url="https://el.wikipedia.org/wiki?curid=55555" title="Μόρνος">
Μόρνος

Ο Μόρνος είναι ποταμός της Στερεάς Ελλάδας. Στην αρχαιότητα λεγόταν "Δαφνούς" ή "Ύλαιθος".
Γεωγραφικές πληροφορίες.
Πηγάζει από τις νότιες πλαγιές της Οίτης και καθώς κατεβαίνει στα νότια αποχετεύει τη λεκάνη απορροής που βρίσκεται μεταξύ Βαρδουσίων, Γκιώνας, και Οίτης. Καθορίζει τα όρια των επαρχιών Δωρίδας και Ναυπακτίας και εκβάλλει στα όρια Κορινθιακού και Πατραϊκού κόλπου, ανατολικά της Ναυπάκτου. Στο μέρος που εκβάλλει σχηματίζει μικρή πεδινή περιοχή με τις συνεχείς προσχώσεις του. Ο Μόρνος έχει συνολικό μήκος 70 χιλιόμετρα περίπου και η λεκάνη απορροής του έχει συνολική επιφάνεια 1.180 τετρ. χιλιόμετρα.
Λίμνη του Μόρνου.
Η λίμνη του Μόρνου είναι μια τεχνητή λίμνη που κατασκευάστηκε το 1979 με σκοπό τη δημιουργία ενός νέου ταμιευτήρα για την ύδρευση της Αθήνας. Για τον σκοπό αυτό κατασκευάστηκε φράγμα (φράγμα του Μόρνου) ύψους 126 μ. και σχηματίστηκε τεχνητή λίμνη με μέγιστη χωρητικότητα σχεδόν 800.000.000 κυβ. μέτρων νερού. Η λίμνη κάλυψε το χωριό Κάλλιον Φωκίδας, το οποίο μεταφέρθηκε σε άλλη θέση πάνω από τις όχθες της λίμνης. Η λίμνη του Μόρνου, εκτός από την ύδρευση της Αθήνας -που γίνεται μέσω του υδραγωγείου του Μόρνου με δίκτυο μεταφοράς μήκους 196 χλμ.- εξπηρετεί επίσης και την άρδευση αγροτικών καλλιεργειών της Φωκίδας και της Αιτωλοακαρνανίας.

</doc>
<doc id="55556" url="https://el.wikipedia.org/wiki?curid=55556" title="Ηλιακή ενέργεια">
Ηλιακή ενέργεια

Ηλιακή ενέργεια χαρακτηρίζεται το σύνολο των διαφόρων μορφών ενέργειας που προέρχονται από τον Ήλιο. Τέτοιες είναι το φως ή φωτεινή ενέργεια, η θερμότητα καθώς και διάφορες ακτινοβολίες ή ενέργεια ακτινοβολίας.
Η ηλιακή ενέργεια στο σύνολό της είναι πρακτικά ανεξάντλητη, αφού προέρχεται από τον ήλιο, και ως εκ τούτου δεν υπάρχουν περιορισμοί χώρου και χρόνου για την εκμετάλλευσή της.
Όσον αφορά την εκμετάλλευση της ηλιακής ενέργειας, θα μπορούσαμε να πούμε ότι χωρίζεται σε τρεις κατηγορίες εφαρμογών: τα παθητικά ηλιακά συστήματα, τα ενεργητικά ηλιακά συστήματα ή Ηλιοθερμικά συστήματα, και τα φωτοβολταϊκά συστήματα. Τα παθητικά και τα ενεργητικά ηλιακά συστήματα εκμεταλλεύονται τη θερμότητα που εκπέμπεται μέσω της ηλιακής ακτινοβολίας, ενώ τα φωτοβολταϊκά συστήματα στηρίζονται στη μετατροπή της ηλιακής ακτινοβολίας σε ηλεκτρικό ρεύμα μέσω του φωτοβολταϊκού φαινομένου. 

</doc>
<doc id="55558" url="https://el.wikipedia.org/wiki?curid=55558" title="Οίτη">
Οίτη

Η Οίτη, παλαιότερα γνωστή ως Καταβόθρα, είναι βουνό της Στερεάς Ελλάδας και καταλαμβάνει τμήμα των νομών Φθιώτιδας και Φωκίδας. Η Οίτη συνδέεται στα νότια με την Γκιώνα, δυτικά με τα Βαρδούσια και ανατολικά με το Καλλίδρομο ενώ το όριό της στα βόρεια είναι η κοιλάδα του Σπερχειού. 
Στις πλαγιές της σχηματίζονται πολλά υδάτινα ρεύματα. Από την Οίτη πηγάζουν ο Μόρνος και ο Γοργοπόταμος. Σημαντικά χωριά στις πλαγιές και στους πρόποδες της Οίτης είναι η Παύλιανη, η Υπάτη και το Μαυρολιθάρι.
Η ψηλότερη κορυφή της, ο Πύργος, έχει υψόμετρο 2.152 μέτρα. Άλλες κορυφές της Οίτης είναι το Γρεβενό (2.114 μ.), ορατό από τη Λαμία και την κοιλάδα του Σπερχειού, το Σέμπι (2.091 μ.), η Αλύκαινα ή Αλουμπόραχη (2.052 μ.) και τα Δύο Βουνά (1.615 μ.).
Πολύωρες αναβάσεις προς τις κορυφές της Οίτης πραγματοποιούνται από την Υπάτη και την Παύλιανη. Ωστόσο, τους καλοκαιρινούς μήνες τα ψηλότερα σημεία του βουνού είναι προσβάσιμα από δασικούς δρόμους.
Χλωρίδα-Πανίδα.
Η περιοχή της Οίτης είναι ανακηρυγμένος Εθνικός δρυμός και είναι από τους ομορφότερους της Ελλάδας. Είναι κατάφυτη από έλατα που ανήκουν στο είδος της κεφαλληνιακής ελάτης. Επίσης υπάρχει μια μεγάλη ποικιλία από πλατύφυλλα, όπως πλατάνια, σφενδάμια, προύνοι, ιτιές κ.λπ. Στην βόρεια πλευρά του βουνού συναντάται και μία μικρή συστάδα από μαυρόπευκα, είδος αρκετά σπάνιο για την νότια Ελλάδα. Σε χαμηλότερα υψόμετρα υπάρχουν πυκνοί θαμνώνες από σκληρόφυλλα είδη, όπως πουρνάρι, αριά, κουμαριά, πικροδάφνη κ.λπ., ενώ σε μεγάλα υψόμετρα υπάρχει πλούσια υποαλπική βλάστηση. Φυλλοβόλες βελανιδιές συναντώνται σε υψόμετρο γύρω στα 800 μέτρα. 
Η πανίδα της Οίτης είναι πλούσια και περιλαμβάνει ευρέως διαδεδομένα είδη, καθώς και μικρούς πληθυσμούς λύκου, αγριόγιδου και ζαρκαδιού. Από το 2003 αναφέρεται η σποραδική παρουσία αρκούδας. Η ορνιθοπανίδα της Οίτης περιλαμβάνει δασικά είδη. Στην Οίτη στην περιοχή του Εθνικού Δρυμού υπάρχει καταφύγιο του ορειβατικού συλλόγου Λαμίας.
Ιστορία-Μυθολογία.
Κατά τη μυθολογία, σε μια κορυφή της Οίτης, που λέγεται «"Πυρά"», κάηκε σε μεγάλη φωτιά («πυρά») ο Ηρακλής, για να γλιτώσει από τον χιτώνα της Δηιάνειρας. Κατά την αρχαιότητα στα νότια της Οίτης βρισκόταν η αρχαία Δωρίδα ενώ στην βόρεια πλευρά της ζούσαν οι Οιταίοι, οι Αινιάνες και οι Μαλιείς.

</doc>
<doc id="55559" url="https://el.wikipedia.org/wiki?curid=55559" title="Ίναχος">
Ίναχος

Με το όνομα Ίναχος αναφέρεται:

</doc>
<doc id="55563" url="https://el.wikipedia.org/wiki?curid=55563" title="Ζε Ελίας">
Ζε Ελίας

Ο Ζοζέ Μοεντίμ Ελίας Τζούνιορ ("José Elias Moedim Júnior", 25 Σεπτεμβρίου 1976), ή απλά Ζε Ελίας, είναι Βραζιλιάνος παλαίμαχος ποδοσφαιριστής. Έχει υπάρξει στέλεχος της Εθνικής του ομάδας.
Καριέρα.
Γεννήθηκε στις 25 Σεπτεμβρίου 1976 στο Σάο Πάολο της Βραζιλίας. Ήταν ένα από τα μεγάλα ταλέντα του βραζιλιάνικου ποδοσφαίρου, καθώς στα 17 του ήταν βασικός με την Κορίνθιανς. Αγωνίστηκε με τη Μπάγερ Λεβερκούζεν, την Ίντερ και τη Μπολόνια, αλλά λόγω του ιδιόρρυθμου χαρακτήρα του δεν κατάφερε να κάνει την καριέρα που αναμενόταν.
Για τρία χρόνια ήταν ποδοσφαιριστής του Ολυμπιακού και συμμετείχε σε μεγάλες επιτυχίες του συλλόγου. Με τον Κριστιάν Καρεμπέ δημιούργησαν ένα πολύ δυνατό δίδυμο στο χώρο του κέντρου. Μαζί με το Τζιοβάνι και τον Καστίγιο πρόσθεσαν μια λατινοαμερικάνικη νότα στην ομάδα του Ολυμπιακού, που αγαπήθηκε από τους φιλάθλους.
Μετά τον Ολυμπιακό είχε ένα πέρασμα από τη Σάντος.
Εθνική Βραζιλίας.
Με την Εθνική Βραζιλίας στο διάστημα 1995-99 είχε 22 συμμετοχές και ένα χάλκινο Ολυμπιακό μετάλλιο το 1996.
Προσωπική ζωή.
Ο Ζε Ελίας ασχολείται πλέον με τα "media", ως σχολιαστής. Πρόσφατα είχε κάποια προβλήματα με το νόμο, καθώς δεν πληρώνει, ελλείψει χρημάτων όπως ισχυρίζεται, τη διατροφή της πρώην συζύγου του.

</doc>
<doc id="55564" url="https://el.wikipedia.org/wiki?curid=55564" title="Μπρίτνεϋ Σπίαρς">
Μπρίτνεϋ Σπίαρς



</doc>
<doc id="55565" url="https://el.wikipedia.org/wiki?curid=55565" title="Βαρυτόνιο">
Βαρυτόνιο

Στην φυσική, το βαρυτόνιο (ή αλλιώς γκραβιτόνιο από τον αγγλικό όρο graviton) είναι το υποθετικό στοιχειώδες σωματίδιο-φορέας της βαρυτικής αλληλεπίδρασης και προβλέπεται στα πλαίσια ενός ολοκληρωμένου και συνεπούς θεωρητικού οικοδομήματος το οποίο θα περιλαμβάνει τη βαρύτητα σε κβαντισμένη μορφή (Κβαντική βαρύτητα). Σύμφωνα με αυτή την διατύπωση, η βαρυτική αλληλεπίδραση μεταδίδεται μέσω βαρυτονίων και παύει να είναι καμπυλώσεις του χωροχρονικού συνεχούς. Προϋπόθεση και περιορισμός είναι πως, στο κλασσικό όριο, και οι δύο τρόποι πρέπει να παράγουν ταυτόσημα αποτελέσματα.
Το βαρυτόνιο ουσιαστικά αντιπροσωπεύει το κβάντο της βαρυτικής ακτινοβολίας υπό μορφή βαρυτικών κυμάτων όπως αυτά προβλέπονται από την Γενική Σχετικότητα. Η ύπαρξή του δε είναι "αναγκαστική" μετά τον επιτυχή κβαντισμό των υπόλοιπων τριών θεμελιωδών αλληλεπιδράσεων σε θεωρητικό επίπεδο και την πειραματική τους επαλήθευση.
Εάν υπάρχει, το βαρυτόνιο πρέπει να έχει μηδενική μάζα ηρεμίας (απαραίτητη για την άπειρη ακτίνα δράσης της βαρυτικής αλληλεπίδρασης) και να είναι μποζόνιο με σπιν (spin) ίσο με 2 καθώς, στα πλαίσια της Γενικής Σχετικότητας, η βαρύτητα παρουσιάζεται ως τανυστής πεδίου δεύτερης βαθμίδας. Επίσης, το βαρυτόνιο πρέπει να είναι ηλεκτρικά ουδέτερο. Στα πλαίσια της υπερσυμμετρίας το υπερβαρυτικό φερμιόνιο, το βαρυτίνο (gravitino), έχει σπιν 3/2.
Ενώ γίνονται προσπάθειες σε αρκετές μορφές κβαντικής βαρύτητας, η Θεωρία Χορδών είναι εκείνη που προβλέπει την ύπαρξη του βαρυτονίου και ταυτόχρονα διατυπώνει με ικανοποιητική σαφήνεια τις αλληλεπιδράσεις του. Στην διαταρακτική (perturbative) διατύπωση της θεωρίας Χορδών, το βαρυτόνιο περιγράφεται ως μια κλειστή χορδή με συγκεκριμένη κατάσταση ταλάντωσης πολύ χαμηλής ενέργειας. Μια ολοκληρωμένη μη διαταρακτική (non-perturbative) διατύπωση του βαρυτονίου δεν έχει καταστεί δυνατή, όπως άλλωστε και με τα περισσότερα στοχεία της θεωρίας Χορδών.
Προγράμματα για την εξακρίβωση της ύπαρξης των βαρυτονίων μέσω έμμεσων παρατηρήσεων, όπως πειράματα στοχεύοντας στην παρατήρηση και ανίχνευση βαρυτικών κυμάτων με τους ανιχνευτές LIGO, VIRGO, GEO 600 και TAMA 300, είναι σε λειτουργία. Επίσης πειράματα Φυσικής υψηλών ενεργειών στον νέο επιταχυντή LHC του CERN θα προσπαθήσουν να δώσουν απαντήσεις για την ύπαρξη (ή όχι) των βαρυτονίων και κατά συνέπεια των επιπλέον διαστάσεων (extra dimensions) όπως προβλέπουν οι θεωρίες Χορδών.

</doc>
<doc id="55566" url="https://el.wikipedia.org/wiki?curid=55566" title="Ίναχος (μυθολογία)">
Ίναχος (μυθολογία)

Ο Ίναχος ήταν αρχαιότατος (μυθικός) βασιλιάς του Άργους, σύγχρονος του Ευμόλπου και του Εριχθονίου. Ήταν γιος του Ωκεανού και της Τηθύος και ιδρυτής του βασιλικού γένους των Ιναχιδών, που έδωσε στο Άργος οκτώ βασιλιάδες. Ο Ίναχος, όταν έγινε ο κατακλυσμός του Δευκαλίωνα, έσωσε τους κατοίκους οδηγώντας τους στα όρη και στη συνέχεια αφού μάζεψε τα νερά σε μία κοίτη και δημιούργησε τον ποταμό Ίναχο, που έλαβε το όνομά του, έφερε τους Αργείους στην εύφορη και κατοικήσιμη πλέον πεδιάδα του Άργους.
Αργότερα, έχτισε το Άργος. Όταν η Ήρα και ο Ποσειδώνας ανταγωνίζονταν για την προστασία του βασιλείου του Άργους, απευθύνθηκαν στους ποταμούς Ίναχο, Αστερίωνα και Κηφισό, για να διαιτητεύσουν στη διαμάχη. Ο Ίναχος τάχθηκε υπέρ της Ήρας και ο Ποσειδώνας, για να τους τιμωρήσει, αποτράβηξε τα νερά από ολόκληρη την περιοχή, με αποτέλεσμα να ρέει νερό στους τρεις ποταμούς, μόνον όταν εκείνος αποφάσιζε να ρίξει βροχή. Σύμφωνα με άλλη εκδοχή ο Δίας ξέρανε τον ποταμό Ίναχο με κεραυνό του, γιατί, όταν ο Δίας άρπαξε την κόρη του βασιλιά Ίναχου, την Ιώ, ο βασιλιάς τον κυνηγούσε και εξαπέλυε εναντίον του Δία βρισιές και κατάρες. 
Σύμφωνα με τη μυθολογία η λέξη Ίναχος ήταν το τρίτο όνομα του ποταμού. Στην αρχή ονομαζόταν Καρμάνωρ, μετά Αλιάκμονας από τον ομώνυμο κάτοικο της Τίρυνθας, που σε μια κρίση τρέλας έπεσε στον ποταμό. Ύστερα, ονομάστηκε ο ποταμός Ίναχος από τον ομώνυμο ήρωα. Ο Ίναχος ήταν πατέρας της Ιούς. Ο Δίας είδε μια μέρα την Ιώ και την ερωτεύτηκε. Όταν ο πατέρας της Ίναχος προσπάθησε να κυνηγήσει τον Δία, που είχε αρπάξει την Ιώ, ο Δίας έστειλε μια Ερινύα, την Τισιφόνη, που τον βασάνισε τόσο μέχρι που τον έσπρωξε στον ποταμό, που λεγόταν Αλιάκμονας μετονομάζοντάς τον σε Ίναχο.&lt;br&gt; 
Ο Ίναχος είχε γυναίκα τη Μελία, (κόρη επίσης του Ωκεανού), κατ΄ άλλους την Αργεία, που του χάρισε έξι παιδιά: τον Φορωνέα, τον Αιγιαλέα, τον Πανόπτη, τον Άργο, τον Πελασγό, την Ιώ, ή κατά μία εκδοχή και τη Μυκήνη.

</doc>
<doc id="55569" url="https://el.wikipedia.org/wiki?curid=55569" title="Όσπρια">
Όσπρια

Όσπρια ονομάζονται τα φυτά και οι αποξηραμένοι σπόροι φυτών που ανήκουν στην οικογένεια των Κυαμοειδών (Fabaceae) – και σε παλαιότερες ταξινομήσεις στην οικογένεια των Ψυχανθών (Papilionoideae) ή Χεδρωπών (Leguminosae). Τα όσπρια χρησιμοποιούνται άμεσα για τη διατροφή του ανθρώπου, ενώ πολλά από αυτά χρησιμοποιούνται για τη διατροφή των ζώων.
Ανάμεσα στα όσπρια, που καταναλώνει άμεσα ο άνθρωπος, ανήκουν τα φασόλια, οι φακές, τα ρεβίθια, τα κουκιά, ο αρακάς, τα φιστίκια, η σόγια, η φάβα και άλλα. Στην κατηγορία των οσπρίων, που χρησιμοποιούνται για την παρασκευή διάφορων καταναλωτικών προϊόντων, την πρώτη και βασική θέση κατέχει η σόγια. Από τη σόγια παρασκευάζονται σήμερα πάνω από 120 διαφορετικά καταναλώσιμα από τον άνθρωπο προϊόντα μεταξύ των οποίων υποκατάστατα κρέατος, τυριού και γάλακτος, σογιέλαιο, ζωοτροφές κλπ. Πολύ διαδεδομένα τρόφιμα, ειδικά σε ορισμένες αναπτυσσόμενες χώρες και στη Μεσόγειο, είναι επίσης τα φασόλια, η φακή και τα ρεβίθια. Για ζωοτροφή χρησιμοποιούνται η σόγια, ο βίκος, τα λαθούρια, μερικά είδη λούπινων κλπ. Το βασικό χαρακτηριστικό των οσπρίων είναι ότι περιέχουν μεγάλο ποσοστό από πρωτεΐνες (γι' αυτό και ονομάζονται "το κρέας του φτωχού"), που αποτελούν βασικό συστατικό της ανθρώπινης διατροφής. Η σόγια και τα φιστίκια περιέχουν ακόμη και λάδι. Περιέχουν επίσης σημαντικό ποσοστό αμύλου, το οποίο όμως δεν πέπτεται άμεσα όπως το άμυλο των σιτηρών. Έτσι τα όσπρια έχουν χαμηλό γλυκαιμικό δείκτη.
Στο λήμμα της Εγκυκλοπαίδειας Ηλίου αναφέρονται οι παλαιότερες ονομασίες "φασίολοι" για τα φασόλια, "ερέβινθοι" για τα ρεβίθια, "κύαμοι" για τα κουκιά, "λάθυροι" για τη φάβα.
Χρήση.
Τα όσπρια είναι γνωστή τροφή των ανθρώπων από τα πολύ παλιά χρόνια. Οι πρωτεΐνες που περιέχουν αρκετά από αυτά, όπως είναι η σόγια, τα φασόλια κλπ. μπορούν να υποκαταστήσουν τις ζωικές πρωτεΐνες, που είναι απαραίτητες για τη διατροφή του ανθρώπου. Παράλληλα, περιέχουν μεγάλο ποσοστό κυτταρίνης που τα κάνουν να είναι δύσπεπτα και τελείως ακατάλληλη τροφή για όσους υποφέρουν από διάφορες στομαχικές ανωμαλίες.

</doc>
<doc id="55570" url="https://el.wikipedia.org/wiki?curid=55570" title="Δημητριακά">
Δημητριακά

Τα δημητριακά είναι η σπουδαιότερη κατηγορία φυτών που καλλιεργούνται για τη διατροφή του ανθρώπου. Από τα δημητριακά παράγεται ένα από τα βασικά είδη της ανθρώπινης διατροφής, το ψωμί, ζωοτροφές, πρώτες ύλες για τη βιομηχανία τροφίμων, για τη βιομηχανία χαρτιού, καθώς και για άλλους βιομηχανικούς κλάδους. Τα δημητριακά στη μεγάλη τους πλειονότητα ανήκουν στην οικογένεια των αγρωστιδών και τα περισσότερα κατάγονται από την περιοχή της Δυτικής Ασίας. Τα δημητριακά αποτελούν τη βάση της φυτικής παραγωγής κάθε χώρας και στις πιο πολλές χώρες η καλλιέργειά τους κατέχει την πρώτη θέση της γεωργικής παραγωγής.
Χωρίζονται σε τρεις βασικές κατηγορίες:
Στις χώρες με θερμότερα κλίματα καλλιεργούνται κυρίως το σόργο, το ρύζι (που αποτελεί και τη βασική τροφή εκατομμυρίων ανθρώπων σε ολόκληρο τον κόσμο, ιδιαίτερα στις ασιατικές χώρες) και το καλαμπόκι (που αποτελεί αντίστοιχα βασικό στοιχείο διατροφής για πολλούς κατοίκους της Αμερικανικής Ηπείρου). Στις χώρες με ψυχρότερα κλίματα καλλιεργούνται κυρίως το σιτάρι, το καλαμπόκι, το κριθάρι και η βρώμη, καθώς και η σίκαλη.
Γενικά τα δημητριακά είναι μονοετή φυτά που σπέρνονται και θερίζονται μέσα σε ένα χρόνο.
Σύμφωνα με πρόσφατες ανακαλύψεις, η χρήση των δημητριακών ως τροφής από τους ανθρώπους ανάγεται στην προϊστορική εποχή (Μέση Λίθινη). 

</doc>
<doc id="55571" url="https://el.wikipedia.org/wiki?curid=55571" title="Αλυκή">
Αλυκή

Αλυκή ονομάζεται ο τόπος παραγωγής του αλατιού όταν αυτή γίνεται από εξάτμιση θαλάσσιου νερού με την επίδραση της θέρμανσης από τον ήλιο και τον αέρα. Συνήθως είναι επίπεδο τμήμα κοντά στην παραλία, κατάλληλα διαμορφωμένο, όπου παρασκευάζεται αλάτι, αφού εξατμιστεί το θαλασσινό νερό. Για την ύπαρξη της αλυκής είναι απαραίτητο το έδαφος να μην είναι υδατοπερατό, συνήθως λοιπόν οι αλυκές έχουν αργιλικό υπόστρωμα που συγκρατεί το νερό. Οι αλυκές αποτελούνται από αβαθείς δεξαμενές που διαιρούνται σε επιμέρους διαμερίσματα και μέσα σε αυτές κυκλοφορεί θαλασσινό νερό το οποίο, μετά την εξάτμισή του, αφήνει το αλάτι που περιείχε. Το αλάτι που λαμβάνεται από τις αλυκές πριν έρθει στην κατανάλωση υφίσταται κατάλληλη κατεργασία για να καθαριστεί. Το αλάτι που παράγεται διατίθεται για χρήση στη μαγειρική, στη χημική βιομηχανία σαν πρώτη ύλη και στη βιομηχανία αλιπάστων. Οι αλυκές είναι συνήθως ιδανικά μέρη για τη συγκέντρωση αποδημητικών πτηνών και έτσι σε αρκετές περιπτώσεις χαρακτηρίζονται ως προστατευόμενες περιοχές.
Ιστορία.
Η παραγωγή του αλατιού ήταν μια επικερδής δραστηριότητα από τα παλαιότατα χρόνια. Περιοχές όπως η λεκάνη της Μεσογείου είχαν ικανή ηλιοφάνεια και κατάλληλες ακτές για συλλογή αλατιού που παραγόταν φυσικά με εξάτμιση θαλασσινού νερού, με μικρή ανθρώπινη παρέμβαση. Αυτές οι αλυκές, όπως παραθαλάσσιες βραχώδεις περιοχές ή περισσότερο επίπεδες περιοχές με αργιλικό υπόστρωμα, έδιναν εύκολα, μικρές ποσότητες αλατιού.
Η συστηματοποίηση και η βιομηχανοποίηση με συνεχή διαδικασία παραγωγής, οδήγησε σε μεγάλη αύξηση της παραγωγικότητας στον 20ο αιώνα.
Αλυκές στην Ελλάδα.
Οι αλατοπηγικές δραστηριότητες ήταν ήδη από την Τουρκοκρατία κρατικές δραστηριότητες ή φορολογητέες. Στην Ελλάδα, οι αλυκές ανήκαν στο κράτος σχεδόν από της σύστασής του ως "Βασίλειον της Ελλάδος" με τη δημιουργία του "Εθνικού Μονοπωλίου Άλατος". Ακόμη και κατά το χρόνο συγγραφής του άρθρου, το μεγαλύτερο ποσοστό της επιχείρησης Ελληνικές Αλυκές ΑΕ, που αντικατέστησε το Μονοπώλιο άλατος το 1995, ανήκει στο κράτος.&lt;br&gt; 
Στη δεκαετία του 1840 λειτουργούσαν στην Ελλάδα 8 αλυκές, ενώ στις αρχές του 20ου αιώνα υπήρχαν 16 και στα χρόνια του Μεσοπολέμου 25. Από το 1996 λειτουργούν οκτώ οι οποίες ανήκουν στην εταιρεία Ελληνικές Αλυκές ΑΕ, με δυναμικότητα 260.000 ΜΤ, με την μισή δυναμικότητα (130.000 ΜΤ) να προέρχεται από τις αλυκές Μεσολογγίου.
Η συνολική ετήσια ελληνική παραγωγή άλατος κυμαίνεται από 120.000 - 200.000 τόνους., ενώ η κατανάλωση φθάνει τους 350.000 τ..

</doc>
<doc id="55572" url="https://el.wikipedia.org/wiki?curid=55572" title="Αντίρριο Αιτωλοακαρνανίας">
Αντίρριο Αιτωλοακαρνανίας

Το Αντίρριο είναι χωριό του νομού Αιτωλοακαρνανίας νοτιοανατολικά του Μεσολογγίου και νοτιοδυτικά της Ναυπάκτου, έναντι από το Ρίο. Σύμφωνα με την ελληνική απογραφή του 2011 ο πληθυσμός του οικισμού ανέρχεται στους 1.018 μόνιμους κατοίκους.
Γενικά και ιστορικά στοιχεία.
Ο οικισμός είναι κτισμένος στο βόρειο όριο του στενού Ρίου - Αντιρρίου πάνω στο ακρωτήρι του Αντιρρίου. Στην αρχαιότητα ονομαζόταν "Μολύκριον Ρίον" από την αρχαία πόλη "Μολύκρεια" ή "Μολυκρία" που βρισκόταν σε κοντινή απόσταση.
Μετά την οθωμανική κατάκτηση το Αντίρριο απέκτησε στρατηγική σημασία λόγω της ανέγερσης του ομώνυμου κάστρου εκεί και έγινε στόχος αρκετών πολεμικών επιχειρήσεων: συγκεκριμένα το 1603 κατελήφθη προσωρινά από τους Ιωαννίτες ιππότες ενώ τα επόμενα χρόνια το κάστρο καταστράφηκε κατά τη διάρκεια των Βενετοτουρκικών πολέμων για να επισκευαστεί από τους Βενετούς. Αργότερα πέρασε εκ νέου υπό οθωμανική κυριαρχία, στην οποία παρέμεινε σχεδόν καθ' όλη τη διάρκεια της Ελληνικής Επανάστασης μέχρι το 1829, έτος κατά το οποίο απελευθερώθηκε. Μερικά χρόνια αργότερα, κατά την απογραφή του 1844, ο οικισμός διέθετε μόλις 14 κατοίκους.
Σήμερα ο οικισμός είναι συγκοινωνιακός κόμβος της Δυτικής Στερεάς με την Πελοπόννησο. Η σύνδεση γίνεται με φέρρυ μπόουτ που εκτελεί το δρομολόγιο Αντιρρίου - Ρίου, αλλά και με την σύγχρονη καλωδιωτή γέφυρα Ρίου-Αντιρρίου.
Διοικητικά υπαγόταν μέχρι το 1997 στην επαρχία Ναυπακτίας ενώ στη συνέχεια αποτέλεσε πρωτεύουσα του δήμου Αντιρρίου. Από το 2011, μετά τις αλλαγές που επιβλήθηκαν στην τοπική αυτοδιοίκηση μέσω του προγράμματος "Καλλικράτης", αποτελεί έδρα της ομώνυμης τοπικής κοινότητας που υπάγεται στο δήμο Ναυπακτίας. Εκκλησιαστικά το Αντίρριο υπάγεται στη μητρόπολη Ναυπακτίας και Αγίου Βλασίου ενώ η κεντρική εκκλησία του είναι αφιερωμένη στον Άγιο Νικόλαο.
Εκπαίδευση.
Από τον Σεπτέμβριο του 2013 μέχρι και τον Μάιο του 2019, το Αντίρριο φιλοξενούσε το τμήμα Μηχανικών Πληροφορικής ΤΕ του πρώην ΤΕΙ Δυτικής Ελλάδας, το οποίο καταργήθηκε με τον νόμο 4610/2019 (ΦΕΚ 70 Α/19). Με τον ίδιο νόμο το τμήμα Μηχανικών Πληροφορικής ΤΕ συγχωνεύτηκε με το τμήμα Ηλεκτρολόγων Μηχανικών ΤΕ του πρώην ΤΕΙ Δυτικής Ελλάδας, δημιουργώντας έτσι το τμήμα Ηλεκτρολόγων Μηχανικών και Μηχανικών Υπολογιστών του Πανεπιστημίου Πελοποννήσου με έδρα την Πάτρα.
Αξιοθέατα.
Στο Αντίρριο υπάρχει το ομώνυμο κάστρο που κτίστηκε από τους Οθωμανούς αρχικά κατά τα τέλη του 15ου αιώνα (επί Βαγιαζήτ Β΄) ως "κάστρο της Ρούμελης". Μάλιστα έλαβε, μαζί με το κάστρο του Ρίου που βρίσκεται στα γειτονικά πελοποννησιακά παράλια, την ανεπίσημη ονομασία "Μικρά Δαρδανέλια". Διατηρείται σε καλή κατάσταση και στους χώρους του πραγματοποιούνται διάφορες εκδηλώσεις, κυρίως κατά τους θερινούς μήνες. Πάνω στο κάστρο βρίσκεται παραδοσιακός πέτρινος φάρος ύψους 9 μέτρων, ο οποίος κτίστηκε το 1880.

</doc>
<doc id="55573" url="https://el.wikipedia.org/wiki?curid=55573" title="Αντίριο">
Αντίριο



</doc>
<doc id="55574" url="https://el.wikipedia.org/wiki?curid=55574" title="Αλάτι">
Αλάτι

Αλάτι είναι η κοινή ονομασία του χλωριούχου νατρίου (χημικός τύπος NaCl) και είναι βασικό συστατικό της ανθρώπινης διατροφής.
Το αλάτι είναι πολύ διαδεδομένο στη φύση. Βρίσκεται διαλυμένο στο νερό της θάλασσας και στο νερό ορισμένων λιμνών. Επίσης, βρίσκεται σε στερεή κατάσταση μέσα στη γη, όπως π.χ. στην Πολωνία, στην Αυστρία, στη Γερμανία κλπ (ορυκτό αλάτι ή αλίτης). Η θάλασσα περιέχει αλάτι σε ποσοστό 2,7 - 3,8%. Σε περιοχές, όπου το κλίμα είναι θερμό, το ποσοστό αυτό αυξάνεται ενώ μειώνεται σε θάλασσες όπου εκβάλλουν πολλοί ποταμοί. Το αλάτι είναι απαραίτητο συστατικό κάθε ζωντανού οργανισμού και παίζει σπουδαίο ρόλο στα βιολογικά φαινόμενα.
Ιστορία και διάδοση.
Το αλάτι είναι απαραίτητο για τον άνθρωπο. Γι' αυτό ήταν γνωστό και εχρησιμοποιείτο από την αρχαία εποχή. Σε μερικές περιοχές το χρησιμοποιούσαν σαν νόμισμα με το οποίο οι πλούσιοι πουλούσαν δούλους σε αντάλλαγμα με αλάτι ενώ άλλοι έκαναν τις αγορές και τις πωλήσεις με κομμάτια αλατιού. Άλλοι λαοί είχαν έλθει σε πόλεμο μεταξύ τους για να κατακτήσουν εδάφη με αλατούχες πηγές.Στην αρχή οι άνθρωποι έπαιρναν το αλάτι από τη θάλασσα, στις αλυκές, με την εξάτμιση του νερού. Στη Γαλλία και στη Γερμανία βρέθηκαν ύστερα από ανασκαφές αρχαίες συσκευές με τις οποίες απομόνωναν το αλάτι. Επίσης ήταν γνωστό το ορυκτό αλάτι (στερεό). Σπουδαία ορυχεία υπήρχαν στη Λιβύη, στην Αραβία, στην Ισπανία και στη Βοημία.
Η μεγαλύτερη σε έκταση ορυκτού άλατος που βρίσκεται ελεύθερη στην επιφάνεια της Γης βρίσκεται σε υψόμετρο 3.500 μ. στη περιοχή Σαλάρ ντε Ουγιούνι, (Salar de Uyuni), στη ΝΑ. Βολιβία, (). Πρόκειται για ολόλευκη έκταση 12.000 τ.χλμ. που αποτέλεσε τμήμα της προϊστορικής εκεί λίμνης Λάγκο Μιτσίν, που μετά τη περίοδο των παγετώνων τα νερά της λίμνης αυτής εξατμίστηκαν αφήνοντας μια κατάλευκη επιφάνεια άλατος μέγιστου βάθους 10 περίπου μέτρων. Οι ειδικοί υπολογίζουν το απόθεμα αυτό άλατος σε 10 δισεκατομμύρια τόνους, που όμως δεν έχει ακόμη τύχει εντατικής εκμετάλλευσης.
Σύσταση και ιδιότητες.
Το μαγειρικό αλάτι αποτελείται κατά 97% με 99% από χλωριούχο νάτριο. Στο εμπόριο το αλάτι κυκλοφορεί με προσμείξεις, κυρίως ιωδιούχου καλίου (ΚΙ) (επίσης απαραίτητο στη διατροφή), οπότε έχει γεύση λίγο πικρή και είναι αρκετά υγροσκοπικό. Επίσης περιέχει αντισυσσωματωτικά, συνήθως πυριτικό αργιλιονάτριο (E554).
Το καθαρό αλάτι είναι σώμα στερεό, κρυσταλλικό, με ειδικό βάρος 2,165. Τήκεται στους 801° C και βράζει στους 1413° C. Διαλύεται στο ψυχρό και στο θερμό νερό. Όταν θερμανθούν οι κρύσταλλοί του ακούγεται ένας χαρακτηριστικός θόρυβος σαν τρίξιμο. Αυτό οφείλεται στο νερό που συγκρατούσαν οι κρύσταλλοι, το οποίο με τη θέρμανση εξατμίζεται. Επειδή απορροφά νερό από την ατμόσφαιρα χαρακτηρίζεται ως υγροσκοπικό. Όταν είναι 100% καθαρό, το αλάτι έχει αλμυρή γεύση και δεν συγκρατεί υγρασία (δεν είναι υγροσκοπικό).
Το αλάτι έχει την ιδιότητα να εμποδίζει την ανάπτυξη μικροοργανισμών, γι' αυτό και χρησιμοποιείται για τη συντήρηση των τροφίμων, των αλίπαστων. Το αλάτι που προέρχεται από τη θάλασσα θεωρείται ωφελιμότερο από το ορυκτό και χρησιμοποιείται στην καθημερινή διατροφή του ανθρώπου. Είναι απαραίτητη μια μικρή ποσότητα από αυτό να λαμβάνεται καθημερινά με τις τροφές. Υπάρχουν, πάντως, περιπτώσεις που απαγορεύεται εντελώς, όπως σε παθήσεις νεφρών και σε περιπτώσεις υπέρτασης. Όταν βρίσκεται μέσα στον οργανισμό διευκολύνει την πέψη, ανοίγει την όρεξη, συντελεί στην έκκριση των γαστρικών υγρών, εμποδίζει τις ζυμώσεις στο στομάχι και στo έντερo, αποτρέπει τη δυσκοιλιότητα και βοηθάει τον μεταβολισμό των τροφών που περιέχουν πρωτεΐνες. Είναι, επίσης, ωφέλιμο σε ορισμένες παθολογικές καταστάσεις, γιατί εμποδίζει την αιμόπτυση, δρα σαν καθαρτικό κλπ. Το αλάτι συντελεί στην αύξηση του αριθμού των ερυθρών αιμοσφαιρίων και τα βοηθά να προσλαμβάνουν ευκολότερα το οξυγόνο. Έτσι, το αίμα αποκτά λαμπρότερο χρώμα.
Η κατάχρησή του στη διατροφή είναι δυνατό να προκαλέσει παθήσεις. Από υπερβολική χρήση του ο άνθρωπος είναι δυνατό να πάθει έλκος, δυσπεψία ή να καταστρέψει τους νεφρούς του. Για όλα αυτά επιβάλλεται προσοχή στον καθορισμό της καθημερινά απαιτούμενης ποσότητας. Η ποσότητα αυτή ποικίλλει ανάλογα με τον οργανισμό, την ηλικία και την γενικότερη διατροφή.
Εξαγωγή.
Το ορυκτό αλάτι (Αλίτης) εξάγεται και παραλαμβάνεται με εξόρυξη ή με διάλυση. Η πρώτη μέθοδος εφαρμόζεται όταν τα κοιτάσματα του ορυκτού είναι καθαρά. Όταν περιέχουν ξένες προσμείξεις εφαρμόζεται η μέθοδος της διάλυσης, δηλαδή τοποθετούνται δύο σωλήνες από την επιφάνεια της γης μέχρι το βάθος, όπου βρίσκεται το κοίτασμα. Οι σωλήνες αυτοί είναι συγκεντρωτικοί, επικοινωνούν μεταξύ τους. Από τον ένα εισάγεται καθαρό νερό. Το νερό μαζί με το διαλυμένο αλάτι από το ορυκτό ανέρχεται από το δεύτερο σωλήνα με τη βοήθεια αντλίας και το διάλυμα αυτό υφίσταται αρχικά διήθηση και, στη συνέχεια, εξατμίζεται για να παραληφθεί το καθαρό προϊόν.
Το αλάτι του θαλασσινού νερού παραλαμβάνεται ως εξής: Το νερό συγκεντρώνεται σε αβαθείς δεξαμενές, που λέγονται αλυκές. Εκεί, με τη βοήθεια της ηλιακής θερμότητας και των ανέμων εξατμίζεται. Στις βόρειες χώρες, όπου δεν χρησιμοποιείται η ηλιακή θερμότητα, η εργασία γίνεται ως εξής: Το νερό πήζει σε χαμηλή θερμοκρασία, οπότε αποχωρίζεται καθαρός πάγος και μένει διάλυμα εμπλουτισμένο σε αλάτι. Το διάλυμα αυτό κατόπιν εξατμίζεται για να παραληφθεί το καθαρό προϊόν.
Καθαρισμός.
Συνήθως το αλάτι που εξάγεται περιέχει ξένες ουσίες, όπως άργιλο, άλατα του μαγνησίου και του ασβεστίου κ.ά. Μόνο το ορυκτό, που λαμβάνεται με εξόρυξη, είναι δυνατό να χρησιμοποιηθεί αμέσως, χωρίς άλλες κατεργασίες. Το "ακάθαρτο" ορυκτό αλάτι παραλαμβάνεται σε διάλυμα. Στο διάλυμα αυτό προστίθενται διάφορες χημικές ουσίες, με τις οποίες αντιδρούν πολλές ξένες προσμείξεις και καταβυθίζονται υπό μορφή ιζημάτων, που απομακρύνονται με διήθηση. Στη συνέχεια, ακολουθεί κλασματική κρυστάλλωση. Το θαλασσινό αλάτι, μετά την παραλαβή του από τις αλυκές, καθαρίζεται με διαλύματα αλάτων και ύστερα με αλκαλικά διαλύματα. Έτσι, απαλλάσσεται από τις ξένες ουσίες. Στην συνέχεια ξηραίνεται, κονιοποιείται και πωλείται στην αγορά ως μαγειρικό αλάτι.
Εφαρμογές.
Το αλάτι είναι απαραίτητο στην καθημερινή διατροφή του ανθρώπου. Όταν προστίθεται στις τροφές, ανοίγει την όρεξη και τις νοστιμεύει. Επίσης, είναι ένα μέσο για να συντηρηθούν τα τρόφιμα. Δηλαδή διάφορα προϊόντα, όπως τα ψάρια, το κρέας "παστώνονται" με αλάτι για να διατηρηθούν σε καλή κατάσταση και για πολύ χρονικό διάστημα. Η εργασία αυτή λέγεται "αλιπάστωση" και τα προϊόντα "αλίπαστα". Τα προϊόντα αυτά προφυλάσσονται έτσι από τη σήψη. Βέβαια με την αλιπάστωση χάνουν ένα μέρος από τη θρεπτική τους αξία, γιατί καταστρέφονται ορισμένες βιταμίνες που περιέχουν και γίνονται δύσπεπτα. Σήμερα η αλιπάστωση τείνει να εγκαταλειφθεί, γιατί υπάρχουν νεότερες μορφές διατήρησης των τροφίμων (κονσερβοποιία, ψύξη κλπ.).
Το αλάτι στο φαγητό είναι διεγερτικό και τονωτικό. Στην κτηνιατρική χρησιμοποιείται σαν καθαρτικό, σε δόση λίγων γραμμαρίων. Σε μεγαλύτερες δόσεις έχει θανατηφόρα αποτελέσματα. Ο άνθρωπος καταναλώνει φυσιολογικά περίπου 5 - 6 κιλά αλατιού ετησίως. Στην ιατρική χρησιμοποιείται διάλυμα αλατιού 0,9% ως φυσιολογικός ορός, επειδή το διάλυμα αυτό έχει την ίδια οσμωτική πίεση με το πλάσμα του αίματος. Στη γεωργία χρησιμοποιείται για τη βελτίωση των καλλιεργειών, αλλά, όταν βρίσκεται σε ποσότητα μεγαλύτερη του κανονικού, κάνει το έδαφος ξερό και άγονο. Στη βιομηχανία έχει πολλές εφαρμογές: Χρησιμοποιείται για την παρασκευή του ανθρακικού νατρίου, του μεταλλικού νατρίου, του καυστικού νατρίου, του χλωρίου, του υδροχλωρίου, της υδρυάλου, των υποχλωριωδών αλάτων, του θειϊκού νατρίου κλπ. Επίσης, χρησιμοποιείται στην παρασκευή ψυκτικών μιγμάτων και για την επισμάλτωση διάφορων κεραμευτικών ειδών. Στη σαπωνοποιία, για την παρασκευή σάπωνος, προστίθεται μαγειρικό αλάτι στο διάλυμά του και έτσι αυτό αποχωρίζεται ευκολότερα.
Λαογραφία.
Το αλάτι κατέχει σημαντική θέση στη ζωή των λαών, στις συνήθειες, στη θρησκεία και στις παραδόσεις τους. Κατά τους αρχαίους Έλληνες συμβολίζει τη φιλία και την αλληλεγγύη. Με αυτό επισφράγιζαν τις συμφωνίες τους. Επίσης το χρησιμοποιούσαν στις θυσίες και στις προσφορές τους προς τους θεούς. Έτσι, είχαν τη συνήθεια να σκορπίζουν αλάτι σε αγρούς που αφιέρωναν στους θεούς τους. Το αλάτι αναφέρεται σε πολλές ελληνικές παροιμίες: «"άλας και τράπεζαν μη παραβαίνειν"» «"μαζί φάγαμε ψωμί κι αλάτι"», δηλαδή συνδεθήκαμε στενά, «"σε ξένο φαΐ αλάτι μη ρίχνεις"», δηλαδή μην ανακατεύεσαι σε ξένες υποθέσεις, «"τον έκανα τ' αλατιού"», δηλαδή τον έδειρα.
Επίσης ο Μωσαϊκός Νόμος θεωρεί το αλάτι σαν σύμβολο και σαν απαραίτητο στοιχείο της προσφοράς προς το Θεό. Στην Καινή Διαθήκη αναφέρεται: «"υμείς εστέ το άλας της γης"». Και άλλοι λαοί, όπως οι Ασσύριοι, οι Πέρσες, χρησιμοποιούσαν το αλάτι στις θρησκευτικές τους τελετές.
Μέχρι σήμερα έχουν διατηρηθεί αρκετές προλήψεις σχετικά με το αλάτι. Π.χ. Αν ρίξεις αλάτι κάτω από το κάθισμα κάποιου ανεπιθύμητου, αυτός θα σηκωθεί &amp; θα φύγει. Δεν δανείζουν αλάτι οι χωρικοί, γιατί πιστεύουν ότι «"ψοφάνε τα ζωντανά"». Επίσης αποφεύγουν να χύσουν αλάτι από την αλατιέρα. Στη Γερμανία θεωρείται ευλογία η ανακάλυψη αλατούχου πηγής.

</doc>
<doc id="55576" url="https://el.wikipedia.org/wiki?curid=55576" title="Στόμαχος">
Στόμαχος

Το στομάχι (επιστημονικά "στόμαχος", αρχαία ελληνικά "γαστήρ") είναι μια διεύρυνση του πεπτικού σωλήνα του ανθρώπου και των ζώων. Είναι βασικό όργανο πέψης και ένα από τα όργανα που συγκροτούν το γαστρεντερικό σύστημα.
Στον άνθρωπο, το στομάχι έχει χωρητικότητα 2.001 κυβ. εκ. και βρίσκεται στο πάνω μέρος της κοιλιακής κοιλότητας. Συγκοινωνεί με τον οισοφάγο με ένα στόμιο, που ονομάζεται καρδιακό στόμιο. Προς τα κάτω συγκοινωνεί με το λεπτό έντερο, με το πυλωρικό στόμιο. Το πάνω μέρος του στομαχιού ονομάζεται θόλος και περιέχει συνήθως αέρια. Η περιοχή που βρίσκεται κάτω από το θόλο, λέγεται σώμα του στομαχιού, ενώ η περιοχή που βρίσκεται προς τον πυλωρό λέγεται πυλωρικό άντρο. Το τοίχωμα του στομαχιού αποτελείται από 4 χιτώνες, που είναι από τα έξω προς τα μέσα: ο ορογόνος, ο μυϊκός (πολύ αναπτυγμένος και αποτελείται από λείες μυϊκές ίνες), ο υποβλεννογόνος και ο βλεννογόνος, στον οποίο υπάρχουν οι γαστρικοί αδένες που εκκρίνουν το γαστρικό υγρό (υδροχλωρικό οξύ και ένζυμα).
Στα μηρυκαστικά ζώα το στομάχι αποτελείται από τέσσερα τμήματα (μεγάλη κοιλία, κεκρύφαλος, εχίνος και ήνυστρο) και προσφέρεται για το μηρυκασμό. Στα πτηνά το στομάχι περιλαμβάνει εκτός από το μυώδες στομάχι, το αδενώδες στομάχι και τον πρόλοβο. Τα περισσότερα από τα άλλα ζώα, έχουν έναν ή περισσότερους πεπτικούς θύλακες.
Οι ασθένειες που προσβάλλουν το στομάχι είναι πολλές και οφείλονται είτε σε ανωμαλία στην έκκριση του γαστρικού υγρού (υπερχλωρυδρία - υποχλωρυδρία), είτε σε πάθηση του ίδιου του οργάνου (γαστρίτιδα, έλκος ή καρκίνος). Για την εξέταση του χρησιμοποιούνται η απλή ακτινογραφία κοιλίας, το βαριούχο γεύμα, η αξονική τομογραφία καθώς και ενδοσκοπικές μέθοδοι.

</doc>
<doc id="55577" url="https://el.wikipedia.org/wiki?curid=55577" title="Οισοφάγος">
Οισοφάγος

Ο οισοφάγος είναι ένας μυομεμβρανώδης σωλήνας που συνδέει τον φάρυγγα με το στομάχι. Έχει μήκος 25 με 30 εκατοστόμετρα και πλάτος 2,5 και αποτελεί συνέχεια του φάρυγγα. Επικοινωνεί με το στομάχι μέσω της καρδιοοισοφαγικής βαλβίδας, που αποτρέπει την παλινδρόμηση των τροφών και των γαστρικών υγρών.
Εκτείνεται απο το ύψος του 6ου αυχενικού σπονδύλου μέχρι τον 10ο-11ο θωρακικό.
Το άνω άκρο του οισοφάγου εφάπτεται με τον κρικοειδή χόνδρο του φάρυγγα. Η συστολή των επιμήκων μυϊκών ινών προκαλεί την προσέγγιση των μυϊκών δακτυλίων του οισοφάγου μεταξύ τους, που συσφιγγόμενοι σπρώχνουν προς τα κάτω τις τροφές.
Μια παθολογική κατάσταση, που μπορεί να δημιουργήσει προβλήματα στην ομαλή λειτουργία του οισοφάγου είναι η γαστροοισοφαγική παλινδρομική νόσος.
Οι παλινδρομικές κινήσεις έχουν τόσο μεγάλη δύναμη που ακόμα και ανάποδα να τοποθετηθεί ένας άνθρωπος η τροφή θα οδηγηθεί στο στομάχι του. Είναι βέβαια αυτονόητο ότι θα κινδυνέψει να πνιγεί

</doc>
<doc id="55582" url="https://el.wikipedia.org/wiki?curid=55582" title="Έλκος">
Έλκος

Το πεπτικό έλκος, ή απλά έλκος, είναι μία χρόνια πάθηση του πεπτικού συστήματος, ιδίως του στομάχου και του δωδεκαδάκτυλου που χαρακτηρίζεται από τη δημιουργία μίας πληγής ("έλκους") στο τοίχωμα του στομάχου ή του δωδεκαδάκτυλου.
Έλκος Δωδεκαδακτύλου.
Αφορά κατά πλειοψηφία άρρενες νεαρής ηλικίας. Πρόκειται για μια διάβρωση του βλεννογόνου του στομάχου που ανάλογα με το βάθος της καθορίζει και τη σοβαρότητα της πάθησης. Παρουσιάζει συχνά υποτροπές, ακόμα και μετά από πλήρη επούλωση.
Εντόπιση.
Εντοπίζεται συνήθως στην πρώτη μοίρα του δωδεκαδακτύλου λόγω της έντονης δράσης του γαστρικού οξέος στην περιοχή αυτή.
Παθογένεια.
Η παθογένεια του δωδεκαδακτυλικού έλκους δεν έχει πλήρως διευκρινιστεί. Παράγοντες που επιδρούν στην εμφάνισή του είναι:
Η λοίμωξη από το H.Pylori θεωρείται σήμερα ως ένας από τους σημαντικότερους παράγοντες πρόκλησης δωδεκαδακτυλικού έλκους.
Συμπτώματα.
Το χαρακτηριστικό σύμπτωμα είναι ο πόνος που εντοπίζεται στη μεσότητα του άνω μέρους της κοιλιακής χώρας (ιδίως επιγάστριο) και εμφανίζεται χαρακτηριστικά πριν από τα γεύματα, ενώ υφίεται με τη λήψη τροφής. Το άγχος, η νηστεία, η λήψη φαρμάκων και οι λοιμώξεις μπορεί να δράσουν ως εκλυτικοί παράγοντες.
Θεραπεία.
Η θεραπεία μπορεί να είναι συντηρητική ή χειρουργική. Η συντηρητική θεραπεία είναι αυτή που προτιμάται, ενώ η χειρουργική τα τελευταία χρόνια έχει περιοριστεί. Η συντηρητική θεραπεία συνίσταται στον περιορισμό των περιβαλλοντικών και εκλυτικών παραγόντων και τη χορήγηση φαρμάκων που μειώνουν την έκκριση υδροχλωρικού οξέος (HCl) από το στόμαχο και αντιόξινων. Αν έχει ανιχνευτεί ως αιτία το H.Pylori, χορηγούνται κατάλληλα αντιβιoτικά με στόχο την εκρίζωση του εν λόγω βακτηρίου.
Έλκος Στομάχου.
Εντόπιση.
Εντοπίζεται συνήθως στο έλασσον τόξο του στομάχου, λόγω της χειρότερης αιμάτωσης της περιοχής αυτής.
Παθογένεια.
Το H.Pylori φαίνεται να παίζει πρωτεύοντα ρόλο στην εμφάνιση του γαστρικού έλκους. Άλλοι παράγοντες μπορεί να είναι η λήψη φαρμάκων (μη στεροειδή αντιφλεγμονώδη), η παλινδρόμηση δωδεκαδακτυλικού περιεχομένου, η ατροφική γαστρίτιδα κ.α.
Ειδική περίπτωση αποτελούν τα έλκη μετά από εγκαύματα (έλκη του Curling) και μετά από νευροχειρουργικές επεμβάσεις (έλκη Cushing)
Συμπτώματα.
Ο πόνος κι εδώ αποτελεί το κυρίως σύμπτωμα, σε αντίθεση όμως με το δωδεκαδακτυλικό έλκος εμφανίζεται μετά τα γεύματα και ανάλογα με την εντόπισή του από αμέσως μετά μέχρι μετά από 2 ώρες.

</doc>
<doc id="55583" url="https://el.wikipedia.org/wiki?curid=55583" title="Ναπολέων Ζέρβας">
Ναπολέων Ζέρβας

Ο Ναπολέων Ζέρβας (Άρτα, 17 Μαΐου 1891 - Αθήνα, 10 Δεκεμβρίου 1957) ήταν Έλληνας στρατιωτικός, κινηματίας, ιδρυτής του ΕΔΕΣ και πολιτικός.
Γέννηση και καταγωγή.
Γεννήθηκε στην Άρτα στις 17 Μαΐου του 1891, Καταγόταν από την ιστορική σουλιώτικη οικογένεια, των Ζερβαίων. Μετά τις εγκύκλιες σπουδές του κατατάχθηκε στον Στρατό εθελοντικά και συμμετείχε στους Βαλκανικούς πολέμους.
Από τους Βαλκανικούς πολέμους μέχρι την Μικρασιατική καταστροφή.
Δεν είχε κατορθώσει να αποφοιτήσει από την Σχολή Ευελπίδων αλλά από την Σχολή Υπαξιωματικών το 1914. Από το 1916 είχε συνταχθεί με τους Βενιζελικούς στην Θεσσαλονίκη διακρινόμενος ως Επιτελάρχης του στρατηγού Ιωάννου στην Ταξιαρχία Αρχιπελάγους. Την περίοδο αυτήν σύμφωνα με τους Βρετανούς, είχε αποκτήσει ηγετικές τάσεις. Το 1920 φτάνει στον Βαθμό του Ταγματάρχη προαγόμενος πάντοτε "επ' ανδραγαθία". Όταν ηττήθηκαν οι Βενιζελικοί στις εκλογές του ίδιου έτους, κατέφυγε στην Κωνσταντινούπολη, όπου έγινε μέλος της εκεί βενιζελικής "Πολιτικής Επιτροπής".
Στον μεσοπόλεμο και μέχρι την μεταξική δικτατορία.
Το 1922 έλαβε μέρος στην επανάσταση του Πλαστήρα ενώ μετά συνδέθηκε με τον δικτάτορα Πάγκαλο και έγινε διοικητής τάγματος των σωματοφυλάκων του. Χρημάτισε από το 1925-26 φρούραρχος Αθηνών, ενώ το 1926 υπασπιστής του Προέδρου της Δημοκρατίας Παύλου Κουντουριώτη. Το 1926 ανατράπηκε ο Πάγκαλος και ο Ζέρβας εκδιώχθηκε από τον στρατό. Ο Γεώργιος Κονδύλης τον Σεπτέμβριο του 1926 εξώθησε μεταξύ άλλων και τον Ζέρβα να κινηθεί εναντίον του, αλλά στη συνέχεια κατέπνιξε την κίνησή του. Αν και αρχικά καταδικάστηκε από στρατοδικείο, αργότερα αμνηστεύτηκε. Το 1928 συμμετείχε σε ένα νέο αποτυχημένο παγκαλικό πραξικόπημα. Το 1932 οι Βρετανικές υπηρεσίες διαθέτουν πληροφορίες πως ο Ζέρβας με χρήματα του βασιλόφρονα Πέτρου Μαυρομιχάλη σχεδίαζε να οργανώσει νέο πραξικόπημα κατά των Βενιζελικών, που όμως δεν πραγματοποίησε, αν και σύμφωνα με πληροφορίες είχε εμπλακεί και στην απόπειρα δολοφονίας του Βενιζέλου. Τα δημοκρατικά πολιτικά φρονήματα του Ζέρβα στον μεσοπόλεμο είναι ρευστά. Άγγλος αξιωματικός αναφέρει πως σε συζήτηση που είχε με τον Ζέρβα, ο τελευταίος του παραδέχθηκε πως έγινε αντιμοναρχικός ύστερα από μια επιθεώρηση του διαδόχου Κωνσταντίνου το 1912 στη στρατιωτική σχολή όπου φοιτούσε , κατά την οποία ο διάδοχος είχε προσβάλει τα μέλη της σχολής και όταν ο Ζέρβας διαμαρτυρήθηκε, τιμωρήθηκε. Ο Ζέρβας σχεδίασε την εκδήλωση ενός κινήματος το καλοκαίρι του 1934 αλλά αποσοβήθηκε και ήταν ένας εκ των αξιωματικών που συμμετείχε στο κίνημα της 1ης Μαρτίου 1935. Όμως απέτυχε μεταξύ άλλων και λόγω μη συντονισμένων ενεργειών, όπως της μη έγκαιρης μετάβασης του Ζέρβα στα θωρακισμένα οχήματα.
Αντιμεταξική δράση.
Στους πρώτους μήνες του 1937 ο Ζέρβας ήλθε σε επαφή με το απότακτο βενιζελικό αξιωματικό Λεωνίδα Σπάη και σχημάτισε αντιδικτατορικό πυρήνα που οδήγησε στο σχηματισμό της οργάνωσης "Εθνικός Δημοκρατικός Ελληνικός Σύνδεσμος" με σκοπό την ανατροπή του μεταξικού καθεστώτος.
Το μεταξικό καθεστώς τον φυλάκισε επειδή τον υποπτευόταν για συνωμοσία με γερμανόφιλους κύκλους. Ανέκτησε την ελευθερία του λίγο μετά τη γερμανική εισβολή.
Στην Κατοχή.
Μετά την απελευθέρωσή του από τη φυλακή άρχισε να θέτει τα θεμέλια ίδρυσης Εθνικής Οργάνωσης, αλλά συνελήφθη από τους Ιταλούς, για να απελευθερωθεί χάρις στη μεσολάβηση του Νικόλαου Λούβαρη και στις 9 Σεπτεμβρίου ίδρυσε τον ΕΔΕΣ. Τον Μάρτιο του 1943 ο Ζέρβας συμβιβάστηκε με τη μοναρχία και αργότερα, το ίδιο έτος, αποκαταστάθηκε στον ελληνικό στρατό. Τον Αύγουστο του 1944 προήχθη τιμητικά από την κυβέρνηση Γεωργίου Παπανδρέου σε υποστράτηγο.
Συμφωνία Κυρίων.
Ο ηγέτης του ΕΔΕΣ Ναπολέων Ζέρβας είχε έρθει σε επαφή με την ηγεσία της 104ης Μεραρχίας Καταδρομών του Αντιστράτηγου Χάρτβιγκ φον Λούντβιγκερ ("Hartwig von Ludwiger", 1895-1947) στο Αγρίνιο. Το όλο θέμα είχε τραβήξει την προσοχή του προϊστάμενου XXII Σώματος Στρατού του Στρατηγού Χούμπερτ Λαντς. Αν και οι μονάδες του Ζέρβα ήταν αρκετά αποδυναμωμένες (περίπου 2.500 άνδρες συνολικά και με έλλειψη οπλισμού), το XXII Σώμα Στρατού είχε απολέσει την αξιόμαχη 1η Ορεινή Μεραρχία, την οποία είχε αποσπάσει ο Στρατάρχης φον Βάιχς για να αντιμετωπίσει τους αντάρτες του Τίτο στο Μαυροβούνιο. Επομένως, οι Γερμανοί μπορούσαν εύκολα να εξοντώσουν τις μονάδες του ΕΔΕΣ, πλην όμως αποφασίστηκε να τις χρησιμοποιήσουν για να διαφυλάξουν τις οδούς ανεφοδιασμού στη δυτική Ελλάδα ενάντια στις επιθέσεις του ΕΛΑΣ του Άρη Βελουχιώτη. Η «συμφωνία κυρίων» μεταξύ του Ζέρβα και του XXII Σώματος Στρατού υποτίθεται πως ήταν μυστική, αλλά τόσο ο Λερ όσο και ο Βάιχς λάμβαναν σε τακτική βάση αναφορές. Στις 3 Φεβρουαρίου 1944, με απόρρητη διαταγή του προς το ΧΧΙΙ Σώμα Στρατού, ο Λερ διέτασσε την ενίσχυση των «εθνικόφρονων συμμορίτικων ομάδων» που, όπως υποστήριζε, είχαν περιέλθει σε δυσχερή θέση λόγω της ενίσχυσης των υπολοίπων αντάρτικων ομάδων.
Σύντομα όμως, με την πλάστιγγα να γέρνει υπέρ των Συμμάχων στον πόλεμο, οι υφιστάμενοι του Ζέρβα άρχισαν να αναλαμβάνουν πρωτοβουλία και να επιτίθενται εναντίον των γερμανικών μονάδων στη δυτική Στερεά Ελλάδα. Ο ίδιος ο Ζέρβας δεχόταν έντονες πιέσεις από τους Βρετανούς συνδέσμους τους και, παρά την ανάκαμψη των σχέσεων τον Ιούλιο του 1944, οι σχέσεις άρχισαν να φθίνουν και τον Ιούλιο οι Γερμανοί απέκτησαν την εντύπωση πως ο Ζέρβας ήταν αιχμάλωτος των Βρετανών, κάτι που δεν ίσχυε. Ο Λερ, από κοινού με τον Λαντς αποφάσισε στις 10 Ιουλίου να «απελευθερώσει» τον Ζέρβα, καθώς υπολόγιζε πως όταν οι Σύμμαχοι αποβιβάζονταν στην Ελλάδα, ο Ζέρβας, εφόσον θα ήταν στα χέρια των Γερμανών, δεν θα είχε άλλη επιλογή από τη συνεργασία. Για την Επιχείρηση «Ζέρβας», όπως ονομάστηκε η σχεδιασμένη ενέργεια, συγκεντρώθηκε δύναμη ανδρών της Abwehr (Αντικατασκοπείας) και της Geheime Feldpolizei (GFP, Μυστική Στρατιωτική Αστυνομία). Η επιχείρηση όμως ακυρώθηκε, καθώς σύντομα οι Γερμανοί ειδοποιήθηκαν πως ο Ζέρβας είχε «"αφεθεί ελεύθερος"» (sic) και πως τασσόταν πλέον με το μέρος των Άγγλων.
Εν τω μεταξύ, οι αντάρτες του ΕΔΕΣ είχαν αποσπάσει μία λωρίδα ακτής κοντά στην Πάργα, έτσι ώστε να προετοιμάσουν το έδαφος για τη συμμαχική απόβαση. Ο Λερ είχε πλέον χάσει την υπομονή του με την αμφιταλαντευόμενη στάση του Ζέρβα και έδωσε άδεια στον Λαντς να επιτεθεί εκεί με ισχυρά τμήματα από την 4η Αστυνομική Μεραρχία Πάντσερ SS, μόλις τα αποδέσμευε ο Βάιχς. Αυτό που έσωσε τον Ζέρβα από την εξολόθρευση ήταν η αιματηρή επίθεση του ΕΛΑΣ στη Μάχη της Αμφιλοχίας, (13 Ιουλίου). Ακόμα και έτσι, μία εβδομάδα αργότερα ο Ζέρβας ισχυρίστηκε πως οι επιθέσεις του ΕΔΕΣ στους Γερμανούς γίνονταν χωρίς την άδειά του και υποσχέθηκε να θέσει την κατάσταση υπό έλεγχο. Οι Γερμανοί ανέκτησαν έτσι προσωρινά την αισιοδοξία τους. Τελικώς οι μάχες συνεχίστηκαν με κυριότερη τη Μάχη της Μενίνας υπό τον Αντισυνταγματάρχη Βασίλειο Καμάρα.
Η άποψη των παλαίμαχων του ΕΔΕΣ.
Τον Οκτώβριο του 1943, οι Γερμανοί με πρόσχημα με τις ετοιμασίες για αποχώρηση από την χώρα ξεκίνησαν επαφές με όλες τις αντιστασιακές οργανώσεις. Στις αρχές Οκτωβρίου στάλθηκαν αντιπροσωπείες του Διεθνούς Ερυθρού Σταυρού με στόχο την εξασφάλιση ανακωχής με τις οργανώσεις προς αποφυγήν αντιποίνων του άμαχου πληθυσμού. Στην Ήπειρο καθ' όλη την διάρκεια του καλοκαιριού και του φθινοπώρου οι δυνάμεις του ΕΔΕΣ προξένησαν σημαντικές απώλειες στα Γερμανικά στρατεύματα. Μάλιστα οι έντονες επιθέσεις των ανταρτών του Ζέρβα προκάλεσαν αδικαιολόγητες σφαγές αμάχων με αποκορύφωμα το ολοκαύτωμα των Λιγκιάδων στις 3 Οκτωβρίου 1943. Την επομένη ο στρατηγός Λαντζ αποστέλλει επιτροπή τόσο προς το Αρχηγείο του ΕΔΕΣ στο Βουλγαρέλι όσο και προς την 8η Μεραρχία του ΕΛΑΣ Ηπείρου. Ο Ζέρβας πιστός στις διαταγές του Στρατηγείου Μέσης Ανατολής αρνείται την πρόταση του Λαντζ και ζητά από την επιτροπή την αποστολή επίσημης αντιπροσωπείας των Γερμανών αν αυτή επιθυμεί να εκφράσει προτάσεις ανακωχής. Οι Γερμανοί στέλνουν νέα επιτροπή στις 12 Οκτωβρίου, που ενημερώνει τον αρχηγό του ΕΔΕΣ πως είναι διατεθειμένοι να στείλουν αντιπροσώπους Γερμανούς αξιωματικούς, οι οποίοι θα ήταν εξουσιοδοτημένοι για περαιτέρω διαπραγματεύσεις. Ο Ζέρβας -όπως βεβαιούν όλα τα ηγετικά μέλη της Συμμαχικής Αποστολής- αρνήθηκε τις προτάσεις της επιτροπής ελέω βρετανικών διαταγών μέσω του Θέμη Μαρίνου. Την ίδια περίοδο, η 8η Μεραρχία του ΕΛΑΣ, συμφώνησε δεκαπενθήμερη ανακωχή με στόχο να προετοιμάσει την επίθεση κατά του Ζέρβα, που τον έβλεπε σαν το μοναδικό υπολογίσιμο εγχώριο αντίπαλο στον δρόμο για την εξουσία. Επομένως οι προτάσεις προς τον Ζέρβα, απορρίφθηκαν την εν λόγω περίοδο.
Η μοναδική περίοδος ουδετερότητας του ΕΔΕΣ υπήρξε αμέσως μετά τη λήξη του κατοχικού εμφυλίου (Οκτώβριος 1943-Φεβρουάριος 1944). Τα γερμανικά αρχεία αναφέρουν την περίοδο Μαρτίου- τέλη Ιουνίου 1944 τον ΕΔΕΣ ως «ουδέτερο έναντι των Γερμανών και απολύτως προσκείμενο στους Βρετανούς». Τα ίδια έγγραφα κάνουν λόγο για ετοιμασίες των ανταρτών του Ζέρβα με στόχο να επαναλάβουν τις επιχειρήσεις κατά των Γερμανών με διαταγή των Βρετανών. Στις 2 Ιουνίου 1944 λαμβάνει χώρα στα Ιωάννινα σύσκεψη Γερμανών στρατηγών που αναφερόμενη στον Ζέρβα καταλήγει: «[...] Δεδομένου ανταρτικαί ομάδες συνενώθησαν οριστικώς πλέον πρέπει προσβληθώσιν το ταχύτερον ο ισχυρότερος ΖΕΡΒΑΣ διότι είναι ο πλέον επικίνδυνος ΣΤΟΠ. [...] 2) Δέον διαλυθεί ΖΕΡΒΑΣ να απαλλαγώσι του μόνου δυνάμενου βοηθήσει Αγγλικήν απόβασιν ΣΤΟΠ. [...] 4) Προς παραπλάνησιν ενταθεί η ευνοϊκή προπαγάνδα υπέρ ΖΕΡΒΑ ίνα κερδίσουν χρόνον μέχρι πλήρους προπαρασκευής των ΣΤΟΠ.»
Άλλες απόψεις.
Παλαίμαχοι της οργάνωσης έχουν ρητώς αμφισβητήσει τα γεγονότα και έχουν αναφέρει ότι ο ΕΔΕΣ διεξήγαγε καθόλη τη διάρκεια της Κατοχής διμέτωπο αγώνα εναντίον του ΕΛΑΣ και των Γερμανών. Παράλληλα ορισμένοι παλαίμαχοι του ΕΔΕΣ χαρακτήρισαν τους ιστορικούς που ασχολήθηκαν με το θέμα ως" διαβολείς του στρατηγού Ζέρβα" ενώ το 2004 χαρακτηρίστηκε ο Χέρμαν Φρανκ Μάγερ ως" συκοφάντης". Μηνύθηκαν ιστορικοί και το Πανεπιστήμιο Ιωαννίνων και ζητήθηκε η απόσυρση διδακτορικής έρευνας περί τον ΕΔΕΣ (Αθανάσιος Φλιτούρης "το αντάρτικο του ΕΔΕΣ στην Ήπειρο. Στόχοι, δράση και αποτελέσματα"), ενώ ο βουλευτής Ιωαννίνων της Νέας Δημοκρατίας Αντώνιος Φούσσας έκανε ερώτηση στην Ελληνική βουλή ζητώντας την απόσυρση του συγκεκριμένου διδακτορικού.
Πρόσφατα ο ιστορικός Βαγγέλης Τζούκας που ασχολείται με την κοινωνιολογική υπόσταση του ΕΔΕΣ ανάφερε σε συνέντευξη στις 17/11/2013 στην εφημερίδα «Η Καθημερινή» ότι "υπό το βάρος της επίθεσης του ΕΛΑΣ, ο Ζέρβας προχώρησε σε κάποιο είδος ανακωχής με τους Γερμανούς. Ωστόσο, το βιβλίο του Μάγερ έχει πολλά πραγματολογικά λάθη." "Υπήρξε δε και βρετανική οδηγία προς τον ΕΔΕΣ για αποχή από τον αντιστασιακό αγώνα, την οποία χρησιμοποίησε ο Ζέρβας". Σε άλλη συνέντευξη στην εφημερίδα «Το Βήμα» αναφέρει "Πράγματι ο ίδιος προχώρησε σε ανακωχή με τον γερμανικό παράγοντα για ένα συγκεκριμένο χρονικό διάστημα, το οποίο όμως είναι κατά βάση δύσκολο να οριοθετηθεί. Αυτό, κατά τη γνώμη μου, δεν αναιρεί απόλυτα την εικόνα του ΕΔΕΣ ως αντιστασιακής οργάνωσης. Οι εδεσίτες αντάρτες, πράγμα πασίγνωστο, συγκρούστηκαν με τους Γερμανούς, και μάλιστα σε μια από τις μεγαλύτερες μάχες, όπως αυτή της Μενίνας τον Αύγουστο του 1944, είχαμε πολλούς νεκρούς από πλευράς τους."
Η δίωξη των Τσάμηδων.
Κατά το τέλος της Κατοχής, ο Ζέρβας με το ΕΔΕΣ ήταν υπεύθυνοι για την απέλαση των Τσάμηδων της Θεσπρωτίας, που αριθμούσαν περ. 20.000. Οι Τσάμηδες, αλβανόφωνη μουσουλμανική κοινότητα, ελάχιστα ενσωματωμένη στην ελληνική κοινωνία, υποστήριξαν τον αλβανικό αλυτρωτισμό και είχαν τη στήριξη της ιταλικής φασιστικής προπαγάνδας και μετέπειτα της ναζιστικής. Ένα μεγάλο τμήμα των Τσάμηδων συνεργάστηκε με τις κατοχικές δυνάμεις του Άξονα και ήταν υπεύθυνο για εγκληματικές πράξεις κατά του τοπικού ελληνικού πληθυσμού. Ένα μικρό τμήμα συνεργάστηκε αργότερα με τον ΕΑΜ-ΕΛΑΣ, όμως παρ' όλα αυτά η πλειοψηφία προτίμησε τον δωσιλογισμό και τη συμμαχία με τις κατοχικές δυνάμεις. Στις 18 Ιουνίου 1944, ο ΕΔΕΣ εξαπέλυσε επίθεση κατά της Παραμυθιάς στη Θεσπρωτία. Ύστερα από σύντομη συμπλοκή με τα συνασπισμένα τμήματα Γερμανών και Τσάμηδων, η πόλη απελευθερώθηκε. Σύντομα ξεκίνησαν πράξεις αντεκδικήσεων κατά των Τσάμηδων. Κατά τη διάρκεια του καλοκαιριού συνεχίστηκαν οι επιθέσεις και οι βίαιες πράξεις που είχαν ως επακόλουθο τη φυγή τους προς τα αλβανικά σύνορα, από το φόβο γενίκευσης της βίας ως αποτέλεσμα της προηγούμενης συνεργασίας με τις κατοχικές δυνάμεις.
Μετά την απελευθέρωση.
Στα Δεκεμβριανά ο Ζέρβας και οι άνδρες του δέχθηκαν επίθεση υπέρτερων αριθμητικά δυνάμεων του ΕΛΑΣ οπότε αναγκάστηκαν να συμπτυχθούν στην Κέρκυρα.
Πολιτική σταδιοδρομία.
Τον Μάρτιο του 1945 αποστρατεύεται με αίτησή του για να κατέλθει στην πολιτική και ιδρύει το κεντροδεξιό Εθνικό Κόμμα Ελλάδος. Λαμβάνει μέρος στις εκλογές του 1946, ζητώντας να διεξαχθούν με το πλειοψηφικό σύστημα, χωρίς όμως να εισακουσθεί- κατακτώντας 20 έδρες και ποσοστό 5,96%. Στην κυβέρνηση Μαξίμου ανέλαβε αρχικά Άνευ Χαρτοφυλακίου. 
Υπουργός Δημόσιας τάξης.
Στη συνέχεια ανέλαβε το υπουργείο Δημοσίας Τάξεως (23 Φεβρουαρίου 1947), στο οποίο παρέμεινε μέχρι τις 29 Αυγούστου 1947. Επί υπουργίας Ζέρβα τριπλασιάσθηκε ο αριθμός των θανατικών αποφάσεων που εκδόθηκαν από τα Έκτακτα Στρατοδικεία ενώ μόνο στις 4 Μαρτίου 1947 εξέδωσε προσωπικές διαταγές για τη σύλληψη και τον εκτοπισμό 550 ατόμων από την περιοχή της Αθήνας ως υπόπτων για συνεργασία με τον Δ.Σ.Ε. Σύμφωνα με τους διπλωμάτες της βρετανικής πρεσβείας στην Αθήνα «Το χειρότερο από όλα ήταν ο διορισμός του Στρατηγού Ζέρβα στο Υπουργείο Δημόσιας τάξης,παρά τις επανειλημμένες συμβουλές της Κυβερνήσεως της Αυτού Μεγαλειότητος [...]ο Ζέρβας έκανε τα πράγματα χειρότερα προσπαθώντας να αποκτήσει τον έλεγχο ορισμένων από τις Δεξιές ομάδες [...] Αυτός ήταν η άμεση αιτία της πτώσης της [κυβέρνησης Μαξίμου]» Ο Ζέρβας είχε αποδιοργανώσει τη χωροφυλακή με αποτέλεσμα να μην μπορεί να αναλάβει η ίδια το έργο της διατήρησης των εκκαθαρισμένων από τον στρατό περιοχών, που παρέμενε στις αρμοδιότητες του στρατού. Ήδη την άνοιξη του 1947 ο πρέσβης των ΗΠΑ στην Αθήνα Λίνκολν Μάκβεη, ο Σοφοκλής Βενιζέλος και ο Παναγιώτης Κανελλόπουλος, επιθυμούσαν τον Ζέρβα εκτός κυβέρνησης, καθώς «και αυτός αποτελούσε μέρος του προβλήματος-όχι για την αριστερά, αλλά για το ίδιο το αστικό στρατόπεδο».
Κατοπινή πολιτική δράση.
Στις εκλογές του 1950 περιορίζεται στις 7 έδρες. Στις 2 Σεπτεμβρίου 1950 ανέλαβε το υπουργείο Δημοσίων Έργων στην κυβέρνηση Σοφοκλή Βενιζέλου. Στη συνέχεια εκτίθεται με συνδυασμό του Κόμματος των Φιλελευθέρων στις εκλογές του 1951 και το 1952 εκθέτει ανεξάρτητη υποψηφιότητα στην εκλογική περιφέρεια Άρτης.
Πέθανε το 1957.

</doc>
<doc id="55585" url="https://el.wikipedia.org/wiki?curid=55585" title="Αντούμ Γιουνουσμί">
Αντούμ Γιουνουσμί

Ο Αντούμ Γιουνουσμί ("Adoum Younousmi", 30 Αυγούστου 1962-) είναι πολιτικός από το Τσαντ. Υπηρέτησε ως προσωρινός πρωθυπουργός το 2007.
Καριέρα.
Γεννήθηκε στην Φάντα του Τσαντ, το 1962. Έκανε σπουδές μηχανολόγου στην Μπαμακό του Μάλι. Τον Ιούνιο του 2003 ανέλαβε υπουργός δημοσίων έργων και μεταφορών. Έπειτα έγινε υπουργός προεδρίας και υποδομών τον Αύγουστο του 2005.
Πρωθυπουργός.
Ανέλαβε προσωρινά πρωθυπουργός του Τσαντ, στη θέση του ασθενούς Πασκάλ Γιοαντιμνατζί, στις 21 Φεβρουαρίου του 2007. Δύο ημέρες μετά, ο τελευταίος απεβίωσε στο Παρίσι, όπου είχε μεταβεί για θεραπεία. Η θητεία του Γιουνουσμί στην προσωρινή πρωθυπουργία τερματίστηκε στις 26 Φεβρουαρίου του 2007 και τον διαδέχθηκε στο αξίωμα ο Ντέλουα Κασιρέ Κουμακόγιε, στην κυβέρνηση του οποίου ο Γιουνουσμί παρέμεινε υπουργός προεδρίας.

</doc>
<doc id="55586" url="https://el.wikipedia.org/wiki?curid=55586" title="Φεστιβάλ Βερολίνου">
Φεστιβάλ Βερολίνου



</doc>
<doc id="55587" url="https://el.wikipedia.org/wiki?curid=55587" title="Αργυρή Άρκτος">
Αργυρή Άρκτος



</doc>
<doc id="55588" url="https://el.wikipedia.org/wiki?curid=55588" title="Λετσίε Γ΄">
Λετσίε Γ΄



</doc>
<doc id="55592" url="https://el.wikipedia.org/wiki?curid=55592" title="Αυτοκρατορία της Νίκαιας">
Αυτοκρατορία της Νίκαιας

Η Αυτοκρατορία της Νίκαιας ήταν ένα από τα διάδοχα κράτη της Βυζαντινής Αυτοκρατορίας που ιδρύθηκαν από τη Βυζαντινή αριστοκρατία μετά την κατάληψη της Κωνσταντινούπολης από τους σταυροφόρους της Τέταρτης Σταυροφορίας, στις 13 Απριλίου του 1204.
Το 1261, οι αυτοκράτορες της Αυτοκρατορίας της Νίκαιας, πήραν στην εξουσία τους την Κωνσταντινούπολη, κατέλυσαν τη Λατινική αυτοκρατορία και επανασύστησαν τη Βυζαντινή αυτοκρατορία.
Η κατάσταση του Βυζαντίου το 1204.
Η Βυζαντινή αυτοκρατορία των πρώτων χρόνων του 13ου αιώνα βρισκόταν σε αναταραχή και σε παρακμή. Η οικονομία πήγαινε από το κακό στο χειρότερο, η διαφθορά στον κρατικό μηχανισμό γιγαντωνόταν, ενώ η εκμετάλλευση του λαού από τους κρατικούς αξιωματούχους και η συστηματική παραμέληση των επαρχιών από τους αυτοκράτορες είχε αποξενώσει τις επαρχίες από την πρωτεύουσα. Οι Βούλγαροι και οι Σέρβοι είχαν επαναστατήσει και είχαν κερδίσει την ανεξαρτησία τους περιορίζοντας τα εδάφη της αυτοκρατορίας στην Ευρώπη, ενώ στην Μικρά Ασία οι Τούρκοι είχαν σταθεροποιηθεί και απειλούσαν όσες περιοχές είχαν μείνει στην εξουσία του αυτοκράτορα. Είχαν εμφανισθεί αρκετοί τοπάρχες σε όλη την επικράτεια, όπως ο Ισαάκιος Κoμνηνός, ο Λέων Σγουρός και ο Μανουήλ Μαυροζώμης που δεν αναγνώριζαν την εξουσία του αυτοκράτορα και είχαν αποσχίσει ολόκληρες επαρχίες από την αυτοκρατορία.
Το 1185 ο Ισαάκιος Β΄ Άγγελος πήρε με πραξικόπημα την εξουσία. Αποδείχθηκε πραγματικά ακατάλληλος για αυτοκράτορας και το 1195, ο αδελφός του, Αλέξιος Γ΄ Άγγελος, του πήρε την εξουσία με πραξικόπημα, τον έριξε στη φυλακή και τον τύφλωσε. Όμως αποδείχθηκε εξίσου ανίκανος με τον αδελφό του να διοικήσει την αυτοκρατορία. Ο γιος του Ισαάκιου, Αλέξιος κατέφυγε στη Δύση και κατάφερε το 1202, κάνοντας μεγάλες και δελεαστικές υποσχέσεις, να πάρει τους σταυροφόρους της Τέταρτης Σταυροφορίας με το μέρος του και να κατευθύνει τη σταυροφορία στην Κωνσταντινούπολη.Τον Ιούλιο του 1203 ο Αλέξιος Γ΄ είχε εγκαταλείψει την Κωνσταντινούπολη και ο Ισαάκιος Β΄ ανέβηκε ξανά στο θρόνο με συναυτοκράτορα το γιο του, Αλέξιο, ως Αλέξιο Δ΄. Οι υποσχέσεις, όμως, που είχε δώσει ο Αλέξιος στους σταυροφόρους ήταν αδύνατο να υλοποιηθούν δεδομένης της τραγικής κατάστασης που βρισκόταν η αυτοκρατορία. Μέτα από μερικούς μήνες, και ενώ η υπομονή των σταυροφόρων είχε εξαντληθεί, ο Αλέξιος έχασε το θρόνο του από έναν άλλο Αλέξιο, τον Αλέξιο Δούκα Μούρτζουφλο. Οι οργισμένοι σταυροφόροι επιτέθηκαν και κατάφεραν να καταλάβουν την πόλη στις 13 Απριλίου του 1204. Ακολούθησαν μεγάλες καταστροφές, σφαγές και λεηλασίες. Οι σταυροφόροι και οι Βενετοί ήταν αποφασισμένοι τώρα να αντικαταστήσουν την αυτοκρατορία των "Σχισματικών Ελλήνων" με μία δική τους αυτοκρατορία.
Ίδρυση και Επιβίωση (1204-1214).
Την κρίσιμη εκείνη περίοδο κατά την οποία φαινόταν ότι η αυτοκρατορία είχε καταστραφεί, γεννήθηκε η ελπίδα για νίκη επί των σταυροφόρων και για επιστροφή στις ημέρες ακμής της αυτοκρατορίας. Μαζί με τα σταυροφορικά κράτη που δημιουργούνταν στον ελλαδικό χώρο και στην Μικρά Ασία δημιουργούνταν και κράτη από πρώην Βυζαντινούς αξιωματούχους και αριστοκράτες με στόχο την ανακατάληψη της Κωνσταντινούπολης και την ανασύσταση της αυτοκρατορίας. Αυτά ήταν το Δεσποτάτο της Ηπείρου που ιδρύθηκε από τον Μιχαήλ Κομνηνό Δούκα, η Αυτοκρατορία της Τραπεζούντας που ιδρύθηκε από τους αδελφούς Αλέξιο και Δαβίδ Κομνηνούς, και η Αυτοκρατορία της Νίκαιας που ιδρύθηκε από τον Θεόδωρο Λάσκαρη.
Ο Θεόδωρος Λάσκαρης είχε παντρευτεί την Άννα Αγγελίνα, κόρη του Αλέξιου Γ΄. Ήταν ο μόνος διοικητής που είχε καταφέρει να εμποδίσει τους σταυροφόρους να καταλάβουν το τμήμα του τείχους που προστάτευε κατά την πολιορκία της Κωνσταντινούπολης. Είχε παραμείνει στην Κωνσταντινούπολη μέχρι την τελευταία στιγμή, όταν κάθε οργανωμένη αντίσταση είχε καταρρεύσει. Ο αδελφός του, Κωνσταντίνος ΙΑ΄ Λάσκαρης, είχε ανακηρυχθεί αυτοκράτορας την ώρα που η Κωνσταντινούπολη έπεφτε στα χέρια των σταυροφόρων. Ο Θεόδωρος κατέφυγε στην μικρασιατική ακτή του Βοσπόρου μαζί με τη γυναίκα του. Στη συνέχεια εγκαταστάθηκε στη Νίκαια της Βιθυνίας, όπου άρχισαν σιγά σιγά να φτάνουν και άλλοι Βυζαντινοί, και ένας πυρήνας αντίστασης άρχισε να δημιουργείται. Ο ίδιος ο Θεόδωρος, όμως, πήρε επισήμως τον τίτλο του αυτοκράτορα έναν χρόνο αργότερα, το 1205.
Η Νίκαια βρίσκεται αρκετά κοντά στην Κωνσταντινούπολη και η θέση της ήταν ιδανική ως ορμητήριο για την ανακατάληψη της Κωνσταντινούπολης. Όμως, η εξουσία του Θεοδώρου περιοριζόταν στην περιοχή γύρω από τη Νίκαια και δεν μπορούσε να ελπίζει για βοήθεια από αλλού. Στριμωγμένη ανάμεσα στους σταυροφόρους, στους Σελτζούκους του Ρουμ (του Ικονίου), και στους άλλους Βυζαντινούς τοπάρχες της Μικράς Ασίας, η Αυτοκρατορία της Νίκαιας στην αρχή βρισκόταν σε αρκετά μειονεκτική θέση.
Στη Κωνσταντινούπολη ιδρύθηκε η Λατινική Αυτοκρατορία με πρώτο αυτοκράτορα τον Βαλδουίνο της Φλάνδρας. Οι σταυροφόροι προχώρησαν σε συμφωνία διαμοιρασμού των εδαφών της Βυζαντινής Αυτοκρατορίας. Ένας σταυροφορικός στρατός με αρχηγό τον Ερρίκο της Φλάνδρας, αδελφό του Βαλδουίνου, αποβιβάστηκε στην Μικρά Ασία με σκοπό να καταλάβει και να μοιράσει τα εδάφη εκεί όπως είχε συμφωνηθεί στη συνθήκη διαμοιρασμού. Ο Θεόδωρος προσπάθησε να τους αντιμετωπίσει αλλά ηττήθηκε σε δύο μάχες, στο Ποιμανηνό και στην Προύσα το φθινόπωρο και τον χειμώνα του 1204-1205. Η κατάσταση ήταν πολύ δύσκολη για τους Βυζαντινούς της Νίκαιας, που αντιμετώπιζαν για δεύτερη φορά την καταστροφή. Την ίδια περίοδο, όμως, ο αυτοκράτορας Βαλδουίνος φερόμενος απερίσκεπτα προκάλεσε τον βασιλιά των Βουλγάρων,Καλογιάννη, ή Ιωαννίτση σε πόλεμο. Σε μάχη που έγινε κοντά στην Αδριανούπολη το 1205 οι σταυροφόροι ηττήθηκαν, ο Βαλδουίνος αιχμαλωτίστηκε και οι κτήσεις της Λατινικής Αυτοκρατορίας στη Θράκη χάνονταν η μία μετά την άλλη. Οι σταυροφόροι εγκατέλειψαν προσωρινά την επιθετική προσπάθεια στην Μικρά Ασία και τα στρατεύματά τους αποχώρησαν για να υπερασπίσουν την Κωνσταντινούπολη και τη Θράκη από τους Βουλγάρους.
Ο Θεόδωρος κέρδισε χρόνο και τον αξιοποίησε στο έπακρο. Το 1207 νίκησε τον Δαβίδ Κομνηνό που είχε κυριαρχήσει στην Παφλαγονία και είχε φτάσει μέχρι την Ηράκλεια του Πόντου και απειλούσε τη Νικομήδεια και τον ανάγκασε να υποχωρήσει στη Σινώπη. Τον ίδιο χρόνο υπέγραψε συμφωνία διετούς ανακωχής με τον νεό Λατίνο αυτοκράτορα, Ερρίκο. Παράλληλα, αποφάσισε να νομιμοποιήσει τον αυτοκρατορικό του τίτλο. Κάλεσε τον πατριάρχη Κωνσταντινουπόλεως Ιωάννη να πάει στη Νίκαια και να τον στέψει αυτοκράτορα. Ο Ιωάννης συμφώνησε, αλλά πέθανε το 1206 προτού προλάβει να κάνει τη στέψη. Τη Σαρακοστή του 1208 έγινε σύνοδος των ιεραρχών της Ανατολής στη Νίκαια και εξέλεξε νέο πατριάρχη Κωνσταντινουπόλεως τον Μιχαήλ, ο οποίος την Κυριακή του Πάσχα έστεψε τον Θεόδωρο αυτοκράτορα στη Νίκαια. Το 1209 ο Θεόδωρος απέκρουσε έναν σταυροφορικό στρατό υπό τον Peter of Bracheuil που προσπάθησε να καταλάβει τη Βιθυνία. Αλλά η μεγαλύτερη επιτυχία του Θεόδωρου ήρθε δύο χρόνια αργότερα. Το 1210 ο Αλέξιος Γ΄, κατέφυγε στην αυλή του σουλτάνου του Ικονίου, Καϋχοσρόη Α' και του ζήτησε τη βοήθειά του για να γίνει αυτοκράτορας στη Νίκαια. Οι Σελτζούκοι επιτέθηκαν στην Αυτοκρατορία της Νίκαιας αλλά ηττήθηκαν σε αποφασιστική μάχη στην Αντιόχεια του Μαιάνδρου το 1211. Σε αυτήν την μάχη ο Καϋχοσρόης σκοτώθηκε από τον Θεόδωρο σε μονομαχία, ενώ ο Αλέξιος Γ΄ πιάστηκε αιχμάλωτος. Αυτή η νίκη παγίωσε την εξουσία του Θεόδωρου και του έδωσε τη δυνατότητα να προσθέσει και άλλες περιοχές υπό την εξουσία του στη δυτική Μικρά Ασία. Όμως η τελευταία σύγκρουση του Θεόδωρου με τους Φράγκους της Κωνσταντινούπολης κατέληξε σε ήττα. Τον Οκτώβριο του 1211, στον ποταμό Ρυνδακό της Βιθυνίας, οι Φράγκοι πέτυχαν σημαντική νίκη επί των στρατευμάτων του Θεόδωρου. Με τη Συνθήκη του Νυμφαίου, το 1214,συμφωνήθηκε ειρήνη ανάμεσα στα δύο κράτη, η Λατινική Αυτοκρατορία κέρδιζε την Τρωάδα και μεγάλο κομμάτι της Μυσίας και της Βιθυνίας ενώ η υπόλοιπη περιοχή μέχρι τα σύνορα με τους Σελτζούκους αναγνωρίστηκε ως επικράτεια της Αυτοκρατορίας της Νίκαιας.
Αυτοκρατορική ειρήνη (1214-1223).
Η Συνθήκη του Νυμφαίου αποτελούσε μία αμοιβαία αναγνώριση της κατάστασης όπως είχε διαμορφωθεί. Η Αυτοκρατορία της Νίκαιας άρχισε να αναγνωρίζεται ως μία νόμιμη κρατική οντότητα από όλο και περισσότερα κράτη. Ο Θεόδωρος μέχρι το 1214 είχε σταθεροποιήσει την εξουσία του μέχρι και την Παφλαγονία. Τον ίδιο χρόνο ο νέος σουλτάνος του Ικονίου, Καΰκαούς Α΄, πολιόρκησε και κατέλαβε τη Σινώπη. Ο Δαβίδ Κομνηνός σκοτώθηκε και ο Αλέξιος Κομνηνός αναγκάστηκε να γίνει υποτελής των Σελτζούκων του Ικονίου. Η Αυτοκρατορία της Τραπεζούντας περιορίστηκε ανατολικά της Σινώπης και δεν απασχόλησε στρατιωτικά ξανά τη Νίκαια. Τα υπόλοιπα χρόνια μέχρι το θάνατό του, ο Θεόδωρος ασχολήθηκε με την εσωτερική οργάνωση της αυτοκρατορίας του. Στη Νίκαια δημιούργησε μία καινούρια μικρή έκδοση της παλιάς Βυζαντινής αυτοκρατορίας. Ήδη από το 1208 με την εκλογή πατριάρχη και με την επακόλουθη στέψη του Θεόδωρου ως αυτοκράτορα, δύο σημαντικά σύμβολα της Βυζαντινής αυτοκρατορίας ξαναβρίσκονταν στη Νίκαια. Το 1219 παντρεύτηκε σε τρίτο γάμο την Μαρία του Κουρτεναί (ο δεύτερος ήταν με τη Φιλίππα της Αρμενίας), κόρη της αυτοκράτειρας Γιολάντας και του Πέτρου του Κουρτεναί, φιλοδοξώντας να ασκήσει την αντιβασιλεία στη Λατινική Αυτοκρατορία της Κωνσταντινούπολης. Τα σχέδιά του εμποδίστηκαν από τον Βενετό βαΐλο της Κωνσταντινούπολης και το Λατίνο πατριάρχη. Το ίδιο έτος οι Βενετοί συνήψαν εμπορική συμφωνία με το Θεόδωρο Λάσκαρη, ο οποίος και τους παραχώρησε το δικαίωμα να εμπορεύονται χωρίς δασμούς στο κράτος του. Στο σχετικό έγγραφο που σώζεται στα λατινικά ο Θεόδωρος αναφέρεται ως "Theodorus in Christo Deo fidelis imperator et moderator Romeorum et semper Augustus Commanus Lascarus". Το 1222 ο Θεόδωρος πέθανε. Στον γαμπρό και διάδοχό του, Ιωάννη Δούκα Βατάτζη παρέδιδε ένα ισχυρό και σταθερό κράτος. Υπήρχαν, όμως, κάποιοι που δε συμφωνούσαν με τη διαδοχή αυτή. Ήταν τα αδέλφια του αποθανόντος Θεόδωρου, Ισαάκιος και Αλέξιος, που ζήτησαν βοήθεια από τον Λατίνο αυτοκράτορα Ροβέρτο του Κουρτεναί για να νικήσουν τον Ιωάννη και να πάρουν τον θρόνο. Ο Ροβέρτος συμφώνησε και στις αρχές του 1223 φραγκικός στρατός διεκπεραιώθηκε στην Μικρά Ασία. Η ειρήνη είχε τελειώσει και η Νίκαια ριχνόταν ξανά στον αγώνα εναντίον των Λατίνων.
Εξάπλωση (1224-1260).
Το 1224 στην μάχη του Ποιμανηνού ο Ιωάννης νίκησε τους Φράγκους και στη συνέχεια κατέλαβε όλα τα εδάφη των Λατίνων στην Μικρά Ασία εκτός από τη Νικομήδεια και την ακτή απέναντι από την Κωνσταντινούπολη. Μάλιστα ο Ιωάννης προχώρησε ένα βήμα παραπέρα. Με τη βοήθεια στόλου που ναυπηγήθηκε κοντά στην Λάμψακο (απ’ όπου εξεδιώχθησαν οι Ενετοί) τα στρατεύματα του Βατάτζη διέσχισαν τον Ελλήσποντο και κυρίευσαν αρκετές πόλεις της Θράκης, ενώ οι Λατίνοι περιορίστηκαν πίσω από τα τείχη της Πόλης. Από τα νησιά του Αιγαίου κατελήφθησαν η Χίος, η Λέσβος, η Σάμος, η Ικαρία, η Κως και άλλα μικρότερα. Το σημαντικό νησί της Ρόδου, καθώς και άλλα των Δωδεκανήσων, το κυβερνούσε ο βυζαντινός άρχοντας Λέων Γαβαλάς, σαν ανεξάρτητος ηγεμόνας. Μετά από αρκετές αμφίρροπες συγκρούσεις, το 1233 δέχθηκε την επικυριαρχία του Ιωάννη.
Τον ίδιο καιρό, όμως, η Νίκαια βρέθηκε ξανά σε σύγκρουση με ένα βυζαντινό κράτος. Αυτή τη φορά ήταν τόσο ιδεολογική όσο και στρατιωτική. Το 1224 ο Θεόδωρος Κομνηνός Δούκας κατέλαβε τη Θεσσαλονίκη και το Δεσποτάτο της Ηπείρου πρόβαλε ως η επικρατέστερη δύναμη στην κούρσα για την ανακατάληψη της Κωνσταντινούπολης. Η πρώτη σύγκρουση με το Δεσποτάτο της Ηπείρου ήρθε το 1225 για την κατοχή της Αδριανούπολης. Οι κάτοικοι της πόλης έστειλαν πρεσβεία στον Βατάτζη ζητώντας του να στείλει δυνάμεις για την εκδίωξη την φραγκικής φρουράς. Ο τελευταίος άδραξε την ευκαιρία και το απόσπασμα που έστειλε κατέλαβε αναίμακτα την πόλη. Επίσης αναίμακτα αποχώρησαν, όταν ο Θεόδωρος Δούκας, ευρισκόμενος στην Θράκη, έσπευσε με τον στρατό του να εκδιώξει την μικρασιατική φρουρά. Κατά τη στιγμή της παράδοσης, ο διοικητής των Νικαέων Ιωάννης Καμμύτζης δεν αφίππευσε, ούτε προσκύνησε τον Θεόδωρο μην αναγνωρίζοντας κατ’ αυτόν τον τρόπο άλλον αυτοκράτορα Ρωμαίων, πέραν του Βατάτζη. Τα πνεύματα οξύνθηκαν (ο Θεόδωρος λίγο έλειψε να προβεί σε χειροδικία εναντίον του Καμμύτζη) αλλά τελικά δεν δόθηκε συνέχεια. Το γεγονός αυτό είναι χαρακτηριστικό της έντονης ιδεολογικής αντιπαράθεσης μεταξύ Ηπείρου και Νικαίας. Μάλιστα, ο Καμμύτζης για την πράξη αυτή, τιμήθηκε με αξιώματα από τον Βατάτζη, κατά την επιστροφή του στη Νίκαια, αφού έδειξε στους κατοίκους της Θράκης ότι μόνον ο μονάρχης της Νικαίας ήταν ο γνήσιος "αυτοκράτωρ Ρωμαίων". Το 1225 ή το 1227 ο Θεόδωρος εγκατέλειψε τον τίτλο του δεσπότη που χρησιμοποιούσε μέχρι τότε και στέθφηκε αυτοκράτορας από τον αρχιεπίσκοπο Οχρίδας στη Θεσσαλονίκη. Το 1230 ο Θεόδωρος πήρε την απόφαση να επιτεθεί στους Βούλγαρους για να εξασφαλίσει τα νώτα του για την προέλαση κατά της Κωνσταντινούπολης. ήταν μία λανθασμένη απόφαση. Ο Ιωάννης Ασάν Β΄, τσάρος της Βουλγαρίας, τον νίκησε στην μάχη της Κλοκοτνίτσα. Ο Θεόδωρος αιχμαλωτίστηκε και η δύναμη της Ηπείρου καταστράφηκε. Οι Βούλγαροι κατέλαβαν τη Θράκη, την Μακεδονία και την Αλβανία, αφήνοντας τα υπόλοιπα εδάφη της Ηπείρου μοιρασμένα ανάμεσα στον αδελφό και τους γιους του Θεόδωρου ως υποτελείς των Βουλγάρων. Ο τελευταίος διεκδικητής του αυτοκρατορικού τίτλου είχε τεθεί εκτός μάχης.
Το χρονικό διάστημα μεταξύ 1225 και 1231 ο Ιωάννης είχε αναλάβει μία εκστρατεία για να εξασφαλίσει και να ενισχύσει τα σύνορα της αυτοκρατορίας του στην Μικρά Ασία. Τώρα, ο μόνος ισχυρός αντίπαλος που είχε απομείνει στην προσπάθεια για την κατάκτηση της Κωνσταντινούπολης ήταν οι Βούλγαροι. Αλλά αυτή τη φορά η λύση ήταν διπλωματική. Ο Ιωάννης Β΄ Ασάν και ο Ιωάννης Βατάτζης συμμάχησαν εναντίον των Λατίνων της Κωνσταντινούπολης. Η συμμαχία επισφραγίστηκε με το γάμο του γιου του Βατάτζη, Θεόδωρου, και της κόρης του Ιωάννη Β΄ Ασάν, Ελένης. Όμως, οι δύο κοινές τους προσπάθειες για την κατάληψη της Πόλης κατέληξαν σε αποτυχία. Στην πρώτη, το 1235, οι ιταλικές ναυτικές δυνάμεις βοήθησαν τον αντιβασιλέα της Λατινικής αυτοκρατορίας, Ιωάννη Ντε Μπριέν, ενώ στη δεύτερη, το 1236, η βοήθεια ήρθε από τον πρίγκιπα της Αχαΐας Γοδεφρείδο Β΄ Βιλλεαρδουίνο. Ο Ιωάννης Β΄ Ασάν μετά από αυτές τις αποτυχίες έλυσε τη συμμαχία καταλαβαίνοντας ότι ο Βατάτζης κέρδιζε περισσότερα από τη συμμαχία από ότι αυτός. Μάλιστα συμμετείχε σε επιχείρηση των Λατίνων κατά των θέσεων της Νίκαιας στη Θράκη, αλλά τελικά αποστασιοποιήθηκε και από τους δύο αντιπάλους. Το 1241 ο Ιωάννης Ασάν Β΄ πέθανε, ενώ ήδη είχε γίνει μία μογγολική επιδρομή στη Βουλγαρία. Το 1242 μία νέα μογγολική επιδρομή αποδυνάμωσε ακόμη περισσότερο τη Βουλγαρία και έδωσε την ευκαιρία στον Ιωάννη Βατάτζη να δράσει ανενόχλητος στην Ευρώπη. Ήδη από το 1239 είχε βοηθήσει τον αδελφό του Θεόδωρου Δούκα, Μανουήλ,με στρατό και στόλο για να καταλάβει τη Θεσσαλία. Το 1241 προσκάλεσε τον Θεόδωρο Δούκα στη Νίκαια και τον κράτησε ως αιχμάλωτο. Το 1242 έφτασε με τον στρατό του στη Θεσσαλονίκη, και χρησιμοποιώντας τον Θεόδωρο σαν μεσολαβητή, και υποχρέωσε τον Ιωάννη Δούκα, γιο του Θεόδωρου, να παραιτηθεί από τον αυτοκρατορικό τίτλο, που είχε αρχίσει να χρησιμοποιεί το 1241, και να περιοριστεί στον τίτλο του δεσπότη αναγνωρίζοντας την επικυριαρχία του αυτοκράτορα της Νίκαιας.
Μετά από αυτό, ανησυχητικά νέα από την ανατολή ανάγκασαν το Βατάτζη να επιστρέψει γρήγορα στην Μικρά Ασία χωρίς να πετύχει κάτι άλλο στην περιοχή. Ένας μογγολικός στρατός είχε καταλάβει την Αρμενία και εισέβαλε στα εδάφη των Σελτζούκων του Ικονίου. Μπροστά στον κοινό κίνδυνο, οι Σελτζούκοι του Ικονίου και οι Βυζαντινοί της Νίκαιας συμμάχησαν. Όμως η συμμαχία αυτή δεν άλλαξε καθόλου την πορεία των πραγμάτων. Οι Σελτζούκοι και οι Βυζαντινοί της Τραπεζούντας ηττήθηκαν στην μάχη του Κιοσέ Νταγ το 1243. Ο Ιωάννης ανησυχούσε μήπως η Νίκαια ήταν ο επόμενος στόχος των Μογγόλων αλλά οι φόβοι του δεν επαληθεύθηκαν. Οι Μογγόλοι απεχώρησαν από την Μικρά Ασία αφήνοντας το κράτος των Σελτζούκων του Ικονίου σε μία χαοτική κατάσταση. Οι Σελτζούκοι τώρα ήταν αρκετά αδύναμοι για να απειλήσουν τη Νίκαια.
Το 1246 ο Ιωάννης εκστράτευσε ξανά στην Ευρώπη. Μαθαίνοντας ότι ο βασιλιάς της Βουλγαρίας, Καλλιμάν, πέθανε αφήνοντας στον θρόνο τον ανήλικο αδελφό του, Μιχαήλ Ασάν, επετέθη κατά των Βουλγάρων. Ο Ιωάννης έφτασε μέχρι τις πηγές του ποταμού Έβρου και τον Αξιό. Σημαντικές πόλεις, όπως οι Σέρρες, η Βέροια, το Μελένικο και τα Σκόπια περιήλθαν στον έλεγχο της Νίκαιας, οι περισσότερες εξ αυτών αμαχητί. Τέλος, στράφηκε κατά της Θεσσαλονίκης, όπου τον κάλεσαν οι δυσαρεστημένοι με το διάδοχο του Ιωάννη Δούκα, το δεσπότη Δημήτριο (1244-46) και την κατέλαβε οριστικά το 1246. Τον επόμενο χρόνο κατέλαβε μερικές πόλεις της Θράκης που είχαν απομείνει στα χέρια των Λατίνων της Κωνσταντινούπολης, αλλά δεν μπόρεσε να επιχειρήσει μία νέα πολιορκία της Κωνσταντινούπολης γιατί ο συνασπισμένος στόλος Γένουας και Πριγκιπάτου της Αχαΐας επιτέθηκε κατά της Ρόδου και απέσπασε μεγάλο μέρος των δυνάμεών που είχε συγκεντρώσει για την πολιορκία για την υπεράσπιση του νησιού. Ακόμη, ανάγκασε τον Μιχαήλ Β΄, ηγεμόνα της Ηπείρου, να τον αναγνωρίσει ως αυτοκράτορα. Σε αντάλλαγμα ο Μιχαήλ πήρε τον τίτλο του δεσπότη. Τη συμφωνία τους επισφράγισε ο γάμος της εγγονής του Ιωάννη, Μαρίας, με το γιο του Μιχαήλ, Νικηφόρο, το 1249. Όμως, το 1251 ο Μιχαήλ κινήθηκε εναντίον του Ιωάννη και επιχείρησε να καταλάβει τη Θεσσαλονίκη. Δυστυχώς για αυτόν οι στρατηγοί του προσχώρησαν στον Ιωάννη και έτσι αναγκάστηκε να δεχθεί την ειρήνη στη Λάρισα το 1252. Με τη συμφωνία ειρήνης, οι Ηπειρώτες αναγκάζονταν να παραδώσουν στην αυτοκρατορία της Νίκαιας τα Βελεσά και τον Πρίλαπο. Το 1254 ο Ιωάννης πέθανε, αφήνοντας στο γιο και διάδοχό του, Θεόδωρο, ένα στρατιωτικά και οικονομικά εύρωστο κράτος. Το όνειρο της κατάληψης της Κωνσταντινούπολης ήταν θέμα χρόνου να πραγματοποιηθεί.
Ο Θεόδωρος Β΄ βασίλευσε μόνο τέσσερα χρόνια. Στη διάρκεια της βασιλείας του η Αυτοκρατορία της Νίκαιας ενισχύθηκε ακόμη περισσότερο. Μετά την άνοδο του Θεόδωρου στο θρόνο οι Βούλγαροι προσπάθησαν να ανακαταλάβουν τα εδάφη που είχαν χάσει από τον Ιωάννη Βατάτζη το 1246. Ο Θεώδορος κατάφερε να τους αποκρούσει δύο φορές και να συνάψει συνθήκη ειρήνης μαζί τους το 1256 με την οποία τα σύνορα θα παρέμεναν ως είχαν πριν τον πόλεμο. Ακόμη, τον ίδιο χρόνο ανάγκασε το δεσπότη Μιχαήλ της Ηπείρου να του παραχωρήσει το Δυρράχιο και τα Σέρβια. Με αυτόν τον τρόπο, όμως, κέρδισε την εχθρότητα του Μιχαήλ και μεταξύ της Ηπείρου και της Νίκαιας ξεκίνησε πόλεμος, κατά τον οποίο οι Ηπειρώτες είχαν κάποιες επιτυχίες όπως την κατάληψη της Βέροιας και της Καστοριάς. Ο Θεόδωρος πέθανε το 1258 πριν να δει το τέλος του πολέμου. Ο γιος και διάδοχός του, Ιωάννης, ήταν ακόμη ανήλικος, και ο Θεόδωρος λίγο πριν πεθάνει όρισε ως επίτροπό του ένα στενό του συνεργάτη, το Γεώργιο Μουζάλωνα. Η αριστοκρατία, όμως, ήταν εχθρική προς το πρόσωπου του Γεωργίου. Λίγες μέρες μετά ο Γεώργιος Μουζάλων και οι αδελφοί του δολοφονήθηκαν και νέος επίτροπος ανέλαβε ο Μιχαήλ Παλαιολόγος, που απαίτησε να στεφθεί συναυτοκράτορας μαζί με τον ανήλικο Ιωάννη, πράγμα που έγινε.
Το 1259 ο Μιχαήλ της Ηπείρου συμμάχησε με τον Πρίγκηπα της Αχαΐας, Γουλιέλμο Βιλλεαρδουίνο, και με το Βασιλιά της Σικελίας, Μανφρέδο Χοενστάουφεν. Από αυτήν τη συμμαχία απειλούταν άμεσα η Θεσσαλονίκη, και μαζί της η θέση ισχύος της Νίκαιας στα Βαλκάνια και το προβάδισμά της στον αγώνα για την ανακατάληψη της Κωνσταντινούπολης. Ο Μιχαήλ έστειλε στρατό για να αντιμετωπίσει αυτήν την απειλή με επικεφαλής τον αδελφό του και σεβαστοκράτορα, Ιωάννη Παλαιολόγο, και το Θεόδωρο Δούκα, αδελφό του δεσπότη Μιχαήλ. Οι δύο στρατοί συγκρούστηκαν τον ίδιο χρόνο στην μάχη της Πελαγονίας. Ο στρατός της Νίκαιας θριάμβευσε, οι αντίπαλοι της κατατροπώθηκαν και μάλιστα ο Γουλιέλμος Βιλλεαρδουίνος πιάστηκε αιχμάλωτος. Στη συνέχεια ο στρατός της Νίκαιας προχώρησε νοτιότερα, κατέλαβε την Άρτα και λεηλάτησε τη Θήβα. Αν και τον επόμενο χρόνο ο δεσπότης Μιχαήλ ανακατέλαβε την Άρτα, το αποτέλεσμα της μάχης της Πελαγονίας είχε γείρει την πλάστιγγα στο μέρος της αυτοκρατορίας της Νίκαιας.
Ανακατάληψη της Κωνσταντινούπολης - Επανίδρυση της Ανατολικής Ρωμαϊκής Αυτοκρατορίας (1261).
Το 1260 ο Μιχαήλ Παλαιολόγος επιχείρησε μία επίθεση εναντίον της Κωνσταντινούπολης που όμως απέτυχε. Καταλαβαίνοντας ότι χρειαζόταν ισχυρό στόλο για να αντιμετωπίσει το βενετικό στόλο που υπερασπιζόταν την πόλη υπέγραψε το 1261, στο Νυμφαίο της Μικράς Ασίας, συνθήκη με τη Γένουα, με την οποία της παραχωρούσε εμπορικά προνόμια στην αυτοκρατορία και ένα ειδικό τομέα απέναντι από την Κωνσταντινούπολη με αντάλλαγμα τη ναυτική βοήθεια Γένουας για επίθεση εναντίον της Κωνσταντινούπολης.
Η ανάκτηση της Κωνσταντινούπολης, όμως, αποδείχτηκε ευκολότερη υπόθεση από ότι υπολόγιζε ο Μιχαήλ. Τον Ιούλιο του 1261 έστειλε το στρατηγό Αλέξιο Στρατηγόπουλο με μικρή δύναμη για αναγνωριστική αποστολή στα σύνορα με τη Βουλγαρία με τη διαταγή να περάσει κοντά στην Κωνσταντινούπολη και να κάνει μία επίδειξη δύναμης. Περνώντας έξω από τα τείχη της Κωνσταντινούπολης ο Στρατηγόπουλος πληροφορήθηκε ότι το σύνολο της φρουράς της πόλης και του βενετικού στόλου έλειπαν σε μία επιχείρηση για την κατάληψη του νησιού Δαφνουσία του Ευξείνου Πόντου. Έτσι, με ξαφνική επίθεση στην σχεδόν αφύλακτη πόλη ο Στρατηγόπουλος κατέλαβε την Κωνσταντινούπολη στις 25 Ιουλίου του 1261. Οι Βενετοί, όταν πληροφορήθηκαν τα συμβάντα, έσπευσαν να επιστρέψουν, αλλά το μόνο που κατάφεραν ήταν να παραλάβουν τα γυναικόπαιδα που είχαν καταφύγει στην λιμάνι και να διασώσουν τον Λατίνο αυτοκράτορα Βαλδουίνο Β΄. Η λατινική κυριαρχία έφτασε έτσι άδοξα στο τέλος της ύστερα από 57 χρόνια.
Στις 15 Αυγούστου 1261 ο Ρωμαίος αυτοκράτορας Μιχαήλ Παλαιολόγος μπήκε στην πόλη και στέφθηκε για δεύτερη φορά αυτοκράτορας, αυτή τη φορά χωρίς τον Ιωάννη Δ΄ που παραγκωνίσθηκε τελείως και λίγο καιρό αργότερα τυφλώθηκε.
Με την ανακατάληψη της Κωνσταντινούπολης, η Ανατολική Ρωμαϊκή Αυτοκρατορία επανιδρύθηκε και κράτησε μέχρι και το 1453 οπότε και κατελήφθη υπο των Οθωμανών Τούρκων. Η πορεία της Αυτοκρατορίας της Νίκαιας έληξε.
Εξωτερικοί σύνδεσμοι.
Μεγαλη Διαδικτυακή Εγκυκλοπαίδεια του Μείζονος Ελληνισμού

</doc>
<doc id="55593" url="https://el.wikipedia.org/wiki?curid=55593" title="Έλλη Παππά">
Έλλη Παππά

Η Έλλη Παππά (1920 - 27 Οκτωβρίου 2009) ήταν Ελληνίδα δημοσιογράφος και συγγραφέας, κόρη του Ευάγγελου Παππά και της Μαριάνθης Παπαδοπούλου. Ήταν η σύντροφος του Νίκου Μπελογιάννη έως και την εκτέλεση του. 
Βιογραφία.
Γεννήθηκε στη Σμύρνη το 1920 (η μικρότερη από πέντε παιδιά: Ηρώ, Γιώργος, Διδώ, Δέσποινα και Έλλη). Αδελφή της ήταν η συγγραφέας Διδώ Σωτηρίου. 
Μετά τη Μικρασιατική Καταστροφή η οικογένεια εγκαταστάθηκε στον Πειραιά. Φοίτησε αρχικά στη Φιλοσοφική και στη συνέχεια στη Νομική σχολή του Πανεπιστημίου Αθηνών, χωρίς όμως να ολοκληρώσει τις σπουδές της, λόγω της κατοχής, ενώ παράλληλα εργαζόταν ως δημοσιογράφος. Κατά τη διάρκεια της Κατοχής έλαβε μέρος στην Εθνική Αντίσταση ως μέλος του ΕΑΜ. Κατά την ίδια περίοδο έγινε και μέλος του ΚΚΕ.
Εργάστηκε στην παράνομη έκδοση του Ριζοσπάστη μέχρι το 1949, οπότε άρχισε η συνεργασία της με τον Νίκο Πλουμπίδη και από τον Ιούνιο του 1950 με τον Νίκο Μπελογιάννη που έγινε σύντροφός της.
Η Έλλη Παππά και ο Νίκος Μπελογιάννης συνελήφθησαν τον Δεκέμβριο του 1950 και παρέμειναν σε απομόνωση έως την πρώτη δίκη τους (Νοέμβριος 1951). Στη φυλακή γεννήθηκε ο γιος τους Νίκος (Αύγουστος 1951).
Ακολούθησε δεύτερη δίκη (Φεβρουάριος 1952). Καταδικάστηκαν σε θάνατο, ο Μπελογιάννης εκτελέστηκε, αλλά η Έλλη όχι, λόγω του βρέφους, και τελικά αποφυλακίστηκε την πρωτοχρονιά του 1964. Εργάστηκε στην ΕΔΑ και από το 1965 ήταν αρθρογράφος και μέλος της συντακτικής επιτροπής της εφημερίδας Δημοκρατική Αλλαγή. Με το πραξικόπημα της 21ης Απριλίου 1967 συνελήφθη και εξορίστηκε στη Γυάρο (αποφυλακίστηκε τον Ιούλιο του 1968, λόγω σοβαρής ασθένειας).
Ως δημοσιογράφος εργάστηκε στην Εγκυκλοπαίδεια Χάρη Πάτση, στην εφημερίδα Μακεδονία, στο περιοδικό Γυναίκα, στην εφημερίδα Εξπρές και στην εφημερίδα Έθνος. Δραστηριοποιήθηκε στη μεταπολιτευτική ΕΔΑ και στο ΚΚΕ. Λόγω των πολιτικών διώξεων της Έλλης Παππά κατά την περίοδο της κατοχής και του Εμφυλίου, μεγάλο μέρος του αρχείου της έχει χαθεί. Από την περίοδο της φυλάκισής της σώζεται αλληλογραφία, κείμενα και ενθυμήματα, πολλά από τα οποία φυλάχθηκαν από τον γιο της και την αδελφή της, Διδώ Σωτηρίου. Σε δεκατρία χρόνια φυλακής δεν έπαψε να δημιουργεί –κατάλληλα για την εκάστοτε ηλικία του– βιβλία για το παιδί που μεγάλωνε με τη φροντίδα της αδελφής της, Διδώς. Γραμμένα ή διασκευασμένα από την ίδια, ζωγραφισμένα και βιβλιοδετημένα στο χέρι με λεπτομέρεια, τα βιβλία που φιλοτέχνησε για τον γιο της η Έλλη Παππά.
Το 2002 η Έλλη Παππά εμπιστεύθηκε στο Ελληνικό Λογοτεχνικό και Ιστορικό Αρχείο () το σύνολο του αρχείου της, που, ταξινομημένο πλέον, προστίθεται στις διαθέσιμες πηγές της μεταπολεμικής ιστορίας. Παρέδωσε το αρχείο της στο Μουσείο Μπενάκη. Μετά θάνατον εκδόθηκε το έργο που στηρίχθηκε στο αρχείο της, το Μαρτυρίες μιας διαδρομής.
Πέθανε στις 27 Οκτωβρίου του 2009.

</doc>
<doc id="55594" url="https://el.wikipedia.org/wiki?curid=55594" title="Μουσική ακουστική">
Μουσική ακουστική

Η μουσική ακουστική (musical acoustics) αποτελεί τον κλάδο της ακουστικής που ασχολείται με τη φυσική της μουσικής, όπως τη μελέτη, λειτουργία και σχεδίαση των μουσικών οργάνων, την ανάλυση της μελωδίας, της ανθρώπινης φωνής και του τραγουδιoύ, καθώς και την κλινική θεραπευτική χρήση της μουσικής. 
Ειδικότερα, μελετά τον τρόπο παραγωγής και διάδοσης του ήχου από τα διάφορα μουσικά όργανα, εξετάζοντας την ακουστική τους συμπεριφορά ανά κατηγορία, π.χ. έγχορδα νυκτά ή με δοξάρι, πληκτροφόρα έγχορδα, πνευστά, κρουστά, ενώ ιδιαίτερη κατηγορία αποτελεί η ανθρώπινη φωνή (ομιλία – τραγούδι). 
Η μουσική ακουστική ασχολείται ιδιαίτερα με τους μουσικούς ήχους (κατά κανόνα σύνθετους και πλούσιους σε αρμονικές), καθώς και με τις ταλαντώσεις των χορδών, των μεμβρανών και με τη διάδοση του ήχου μέσα σε ηχητικούς σωλήνες. Επίσης ως τμήμα της φυσιολογικής ακουστικής εξετάζει την ακρόαση αυτών των ήχων, με τα σχετικά φαινόμενα (συνήχηση, σύνθεση), καθώς και τις σχετικές έννοιες με τις μουσικές κλίμακες και τα διαστήματα, τα μουσικά προβλήματα που έχουν σχέση με την αποθήκευση και την αναπαραγωγή του ήχου, αλλά κυρίως με τη στερεοφωνία, την τεχνική των ηλεκτρικών μουσικών οργάνων και διατάξεων ικανών να δημιουργούν πειραματική μουσική.
Σημαντική έρευνα στο πεδίο αυτό επιτελείται στην Ελλάδα στο τμήμα Μηχανικών Μουσικής Τεχνολογίας και Ακουστικής του Τ.Ε.Ι. Κρήτης στο Ρέθυμνο. 

</doc>
<doc id="55598" url="https://el.wikipedia.org/wiki?curid=55598" title="Παραλληλόγραμμο">
Παραλληλόγραμμο

Παραλληλόγραμμο στην Ευκλείδεια γεωμετρία είναι ένα τετράπλευρο που έχει τις απέναντι πλευρές του παράλληλες.
Το σημείο τομής των διαγωνίων του λέγεται κέντρο του παραλληλογράμμου. Η απόσταση δύο απέναντι πλευρών παραλληλογράμμου λέγεται ύψος (υ) του ενώ οι απέναντι πλευρές λέγονται βάσεις (β) ως προς το ύψος αυτό (κάθε παραλληλόγραμμο έχει δύο ύψη).
Ειδικές περιπτώσεις παραλληλογράμμου είναι το ορθογώνιο, ο ρόμβος και το τετράγωνο.
Ιδιότητες.
"Απόδειξη": Τα τρίγωνα ΟΑΒ και ΟΓΔ στο σχήμα είναι ίσα επειδή έχουν δύο ίσες γωνίες και την περιεχόμενη πλευρά τους ίση, συνεπώς ΟΒ = ΟΔ και ΑΟ = ΟΓ.
Εμβαδόν.
Το Εμβαδόν του παραλληλογράμμου υπολογίζεται πολλαπλασιάζοντας τη βάση του σχήματος με το ύψος (Ε = β * υ).

</doc>
<doc id="55600" url="https://el.wikipedia.org/wiki?curid=55600" title="Ορθογώνιο παραλληλόγραμμο">
Ορθογώνιο παραλληλόγραμμο

Ορθογώνιο παραλληλόγραμμο ή απλά ορθογώνιο στην ευκλείδεια γεωμετρία είναι το παραλληλόγραμμο που έχει μία γωνία ορθή. Ειδική περίπτωση ορθογωνίου είναι το τετράγωνο.

</doc>
<doc id="55602" url="https://el.wikipedia.org/wiki?curid=55602" title="Ρόμβος">
Ρόμβος

Ρόμβος στην ευκλείδεια γεωμετρία είναι το παραλληλόγραμμο που έχει δύο διαδοχικές πλευρές ίσες. Ειδική περίπτωση ρόμβου είναι το τετράγωνο.

</doc>
<doc id="55603" url="https://el.wikipedia.org/wiki?curid=55603" title="Τετράγωνο">
Τετράγωνο

Τετράγωνο στην ευκλείδεια γεωμετρία είναι το παραλληλόγραμμο που είναι ορθογώνιο και ρόμβος ταυτόχρονα.

</doc>
<doc id="55604" url="https://el.wikipedia.org/wiki?curid=55604" title="Βραβεία Γκράμι του 1961">
Βραβεία Γκράμι του 1961

Τα 3α ετήσια βραβεία Γκράμι απονεμήθηκαν σε τελετή που έλαβε χώρα στο Λος Άντζελες και στη Νέα Υόρκη στις 13 Απριλίου 1961. Στα βραβεία που απονεμήθηκαν αναγνωρίστηκαν τα επιτεύγματα των καλλιτεχνών του 1960. Ο Ρέι Τσαρλς κέρδισε 4 βραβεία και οι Μπομπ Νιούχαρτ και Χένρι Μαντσίνι απέσπασαν από τρία ο καθένας. 
Τα βραβεία παρουσίασε ο Λόιντ Μπρίτζες και μεταδόθηκαν από το τηλεοπτικό δίκτυο ABC.
Νικητές των βραβείων.
Τα ακόλουθα βραβεία δόθηκαν στην 3η τελετή απονομής:
Συσκευασία και σημειώσεις.
"Latin a la Lee" σε ερμηνεία της Πέγκι Λι

</doc>
<doc id="55606" url="https://el.wikipedia.org/wiki?curid=55606" title="Βραβεία Γκράμι του 1962">
Βραβεία Γκράμι του 1962

Βραβεία Γκράμι του 1962 
Νικητές των Βραβείων:
Henry Mancini για το "Moon River"
Judy Garland για το Judy at Carnegie Hall
Henry Mancini &amp; Johnny Mercer (τραγουδοποιοί) για το "Moon River" σε ερμηνεία 
Henry Mancini
Peter Nero
Παιδικά.
Leonard Bernstein (διευθυντής ορχήστρας) για το Prokofiev: Peter and the Wolf σε ερμηνεία της Φιλαρμονικής Ορχήστρας Νέας Υόρκης
Κλασική μουσική.
Charles Munch (διευθυντής ορχήστρας) &amp; Συμφωνική Ορχήστρα της Βοστόνης για το Ravel: Daphnis et Chloé
Francesco Molinari-Pradelli (διευθυντής ορχήστρας), Joan Sutherland &amp; the Royal Όπερα House Orchestra για το The Art of the Prima Donna
Gabriele Santini (διευθυντής ορχήστρας), Victoria de los Ángeles, Jussi Björling,Miriam Pirazzini, Mario Sereni &amp; the Rome Όπερα Orchestra για το Puccini:Madama Butterfly
Robert Shaw (διευθυντής χορωδίας) &amp; the Robert Shaw Orchestra &amp; Chorale για το Bach:B Minor Mass
Eugene Ormandy (διευθυντής ορχήστρας), Isaac Stern &amp; the Philadelphia Orquestra για το Bartók: Violin Concerto No. 1
Laurindo Almeida για το Reverie για το Spanish Guitar
Jascha Heifetz, Gregor Piatigorsky &amp; William Primrose για το Beethoven:
Serenade, Op. 8/Kodaly: Ντουέτο για το Violin and Cello, Op. 7
Laurindo Almeida (Συνθέτης και καλλιτέχνης) για το Discantus
Igor Stravinsky (Συνθέτης και καλλιτέχνης) για το Stravinsky: Movements για το Piano and Orchestra
Igor Stravinsky (διευθυντής ορχήστρας) &amp; the Columbia Symphony Orchestra για το Stravinsky Conducts 1960: Le Sacre du Printemps; Petrushka
Κωμωδία.
Elaine May &amp; Mike Nichols για το An Evening with Mike Nichols and Elaine May
Σύνθεση και Διευθέτηση.
Galt MacDermot για το "African Waltz" σε ερμηνεία Cannonball Adderly
Henry Mancini (διευθετητής και καλλιτέχνης) για το "Moon River"
Folk.
Belafonte Folk Singers για το Belafonte Folk Singers at Home and Abroad
Gospel.
Mahalia Jackson για το Everytime I Feel the Spirit
Τζαζ.
André Previn για το André Previn Plays Harold Arlen
Stan Kenton για το West Side Story
Galt MacDermot (Συνθέτης) για το "African Waltz" σε ερμηνεία Cannonball Adderly
Μουσικής Παράστασης.
Frank Loesser (Συνθέτης) &amp; the αρχικοί συντελεστές με Robert Morse, Rudy Vallee,Charles Nelson Reilly, Bonnie Scott, Claudette Southerland &amp; Sammy Smith για το How to Succeed in Business Without Really Trying
Συσκευασία και Σημειώσεις.
Marvin Schwartz (σχεδιαστής) για το Puccini: Madama Butterfly σε ερμηνεία 
the Rome Opera Orchestra conducted by Gabriele Santini
Jim Silke (σχεδιαστής) για το Judy at Carnegie Hall σε ερμηνεία Judy Garland
Ποπ.
Johnny Mann για το Great Band Με Great Voices σε ερμηνεία the Johnny Mann
Singers and the Si Zentner Orchestra
Si Zentner για το Up a Lazy River
Henry Mancini για το Breakfast at Tiffany's
Chubby Checker για το "Let's Twist Again"
Παραγωγή και μηχανική επεξεργασία.
Robert Arnold (μηχανικός ήχου) για το Judy at Carnegie Hall σε ερμηνεία Judy Garland
Lewis W. Layton (μηχανικός ήχου), Charles Münch (διευθυντής ορχήστρας) &amp; the Boston Symphony Orchestra για το Ravel: Daphnis et Chloé
John Kraus (μηχανικός ήχου) για το Stan Freberg Presents the United States of America σε ερμηνεία Stan Freberg
R&amp;B.
Ray Charles για το "Hit the Road Jack"
Προφορικός Λόγος.
Leonard Bernstein για το Humor in Music

</doc>
<doc id="55607" url="https://el.wikipedia.org/wiki?curid=55607" title="Βραβεία Γκράμι του 1963">
Βραβεία Γκράμι του 1963

Βραβεία Γκράμι του 1963
Νικητές των Βραβείων:
Tony Bennett για το "I Left My Heart in San Francisco"
Vaughn Meader για το The First Family
Leslie Bricusse &amp; Anthony Newley (τραγουδοποιοί) για το "What Kind of Fool Am I"
σε ερμηνεία Anthony Newley
Robert Goulet
Παιδικά.
Leonard Bernstein (διευθυντής ορχήστρας) για το Saint-Saëns: Carnival of the Animals/Britten: Young Person's Guide to the Orchestra
Κλασική Μουσική.
Igor Stravinsky (διευθυντής ορχήστρας) &amp; the Columbia Symphony Orchestra για το Stravinsky: The Firebird Ballet
Leonard Bernstein (διευθυντής ορχήστρας), Eileen Farrell &amp; the New York Philharmonic για το Gotterdamerung - Brunnhilde's Immolation Scene/Wesendonck Songs
Georg Solti (διευθυντής ορχήστρας), Robert Merrill, Leontyne Price, Giorgio Tozzi, Jon Vickers, &amp; the Rome Όπερα House Orchestra για το Verdi: Aida
Otto Klemperer (διευθυντής ορχήστρας), Wilhelm Pitz (διευθυντής χορωδίας) &amp; the Philharmonia Orchestra &amp; Chorus για το Bach: St. Matthew Passion
Igor Stravinsky (διευθυντής ορχήστρας), Isaac Stern &amp; the Columbia Symphony Orchestra για το Stravinsky: Violin Concerto in D
Vladimir Horowitz για το Columbia Records Presents Vladimir Horowitz
Jascha Heifetz, Gregor Piatigorsky &amp; William Primrose για το The
Heifetz-Piatigorsky Concerts with Primrose, Pennario and Guests
Igor Stravinsky (Συνθέτης and διευθυντής ορχήστρας) για το Stravinsky: The Flood
Vladimir Horowitz για το Columbia Records Presents Vladimir Horowitz
Κωμωδία.
Vaughn Meader για το The First Family
Σύνθεση και Διευθέτηση
Bobby Scott &amp; Ric Marlowe (Συνθέτες) για το "A Taste of Honey"
Henry Mancini (διευθετητής) για το "Baby Elephant Walk"
Marty Manning (διευθετητής) για το "I Left My Heart in San Francisco" σε ερμηνεία Tony Bennett
Κάντρι Μουσική.
Burl Ives για το "Funny Way of Laughin' "
Folk.
Peter, Paul and Mary για το "If I Had a Hammer"
Gospel.
Mahalia Jackson για το Great Songs of Love and Faith
Τζαζ.
Stan Getz για το "Desafinado"
Stan Kenton για το Adventures in Jazz
Vince Guaraldi (Συνθέτης) για το "Cast Your Fate to the Winds" σε ερμηνεία the Vince Guaraldi Trio
Μουσικής Παράστασης.
Richard Rodgers (Συνθέτης) &amp; αρχικοί συντελεστές (Richard Kiley, Diahann Carroll, Bernice Mass, Noelle Adam, Don Chastain, Mitchell Gregg &amp; Noelle Adam) για το No Strings
Συσκευασία και Σημειώσεις.
Marvin Schwartz (σχεδιαστής) για το The Intimate Bach σε ερμηνεία Laurindo
Almeida, Virginia Majewski &amp; Vincent de Rosa
Robert M. Jones (σχεδιαστής) για το Lena...Lovely and Alive σε ερμηνεία Lena Horne
Ποπ.
Ella Fitzgerald για το Ella Swings Brightly με Nelson Riddle
Tony Bennett για το "I Left My Heart in San Francisco"
Peter, Paul and Mary για το "If I Had a Hammer"
The New Christy Minstrels για το Presenting the New Christy Minstrels
Joe Harnell για το Fly Me to the Moon Bossa Nova
Peter Nero για το The Colorful Peter Nero
Bent Fabric για το "Alley Cat"
Παραγωγή και μηχανική επεξεργασία ήχου.
Al Schmitt (μηχανικός ήχου) για το Hatari! σε ερμηνεία Henry Mancini
Lewis W. Layton (μηχανικός ήχου), Fritz Reiner (διευθυντής ορχήστρας) &amp; the Chicago Symphony Orchestra για το Strauss: Also Sprach Zarathustra
Robert Fine (μηχανικός ήχου) για το The Civil War, Vol. I σε ερμηνεία Martin Gabel &amp; Frederick Fennell
R&amp;B.
Ray Charles για το "I Can't Stop Loving You"
Προφορικός Λόγος.
Charles Laughton για το The Story-Teller: A Session with Charles Laughton

</doc>
<doc id="55608" url="https://el.wikipedia.org/wiki?curid=55608" title="Βραβεία Γκράμι Μαΐου 1959">
Βραβεία Γκράμι Μαΐου 1959

Τα 1α Βραβεία Γκράμι απονεμήθηκαν το 1959, σε αναγνώριση της προσφοράς των καλλιτεχνών του προηγούμενου έτους. Ήταν η πρώτη τέτοια απονομή. Τα πιο πολλά βραβεία κέρδισαν η Έλλα Φιτζέραλντ και ο Ρος Μπαγκντασαριάν με τρία βραβεία ο καθένας, ενώ οι Κάουντ Μπέιζι, Ντομένικο Μοντούνιο και Χένρι Μαντσίνι, απέσπασαν από 2 βραβεία έκαστος. Παρουσιαστής στην πρώτη τελετή ήταν ο κωμικός ηθοποιός Μορτ Σαλ.
Νικητές των βραβείων.
Τα ακόλουθα βραβεία δόθηκαν στην πρώτη τελετή απονομής

</doc>
<doc id="55609" url="https://el.wikipedia.org/wiki?curid=55609" title="Βραβεία Γκράμι του 1964">
Βραβεία Γκράμι του 1964

Βραβεία Γκράμι του 1964
Νικητές των Βραβείων
Henry Mancini για το "Days of Wine and Roses"
Barbra Streisand για το The Barbra Streisand Album
Henry Mancini &amp; Johnny Mercer (τραγουδοποιοί) για το "Days of Wine and Roses"
σε ερμηνεία Henry Mancini
Ward Swingle (The Swingle Singers)
Παιδικά.
Καλύτερο Ηχογράφημα για παιδιά
Leonard Bernstein (διευθυντής ορχήστρας) για το Bernstein Conducts for Young 
People με συμμετοχή της Φιλαρμονικής της Νέας Υόρκης
Κλασική Μουσική.
Erich Leinsdorf (διευθυντής ορχήστρας) &amp; the Boston Symphony Orchestra για το Bartók:Concerto για το Ορχήστρα
Skitch Henderson (διευθυντής ορχήστρας), Leontyne Price &amp; the RCA Orchestra για το Great Scenes from Gershwin's Porgy and Bess
Erich Leinsdorf (διευθυντής ορχήστρας), Rosalind Elias, Leontyne Price, Richard Tucker&amp; the RCA Italiana Opera Orchestra για το Puccini: Madama Butterfly
Benjamin Britten (διευθυντής ορχήστρας), Edward Chapman, David Willcocks (διευθυντές χορωδίας), the Bach Choir, Highgate School Choir &amp; the London Symphony Orchestra &amp; Choir για το Britten: War Requiem
Erich Leinsdorf (διευθυντής ορχήστρας), Arthur Rubinstein &amp; the Boston Symphony Orchestra για το Tchaikovsky: Piano Concerto No. 1 in B Flat Minor
Vladimir Horowitz για το The Sound of Horowitz
Julian Bream για το Evening of Elizabethan Music σε ερμηνεία the Julian Bream Consort
Benjamin Britten (Συνθέτης &amp; διευθυντής ορχήστρας) &amp; the London Symphony Orchestra για το Britten: War Requiem
Benjamin Britten (διευθυντής ορχήστρας) &amp; the London Symphony Orchestra για το Britten:War Requiem
Andre Watts
Κωμωδία.
Allan Sherman για το "Hello Mudduh, Hello Faddah"
Σύνθεση και Διευθέτηση.
Riz Ortolani (Συνθέτης) για το "More - Theme Από το Mondo Cane"
John Addison (Συνθέτης) για το Tom Jones
Quincy Jones (διευθετητής) για το "I Can't Stop Loving You" σε ερμηνεία Count Basie
Henry Mancini (διευθετητής) για το "Days of Wine and Roses"
Κάντρι Μουσική.
Bobby Bare για το "Detroit City"
Folk.
Peter, Paul and Mary για το "Blowin' in the Wind"
Gospel.
Καλύτερο Gospel ή άλλο Ηχογράφημα Θρησκευτικής Μουσικής (Musical)
Soeur Sourire για το "Dominique"
Τζαζ.
Bill Evans για το Conversations with Myself
Woody Herman για το Encore: Woody Herman, 1963
Steve Allen &amp; Ray Brown (Συνθέτες) για το "Gravy Waltz" σε ερμηνεία Steve Allen
Μουσικής Παράστασης.
Jerry Bock, Sheldon Harnick (Συνθέτες) &amp; the αρχικοί συντελεστές (Barbara Cook,Jack Cassidy, Barbara Baxley, Daniel Massey, Nathaniel Frey, Ralph Williams &amp; Jo Wilder) για το She Loves Me
Συσκευασία και Σημειώσεις.
Robert M. Jones (σχεδιαστής) για το Puccini: Madama Butterfly σε διεύθυνση του
Erich Leinsdorf
John Berg (σχεδιαστής) για το The Barbra Streisand Album σε ερμηνεία Barbra Streisand
Ποπ.
Barbra Streisand για το The Barbra Streisand Album
Jack Jones για το "Wives and Lovers"
Peter, Paul and Mary για το "Blowin' in the Wind"
Ward Swingle για το Bach's Greatest Hits σε ερμηνεία the Swingle Singers
Count Basie για το This Time by Basie! Hits of the 50's and 60's
Al Hirt για το "Java"
April Stevens &amp; Nino Tempo για το "Deep Purple"
Παραγωγή και μηχανική επεξεργασία ήχου.
James Malloy (μηχανικός ήχου) για το Charade σε ερμηνεία Henry Mancini
Lewis W. Layton (μηχανικός ήχου), Erich Leinsdorf (διευθυντής ορχήστρας) &amp; the RCA Italiana Opera Orchestra για το Puccini: Madama Butterfly
Robert Fine (μηχανικός ήχου) για το Civil War Vol. II σε ερμηνεία Frederick Fennell
R&amp;B.
Ray Charles για το "Busted"
Προφορικός Λόγος.
Edward Albee (θεατρικός συγγραφέας) για το Who's Afraid of Virginia Woolf? σε ερμηνεία Melinda Dillon, George Grizzard, Uta Hagen &amp; Arthur Hill

</doc>
<doc id="55610" url="https://el.wikipedia.org/wiki?curid=55610" title="Ιγκόρ Σμιρνώφ">
Ιγκόρ Σμιρνώφ



</doc>
<doc id="55612" url="https://el.wikipedia.org/wiki?curid=55612" title="Ίγκορ Σμιρνόφ">
Ίγκορ Σμιρνόφ

Ο Ίγκορ Σμιρνόφ ("Igor Smirnov", γενν. στις 23 Οκτωβρίου του 1941) ήταν ο πρόεδρος της μη διεθνώς αναγνωρισμένης Δημοκρατίας της Υπερδνειστερίας (Τρανσνίστρια) από την 1 Οκτωβρίου 1991 ως τις 30 Δεκεμβρίου 2011 . Με καταγωγή από την Καμτσάτκα, εργάστηκε σε μεταλλωρυχεία και το 1987 έφτασε για πρώτη φορά στη σοσιαλιστική δημοκρατία της Μολδαβίας.
Καριέρα.
Εξελέγη Πρόεδρος στο Ανώτατο Σοβιέτ στην Τρανσνίστρια και κήρυξε την ανεξαρτησία της χώρας στις 2 Σεπτεμβρίου 1990. Ανέλαβε Πρόεδρος της Δημοκρατίας, την 1η Δεκεμβρίου 1991. Νωρίτερα, τον Αύγουστο του 1991 είχε φυλακιστεί και από τις 29 Αυγούστου ως την 1η Οκτωβρίου του 1991 αρχηγός κυβερνήσεως ανέλαβε προσωρινά ο Αντρέι Μανόιλοβ, με τον τίτλο πρόεδρος της Δημοκρατίας.
Στη δημοκρατία διεξήχθησαν εκλογές το 1991, 1996, το 2001 και στις 10 Δεκεμβρίου του 2006. Καμία άλλη χώρα εκτός από την ίδια δεν αναγνώρισε τις εκλογές. Ο Σμιρνόφ εξελέγη με μεγάλα ποσοστά και στις 4 εκλογές: στις 23 Δεκεμβρίου 1996 έλαβε 72% έναντι 20% για το Βλαντιμίρ Μαλάχοφ, στις 9 Δεκεμβρίου του 2001 κέρδισε 81,9% έναντι 6.7% για τον Τομ Ζένοβιτς και 4.6% για τον Αλεξάντερ Ραντσένκο και επανεξελέγη στις εκλογές του 2006.
Έπειτα από τις προεδρικές εκλογές του 2011, ο Σμιρνόφ ήρθε 3ος με 24,82% των ψήφων στον πρώτο γύρο και έμεινε εκτός του δεύτερου γύρου, στον οποίο επικράτησε τελικά ο Εβγκένι Σεφτσούκ με 2ο τον Ανατόλι Καμίνσκι. 
Ο Σμιρνόφ δήλωσε ότι θα αποχωρήσει από την πολιτική όταν η χώρα του αναγνωριστεί ως κυρίαρχο κράτος.

</doc>
<doc id="55613" url="https://el.wikipedia.org/wiki?curid=55613" title="Σημαία του Τουβαλού">
Σημαία του Τουβαλού

Η σύγχρονη σημαία του Τουβαλού εισήχθη όταν η χώρα έγινε ανεξάρτητη το 1978, έπειτα από την απόσχιση των νησιών Γκίλμπερτ δύο χρόνια νωρίτερα. Στην επάνω προσίστια γωνία της και επί του 1/4 της επιφανείας φέρει τη σημαία του Ηνωμένου Βασιλείου ("Union Flag"), ενώ εξωτερικά και διαγώνια από άνω προς το κάτω 9 κίτρινα αστέρια, περίπου σε διπλή συγκλίνουσα διάταξη σε ραφ φόντο, που συμβολίζουν τα ισάριθμα νησιά του νησιωτικού κράτους. Αρχικά τα κατοικημένα νησιά ήταν 8 αλλά τελικά κατοικήθηκε και ένα ένατο, με αποτέλεσμα η σημαία να έχει 9 αστέρια, κάτι που έρχεται σε αντίθεση με το όνομα της χώρας, που σημαίνει στην τοπική γλώσσα "τα οκτώ μαζί".
Ιστορικό.
Πρώτη φορά υιοθετήθηκε την 1η Οκτωβρίου του 1978 μέχρι την 1η Οκτωβρίου του 1995. Υιοθετήθηκε ξανά στις 11 Απριλίου του 1997. Η χώρα έχει Σύνταγμα από την 1η Οκτωβρίου του 1978. Ως τον Ιανουάριο του 1996 η σημαία είχε αντικατασταθεί με μία άλλη, που δεν ήταν βασισμένη στη βρετανική σημαία, με τα οκτώ αστέρια να διατηρούνται. Η σημαία αυτή , ωστόσο, δεν ήταν αρεστή στους κατοίκους, που την είδαν ως κίνηση προς κατάργηση της μοναρχίας και εγκαθίδρυσης της δημοκρατίας στη χώρα. Έτσι, το 1997 επαναφέρθηκε η σημαία με τα βρετανικά σύμβολα και με τα 9 αστέρια.

</doc>
<doc id="55614" url="https://el.wikipedia.org/wiki?curid=55614" title="Εθνόσημο του Τουβαλού">
Εθνόσημο του Τουβαλού

Το εθνόσημο του Τουβαλού απεικονίζει ένα θυρεό με χρυσό φόντο, που είναι διακοσμημένο με ένα σχέδιο αποτελούμενο από οκτώ μύδια και οκτώ φύλλα μπανάνας, Το κυρίως μέρος του θυρεού απεικονίζει μια καλύβα κάτω από έναν γαλάζιο ουρανό πάνω σε πράσινο έδαφος. Από κάτω βρίσκονται όμορφα ζωγραφισμένα κύματα του ωκεανού, χρώματος γαλάζιου και χρυσού. Κάτω από το θυρεό βρίσκεται ένα πανό που φέρει στη γλώσσα του νησιού την επιγραφή "Tuvalu mo te Atua", που σημαίνει «Τουβαλού για τους Πανίσχυρους» και αποτελεί επίσης τον τίτλο του εθνικού ύμνου της νησιωτικής χώρας.

</doc>
<doc id="55616" url="https://el.wikipedia.org/wiki?curid=55616" title="Tuvalu mo te Atua">
Tuvalu mo te Atua

Το Tuvalu mo te Atua ("Τουβαλού για τους Πανίσχυρους") είναι ο εθνικός ύμνος του Τουβαλού και υιοθετήθηκε το 1978. Τον ύμνο έγραψε και συνέθεσε ο Afaese Manoa.

</doc>
<doc id="55619" url="https://el.wikipedia.org/wiki?curid=55619" title="Φεστιβάλ Κινηματογράφου του Βερολίνου">
Φεστιβάλ Κινηματογράφου του Βερολίνου



</doc>
<doc id="55621" url="https://el.wikipedia.org/wiki?curid=55621" title="Χαρίεσσα Ημαθίας">
Χαρίεσσα Ημαθίας

Η Χαρίεσσα (πριν το 1953 Κάτω Κοπανός) είναι χωριό στο νομό Ημαθίας. Ανήκει στον Δήμο Ηρωικής Πόλης Νάουσας. Έχει υψόμετρο 45 μέτρα και βρίκεται στα 11 χλμ ανατολικά της Νάουσας.
Το χωριό έχει περίπου χίλιους κατοίκους που ασχολούνται κυρίως με τη γεωργία. Στο 1 χλμ βρισκεται το εξωκλησι της Ζωοδοχου πηγης που χτιστικε τον 16ο αιωνα και επιδιορθωθηκε το 1924. Στα 2 χλμ βορεια του χωριου ειναι οι μακεδονικοι ταφοι των Ανθεμιων, στην περιοχη των Λευκαδιων.
Ιστορία.
Είναι γνωστή από την εποχή του Μακεδονικού Αγώνα με την ονομασία Κάτω Κοπανός. Τον καιρό εκείνο ήταν κοντά η λίμνη των Γιαννιτσών όπου εξελίσσονταν μάχες μεταξύ των Ελλήνων και των Βουλγάρων. Στις μέρες μας η λίμνη έχει αποξηρανθει και τη θέση της έχουν πάρει αρκετά στρέμματα από χωράφια τα οποία εκμεταλλεύονται και οι κάτοικοι του χωριού. Από τη Χαρίεσσα περνά ο ποταμός Αράπιτσα ο οποιος πηγάζει απο τη Νάουσα και εκβάλλει στην Τάφρο 66 που με την σειρά της εκβάλλει στον Αλιάκμονα.

</doc>
<doc id="55623" url="https://el.wikipedia.org/wiki?curid=55623" title="Βαπτιστής Κιλκίς">
Βαπτιστής Κιλκίς

Ο Βαπτιστής είναι μια τοπική κοινότητα που αποτελείται από δύο οικισμούς τον Βαπτιστή και τα Κυριακαίικα με συνολικό πληθυσμό 344 κατοίκους, και ανήκει στην Δημοτική Ενότητα Κιλκίς, που είναι Δήμος της Περιφέρειας Κεντρικής Μακεδονίας, σύμφωνα με το πρόγραμμα Καλλικράτης που ψηφίστηκε το 2010 με τον νόμο 3852/2010, ΦΕΚ Α’ 87/7-6-2010. Ο Βαπτιστής σαν οικισμός έχει 330 κατοίκους (2011). 
Μέχρι το 1997 η συγκεκριμένη τοπική κοινότητα αποτελούσε αυτόνομη κοινότητα του νομού Κιλκίς με έδρα τον Βαπτιστή. Το 1997 με τον νόμο 2539/1997, ΦΕΚ Α’244/4-12-1997, το πρόγραμμα Καποδίστριας ένωσε πλέον την κοινότητα με τον Δήμο Κιλκίς, και από τότε, σύμφωνα και με το νέο πρόγραμμα που προαναφέραμε παραμένει στον Δήμο, η διαφορά είναι ότι πλέον ο Δήμος Κιλκίς έχει επεκταθεί γεωγραφικά, και πλέον ο οικισμός ανήκει στην Περιφέρεια Κεντρικής Μακεδονίας. 
Πληθυσμός.
Τις τελευταίες δεκαετίες, ο πληθυσμός του Βαπτιστή ακολούθησε μειωτική τάση (1981: 584 κάτοικοι, 1991: 535 κάτοικοι, 2001: 449 κάτοικοι). Σήμερα ο πληθυσμός του, σύμφωνα με την απογραφή του 2011, είναι 330 μόνιμους κατοίκους. Η μείωση του οφείλεται κυρίως στην μετακίνηση των κατοίκων στα αστικά κέντρα της Θεσσαλονίκης και των Αθηνών, όπως επίσης και την ενσωμάτωση της Κοινότητας Βαπτιστού στον Δήμο Κιλκίς με το πρόγραμμα τοπικής αυτοδιοίκησης Καποδίστριας που οδήγησε πολλούς κατοίκους να μετακομίσουν μόνιμα στην πόλη του Κιλκίς. Το μόνο που σταμάτησε την μείωση του πληθυσμού του ιστορικού οικισμού ήταν η δημιουργία της ΒΙ.ΠΕ. (Βιομηχανική Περιοχή) Κιλκίς, κοντά στον οικισμό.
Παρακάτω ακολουθεί πίνακας απογραφών του πληθυσμού, απο τις Ελληνικές πηγές :
Ιστορία.
Στα μέσα του 15ου αιώνα, γύρω στο 1450 είχε 6 οικίες μουσουλμάνων. Παρά την ίδρυση της Βουλγαρικής εξαρχίας το 1870 οι κάτοικοι του "Χαϊνταρλιού" παρέμειναν πιστοί στο πατριαρχείο Κωνσταντινουπόλεως. Το 1879 με την εγκατάσταση του Βούλγαρου ουνίτη επισκόπου στο Κιλκίς, Νείλου Ισβόρωφ, οι κάτοικοι του χωριού ασπάστηκαν την Ουνία. Μετά το 1893, όταν ο νέος Βουλγαρουνίτης επίσκοπος, Λάζαρος Μλαντένωφ προσχώρησε στην Βουλγαρική εξαρχία, οι "Χαϊνταρλιώτες" επανήλθαν στην ορθοδοξία, ενώ κάποιοι σταδιακά προσχώρησαν στη Βουλγαρική εκκλησία.
Η περιοχή διαδραμάτισε σημαντικό ρόλο στην διάρκεια των Βαλκανικών Πολέμων. Μέχρι το 1912 ο οικισμός βρισκόταν κάτω από την Οθωμανική κυριαρχία και έφερε το Τουρκικό όνομα Χαϊνταρλί ή Χαϊδαρλή (τουρκικά: Haidarli, ονομασία που προέρχεται από τον τούρκο Αλή με το όνομα Χαϊντάρ (Χαϊντάρ Αλή) και οι κάτοικοί του ήταν Σλαβόφωνοι όλοι, εκ των οποίων λιγοστοί Έλληνες. Όμως η περιοχή, έπειτα από τον Α' Βαλκανικό Πόλεμο το 1912 καταλήφθηκε από τους Βουλγάρους, που ως απώτερο σκοπό τους είχαν την κατάληψη της Θεσσαλονίκης που θα τους έβγαζε στο Αιγαίο. Οι κάτοικοι σύμφωνα με βουλγαρικές πηγές της εποχής ήταν όλοι Ορθόδοξοι Βούλγαροι και σε απογραφή του 1900, πριν τους πολέμους είχε 80 Σλαβόφωνους Βούλγαρους ορθόδοξους κατοίκους κ αναγράφετε σε αυτήν ο οικισμός σαν "Ajdarli Avret - Isar" ("Ajdarli =" Αινταρλί "Avret - Isar=" Αβρέτ Ισάρ σημερινό Νέο Γυναικόκαστρο. Σε απογραφή του 1905 πάλι από Βουλγαρική πηγή ο πληθυσμός ανέρχεται σε 96 Βούλγαρους εξαρχικούς κατοίκους και ο οικισμός αναφέρεται ως "Aidarli - Koukouche" ("Aidarli=" Αινταρλί "Koukouche =" Κουκουτς "σημερινό" Κιλκίς) . 
Στον Β' Βαλκανικό Πόλεμο το 1913, τα Ελληνικά στρατεύματα θέλησαν να απελευθερώσουν την περιοχή του Κιλκίς και ταυτόχρονα να προστατέψουν τη Θεσσαλονίκη από την αναμενόμενη βουλγαρική επιχείρηση κατάληψής της. Στην πλέον πολύνεκρη μάχη του 1913, την μάχη Κιλκίς-Λαχανά που κράτησε 3 ημέρες, οι ελληνικές δυνάμεις, που κατάφεραν να εκδιώξουν τους Βουλγάρους, κατέλαβαν και το λόφο του "Χαϊνταρλί" και στις 21 Ιουνίου απελευθέρωσαν την περιοχή.
Κατά την κατάληψή του από τους Βουλγάρους, ο οικισμός είχε ερημώσει εντελώς. Σύμφωνα με απογραφή του Ελληνικού Στρατού μετά το τέλος των δύο Βαλκανικών πολέμων που έγινε στις απελευθερωθείσες περιοχές το 1913 στον οικισμό δεν υπήρχε κανένας κάτοικος. Από τους λίγους οικισμούς που είχε ερημώσει τελείως, οι κάτοικοι μετακινήθηκαν σε πιό ασφαλείς κοντινές περιοχές, μα κυρίως βορειότερα στην Βουλγαρία, καθώς ο οικισμός ήταν πεδίο μαχών. Στην πρώτη εθνική απογραφή που διοργάνωσε το τότε Βασίλειο της Ελλάδος με τα νέα εδάφη το 1920 το τότε "Χαϊνταρλί" είχε 7 μόνιμους κατοίκους, οι οποίοι είχαν επιστρέψει από τις γύρω περιοχές όπου είχαν διαφύγει κ ήταν Ελληνικής καταγωγής. 
Μετά τη Μικρασιατική Καταστροφή του 1922, η Ελλάδα και η Τουρκία συμφώνησαν την μεταξύ τους ανταλλαγή πληθυσμών. Έτσι Έλληνες που οι περισσότεροι ήταν από τα χωριά που ονομαζόταν Άι Γιάννης, Σοφίδες και Αϊβαλί της Ηράκλειας στην Ανατολική Θράκη εγκαταστάθηκαν στον οικισμό, φέρνοντας μαζί και τα ήθη και έθιμά τους. Προστάτη τους είχαν τον Άγιο Ιωάννη τον Βαπτιστή, από τον οποίο επήλθε και η μετονομασία του οικισμού σε Βαπτιστής το 1929. Πλέον η πλειονότητα στον πληθυσμό του οικισμού ήταν Θρακιώτες Έλληνες της Ανατολικής Θράκης. Κατά το έτος 1928, σύμφωνα με τα στοιχεία της Επιτροπής Αποκαταστάσεως Προσφύγων (ΕΑΠ), στο χωριό ζούσαν 110 οικογένειες (443 κάτοικοι).
Λοιπά Στοιχεία.
Παρά το μικρό μέγεθός του, ο οικισμός διαθέτει ένα Δημοτικό Σχολείο - Νηπιαγωγείο και ένα Γυμνάσιο. Υπάρχουν επίσης δύο εκκλησίες, του Ι.Ν. Άγιου Ιωάννη Προδρόμου Βαπτιστού κ ο Προφήτης Ηλίας ένας Πολιτιστικός Σύλλογος και ένας Αθλητικός Όμιλος που ονομάζεται Δόξα Βαπτιστού. Υγειονιμικά ο οικισμός καλύπτεται με το Αγροτικό Ιατρείο Βαπτιστού που λειτουργεί εντός οικισμού.
Το χωριό απέχει 12,7 χλμ. από το Κιλκίς, 55,5 χλμ. από τη Θεσσαλονίκη, 542 χιλιόμετρα από την Αθήνα, ενώ σε απόσταση 11,4 χιλιομέτρων βρίσκεται η ΒΙ.ΠΕ. Κιλκίς.

</doc>
<doc id="55625" url="https://el.wikipedia.org/wiki?curid=55625" title="Χαλκούνια">
Χαλκούνια

Τα Χαλκούνια είναι τοπικό έθιμο, ένα δρώμενο που λάμβανε χώρα παλαιότερα σε διάφορα μέρη της Ελλάδας και συνεχίζεται σήμερα στο Αγρίνιο. 
Χαλκούνια Αγρινίου.
Λαμβάνει χώρα κάθε χρόνο το βράδυ της Μεγάλης Παρασκευής. Έχει τις ρίζες του στην εποχή της Τουρκοκρατίας και είναι ένα από τα χαρακτηριστικότερα πασχαλινά έθιμα της Ελλάδας.
Τα χαλκούνια είναι αυτοσχέδιες εκρηκτικές κατασκευές που αποτελούνται από έναν μεγάλο κύλινδρο γεμάτο με ένα μείγμα μπαρουτιού και ένα φυτίλι στο άκρο. Η ιστορία τους χάνεται στα χρόνια της Τουρκοκρατίας όταν οι Αγρινιώτες τα άναβαν κατά την περιφορά του Επιταφίου για να απομακρύνουν τους αλλόθρησκους. Συνέχισαν όμως να τα κατασκευάζουν και μετά την απελευθέρωση της χώρας, στα πλαίσια τώρα ενός "πολέμου" που λάμβανε χώρα ανάμεσα σε 2 κυρίως ομάδες. Τη μια ομάδα αποτελούσαν οι ενορίες Αγίου Χριστοφόρου, Αγίας Τριάδας και Αγίου Γεωργίου και την άλλη οι ενορίες Αγίου Δημητρίου και Παναγίας. Οι επιτάφιοι από όλα τα σημεία της πόλης συναντώνταν στο κέντρο της και εκεί άρχιζε ο "χαλκουνοπόλεμος".
Κατά τη διάρκεια της δικτατορίας τα χαλκούνια απαγορεύτηκαν με αφορμή την ασφάλεια των πολιτών, όμως άρχισαν να ξαναεμφανίζονται στις αρχές της δεκαετίας του '90, πιο οργανωμένα αυτή τη φορά και με τη στήριξη του δήμου. Το έθιμο λαμβάνει χώρα στην πλατεία Δημοκρατίας μετά την περιφορά των Επιταφίων σαν μια γιορτή επίδειξης και χωρίς την ύπαρξη πια αντιμαχόμενων ομάδων. Πλήθος κόσμου συρρέει κάθε χρόνο στην πόλη για να παρακολουθήσει τα θεαματικά πυροτεχνήματα και το έθιμο γνωρίζει μεγάλη προβολή από την τηλεόραση και τα άλλα μέσα μαζικής ενημέρωσης.
Εκτός από την πόλη του Αγρινίου, το έθιμο των Χαλκουνιων εξακολουθεί να υπάρχει και σε γειτονικές περιοχές όπως η Παραβόλα και η Τραγάνα.
Χαλκούνια Αχαΐας.
Το έθιμο του χαλκουνοπόλεμου, όπως λεγόταν στην Αχαΐα, σήμερα έχει εκλείψει. 
Γινόταν κυρίως τη Μεγάλη Παρασκευή αλλά και στον επιτάφιο. Στην Πάτρα έχουν αναφερθεί πολλοί θάνατοι και τραυματισμοί και συμπλοκές με αστυνομικούς που προσπαθούσαν να το εμποδίσουν. Το 1884 χρειάστηκε η επέμβαση του στρατού και το 1891 δεν έγινε καθόλου ανάσταση, αφού αυτό ήταν αδύνατο από τα χαλκούνια που έπεφταν. Το έθιμο γινόταν και από τους Καθολικούς της πόλης στον επιτάφιο. 
Ήταν πολύ διαδεδομένο και στην υπόλοιπη Αχαΐα. Σε άρθρο της εφημερίδας ΣΚΡΙΠ το 1902 αναφέρεται ότι στη Δύμη ο εισαγγελέας έδωσε εντολή στον αστυνόμο να συλλάβει έναν πολίτη με χαλκούνι, επειδή απαγορευόταν, και αυτός αρνήθηκε με περιφρονητικό τρόπο, με αποτέλεσμα να δημιουργηθεί ρήξη μεταξύ δικαστικών και αστυνομικών αρχών στην Αχαΐα.

</doc>
<doc id="55631" url="https://el.wikipedia.org/wiki?curid=55631" title="Αεροστατο">
Αεροστατο



</doc>
<doc id="55637" url="https://el.wikipedia.org/wiki?curid=55637" title="Καλαμωτή Χίου">
Καλαμωτή Χίου

Η Καλαμωτή είναι χωριό της Χίου, στο Δήμο Μαστιχοχωρίων. Αποτελεί έδρα δημοτικού διαμερίσματος και κατά την απογραφή του 2001 είχε 718 κατοίκους. Το χωριό έχει ιστορία ήδη από το Μεσαίωνα, οπότε και ήταν διοικητικό κέντρο της περιοχής. 
Γενικές πληροφορίες.
Η Καλαμωτή είναι ένα από τα μεγαλύτερα χωριά της Χίου, κτισμένη στον δεύτερο μεγαλύτερο και πιο εύφορο κάμπο του νησιού, στην Νοτιοανατολική Χίο. Είναι ένα από τα 21 μαστιχοχώρια και διασώζεται σε καλή κατάσταση ο μεσαιωνικός οικισμός του.
Απέχει από την πόλη της Χίου(Χώρα) 24 χιλιόμετρα.
Για το όνομα του χωριού υπάρχουν δύο ερμηνείες. Η μία θέλει την Καλαμωτή να οφείλει το όνομά της σε ένα είδος κοσμήματος, που αποτελούσε συμπλήρωμα της χιώτικης γυναικείας ενδυμασίας. Η δεύτερη και επικρατέστερη, μας πληροφορεί ότι το χωριό οφείλει την το όνομά του στις «καλαμωτές» (λέξη βυζαντινή, από το ρήμα καλαμόω –ώ) δηλαδή τα καλαμένια πλέγματα που χρησιμοποιούσαν στην καλλιέργεια του μεταξοσκώληκα. Μαρτυρίες κατοίκων αλλά και σημερινές ενδείξεις, δείχνουν ότι ο κάμπος της Καλαμωτής είχε, όπως και σήμερα άλλωστε, αυτοφυείς καλαμιές και πολλές συκομουριές. Αυτό μας πείθει ότι άκμαζε συστηματικά η σηροτροφία. 
Ο μεσαιωνικός οικισμός της Καλαμωτής έχει την σημερινή του μορφή τουλάχιστον από την περίοδο της θαλασσοκρατορίας της Γένοβας (1346-1566) και προήλθε από τη συνένωση των διάσπαρτων μικρών χωριών που βρίσκονταν στην εύφορη κοιλάδα της ΝΑ Χίου. Ο κύριος σκοπός της δημιουργίας του χωριού ήταν η άμυνα, γι΄ αυτό και το χωριό έμοιαζε με οχυρό και ήταν αθέατο από τη θάλασσα. Μόνο έτσι θα μπορούσαν να αντιμετωπισθούν οι συνεχείς ληστρικές επιδρομές των πειρατών εκείνης της εποχής (7ος έως 14ος αιώνας).
Ιστορία.
Με δεδομένο το γεγονός ότι στους πρόποδες του λόφου του Προφήτη Ηλία Κώμης ανακαλύφθηκε οικισμός του 8ου αιώνα π.Χ. θα μπορούσε να συμπεράνει κανείς ότι και η περιοχή του κάμπου της Καλαμωτής που γειτνιάζει, λόγω και της ευφορίας της, θα καλλιεργούνταν και θα κατοικούνταν από πολύ παλιά. 
Ακριβείς πληροφορίες για το από πότε υφίσταται η Καλαμωτή ως χωριό δεν είναι γνωστές. Θεωρείται, όμως, σχεδόν βέβαιο ότι στη θέση της σημερινής Καλαμωτής βρισκόταν ένα, ίσως το μεγαλύτερο από τα διάσπαρτα χωριά που συνενώθηκαν κατά την περίοδο της γενουατικής κατοχής (1346-1566) στη Χίο, σχηματίζοντας την πολεοδομική συγκρότηση του έως σήμερα διατηρούμενου μεσαιωνικού οικισμού της Καλαμωτής. 
Την περίοδο από τον 7ο μέχρι και τον 14ο αιώνα ή Χίος γνώρισε μια ασυνήθιστη σε εύρος και συχνότητα πειρατική δράση με συνέπεια τα χωριά του σημερινού κάμπου της Καλαμωτής να είναι εύκολος στόχος λόγω της άμεσης πρόσβασης που είχαν μέσω της παραλίας της Κώμης. Το γεγονός αυτό ανάγκασε τους κατοίκους όλων αυτών των χωριών να εγκατασταθούν σε έναν οικισμό ο οποίος να είναι αθέατος από την θάλασσα και καλά οχυρωμένος. Την ίδια περίοδο και για τους ίδιους λόγους σχηματίστηκαν και άλλα χωριά της Χίου (Πυργί, Μεστά, Ολύμποι) με παρόμοια συγκρότηση. Αυτό οδηγεί στο συμπέρασμα ότι οι δημιουργία όλων αυτών των οικισμών έγινε υπό τις οδηγίες των Γενουατών στα πλαίσια της διοίκησης της Χίου από την εμπορική εταιρεία Μαόνα της οικογένεια Τζουστινιάνι, με σκοπό την εκμετάλλευση των προσόδων (κυρίως μαστίχας) και το εμπόριο του νησιού.
Κατά την περίοδο αυτή για τις ανάγκες οχύρωσης του οικισμού δημιουργήθηκε ένας συνεχής εξωτερικός τοίχος χωρίς παράθυρα από τους εξωτερικούς τοίχους των ακραίων περιμετρικών σπιτιών του χωριού. Στις τέσσερις γωνίες υπήρχαν ισάριθμοι κυκλικοί πύργοι φρούρια. Μόνο δύο ήταν οι είσοδοί στο χωριό φρούριο, η πάνω πόρτα στα ανατολικά και η κάτω πόρτα στα δυτικά. Όπως μνημονεύει ο περιηγητής Buondelmonti (1422) στο χωριό δέσποζαν δύο μεγάλοι πύργοι. Λόγω του καταστρεπτικού σεισμού του 1881, αλλά και των ανθρώπινων παρεμβάσεων σήμερα σώζεται μόνο ένα μικρό τμήμα του τείχους Νότια.
Στα πλαίσια αυτών των οχυρωματικών αναγκών κατασκευάσθηκαν και δύο βίγλες μία στον ομώνυμο λόφο ανατολικά της Κώμης και μία στον λόφο του προφήτη Ηλία στα δυτικά, με σκοπό να ειδοποιούν σε περίπτωση που έβλεπαν πειρατικά πλοία τους κατοίκους του χωριού να οχυρωθούν μέσα στα τοίχοι του. Η ειδοποίηση γινόταν ανάβοντας φωτιά ο βιγλάτορας, όπως ονομαζόταν ο κάτοικος του χωριού που είχε αναλάβει αυτά τα καθήκοντα.
Κατά την περίοδο της Γενουατοκρατίας, σύμφωνα με τον Φίλιππο Αργέντη, η Καλαμωτή ήταν έδρα Καστελλάνου (Castellanus di Calamoti) και κέντρο μιας από τις δώδεκα περιφέρειες του νησιού, η οποία εκτείνονταν από την περιοχή του Αγίου Γεωργίου Συκούση και της Καλλιμασιάς ως τα δυτικά των Αρμολίων και του Πυργίου (Ασπροχώματα) ενώ συμφωνα με άλλες πληροφορίες εγκαταστάθηκε στην Καλαμωτή η Milizia Catomerea, η στρατιωτική δύναμη που έλεγχε την Κατωμερέα, όπως έλεγαν τότε τη νότια Χίο. 
Το 1566 η Χίος καταλείφθηκε από τους Τούρκους και η Καλαμωτή πέρασε όπως και όλα τα υπόλοιπα μαστιχοχώρια στη διοίκηση του Τούρκου επάρχου, του Αγά. Λόγω της παραγωγής της μαστίχας, της μοναδικής στον κόσμο ρητίνης με τις πολύτιμες ιδιότητες και τις ποικίλες χρήσεις της, υπήρχε προνομιακή εκμετάλλευση των Μαστιχοχωρίων από την Υψηλή Πύλη. Μετά την Καταστροφή του 1822 και τη διοικητική μεταρρύθμιση του 1839 η Καλαμωτή βρέθηκε στο κέντρο των Μαστιχοχωρίων αφού ήταν έδρα του ομώνυμου Δήμου (Καlamoti Nahiye) και είχε την έδρα του ο Τούρκος διοικητής (Μουντούρης)των Μαστιχοχωρίων. 
Το 1912 ήρθε η απελευθέρωση της Χίου και λίγα χρόνια μετά άρχισε να κατασκευάζεται το Δημοτικό Σχολείο του χωριού που λειτούργησε για πρώτη φορά το 1922. Μετά το τέλος του Ελληνοϊταλικού πολέμου και τη γερμανική κατοχή υπήρχε διάχυτη η ανάγκη ανοικοδόμησης πάνω στις σύγχρονες βάσεις της επιστήμης και της τεχνολογίας. Το επόμενο βήμα στην πνευματική εξέλιξη της Καλαμωτής έγινε το 1950 με την ανέγερση της πρώτης πτέρυγας του γυμνασίου. Κατά την δεκαετία 1947 – 1957 με τη βοήθεια μεγάλων ευεργετών έγιναν σημαντικά έργα υποδομής στο χωριό, πρωτοποριακά ίσως για τα δεδομένα της συγκεκριμένης εποχής και του συγκεκριμένου τόπου.
Πολεοδομική οργάνωση.
Κύρια στοιχεία της πολεοδομικής οργάνωσης της παλιάς Καλαμωτής ήταν το κλειστό τετράπλευρο σχήμα, το συνεχές και αδιάσπαστο αμυντικό τείχος περιμετρικά, οι στενοί δρόμοι που καλύπτονταν κατά διαστήματα από εγκάρσια τόξα και καμάρες, οι μικρές διαστάσεις των κοινόχρηστων χώρων, η απουσία δένδρων, η πληθώρα εκκλησιών και οι συνεχείς λιθόκτιστες προσόψεις των κατοικιών. Τα περισσότερα από αυτά τα στοιχεία είναι ορατά μέχρι και σήμερα στους επισκέπτες του παλιού οικισμού. Η πολεοδομική οργάνωση του χωριού εξασφάλιζε την άμυνα και προστασία του από τις πειρατικές επιδρομές. Στο κέντρο του οικισμού υπήρχε ένας ψηλός πύργος. 
Τα σπίτια είναι λιθόκτιστα και τα περισσότερα διώροφα, με το στάβλο και τους βοηθητικούς χώρους στο ισόγειο και την κυρίως κατοικία με τα υπνοδωμάτια στον όροφο. Στον όροφο υπήρχε επίσης ένας ημιυπαίθριος χώρος (ξάτο) που οδηγούσε στο δώμα (βότα). Πάνω από τους δρόμους υπήρχαν δωμάτια σπιτιών που στηριζόταν σε ημικυλινδρικούς θόλους, ενώ τα δώματα όλων των σπιτιών ήταν σχεδόν στο ίδιο ύψος, έτσι ήταν εύκολη η διαφυγή των κατοίκων σε περίπτωση κινδύνου από σπίτι σε σπίτι.
Η πολεοδομική οργάνωση του οικισμού έχει ορθολογικό χαρακτήρα και διατηρεί στοιχεία που μαρτυρούν ύπαρξη σχεδιασμού. Σε αντίθεση με τους άλλους οικισμούς στο πολεοδομικό σύστημα της Καλαμωτής διακρίνεται μια σαφής γεωμετρικότητα με τη χάραξη 4 αξόνων που ορίζουν το βασικό οδικό δίκτυο. Από την πάνω και κάτω πόρτα ξεκινούν οι δύο κεντρικοί δρόμοι που διασχίζουν το χωριό και καταλήγουν στην πλατεία, όπου υπήρχε ο πύργος. Δεν υπάρχει πουθενά αδιέξοδο ή δρόμοι με στροφές, που θα μπέρδευαν τους κατοίκους ή τους επισκέπτες.
Τόσο οι κεντρικοί όσο και οι περιφερειακοί δρόμοι ήταν λιθόστρωτοι, ενώ στη μέση σχηματιζόταν αυλάκι για την συγκέντρωση των νερών της βροχής τα οποία τα οδηγούσε εκτός των τειχών.
Αξιοσημείωτο ήταν τέλος το σύστημα αποχέτευσης της παλιάς Καλαμωτής με τα κενά περίπου 80 εκατοστών, που αφήνονταν μεταξύ των παρακείμενων σπιτιών, σχηματίζοντας επιμήκεις ευθείες αυλακώσεις που ονομάζονταν στενάδες, οι οποίες διέσχιζαν το χωριό και οδηγούσαν τα λύματα έξω από τα τείχη του.
Παραλίες.
Νότια της Καλαμωτής και σε απόσταση 3,5 χιλιομέτρων βρίσκεται η Κώμη, το επίνειο της Καλαμωτής, ένα από τα δημοφιλέστερα θέρετρα της Χίου. Ανατολικά και αμέσως μετά την Κώμη βρίσκεται η παραλία «Της γριάς ο φούρνος» με ακτή από βότσαλο. Άλλες αξιόλογες παραλίες σε κοντινή απόσταση από την Καλαμωτή είναι:
Αξιοθέατα.
Αξιόθέατο μπορεί να χαρακτηριστεί ολόκληρο το τμήμα του μεσαιωνικού οικισμού της Καλαμωτής. Ξεχωρίζει ιδιαίτερα το κεντρικό οικοδομικό τετράγωνο του χωριού ο "Βαρβακάς" όπως λέγεται καθώς και η εκκλησία της αγίας Παρασκευής, πολιούχου του χωριού. Αξιόλογες είναι και οι υπόλοιπες εκκλησίες του χωριού, κυρίως δε η Αγία Κυριακή και η Κάτω Παναγία καθώς και τα πάνω από τριάντα εξωκλήσια στην ευρύτερη περιοχή της Καλαμωτής με σημαντικότερο αυτών την εκκλησία της Παναγίας της Αγρελωπούσαινας. 
Η Παναγιά η Αγρελωπούσαινα χτίστηκε κατά τον 13ο ή 14ο αιώνα. Γλυπτά διακοσμούν τον εξωτερικό χώρο της εκκλησίας, τα οποία είναι το μαρμάρινο πλαίσιο της πόρτας εισόδου και οι δύο ανάγλυφες πλάκες στο δυτικό τοίχο. Το εσωτερικό κοσμούν τοιχογραφίες και ξυλόγλυπτο επιχρυσωμένο τέμπλο, σπουδαίο δείγμα της λαϊκής τέχνης του 19ου αιώνα.
Κατευθυνόμενος στον δρόμο που οδηγεί στο αξιόλογο κτήριο του Δημοτικό σχολείο και πλησίον αυτού, στα Βορειοανατολικά του χωριού, μπορεί κάποιος να δει το θαυμάσιο μαρμάρινο μνημείο στο ηρώο πεσόντων, έργο του διάσημου γλύπτη και ακαδημαϊκού Μιχάλη Τόμπρου. 
Σε απόσταση 1,50 χιλιομέτρου βόρεια της Καλαμωτής βρίσκεται το πρόσφατα κατασκευασμένο φράγμα της Καλαμωτής, ενώ ακόμα βορειότερα βρίσκεται η Παναγία η Σικελιά, εκκλησία του 12ου ή 13ου αιώνα βασιλική με τρούλο που διακοσμείται εξωτερικά με κεραμοπλαστικά.
Στην Κώμη μπορεί κάποιος να δει και να επισκεφθεί τις βίγλες στους δύο λόφους Ανατολικά και δυτικά, μέρος της αμυντικής οργάνωσης της Καλαμωτής κατά την περίοδο της Γενουατοκρατίας. 
Από τους πρόποδες του προφήτη Ηλία στην Κώμη ξεκινάει το ανηφορικό μονοπάτι που οδηγεί στην ομώνυμη εκκλησία στην κορυφή του λόφου. Από εκεί η υπέροχη πανοραμική θέα ανταμείβει την επίπονη προσπάθεια ανάβασης. Το θέαμα είναι εκπληκτικό. 
Σε απόσταση 2 χιλιομέτρων από την Κώμη και στην νοτιοδυτική πλαγιά του λόφου του Προφήτη Ηλία βρίσκεται ο αρχαίος οικισμός του Εμποριού. Οικισμός που ιδρύθηκε τον 8ο αιώνα π.Χ. από τους Ίωνες και εγκαταλείφθηκε στο τέλος του 2ου αιώνα π.Χ. 
Τα πανηγύρια του χωριού είναι στις 26 και 27 Ιουλίου προς τιμήν της πολιούχου του χωριού Αγίας Παρασκευής και στις 7 Ιουλίου προς τιμήν της Αγίας Κυριακής.

</doc>
<doc id="55644" url="https://el.wikipedia.org/wiki?curid=55644" title="Αίμα">
Αίμα

Αίμα είναι το υγρό που κυκλοφορεί στο αγγειακό σύστημα των ανθρώπων και των ζώων. Η κυκλοφορία του διαμέσου της καρδιάς, των αρτηριών, των φλεβών και των τριχοειδών αγγείων επιτελεί διάφορες λειτουργίες όπως η μεταφορά θρεπτικών ουσιών, ορμονών, βιταμινών, θερμότητας και οξυγόνου στους ιστούς και την απομάκρυνση άχρηστων ουσιών που παράγονται κατά τον μεταβολισμό και του διοξειδίου του άνθρακα. Επιπρόσθετα, παρέχει άμυνα κατά των λοιμώξεων μέσω της δράσης των λευκών αιμοσφαιρίων και των αντισωμάτων. Το αίμα αποτελεί έναν εξαιρετικά εξειδικευμένο κυκλοφορούντα ιστό, ο οποίος αποτελείται από διάφορους τύπους κυττάρων που συγκρατούνται μέσα σε ένα υγρό μέσο που ονομάζεται πλάσμα.
Το αίμα αποτελεί το 7% του βάρους του ανθρώπινου σώματος και, κατά συνέπεια, ο μέσος ενήλικος έχει συνολικό όγκο αίματος γύρω στα 5 λίτρα, από τα οποία τα 2,7 έως 3 λίτρα είναι πλάσμα και το υπόλοιπο της σύστασής του είναι τα έμμορφα κυτταρικά στοιχεία που αιωρούνται σε αυτό. Το αίμα διασχίζει το ανθρώπινο σώμα με μέση ταχύτητα 2 χιλιόμετρα την ώρα, καλύπτοντας όλο το δίκτυο των αιμοφόρων αγγείων, των οποίων η επιφάνεια υπολογίζεται σε 8.000 τετραγωνικά μέτρα. Με κάθε παλμό της η καρδιά διοχετεύει περίπου 70 χιλιοστόλιτρα αίματος στις αρτηρίες, που ισοδυναμούν με περίπου 7.000 λίτρα ημερησίως ή περίπου 2,5 εκατομμύρια λίτρα το χρόνο.
Η σύσταση του αίματος.
Το ανθρώπινο αίμα αποτελείται από το πλάσμα (άμορφο συστατικό), μέσα στο οποίο εναιωρούνται τα ερυθρά αιμοσφαίρια, τα λευκά αιμοσφαίρια και τα αιμοπετάλια. Το αίμα περιέχει αέρια όπως το οξυγόνο, το διοξείδιο του άνθρακα και το άζωτο και μεταφέρει επίσης σε μικρές ποσότητες μια μεγάλη ποικιλία διαλυμένων χημικών ουσιών, στις οποίες περιλαμβάνονται υδατάνθρακες (γλυκόζη), πρωτεΐνες (λευκώματα), ορμόνες, λίπη και αζωτούχες ενώσεις. Το αίμα αποτελείται κατά 22 % από στερεά και κατά 78 % από νερό.
Τα πραγματικά κύτταρα και τα διάφορα τμήματά τους (έμμορφο συστατικό) αποτελούν το 45% του όγκου του κυκλοφορούντος αίματος. Η αναλογία ερυθρών αιμοσφαιρίων προς λευκά αιμοσφαίρια είναι περίπου 500 προς 1. Σε ένα κυβικό χιλιοστό αίματος υγιούς ανθρώπου βρίσκονται 4 με 5 εκατομμύρια ερυθρά αιμοσφαίρια, 4.000 με 11.000 λευκά και 150.000 με 400.000 αιμοπετάλια. Το πιο σημαντικό από τα λευκώματα που μεταφέρει το αίμα είναι η αιμοσφαιρίνη, η οποία είναι μια μεταλλοπρωτεΐνη με σίδηρο, που περιέχεται στα ερυθρά αιμοσφαίρια. Η λειτουργία που επιτελεί στα περισσότερα θηλαστικά είναι αυτή της μεταφοράς οξυγόνου από τους πνεύμονες στο υπόλοιπο σώμα και διοξειδίου του άνθρακα από το σώμα στους πνεύμονες. Κατά την διαδικασία αυτή η αιμοσφαιρίνη ονομάζεται οξυαιμοσφαιρινη. Άλλα λευκώματα του αίματος του προσδίδουν ιδιότητες όπως η πηκτικότητα. Οι διάφορες ιδιότητες των ομάδων αίματος που λαμβάνονται υπόψιν στις μεταγγίσεις επίσης εξαρτώνται από λευκώματα του αίματος.
Πλάσμα.
Το "πλάσμα" είναι το μεγαλύτερο κύριο συστατικό του αίματος και αποτελεί το 55% του όγκου του. Είναι ένα υποκίτρινο υγρό μέσω του οποίου μεταφέρονται αιμοσφαίρια, πρωτεΐνες και άλλες ουσίες. Αποτελείται κατά 91,5% από νερό, κατά 7% από πρωτεΐνες, όπως η λευκωματίνη (αλβουμίνη), οι σφαιρίνες και το ινωδογόνο, και κατά 1,5% από άλλες ουσίες, όπως θρεπτικά συστατικά, ορμόνες, αναπνευστικά αέρια, ηλεκτρολύτες, βιταμίνες και άχρηστες αζωτούχες ουσίες.
Ερυθρά αιμοσφαίρια.
Τα "ερυθρά αιμοσφαίρια" ή "ερυθροκύτταρα" (RBC) αποτελούν το 38% με 48% του πλήρους αίματος. Είναι τα πιο πολυάριθμα κύτταρα σε κυκλοφορία και δίνουν στο αίμα το χαρακτηριστικό κόκκινο χρώμα του μέσω της αιμοσφαιρίνης που περιέχουν. Η λειτουργία τους αφορά τη διατήρηση των ιστών στη ζωή καθώς μεταφέρουν σε αυτούς οξυγόνο από τους πνεύμονες και απομακρύνουν το διοξείδιο του άνθρακα προς την αντίθετη κατεύθυνση. Έχουν το σχήμα αμφίκοιλων δίσκων διαμέτρου 7 μικρόμετρα και πάχους 2. Παράγονται από τον μυελό των οστών και δεν έχουν πυρήνα, ενώ ο μέσος όρος ζωής τους είναι 120 ημέρες, κατά τη διάρκεια του οποίου διανύει 1.500 χιλιόμετρα καθώς διασχίζει ολόκληρο το κυκλοφορικό σύστημα. Είναι πολύ ελαστικά κύτταρα και αυτή τους η ιδιότητα τους επιτρέπει να περνούν από τα τριχοειδή αγγεία. Η εκατοστιαία αναλογία ερυθρών αιμοσφαιρίων ανά μονάδα όγκου αίματος ονομάζεται "αιματοκρίτης".
Αιμοσφαιρίνη.
Η "αιμοσφαιρίνη" αποτελεί πρωτεϊνική (λευκωματούχο) ένωση του αίματος. Σχηματίζεται από δύο ζεύγη διαφορετικών πρωτεϊνικών αλυσίδων και τέσσερις προσθετικές ομάδες, οι οποίες ονομάζονται "αίμη". Καθοριστικό ρόλο παίζει η παρουσία σιδήρου σε αυτές τις προσθετικές ομάδες, ο οποίος έχει υψηλότατη τάση σύνδεσης με το οξυγόνο και χαμηλότερη με το διοξείδιο του άνθρακα. Σύμφωνα με αυτό, γίνεται σύνδεση του οξυγόνου με την αιμοσφαιρίνη στους πνεύμονες, όπου εμφανίζεται και μεγάλη συγκέντρωση οξυγόνου, οπότε και δημιουργείται η "οξυαιμοσφαιρίνη". Έτσι, είναι δυνατή η μεταφορά οξυγόνου στα τριχοειδή αγγεία, εκμεταλλευόμενη την ιδιότητα της οξυαιμοσφαιρίνης του να αποβάλλει εύκολα οξυγόνο. Το αίμα που έχει κορεστεί από οξυγόνο και έχει μεγάλη ποσότητα οξυαιμοσφαιρίνης λέγεται "αρτηριακό αίμα". Αυτό καθώς φτάνει στα λεπτά τριχοειδή αγγεία διασπάται σε αιμοσφαιρίνη και οξυγόνο και έτσι γίνεται η μεταφορά του οξυγόνου στους ιστούς. Αντίστροφα, η απόθεση του διοξειδίου του άνθρακα στις πνευμονικές κυψελίδες γίνεται μέσω της απόθεσης του διοξειδίου του άνθρακα που αποβάλλεται από αυτούς, στην αιμοσφαιρίνη. Η αιμοσφαιρίνη αυτή ονομάζεται "ανθρακοαιμοσφαιρίνη" και το αίμα που την περιέχει έχει πιο σκοτεινό χρώμα από το αρτηριακό και ονομάζεται φλεβικό. Η ανθρακοαιμοσφαιρίνη διασπάται στους πνεύμονες και αποβάλλεται το διοξείδιο του άνθρακα. Σύμφωνα με την περιγραφή αυτού του κύκλου φαίνεται ότι η λειτουργία της αιμοσφαιρίνης αφορά στη μεταφορά οξυγόνου στους ιστούς και την απαγωγή του διοξειδίου του άνθρακα από αυτούς καθώς και ότι η αιμοσφαιρίνη υπάρχει μόνο στα ερυθρά αιμοσφαίρια και είναι αυτή ουσιαστικά που δίνει στο αίμα το χαρακτηριστικό του χρώμα, για τον άνθρωπο, τα σπονδυλωτά και κάποια ασπόνδυλα ζώα.
Η ποσότητά της στο αίμα μετριέται σε γραμμάρια (g) αιμοσφαιρίνης ανά 100 κυβικά εκατοστά (cc) αίματος. Ο ενήλικος έχει συνήθως μέσο όρο αιμοσφαιρίνης 14 g/100 cc. Ένας πρακτικός τρόπος για να υπολογίζεται ο αιματοκρίτης από την τιμή της αιμοσφαιρίνης είναι μέσω πολλαπλασιασμού της τιμής αυτής επί 3. Το γινόμενο είναι συνήθως λίγο μικρότερο από την πραγματική τιμή του αιματοκρίτη. Η ποσότητα της αιμοσφαιρίνης στο αίμα αποτελεί σημαντική διαγνωστική μέθοδο για την ιατρική καθώς μπορεί να δώσει ενδείξεις για ένα ευρύ φάσμα παθήσεων.
Λευκά αιμοσφαίρια.
Τα "λευκά αιμοσφαίρια", "λευκοκύτταρα" ή "κοκκιοκύτταρα" (WBC) είναι άχρωμα ή λευκού χρώματος κύτταρα με πυρήνα. Αποτελούν λιγότερο από το 1 τοις εκατό του πλήρους αίματος. Έχουν σχήμα σφαιρικό όταν είναι ακίνητα ενώ μπορούν να κινούνται με αμοιβαδικές κινήσεις. Μία σημαντική τους ικανότητα είναι το ότι μπορούν να διαπερνούν τα τοιχώματα των αιμοφόρων αγγείων και να φτάνουν στο συνδετικό ιστό και στη λέμφο.
Η πρωταρχική λειτουργία τους είναι η άμυνα και η καταπολέμηση των λοιμώξεων μέσω της επίθεσης και της καταστροφής επιβλαβών ξένων ουσιών. Μπορούν να κατευθύνονται προς τις περιοχές του οργανισμού όπου αυτός έχει προσβληθεί, όπως φλεγμονές, εγκαύματα, πληγές, και να κατατρώνε και να αποβάλλουν με φαγοκύττωση μικρότερά τους οργανικά μόρια. Επιπλέον, με ένζυμα που φέρουν μπορούν να καταλύουν τον ιστό, φαινόμενο που συναντάται στα αποστήματα με σκοπό την επαναδημιουργία υγιούς ιστού μετά την πλήρη καταπολέμηση της πάθησης που προκάλεσε την κατάλυση. Σχηματίζονται στους μυελοβλάστες του μυελού των οστών, στο σπλήνα και τους λεμφαδένες. Κατά κανόνα είναι, επίσης, υπεύθυνα για την Ιστοσυμβατότητα κατά τις μεταμοσχεύσεις οργάνων, καθώς, αν δεν υφίσταται ιστοσυμβατότητα, τα λευκά αιμοσφαίρια "επιτίθενται" στο μόσχευμα, θεωρώντας το "ξένο σώμα" και, σταδιακά, προκαλούν την καταστροφή του.
Αιμοπετάλια.
Τα "αιμοπετάλια" είναι κυτταρικά θραύσματα, μήκους 2 - 4 μm, τα οποία αποτελούν λιγότερο από το 1 τοις εκατό του πλήρους αίματος. Αριθμούν 250.000 - 400.000 ανά κυβικό χιλιοστό αίματος [4].Παίζουν καθοριστικό ρόλο στην πήξη του αίματος και την αιμόσταση, δηλαδή στην αναστολή της αιμορραγίας ή της κυκλοφορίας μέσω έκκρισης του ενζύμου της θρομβοκινάσης. Δημιουργούν το φαινόμενο της πήξης του αίματος, με αποτέλεσμα να αποτρέπεται η διαρροή αίματος από τις πληγές. Τα αιμοπετάλια παράγονται από το μυελό των οστών.
Πολλές φορές αναφέρονται ως "θρομβοκύτταρα", χωρίς αυτή η ονομασία να είναι ορθή. Τα θρομβοκύτταρα είναι κύτταρα με πυρήνα που συναντώνται σε όλα τα σπονδυλωτά, πλην των θηλαστικών.
Πήξη του αίματος.
Σε ένα μικρό τραυματισμό το αίμα σύντομα πήζει και η αιμορραγία σταματά. Η πήξη του αίματος είναι πολύ σημαντική διαδικασία διότι εμποδίζει τη μεγάλη απώλεια αίματος, την εισβολή των μικροοργανισμών και είναι το πρώτο βήμα για την επούλωση ενός τραύματος.
Η καταστροφή ενός ιστού ακολουθείται από μια σειρά αντιδράσεων, στο τέλος της οποίας το ινωδογόνο μετατρέπεται με τη βοήθεια της θρομβίνης (ένζυμο) σ' ένα μη διαλυτό πρωτεϊνικό πλέγμα, το ινώδες. Το ινώδες δημιουργεί ένα μικροσκοπικό δίκτυο, του οποίου οι ίνες εγκλωβίζουν τα ερυθρά αιμοσφαίρια. Έτσι σχηματίζεται ένας θρόμβος, που σταματά τη ροή του αίματος. Για το σχηματισμό της θρομβίνης είναι απαραίτητοι πολλοί παράγοντες όπως το ασβέστιο, η βιταμίνη Κ και τα αιμοπετάλια. Η διαδικασία πήξης του αίματος είναι μια σύνθετη πορεία, κατά την οποία ο ένας παράγοντας ενεργοποιεί τον άλλον.
Πρέπει να σημειωθεί ότι ο καπνός του τσιγάρου περιέχει δύο τουλάχιστον ουσίες οι οποίες παρεμποδίζουν το σχηματισμό του ινώδους.
Ορισμένοι άνθρωποι γεννιούνται χωρίς να διαθέτουν κάποιον από τους παράγοντες πήξης του αίματος, με αποτέλεσμα η διαδικασία της πήξης να καθυστερεί σημαντικά, γεγονός που έχει ως συνέπεια τη μεγάλη απώλεια αίματος σε περιπτώσεις τραυματισμού. Η ασθένεια αυτή ονομάζεται αιμορροφιλία ή αιμοφιλία και είναι κληρονομική.
Το αίμα περιέχει αντιπηκτικές ή αντιθρομβωτικές ουσίες, που εμποδίζουν την πήξη του και το διατηρούν υγρό. Σε ορισμένες περιπτώσεις, όμως, η μη ομαλή εσωτερική επιφάνεια των αιμοφόρων αγγείων, που μπορεί να είναι αποτέλεσμα αρτηριοσκλήρυνσης, τραυματισμού ή μόλυνσης, ενδέχεται να προκαλέσει το σχηματισμό θρόμβου. Αν ο θρόμβος αυτός (έμβολο) παρασυρθεί με την κυκλοφορία, μπορεί να αποφράξει κάποιο αγγείο. Εάν αποφράξει ένα αγγείο των πνευμόνων, μπορεί να προκαλέσει πνευμονική εμβολή. Αν πάλι ο θρόμβος αποφράξει ένα αγγείο που εξυπηρετεί τη στεφανιαία κυκλοφορία, μπορεί να προκληθεί καρδιακό επεισόδιο. Θρόμβος μπορεί να σχηματιστεί και σε αγγεία του εγκεφάλου και να προκαλέσει συμφόρηση ή εγκεφαλικό επεισόδιο.
Τύποι αίματος.
Οι τύποι αίματος έχουν ταξινομηθεί με διάφορους τρόπους και η ταξινόμησή τους παίζει μεγάλο ρόλο στις σωστές μεταγγίσεις αίματος. Το γνωστότερο σύστημα κατάταξης είναι το "σύστημα ομάδων αίματος ABO", το οποίο περιγράφηκε για πρώτη φορά το 1900 από τον Αυστριακό Βιολόγο και Παθολόγο Καρλ Λαντστάινερ (Karl Landsteiner). Σύμφωνα με αυτό, το αίμα διακρίνεται σε τέσσερις ομάδες: A, B, AB και O. Αν δύο ασύμβατοι τύποι αίματος αναμειχθούν, μπορεί να γίνει συγκόλληση των ερυθρών αιμοσφαιρίων και στη συνέχεια καταστροφή τους (αιμόλυση). Αυτό συμβαίνει γιατί υπάρχουν ουσίες, οι συγκολλητίνες και τα συγκολλητιγόνα. Τα συγκολλητινογόνα ανευρίσκονται στην κυτταρική μεμβράνη των ερυθρών αιμοσφαιρίων, οι συγκολλητίνες αιωρούνται στο πλάσμα. Η συγκόλληση των ερυθρών αιμοσφαιρίων γίνεται όταν εμφανιστούν ομώνυμες συγκολλητίνες με την αντίστοιχη κατάταξη συγκολλητιγόνων (π.χ. συγκολλητίνη "α" με συγκολλητιγόνο "Α").
Τα ποσοστά των ομάδων αίματος στον πληθυσμό της Ελλάδας είναι:
Ένα άλλο βασικό σύστημα ταξινόμησης είναι το "σύστημα Ρέζους (Rh)", σύμφωνα με το οποίο ο καθένας από τους τύπους αίματος ABO προσδιορίζεται είτε ως Rh-θετικός είτε ως Rh-αρνητικός, ανάλογα με το αν υπάρχει ή όχι στα ερυθρά αιμοσφαίρια ο λεγόμενος "παράγοντας Ρέζους". Το Rh-θετικό αίμα είναι το πλέον κοινό καθώς χαρακτηρίζει το 85% όλων των ομάδων αίματος ABO.
Συμβάλλει στην πήξη του αίματος σε περίπτωση τραυματισμού, ώστε να παρεμποδίζεται η μεγάλη απώλεια αίματος.
Υποσημειώσεις.
Οι συγκολλητίνες είναι αυτές που βρίσκονται στο πλάσμα και τα συγκολλητινογόνα είναι αυτά που βρίσκονται στην επιφάνεια των ερυθρών αιμοσφαιρίων.

</doc>
<doc id="55646" url="https://el.wikipedia.org/wiki?curid=55646" title="Ορμόνη">
Ορμόνη

Η Ορμόνη είναι χημική ουσία που παράγεται στον οργανισμό, κυκλοφορεί στο αίμα και έχει ειδική ρυθμιστική δράση στη δραστηριότητα συγκεκριμένων κυττάρων ή οργάνων του σώματος.
Οι δράσεις της ορμόνης και τα μέρη του σώματος που αφορά διαφέρουν ανάλογα με τον τύπο της ορμόνης. Οι περισσότερες ορμόνες παράγονται από ειδικούς αδένες οι οποίοι ονομάζονται ενδοκρινείς αδένες. Όσο υψηλότερες είναι οι ποσότητες μιας ορμόνης στο αίμα τόσο περισσότερο δραστήριες γίνονται οι λειτουργίες που ελέγχει η ορμόνη αυτή.
Οι ορμόνες συμμετέχουν στη διαδικασία μεταβίβασης σήματος από το ένα κύτταρο στο άλλο. Αλληλεπιδρούν με τα κύτταρα - στόχους τους μέσω ειδικών αλληλεπιδράσεων υποδοχέων - ορμονών. Ο υποδοχέας μπορεί να βρίσκεται στη μεμβράνη του πλάσματος ή μέσα στο κύτταρο (κυτταροπλασματικό ή πυρηνικό). Η αλληλεπίδραση ορμόνης - υποδοχέα μπορεί να δημιουργεί δεύτερους αγγελιαφόρους ή να ρυθμίζει τη γονιδιακή έκφραση. Η επίδραση της ορμόνης στο κύτταρο μπορεί να είναι το αποτέλεσμα τροποποιημένων μεταβολικών οδών (δηλαδή μεταβολές σχετικές με τη δραστηριότητα ή τις συγκεντρώσεις ενζύμων) ή μεταβολών στην κυτταρική δομή και ανάπτυξη.
Οι ορμόνες μαζί με το νευρικό σύστημα ρυθμίζουν τη λειτουργία του ανθρώπινου οργανισμού. Η παρουσία ή η απουσία τους επηρεάζει το μεταβολισμό, την εμφάνιση του ανθρώπου και τη συμπεριφορά. Το νευρικό σύστημα είναι υπεύθυνο για τη γρήγορη ρύθμιση, ενώ οι ενδοκρινείς αδένες για τη ρύθμιση αλλαγών που απαιτούν περισσότερο χρόνο.
Η ορμονική έκκριση ρυθμίζεται τόσο από αρνητικούς, όσο και από θετικούς μηχανισμούς ανατροφοδότησης.

</doc>
<doc id="55647" url="https://el.wikipedia.org/wiki?curid=55647" title="Μετίς (Καναδάς)">
Μετίς (Καναδάς)

Οι Μετίς (Métis) είναι φυλή μιγάδων της Βορείου Αμερικής που προέκυψε από την επιμειξία ευρωπαίων εποίκων, κυρίως Γάλλων, με αυτόχθονες Ινδιάνους. Οι περισσότεροι Μετί κατοικούν στον Καναδά, όπου και αναγνωρίζονται ως μία από τις τρεις κύριες κατηγορίες αυτοχθόνων της χώρας. (Οι άλλες δύο κατηγορίες είναι τα ινδιάνικα «Πρώτα Έθνη» και οι Ινουίτ, που παλαιότερα αποκαλούνταν Εσκιμώοι.)
Ιστορία.
Η ιστορία των Μετί αρχίζει στα μέσα του 17ου αι., όταν κυνηγοί γαλλικής καταγωγής άρχισαν να εξερευνούν τον κεντρικό και δυτικό Καναδά προς αναζήτηση θηραμάτων. Επειδή αυτοί οι κυνηγοί ζούσαν μακριά από τους λιγοστούς τότε οικισμούς ευρωπαίων εποίκων, άρχισαν να παίρνουν για συζύγους αυτόχθονες γυναίκες από τις φυλές Κρι, Οτζίμπουα, Σωλτώ και Μενομίνι. Αργότερα, βρετανοί έποικοι — κυρίως Σκωτσέζοι — συνέχισαν τους μεικτούς γάμους με αυτόχθονες γυναίκες, αλλά σε μικρότερη έκταση. Έτσι προέκυψε η φυλή των μιγάδων Μετί, οι οποίοι συνέχισαν να ζουν, όπως και οι γνήσιοι αυτόχθονες, από το κυνήγι και το εμπόριο γούνας. Η γλώσσα που μιλούσαν οι Μετί, η "Μιτσίφ" ("Michif" ή "Mitchif": παραφθορά της λέξης "Métis"), ήταν ένα αμάλγαμα τοπικών γλωσσών των αυτοχθόνων με τα αγγλικά και κύρια βάση τα γαλλικά. Το θρήσκευμα των Μετί ήταν ο καθολικισμός. 
Στα μέσα του 19ου αι., ευρωπαίοι έποικοι άρχισαν να εξαπλώνονται στις περιοχές δυτικά από το Οντάριο, για να μετατρέψουν τα λιβάδια και τα δάση όπου κυνηγούσαν οι αυτόχθονες και οι Μετί σε καλλιεργήσιμες εκτάσεις. Το 1869, οι αυτόχθονες και οι Μετί της σημερινής Μανιτόμπας, βλέποντας να χάνουν συνεχώς τις περιοχές που ήλεγχαν, ξεσηκώθηκαν εναντίον της ομοσπονδιακής κυβέρνησης του Καναδά. Η επανάσταση του 1869 έμεινε στην ιστορία ως η "Επανάσταση του Κόκκινου Ποταμού". Με ηγέτη τον Λουί Ριέλ, οι επαναστάτες απαίτησαν η περιοχή τους να ανακηρυχθεί επαρχία της Καναδικής Συνομοσπονδίας, η οποία είχε δημιουργηθεί μόλις δύο χρόνια νωρίτερα (1867). Οι επαναστάτες κατέλαβαν το Οχυρό Γκάρρυ, στην τοποθεσία όπου τώρα βρίσκεται η Γουίνιπεγκ, και σχημάτισαν προσωρινή κυβέρνηση. Όταν στην περιοχή κατέφθασε στρατός από το Οντάριο, η επαναστατική κυβέρνηση κατέρρευσε και ο Ριέλ κατέφυγε στις ΗΠΑ. Όμως, προκειμένου να κατευνάσει τα πνεύματα, η κυβέρνηση του Καναδά αναγκάστηκε να δημιουργήσει την επαρχία της Μανιτόμπας. 
Η δημιουργία της Μανιτόμπας δεν είχε το αποτέλεσμα που επιθυμούσαν οι επαναστάτες Μετί. Όλο και περισσότεροι έποικοι — κυρίως αγγλόφωνοι προτεστάντες — συνέχισαν να συρρέουν στα λιβάδια της νέας επαρχίας, ενώ οι Μετί και οι αυτόχθονες περιορίζονταν στα πιο δύσβατα μέρη βορειοδυτικά από την Μανιτόμπα. Τελικά, το 1885, πάλι με ηγέτη τον Λουί Ριέλ, οι Μετί ξεσηκώθηκαν σε μια νέα επανάσταση που ονομάστηκε η "Βορειοδυτική Επανάσταση". Οι επαναστάτες δημιούργησαν την "Προσωρινή Κυβέρνηση του Σασκάτσουαν" και, με την πολύ ενεργή συμπαράσταση άλλων αυτοχθόνων, πέτυχαν μερικές σημαντικές νίκες κατά του Καναδικού Στρατού. Όμως, ο ισχυρότερος καναδικός Στρατός σύντομα ανέτρεψε την κατάσταση. Στις 15 Μαΐου του 1885, οι επαναστάτες ηττήθηκαν στην μάχη του Μπατός (Batoche) και οι πιο πολλοί πιάστηκαν αιχμάλωτοι, μεταξύ των οποίων και ο Λουί Ριέλ. Ο Ριέλ και άλλοι οκτώ επαναστάτες καταδικάστηκαν σε θάνατο και εκτελέσθηκαν διά απαγχονισμού (ο Ριέλ απαγχονίσθηκε στις 16 Νοεμβρίου του 1885). Μετά την ήττα, οι Μετί και οι αυτόχθονες σύμμαχοί τους πήραν ξανά τον δρόμο της εξορίας προς τα βόρεια σε περιοχές που ήταν ακόμα απόμακρες για τους ευρωπαίους εποίκους.
Σημερινή κατάσταση.
Σήμερα, οι Μετί είναι διάσπαρτοι στον κεντρικό και δυτικό Καναδά, ενώ ένα μικρό ποσοστό από αυτούς κατοικεί στις βόρειες Ηνωμένες Πολιτείες, όπως π.χ. στη Βόρεια Ντακότα και στη Μοντάνα. Ο πληθυσμός τους εκτιμάται από 300.000 έως 700.000 άτομα. Σύμφωνα με τα στοιχεία της απογραφής του 2001, στον Καναδά κατοικούν 292.300 Μετί, αριθμός που αντιστοιχεί στο 1,0% του πληθυσμού της χώρας. Οι περισσότεροι Μετί κατοικούν στην Αλμπέρτα (66.000), στη Μανιτόμπα (57.000) και στο Οντάριο (48.000).
Οι Μετί είναι καθολικοί στο θρήσκευμα, αλλά μόνον περίπου 1.000 άτομα της φυλής εξακολουθούν να μιλούν την παραδοσιακή τους γλώσσα "Μιτσίφ", που είναι κατά βάση γαλλική. Σήμερα η μεγάλη πλειονότητα των Μετί μιλά κυρίως τα αγγλικά. Πάντως, τα τελευταία χρόνια γίνεται μια συστηματική προσπάθεια για την διάσωση της παράδοσης και της γλώσσας των Μετί. 
Το καναδικό Σύνταγμα του 1982 αναγνωρίζει τους Μετί ως «αυτόχθονο λαό» της χώρας, γεγονός που τους επιτρέπει να έχουν ορισμένα προνόμια όσον αφορά τα δικαιώματα στο κυνήγι, στην εκμετάλλευση φυσικών πόρων, κ.λπ. στις περιοχές όπου κατοικούν. Από το 1983, οι Μετί έχουν το δικό του Εθνικό Συμβούλιο (Métis National Council), μια ιδιότυπη κυβέρνηση που διαχειρίζεται θέματα που αφορούν την φυλή των Μετί.

</doc>
<doc id="55648" url="https://el.wikipedia.org/wiki?curid=55648" title="Χάβελ">
Χάβελ

&lt;br&gt;
Ο Χάβελ (γερμ. "Havel") είναι γερμανικός ποταμός, παραπόταμος του Έλβα, ο οποίος διασχίζει τα κρατίδια του Βρανδεμβούργου, του Βερολίνου και της Σαξωνίας-Άνχαλτ. Οι πηγές του βρίσκονται κοντά στην πόλη Φύρστενμπεργκ, στα σύνορα μεταξύ Βρανδεμβούργου και Μεκλεμβούργου-Προπομερανίας. Έχει μήκος 325 χιλιόμετρα. Ο μεγαλύτερός του παραπόταμος είναι ο Σπρέε, ο οποίος ενώνεται με τον Χάβελ στις δυτικές περιοχές του Βερολίνου. Ο Χάβελ διασχίζει μεταξύ άλλων τις πόλεις Πότσδαμ, Βερολίνο, Τσέντενικ (Zehdenick), Οράνιενμπουργκ (Oranienburg), Βέρντερ (Werder), Πρέμνιτς (Premnitz), Ράτενοβ (Rathenow), Χάβελμπεργκ (Havelberg) και την πόλη Βρανδεμβούργο (Brandenburg).

</doc>
<doc id="55654" url="https://el.wikipedia.org/wiki?curid=55654" title="Πανεπιστήμιο της Βιρτζίνια">
Πανεπιστήμιο της Βιρτζίνια

Το Πανεπιστήμιο της Βιρτζίνια ("University of Virginia"; επίσης αποκαλούμενο U.Va., UVA, ή Πανεπιστήμιο του κ. Τζέφερσον) είναι ένα δημόσιο πανεπιστήμιο στην Πολιτεία των ΗΠΑ Βιρτζίνια, που ιδρύθηκε από τον Τόμας Τζέφερσον. Είναι το μόνο βορειοαμερικανικό πανεπιστήμιο που αναδείχτηκε από την UNESCO ως Μνημείο Παγκόσμιας Κληρονομιάς. Ιδρύθηκε το 1819 και ήταν το πρώτο πανεπιστήμιο στις ΗΠΑ που προσέφερε εκπαίδευση σε θέματα που τώρα θεωρούνται κοινά, όπως η αρχιτεκτονική, η αστρονομία και η φιλοσοφία, καθώς επίσης και το πρώτο πανεπιστήμιο που κράτησε την εκκλησία έξω από την εκπαίδευση. Η σχολή της εφαρμοσμένης μηχανικής και εφαρμοσμένης επιστήμης ήταν η πρώτη σχολή εφαρμοσμένης μηχανικής στις Ηνωμένες Πολιτείες.
Ιστορία.
1800.
Το 1802, ενώ υπηρετούσε ως Πρόεδρος των Ηνωμένων Πολιτειών, ο Τόμας Τζέφερσον έγραψε στον καλλιτέχνη Charles Willson Peale ότι η ιδέα του για το νέο πανεπιστήμιο θα ήταν "στην πιο εκτεταμένη και φιλελεύθερη κλίμακα που θα απαιτούσαν οι συνθήκες μας και θα συναντηθούν οι σχολές μας" Θα μπορούσε ακόμη και να προσελκύσει ταλαντούχους μαθητές από "άλλες πολιτείες να έρθουν και να πιούν από το φλυτζάνι της γνώσης". 

</doc>
<doc id="55655" url="https://el.wikipedia.org/wiki?curid=55655" title="Συνθήκη του Μάαστριχτ">
Συνθήκη του Μάαστριχτ

Η Συνθήκη του Μάαστριχτ, επίσημα γνωστή ως Συνθήκη για την Ευρωπαϊκή Ένωση, θεωρείται η σημαντικότερη και ιστορικότερη συνθήκη της Ευρωπαϊκής ηπείρου και η δεύτερη ομοίως σε παγκόσμια κλίμακα μετά εκείνης της ίδρυσης του ΟΗΕ. Ιστορικά δεν υπήρξε ποτέ στην παγκόσμια ιστορία παρόμοια συνθήκη με τόσο πλούσιο οικονομικό, πολιτικό, κοινωνικό και πολιτισμικό περιεχόμενο, που να διατηρούσε ταυτόχρονα και το "ισότιμον" των συμμετεχόντων κρατών.
Η Συνθήκη του Μάαστριχτ, που έλαβε το όνομά της από την πόλη Μάαστριχτ στην οποία υπεγράφη στις 7 Φεβρουαρίου του 1992, αποτελεί την τρίτη κατά σειρά θεμελιώδη συνθήκη με την οποία ολοκληρώθηκε η Ευρωπαϊκή Ένωση ως σύγχρονος θεσμός, ύστερα από τη Συνθήκη της Ρώμης και την Ενιαία Ευρωπαϊκή Πράξη (1986). Βέβαια στην εξέλιξη αυτή του θεσμού αυτού υπήρξαν και πολλές άλλες επιμέρους συνθήκες, που, αν και μη θεμελιώδεις, συνέβαλαν ουσιαστικά στην πορεία και την εξέλιξη της ΕΕ.
Εκ μέρους της Ελλάδας υπεγράφη από τον Υπουργό Εξωτερικών Αντώνη Σαμαρά και τον Υπουργό Εθνικής Οικονομίας Ευθύμιο Χριστοδούλου.
Η Συνθήκη του Μάαστριχτ τροποποιήθηκε από μεταγενέστερες συνθήκες.
Γενικά περιεχόμενα.
Η "Συνθήκη του Μάαστριχτ" στο σύνολό της περιλαμβάνει το Προοίμιο και 7 Τίτλους (λατιναριθμούμενους).
Τα παραπάνω ακολουθούν 17 Πρωτόκολλα, τα περισσότερα από τα οποία προσαρτήθηκαν στη Συνθήκη περί ιδρύσεως της Ε.Κ., και 33 Δηλώσεις. Η εν λόγω διάρθρωση έγινε προκειμένου να παρέχεται η ευχέρεια, οσάκις απαιτηθούν αλλαγές, τροποποιήσεις κ.λπ., να μην παρασύρουν κάθε φορά και τη μετατροπή ολόκληρης της Συνθήκης.
Προϋποθέσεις υιοθέτησης του ευρώ.
Κάθε χώρα που επιθυμούσε να υιοθετήσει το νέο νόμισμα έπρεπε να πληροί τα λεγόμενα «Κριτήρια Σύγκλισης» που προέβλεπε η Συνθήκη του Μάαστριχτ. Τα κριτήρια συμπεριλάμβαναν τέσσερις προϋποθέσεις:
Τα κριτήρια αυτά τέθηκαν με απώτερο σκοπό την ομαλή ενοποίηση-σύγκλιση των κρατών μελών. Πριν τη συνθήκη είναι λογικό η κάθε χώρα να είχε τη δική της ανεξάρτητη οικονομία, ανάλογα με το Ακαθάριστο Εθνικό Προϊόν (ΑΕΠ), το Μέσο Εισόδημα και το καταναλωτικό προφίλ. Έτσι κρίθηκε απαραίτητο να τεθούν ορισμένα κριτήρια τα οποία θα εξασφάλιζαν την ομοιογένεια των χωρών.
Επικύρωση της συνθήκης από τα κράτη μέλη.
Η συνθήκη του Μάαστριχτ επικυρώθηκε στις περισσότερες χώρες της ΕΕ από τα κοινοβούλια των κρατών, με εξαίρεση την Ιρλανδία, τη Γαλλία και τη Δανία, στις οποίες η συνθήκη τέθηκε σε δημοψήφισμα. Στη Γαλλία η συνθήκη επικυρώθηκε με ποσοστό μόλις 51% έναντι 49% που τάχτηκε κατά. Στη Δανία η συνθήκη απορρίφθηκε. Ύστερα όμως από τη συμφωνία του Εδιμβούργου, η οποία εξαιρούσε τη Δανία από τέσσερα σημεία της συνθήκης του Μάαστριχτ, ακολούθησε νέο δημοψήφισμα το οποίο υπήρξε θετικό. Στην Ελλάδα η συνθήκη επικυρώθηκε από τη βουλή. Υπέρ της συνθήκης τάχτηκαν τα κόμματα ΠΑΣΟΚ, ΝΔ, Συνασπισμός και ΠΟΛΑΝ ενώ κατά της συνθήκης τάχθηκε μόνο το ΚΚΕ
Οι συνέπειες της Συνθήκης του Μάαστριχτ.
Το Μάαστριχτ είχε τρεις σημαντικές συνέπειες. Η πρώτη ήταν η απρόβλεπτη ώθηση στο ΝΑΤΟ. Επειδή οι χώρες της ανατολικής Ευρώπης δεν πληρούσαν τους περιοριστικούς όρους της Συνθήκης, λόγω των ασθενικών οικονομιών τους ή των εύθραστων νομικών και χρηματοπιστωτικών οργανισμών τους, για να ενταχθούν άμεσα στην Ευρωπαϊκή Ένωση, ήλθε σαν αντιστάθμισμα η επέκταση της αμυντικής κοινότητας του ΝΑΤΟ προς ανατολάς με την ένταξη μιας ομάδας κρατών της Κεντρικής Ευρώπης.
Η δεύτερη συνέπεια ήταν η συνειδητοποίηση των Ευρωπαίων καθώς προκλήθηκε έντονο ενδιαφέρον των Ευρωπαϊκών λαών «για τις μέχρι τότε αφανείς λειτουργίες της Ευρωπαϊκής Ένωσης και της ανώνυμης γραφειοκρατίας της». Παρά την έγκριση της Συνθήκης σε όλες τις χώρες, για πρώτη φορά ετέθη θέμα "Ευρώπης" στην εσωτερική πολιτική ατζέντα αρκετών χωρών. 
Τέλος, άνοιξε ο δρόμος της συνένωσης τουλάχιστον του δυτικού τμήματος της Ευρώπης. Οι χώρες που μέχρι τότε ανήκαν στην παλιά Ευρωπαϊκή Ζώνη Ελεύθερων Συναλλαγών (Σουηδία, Αυστρία, Φινλανδία) έκαναν αίτηση προσχώρησης αφού δεν περιορίζονταν από την δέσμευση της ουδετερότητάς τους.

</doc>
<doc id="55658" url="https://el.wikipedia.org/wiki?curid=55658" title="Τσέζαρε Λομπρόζο">
Τσέζαρε Λομπρόζο

Ο Τσέζαρε Λομπρόζο (εξελληνισμένο: "Καίσαρας Λομπρόζο", πραγματικό όνομα:"Ezechia Marco Lombroso", 6 Νοεμβρίου 1835 - 19 Οκτωβρίου 1909) ήταν Ιταλός ιατρός, ανθρωπολόγος, πανεπιστημιακός καθηγητής και εγκληματολόγος.
Η ζωή του.
Ο Τσέζαρε Λομπρόζο γεννήθηκε στις 6 Νοεμβρίου του 1835 στη Βερόνα. Καταγόταν από εβραϊκή ευκατάστατη οικογένεια. Το 1852 ξεκίνησε τις σπουδές του στην Ιατρική Σχολή του Πανεπιστημίου της Παβίας, τις οποίες τελείωσε το 1858. Την περίοδο του Αυστρο-ιταλικού πολέμου του 1859 υπηρέτησε ως στρατιωτικός γιατρός. Το 1866 έγινε λέκτορας του Πανεπιστημίου της Παβίας και αργότερα έγινε καθηγητής ψυχολογίας και ιατροδικαστικής στο ίδιο Πανεπιστήμιο και μετέπειτα στο Πανεπιστήμιο του Τορίνο.
Αργότερα, ο Λομπρόζο έγινε διευθυντής στο άσυλο του Πεζάρο, γεγονός που αποδείχθηκε μια θαυμάσια και εποικοδομητική εμπειρία γι' αυτόν. Εκείνη την περίοδο ετοίμασε και παρουσίασε στις αρμόδιες υπουργικές αρχές μια πρόταση που αφορούσε την ίδρυση ασύλων για διανοητικά διαταραγμένα άτομα που είχαν διαπράξει έγκλημα και για επικίνδυνα διανοητικά διαταραγμένα άτομα.
Στις 10 Απριλίου του 1870 παντρεύτηκε τη Νίνα ντε Μπενεντέτι και απέκτησαν πέντε παιδιά. Το δεύτερο παιδί του, η Τζίνα Λομπρόζο, έγραψε αργότερα τη βιογραφία του. Πέθανε το 1909 σε ηλικία 74 ετών.
Οι μελέτες του.
Ο Τσέζαρε Λομπρόζο έγινε παγκοσμίως γνωστός για τις μελέτες και τις θεωρίες του πάνω στο πεδίο της χαρακτηρολογίας ή της σχέσης ανάμεσα στα πνευματικά και στα σωματικά χαρακτηριστικά. Ασχολήθηκε ιδιαίτερα με την έννοια του «εγκληματικού μυαλού» και τόνισε τη σημασία της επιστημονικής μελέτης του. Η θεωρία του έγινε αργότερα γνωστή ως «"εγκληματολογική ανθρωπολογία"».
Στην αρχή της ιατρικής του σταδιοδρομίας ως νέος γιατρός ταξίδευε στην επαρχία της Λομβαρδίας διανέμοντας στους χωρικούς φυλλάδια με οδηγίες για την πρόληψη ασθενειών, τα οποία είχε τυπώσει με δικά του έξοδα. Από τότε άρχισε να αναπτύσσει ενδιαφέρον για τους φτωχούς, τους περιθωριοποιημένους και τους παράφρονες. Κατόπιν, ως στρατιωτικός γιατρός μετατέθηκε στην Καλαβρία για τρεις μήνες και εκεί μελέτησε τους κατοίκους, τη γλώσσα και τις παραδόσεις τους.
Το ενδιαφέρον του για το έγκλημα ξεκίνησε το 1864, όταν μελετούσε τα τατουάζ στα χέρια των στρατιωτών και τις υποτιμητικές φράσεις (επίσης με τη μορφή τατουάζ) οι οποίες ξεχώριζαν τον «έντιμο από τον μη έντιμο στρατιώτη». Ο Λομπρόζο διαπίστωσε ότι τα τατουάζ από μόνα τους δεν επαρκούσαν για την κατανόηση της φύσης των εγκληματιών και θεώρησε ότι ήταν απαραίτητο να προσδιορίσει τα εξωτερικά χαρακτηριστικά του μη φυσιολογικού ατόμου, δηλαδή του εγκληματία και του παράφρονα, μέσω της εμπειρικής μεθόδου. Έτσι ξεκίνησε λεπτομερείς ανθρωπομορφικές μελέτες σε πτώματα και επικέντρωσε το ενδιαφέρον του στο σχήμα του κρανίου ως ένδειξη ύπαρξης κάποιας ανωμαλίας. Τέτοιου είδους μελέτες είχαν πραγματοποιηθεί για πρώτη φορά από τον γερμανό γιατρό Φρανς Γιόζεφ Γκαλ, ο οποίος είχε ασχοληθεί με την κρανιολογία, την χαρακτηρολογία και την έμφυτη κοινωνιοπαθολογία.
Οι μελέτες του τον οδήγησαν στο συμπέρασμα ότι υπάρχουν συσχετίσεις μεταξύ των χαρακτηριστικών του κρανίου και των εγκληματικών ιδιοσυγκρασιών. Ο εγκληματίας για το Λομπρόζο είναι περισσότερο άρρωστος παρά ένοχος. Ο Λομπρόζο κατέταξε τους εγκληματίες σε τέσσερις κατηγορίες:
Ο Λομπρόζο κατέληξε να πιστεύει ότι το έγκλημα είναι «προνόμιο» της ανθρώπινης φύσης, η τάση προς το έγκλημα είναι γενετικό χαρακτηριστικό και ο δυνάμει εγκληματίας -απόγονος όμοιων του- είναι δυνατόν να αναγνωριστεί από συγκεκριμένα χαρακτηριστικά του προσώπου και του κρανίου του.
Τα έργα του.
Το κυριότερο έργο του, «"Ο Εγκληματίας άνθρωπος"», εκδόθηκε το 1876. Σε αυτό, βασιζόμενος σε παρατηρήσεις του από τη συμπεριφορά των ζώων, των αρχαίων λαών και των άγριων φυλών, απέδωσε το έγκλημα σε αταβισμό, δηλαδή σε επιστροφή του ατόμου σε παλαιότερη άγρια κατάσταση (ιδέα που αρχικά είχε υποστηρίξει ο Δαρβίνος). Υποστήριζε ότι ανατομικές έρευνες σε σώματα εγκληματιών που είχαν πεθάνει καθώς επίσης και εφαρμογές ανθρωπομετρικών μεθόδων πάνω σε κρατούμενους, απεκάλυπταν ότι οι εγκληματίες ήταν σωματικά διαφοροποιημένοι από τους φυσιολογικούς ανθρώπους. Αν η εγκληματικότητα ήταν χαρακτηριστικό που μεταβιβάζεται μέσω κληρονομικότητας, τότε ο εκ γενετής εγκληματίας θα μπορούσε να γίνει αντιληπτός από σωματικά, εξωτερικά χαρακτηριστικά, όπως για παράδειγμα τα μεγάλα σαγόνια, τα ψηλά ζυγωματικά, η γαμψή μύτη, τα σαρκώδη χείλη κ.ο.κ. Στο έργο αυτό προχώρησε ακόμα παραπέρα, σε διαχωρισμό των βιολογικών στιγμάτων ανάλογα με το είδος του εγκλήματος (λ.χ. οι δράστες εγκλημάτων κατά της ζωής έχουν κοντόχοντρα χέρια, ενώ οι δράστες κλοπών, απατών και βιασμών έχουν μακριά χέρια).
Στην 6η επαυξημένη έκδοση του έργου, αναφέρεται διεξοδικά στις κοινωνικές αιτίες του εγκλήματος σε συνδυασμό με ορισμένες ψυχολογικές εμμονές, καθώς και στο γεγονός ότι η εγκληματικότητα δεν είναι μόνο ένα εκ γενετής χαρακτηριστικό.
Άλλα έργα του είναι:
Βασικές πρωτότυπες δημοσιεύσεις

</doc>
<doc id="55660" url="https://el.wikipedia.org/wiki?curid=55660" title="Καίσαρας Λομπρόζο">
Καίσαρας Λομπρόζο



</doc>
<doc id="55664" url="https://el.wikipedia.org/wiki?curid=55664" title="Φώνημα">
Φώνημα

Τα φωνήματα αποτελούν τα ελάχιστα στοιχεία/μονάδες μίας γλώσσας, που παρέχουν διακριτική/διαφοροποιητική λειτουργία στο φωνητικό επίπεδο, για το νόημα του γλωσσικού ήχου.
Η επιστήμη που ασχολείται με τη μελέτη των φωνημάτων μίας συγκεκριμένης γλώσσας, και ειδικότερα με τους γλωσσικούς ήχους που έχουν διακριτική/διαφοροποιητική λειτουργία στο γλωσσικό νόημα, είναι η φωνολογία (phonology). Αν τα μορφήματα είναι οι μονάδες της πρώτης άρθρωσης της γλώσσας, τα φωνήματα είναι οι μονάδες της δεύτερης άρθρωσης. Δεν είναι φορείς σημασίας αλλά χρησιμεύουν στο να διαφοροποιούν σημασιολογικά τις μονάδες της πρώτης άρθρωσης, δηλαδή τα μορφήματα. Αν π.χ. στη λέξη «πόνος» ['ponos] αντικαταστήσουμε το αρχικό [p] με το [m] θα προκύψει λέξη με διαφορετική σημασία, «μόνος». Σε αυτή την περίπτωση, οι δύο φθόγγοι έχουν «διακριτική λειτουργία» και αντιπροσωπεύουν δύο διαφορετικά φωνήματα. 

</doc>
<doc id="55665" url="https://el.wikipedia.org/wiki?curid=55665" title="Επαρχία">
Επαρχία

Με τη λέξη επαρχία εννοούμε τη γεωγραφική διοικητική διαίρεση μιας ευρύτερης περιοχής.
Στην Ελλάδα, οι νομοί διαιρούνταν σε επαρχίες, οι οποίες διοικούνταν από πρόσωπα που λέγονταν έπαρχοι.
Το 1887 καταργήθηκαν ως διοικητικές διαιρέσεις, διατήρησαν όμως το όνομά τους σαν περιφέρειες οικονομικής εφορίας, ταμείου, εκπαιδευτικής περιφέρειας και άλλων κρατικών αρχών για να ξαναδημιουργηθούν τέσσερα χρόνια μετά, το 1891. 
Με τη διοικητική διαίρεση του 1997 που καθορίστηκε από το Σχέδιο «Καποδίστριας» καταργήθηκαν οι περισσότερες επαρχίες. Όμως, με το πρόγραμμα «Καλλικράτης» που εφαρμόστηκε το 2011, πολλές επαρχίες ή τμήματα επαρχιών επανήλθαν ως δήμοι είτε με ίδιες είτε με διαφορετικές ονομασίες.

</doc>
<doc id="55666" url="https://el.wikipedia.org/wiki?curid=55666" title="Άδενδρον Θεσσαλονίκης.">
Άδενδρον Θεσσαλονίκης.



</doc>
<doc id="55668" url="https://el.wikipedia.org/wiki?curid=55668" title="Φυσικός">
Φυσικός

Φυσικός ονομάζεται ο επιστήμονας που ασχολείται με τη φυσική. Υπάρχει ένα ιδιαίτερα ευρύ πεδίο ερευνών με το οποίο μπορεί να ασχοληθεί ο κάθε φυσικός, από τα υποατομικά σωματίδια, το περιβάλλον, την ηλεκτρονική, την στερεά κατάσταση, ως τη δομή του σύμπαντος. Σκοπός του είναι η μελέτη των φυσικών φαινομένων και η επεξήγηση τους μέσω θεωρητικών μοντέλων και μαθηματικών περιγραφών.
Σπουδές.
Προκειμένου να σπουδάσει κανείς φυσική, είναι απαραίτητη η παρακολούθηση ενός κύκλου μαθημάτων μιας πανεπιστημιακής σχολής. Η ελάχιστη διάρκεια σπουδών είναι τα 4 χρόνια. 
Με την παρακολούθηση μιας πανεπιστημιακής σχολής, ο φυσικός σχηματίζει μια σφαιρική αντίληψη της φυσικής, ενώ είναι ικανός να χρησιμοποιήσει βασικά φυσικομαθηματικά εργαλεία. Σε προπτυχιακό επίπεδο παρέχονται γνώσεις στους παρακάτω κλάδους: κλασική φυσική, αστρονομία, μηχανική, ηλεκτρομαγνητισμός, κυματική, οπτική,πληροφορική, φυσική στερεάς κατάστασης, σύγχρονη φυσική, πυρηνική φυσική και κβαντική μηχανική. Επίσης, δίνονται και οι απαραίτητες μαθηματικές γνώσεις, όπως γραμμικής άλγεβρας, απειροστικού λογισμού, διαφορικού λογισμού, διανυσματικής ανάλυσης και διαφορικών εξισώσεων.
Σήμερα, πολλοί φοιτητές στρέφονται σε μεταπτυχιακές σπουδές στη φυσική καθώς ο βαθμός εξειδίκευσης στα διάφορα πεδία ολοένα και αυξάνει. Με τις μεταπτυχιακές σπουδές, ο φυσικός ειδικεύεται αρχικά σε κάποιο πεδίο της φυσικής και στη συνέχεια πραγματοποιεί έρευνα πάνω σε αυτό.
Σπουδές φυσικής στην Ελλάδα.
Τμήματα φυσικής, διαθέτουν τα παρακάτω ελληνικά πανεπιστήμια:
Έρευνα.
Η έρευνα που διεξάγει ο κάθε φυσικός μπορεί να είναι είτε "θεωρητική", είτε "πειραματική". 
Στον θεωρητικό τομέα, οι φυσικοί προσπαθούν να διατυπώσουν θεωρίες οι οποίες εξηγούν τα διάφορα φυσικά φαινόμενα. Οι θεωρίες αυτές θα πρέπει να είναι συμβατές με τα αντίστοιχα πειράματα, αλλιώς θα πρέπει να τροποποιηθούν. Ο κλάδος αυτού του είδους έρευνας, καλείται και θεωρητική φυσική.
Στον πειραματικό τομέα, οι φυσικοί ελέγχουν κατά κύριο λόγο την ισχύ των προτεινόμενων θεωριών, είτε επιβεβαιώνοντάς τες μέσω πειραμάτων, είτε διαψεύδοντάς τες ανακαλύπτοντας κάτι καινούριο. Έτσι, η θεωρητική και η πειραματική έρευνα αλληλοσυμπληρώνονται. 
Η θεωρητική έρευνα μπορεί να γίνει σχεδόν οπουδήποτε καθώς στηρίζεται σε φυσικομαθηματικές σχέσεις. Κατά συνέπεια, δεν απαιτεί κάτι παραπάνω από χαρτί και μολύβι, και προαιρετικά, έναν ηλεκτρονικό υπολογιστή. Αντίθετα, τα πειράματα φυσικής διεξάγονται μόνο σε εργαστήρια, όπου υπάρχουν και οι ειδικές διατάξεις και συνθήκες ώστε να διεξαχθεί το πείραμα. Πολλές φορές μάλιστα, τα πειράματα αυτά είναι πολυδάπανα, όπως στην περίπτωση των πειραμάτων πάνω στη φυσική υψηλών ενεργειών, που διεξάγονται σε επιταχυντές σωματιδίων.
Εργασία.
Οι φοιτητές φυσικής έχουν εκπαιδευτεί να αναλύουν δεδομένα, να χειρίζονται εξισώσεις καθώς και να συντελούν πειράματα για την επιβεβαίωση θεωριών. Αυτός ο τρόπος σκέψης μπορεί να εφαρμοστεί σε πολλούς εργασιακούς ρόλους, δίνοντας τους τη δυνατότητα να εργάζονται σε ένα ευρύ φάσμα βιομηχανιών, και διαφοροποιώντας τους από την παρωχημένη αντίληψη που υπήρχε οτι η μοναδική εργασιακή επιλογή είναι ως δάσκαλος στον Δημόσιο Τομέα. 
Στέρεα εργασιακά μονοπάτια για τους αποφοίτους της φυσικής περιλαμβάνουν μεταξύ άλλων: 
Δεξιότητες που μπορούν οι φοιτητές να αποκτήσουν και θα τους φανούν χρήσιμες στο εργασιακό περιβάλλον είναι:
Το μεγαλύτερο όφελος για ένα πτυχίο Φυσικής είναι η απασχολησιμότητα και το ευρύ φάσμα των πιθανών κατευθύνσεων σταδιοδρομίας μετά.
Διακρίσεις και βραβεία.
Το μεγαλύτερο βραβείο που απονέμεται σε φυσικούς είναι το Νόμπελ Φυσικής το οποίο απονέμεται από το 1901 από τη Σουηδική Βασιλική Ακαδημία των Επιστημών.
Σπουδαίοι φυσικοί.
Σπουδαίοι φυσικοί έχουν διατελέσει οι Άλμπερτ Αϊνστάιν, Ισαάκ Νεύτων, Στήβεν Χόκινγκ, Νίκολα Τέσλα, Αρχιμήδης, Αλεσάντρο Βόλτα, Μαρία Κιουρί, Γαλιλαίος Γαλιλέι, Θαλής, Χανς Κρίστιαν Έρστεντ, Μάικλ Φαραντέι, κ.ά.

</doc>
<doc id="55671" url="https://el.wikipedia.org/wiki?curid=55671" title="Μονοφυσιτισμός">
Μονοφυσιτισμός

Μονοφυσιτισμός ή Ευτυχιανισμός ονομάζεται ένα χριστιανικό δόγμα, κατά το οποίο η θεία φύση του Χριστού θεωρείται κυρίαρχη επί της ανθρώπινης. Οι μονοφυσιτιστές, όπως αποκαλούνται, θεωρούν πως η θεία φύση του Χριστού απορρόφησε την ανθρώπινη και την εξαφάνισε.
Είναι σημαντικό ρεύμα της χριστιανικής σκέψης. Εμφανίστηκε τον 5ο αιώνα και ιδρυτής του είναι ο Ευτυχής (γι' αυτό λέγεται και ευτυχιανισμός). Η θεωρία του μονοφυσιτισμού υποστηρίζει ότι η ανθρώπινη φύση του Χριστού απορροφήθηκε από τη θεία φύση ως «"σταγόνα μέλιτος στον ωκεανό"». Καταδικάστηκε από την Δ' Οικουμενική Σύνοδο της Χαλκηδόνας το 451 μ.Χ και την Ε΄ Οικουμενική Σύνοδο της Κωνσταντινούπολης το 553 μ.Χ. όπου και διατυπώθηκε το ορθόδοξο δόγμα, σύμφωνα με το οποίο ο Ιησούς υπάρχει σε ένα μόνο πρόσωπο και με δύο φύσεις, την ανθρώπινη και τη θεία, «"ενωμένες και μη συγχεόμενες"».
Εξαπλώθηκε κυρίως στις ανατολικές επαρχίες του Βυζαντινού Κράτους, δηλαδή στην Συρία, την Παλαιστίνη, την Μεσοποταμία και την Αίγυπτο.
Για να μπορέσουν να απαλλαγούν από την σκληρή στάση που επέδειξε ο Ιουστινιανός και οι κατοπινοί αυτοκράτορες εναντίον τους, αναγκάστηκαν να αποδεχτούν την κυριαρχία των Αράβων.
Ο αυτοκράτορας Ηράκλειος και ο Πατριάρχης Σέργιος, θέλησαν να συγκρατήσουν τους μονοφυσίτες με θεολογικές εκφράσεις ηπιότερες από εκείνες των προκατόχων τους, με αποτέλεσμα τον μονοθελητισμό, του οποίου εισηγητής και υποστηρικτής υπήρξε ο πατριάρχης Σέργιος.
Ο μονοφυσιτισμός δεν είναι ένα ενιαίο ρεύμα, αλλά περικλείει διάφορες τάσεις και εξακολουθεί να υφίσταται μέχρι σήμερα.
Τι δίδασκε ο Μονοφυσιτισμός.
Ο Μονοφυσιτισμός που βρισκόταν στον αντίποδα τού Νεστοριανισμού, επηρεαζόταν αισθητά από τις διαρχικές αντιλήψεις (πνεύμα–ύλη) τού Νεοπλατωνισμού και από τις ιδιαίτερες χριστολογικές τάσεις της αρχαίας Αλεξανδρινής Σχολής. Οι ιδέες του είχαν συγγένεια προς τα διδάγματα τού Απολλιναρισμού.
Βασικό πρόβλημα της αρχαίας ελληνικής σκέψεως στο χώρο της φιλοσοφίας ήταν ο καθορισμός της σχέσεως μεταξύ πνεύματος και ύλης, μεταξύ τού απολύτου και τού κόσμου. Δύο δε τρόποι καθορισμού ήσαν δυνατοί: ο μονιστικός, κατά τον οποίο το πεπερασμένο εκλαμβάνεται πανθεϊστικά ως εκδήλωση τού άπειρου και αιώνιου, και ο δυιστικός, ο οποίος εκλαμβάνει το αισθητό ως προϊόν πτώσεως, το οποίο πρέπει ν’ απορροφηθεί και ν’ αναλυθεί στο θείο. Οι τελευταίες αυτές ιδέες, ορφικής κυρίως προελεύσεως, υιοθετήθηκαν από τον Πλατωνισμό και τον Νεοπλατωνισμό και επηρέασαν αισθητά τη θεολογική σκέψη τού" Μονοφυσιτισμού".

</doc>
<doc id="55673" url="https://el.wikipedia.org/wiki?curid=55673" title="Καταρράκτης">
Καταρράκτης

Καταρράκτης ονομάζεται συνηθέστερα το τμήμα ποταμού, τα νερά του οποίου πέφτουν απότομα από μεγάλο ύψος σε χαμηλότερο επίπεδο. Αυτό είναι δυνατό να συμβαίνει λόγω απότομης και μεγάλης κλίσης της κοίτης του ποταμού, είτε λόγω κάθετης υδατόπτωσης σε κοίτη χαμηλότερου επιπέδου.
Γενικά.
Σε πολλούς ποταμούς το επίπεδο της κοίτης μεταβάλλεται πολλές φορές από ψηλότερα σε χαμηλότερα. Η πτώση του νερού προκαλείται, όταν το νερό του ποταμού κατά την πορεία του, διερχόμενο πάνω από ανθεκτικό στη διάβρωση πέτρωμα, συναντά λιγότερο ανθεκτικό πέτρωμα το οποίο και στη συνέχεια παρασύρει δημιουργώντας ανισόπεδες κοίτες, ή όσες φορές, ενώ ρέει σε κοίτη από ανθεκτικά πετρώματα, συναντά καθίζηση εδάφους που έχει προκληθεί από οιαδήποτε άλλη αιτία.
Οι καταρράκτες διακρίνονται, είτε λόγω του μεγάλου ύψους κατακρήμνισης του νερού και της θεαματικότητάς τους, που παρέχουν, είτε λόγω του μεγάλου όγκου των κατακρημνιζόμενων νερών και αποτελούν ένα από τα πιο θεαματικά φυσικά φαινόμενα. Η δύναμη, με την οποία πέφτουν τα νερά των καταρρακτών, αποδίδοντας πολύτιμο έργο, έδωσε στους ανθρώπους την ιδέα να κατασκευάσουν υδροηλεκτρικούς σταθμούς, με αποτέλεσμα την εγκατάσταση βιομηχανικών οικισμών κοντά στους καταρράκτες.
Στοιχεία - είδη.
Κύρια στοιχεία ενός καταρράκτη είναι το εύρος του χείλους του, το ύψος του, (ύψος υδατόπτωσης), η κλίση του και ο όγκος του καταρρέοντος νερού ανά ώρα, ή 12ωρο, ή 24ωρο.
Από τα παραπάνω στοιχεία ορίζονται και τα είδη των καταρρακτών καθώς και η δυνατότητα υδροηλεκτρικής εκμετάλλευσής των.
Κυριότερα είδη καταρρακτών είναι οι κάθετοι, οι περισσότερο θεαματικοί, οι επικλινείς που η υδατόπτωση συνεχίζεται σε επικλινές σκληρό πέτρωμα, και οι βαθμιδωτοί όπου η υδατόπτωση γίνεται τμηματικά, κατά βαθμίδες.
Ανεξάρτητα των παραπάνω υπάρχουν και οι τεχνητοί καταρράκτες που δημιουργούνται στα μεγάλα υδατοφράγματα μέχρι και οι πολύ μικροί τεχνητοί, με ανακύκλωση του νερού για διακοσμήσεις υπαίθριων και εσωτερικών χώρων.
Σημειώνεται ότι η αρχαιότερη αναφορά σε καταρράκτες αφορούσε τον Νείλο ποταμό, η κοίτη του οποίου παρουσίαζε μικρές ανωμαλίες, ασήμαντες σε σύγκριση με τους σήμερα γνωστούς.
Σημαντικότεροι καταρράκτες.
Ο ψηλότερος καταρράκτης στον πλανήτη μας είναι o Καταρράκτης του Έιντζελ (Πεμόν Kerepakupai-merú) στον ποταμό Καρόνι στο Μπολίβαρ της Ν.Α. Βενεζουέλας, που κατακρημνίζεται από επίπεδο κοίτης από χαλαζία και χύνεται σε δύο βαθμίδες από ύψος 980 μέτρων. Οι μεγάλοι καταρράκτες Βικτωρίας στον ποταμό Ζαμβέζη στη Ροδεσία έχουν πλάτος περίπου 1 1/2 χλμ. και ύψος 122 μέτρα. Οι καταρράκτες του Νιαγάρα και της Βικτωρίας θεωρούνται οι μεγαλύτεροι από άποψη όγκου χυνόμενου νερού. Οι καταρράκτες Γκρέητ του Μιζούρι και Σπίνιγκαν του ποταμού Αγίου Μαυρικίου, παρέχουν μεγάλες ποσότητες υδροηλεκτρικής ενέργειας.
Οι σημαντικότεροι καταρράκτες της Ελλάδας είναι οι καταρράκτες του ποταμού Εδεσσαίου (Βόδα) της Έδεσσας των οποίων η υδατόπτωση χρησιμοποιείται στη παραγωγή ηλεκτρικής ενέργειας. 
Ο ψηλότερος καταρράκτης στην Ελλάδα, βρίσκεται στην Κρήτη και ονομάζεται Μάστορας. Έχει ύψος 215μ και χύνεται μέσα στο φαράγγι του Χα, κοντά στην Ιεράπετρα.

</doc>
<doc id="55674" url="https://el.wikipedia.org/wiki?curid=55674" title="Καθαρά Δευτέρα">
Καθαρά Δευτέρα

Με την Καθαρά Δευτέρα ξεκινάει η Σαρακοστή για την Ορθόδοξη Εκκλησία, ενώ ταυτόχρονα σημαίνει το τέλος των Αποκριών. Η Καθαρά Δευτέρα ονομάστηκε έτσι γιατί οι Χριστιανοί «καθαρίζονται» πνευματικά και σωματικά. Είναι μέρα νηστείας αλλά και μέρα αργίας για τους Χριστιανούς. Η νηστεία διαρκεί 40 μέρες, όσες ήταν και οι μέρες νηστείας του Χριστού στην έρημο. Εορτάζεται 48 ημέρες πριν την Κυριακή της Ανάστασης του Χριστού, το χριστιανικό Πάσχα.
Έθιμα ανά την Ελλάδα.
Η ημέρα της Καθαράς Δευτέρας, γιορτάζεται έντονα σε όλη την Ελλάδα, με διάφορα έθιμα και αποτελεί επίσημη αργία. Συνηθίζεται πανελλαδικά να τρώγεται λαγάνα, δηλαδή άζυμο ψωμί που παρασκευάζεται μόνο εκείνη τη μέρα, ταραμάς, χαλβάς, θαλασσινά, λαχανικά, ελιές και φασολάδα χωρίς λάδι. Κύρια έθιμα σε όλη την Ελλάδα είναι το πέταγμα του χαρταετού, αλλά και το λεγόμενο "Γαϊτανάκι", έθιμο που έφεραν από τη Μικρά Ασία οι πρόσφυγες. Στα Μεστά και στους Ολύμπους και στο Λιθί της Χίου, αναβιώνει το "Έθιμο του Αγά" με τις ρίζες του στην Τουρκοκρατία, όπου σε ένα θεατρικό ο Αγάς ως δικαστής, καταδικάζει με χιούμορ τους θεατές. Άλλο έθιμο με ρίζες στην Τουρκοκρατία είναι εκείνο της μεταμφίεσης κάποιου κατοίκου της Αλεξανδρούπολης σε Μπέη και της περιφοράς του στην πόλη μοιράζοντας ευχές. Οι κάτοικοι του Πόρου καθαρίζουν τα μαγειρικά σκευάσματά τους από τα λίπη των κρεάτων που καταναλώθηκαν τις Απόκριες σε ένα έθιμο που αποκαλείται "ξάρτυσμα". Σε ορισμένα χωριά της Κέρκυρας λαμβάνει μέρος ο "Χορός των Παπάδων" όπου οι ιερείς στήνουν χορό που ακολουθείται από τους γέροντες. Στην Κάρπαθο οδηγούνται στο "Λαϊκό Δικαστήριο Ανήθικων Πράξεων" από τους Τζαφιέδες, δηλαδή τους χωροφύλακες, οι κάτοικοι που αντάλλαξαν απρεπείς χειρονομίες, ώστε να αποδοθεί δικαιοσύνη από τους σεβάσμιους της πόλης. Το "αλευρομουτζούρωμα" στο Γαλαξίδι, όπου οι καρναβαλιστές πασαλείφονται με αλεύρι και χορεύουν κυκλικά. Στη Μεθώνη Μεσσηνίας γίνεται του "Κουτρούλη ο γάμος", αναπαράσταση ενός πραγματικού γάμου του 14ου αιώνα, ενώ στη Νέδουσα οι αγρότες προσκαλούν την ευημερία με το "αγροτικό καρναβάλι" τους. Στη Βόνιτσα ένας αχυρένιος ψαράς δεμένος σε γάιδαρο γυρνώντας μέσα από το χωριό καταλήγει σε μια φλεγόμενη βάρκα στο έθιμο του "Αχυρένιου-Γληγοράκη", ενώ στη Θήβα λαμβάνει μέρος ο "Βλάχικος γάμος" όπου ξυρίζεται ο γαμπρός για να παντρευτεί κάποιον άντρα συγχωριανό του μεταμφιεσμένο σε νύφη. Τέλος, οι "Μουτζούρηδες" στο Πολύσιτο Βιστωνίδας, μουτζουρώνουν με κάπνα τους επισκέπτες του χωριού.

</doc>
<doc id="55676" url="https://el.wikipedia.org/wiki?curid=55676" title="Καθαρή Δευτέρα">
Καθαρή Δευτέρα



</doc>
<doc id="55677" url="https://el.wikipedia.org/wiki?curid=55677" title="Μέγα Σάββατο">
Μέγα Σάββατο



</doc>
<doc id="55678" url="https://el.wikipedia.org/wiki?curid=55678" title="Μεγάλο Σάββατο">
Μεγάλο Σάββατο

Το Μεγάλο Σάββατο είναι η τελευταία μέρα της Μεγάλης Εβδομάδας και της Μεγάλης Σαρακοστής. Η ημέρα αυτή είναι αφιερωμένη στην Ταφή και την Κάθοδο του Χριστού στον Άδη. 
Το πρωί εορτάζεται στην εκκλησία η πρώτη Ανάσταση, ο Εσπερινός δηλαδή της Κυριακής του Πάσχα , κατά την οποία ψάλλεται το "". Τα μεσάνυχτα του Μεγάλου Σαββάτου προς Κυριακή του Πάσχα εορτάζεται κατά το ορθόδοξο τυπικό η Ανάσταση του Χριστού, όπου ψάλλεται το Χριστός Ανέστη ,και στη συνέχεια τελείται ο Όρθρος και η Αναστάσιμη Θεία Λειτουργία της Κυριακής του Πάσχα. Είναι το μόνο Σάββατο του χρόνου κατά το οποίο νηστεύεται και το λάδι, για αυτό και ονομάζεται και Αλάδωτο Σάββατο".

</doc>
<doc id="55679" url="https://el.wikipedia.org/wiki?curid=55679" title="Γρηγόριος Μαρασλής">
Γρηγόριος Μαρασλής

Ο Γρηγόριος Μαρασλής (ρωσικά: Григорий Григорьевич Маразли, 25 Ιουλίου 1831 - 1 Μαΐου 1907) ήταν Έλληνας έμπορος και πολιτικός που απέκτησε τη ρωσική υπηκοότητα. Κατά τη διάρκεια της ζωής του πραγματοποίησε πλήθος δωρεών στην Οδησσό και την Ελλάδα.
Βιογραφικά στοιχεία.
Γεννήθηκε στην Οδησσό το 1831 και ήταν γιος του εμπόρου Γρηγορίου Μαρασλή με καταγωγή από τα Μαράσια Έβρου και της Ζωής Θεοδωρίδη, από την Κωνσταντινούπολη. Φοίτησε στην ελληνεμπορική σχολή Οδησσού, στο Λύκειο Ρισελιά στην Οδησσό και εν συνεχεία στο Παρίσι. Μετά την επιστροφή του στην Οδησσό ακολούθησε σταδιοδρομία στην δημόσια διοίκηση εργαζόμενος αρχικά στο γραφείο του γενικού διοικητή του Καυκάσου Βοροντσώφ. Το 1867 άρχισε να υπηρετεί ως δημόσιος υπάλληλος στον δήμο Οδησσού. Το 1877 εξελέγη δημοτικός σύμβουλος Οδησσού και το 1878 δήμαρχος Οδησσού. Επανεξελέγη τέσσερις φορές στην ίδια θέση παραμένοντας μέχρι και το 1894. Κατά τη διάρκεια της δημαρχιακής θητείας του ο Μαρασλής κατόρθωσε να μεταβάλει την Οδησσό σε σύγχρονη ευρωπαϊκή πρωτεύουσα μεριμνώντας για την ηλεκτροδότηση της πόλης και κατασκευάζοντας θέατρο, τροχιοδρόμους, νοσοκομεία, γηροκομείο, υδραγωγείο, πληθώρα σχολείων, δημοτικό αναγνωστήριο και παιδικούς σταθμούς. Ειδικότερα κατά τη θητεία του δημιούργησε μεγάλο δημοτικό πάρκο, το οποίο εγκαινίασε ο ίδιος ο Τσάρος Αλέξανδρος Β΄, δημοτικό πτωχοκομείο χωρητικότητας 150 ατόμων, δημοτικές φυλακές κ.ά.
Παράλληλα με την πολιτική του δράση συνέχισε τις εμπορικές δραστηριότητες του πατέρα του.
Για την πολυσχιδή δραστηριότητά του τιμήθηκε πολλάκις. Συγκεκριμένα είχε τιμηθεί από το ελληνικό κράτος με τον Αργυρό Σταυρό των Ιπποτών του Βασιλικού Τάγματος του Σωτήρος (1871), με τον ρωσικό τίτλο του Ιππότη του Αυτοκρατορικού Τάγματος της Αγίας Άννας (2ας τάξεως) καθώς και με τον τίτλο του "Κρατικού Συμβούλου" (1874). Από το 2004 ο δήμος Οδησσού έχει καθιερώσει το "Μετάλλιο Μαρασλή" ως τιμητική διάκριση. Να σημειωθεί επίσης πως η πλατεία των Ελλήνων, στο κέντρο της Οδησσού, κοσμείται με προτομή του Μαρασλή ενώ άγαλμά του υπάρχει στην αρχή της οδού Μαρασλή. Εκτός από την Οδησσό, το όνομά του φέρουν δρόμοι σε αρκετές πόλεις της Ελλάδας μεταξύ των οποίων και στην Αθήνα. 
Απεβίωσε την 1η Μαΐου 1907 από συγκοπή καρδιάς και ενταφιάστηκε στην αυλή της εκκλησίας της Αγίας Τριάδας στην Οδησσό. Το ταφικό μνημείο καταστράφηκε μετά την Οκτωβριανή επανάσταση και σήμερα δεν διατηρείται. 
Δωρεές.
Κατά τη διάρκεια της σταδιοδρομίας πραγματοποίησε πλήθος δωρεών προς την πόλη της Οδησσού και στην Ελλάδα. Συγκεκριμένα δώρισε προς την ελληνική κοινότητα Οδησσού την οικία του πατέρα του, η οποία αποτέλεσε την έδρα της Φιλικής Εταιρείας, ένα ακίνητο στην οδό Πούσκιν καθώς και γηροκομείο. Με δική του πρωτοβουλία ίδρυσε την Μαράσλειο Εμπορική Σχολή Αθηνών (σήμερα Οικονομικό Πανεπιστήμιο Αθηνών), το Μαράσλειο Διδασκαλείο Αθηνών, το Μαράσλειο Ορφανοτροφείο Κέρκυρας, την Πατριαρχική Αστική Σχολή Μαρασλή στο Φανάρι, το Μαράσλειο Ελληνικό Εμπορικό και Πρακτικό Σχολείο Θεσσαλονίκης, την Μαράσλειο Σχολή στη Φιλιππούπολη, τη βιβλιοθήκη στη Γάνο, το ενυδρείο στο Παλαιό Φάληρο, το οποίο καταστράφηκε το 1912, ενώ συνέβαλε καθοριστικά στην ανέγερση του κτιρίου του Ιπποκράτειου Γενικού Νοσοκομείο Αθηνών.
Με δικές του δαπάνες κατασκευάστηκε στο κέντρο της Οδησσού κτίριο με σκοπό να στεγάσει τη δημόσια βιβλιοθήκη και στο οποίο σήμερα φιλοξενείται το αρχαιολογικό Μουσείο της Οδησσού. Προκειμένου να εμπλουτίσει τη βιβλιοθήκη προχώρησε στην αγορά 2.800 τόμων θεατρικού περιεχομένου ενώ μετά τον θάνατό του ο ανιψιός του, Σαφόνοφ, δώρισε τη συλλογή βιβλίων του Μαρασλή (4.700 τίτλους).
Το 1897 ίδρυσε τη Βιβλιοθήκη Μαρασλή που σκοπό είχε τη μετάφραση στην ελληνική γλώσσα επιστημονικών συγγραμμάτων. Συνολικά υπολογίζεται ότι διέθεσε προς τη Βιβλιοθήκη Μαρασλή άνω του ενός εκατομμυρίου δραχμές. Με την επιμέλεια του Χατζηκώστα και του καθηγητή Αναστάσιου Μάλτου εκδόθησαν 118 συγγράμματα. Με βάση αυτά γράφτηκαν "«Αι Παροιμίαι»" και «Παραδόσεις» από το Ν. Γ. Πολίτη, τα "«Νομίσματα του κράτους των Πτολεμαίων»" του Ι. Σβορώνου, τα "«Άπαντα»" του Βαλαωρίτη, τα "«Ανάλεκτα»" του Άγγελου Βλάχου κ.ά. Στα έργα που εξελληνίστηκαν ανήκουν: "«Η Ιστορία της Ελλάδας»" των Κούρτιου - Λάμπρου, "«Γενική Παθολογία»" του Ποδβισότσκι, "«Ιστορία της Ελληνικής Λογοτεχνίας»" και πολλά άλλα.
Με δικές του δαπάνες ανεγέρθηκε ανδριάντας του Πατριάρχη Γρηγορίου Ε΄ στη Δημητσάνα και διοργανώθηκε η πρώτη Διεθνής Έκθεση Αθηνών, της οποίας υπήρξε ισόβιος πρόεδρος, ενώ δώρισε πλήθος πινάκων στην Εθνική Πινακοθήκη της Ελλάδος. Παράλληλα διέθεσε σημαντική περιουσία σε υποτροφίες για σπουδαστές.
Προσωπική ζωή.
Ήταν παντρεμένος, από το 1903, με τη Μαρία Ferdinandovna, η οποία μετά την επανάσταση κατέφυγε στην Ελλάδα. Ύστερα από αίτησή της της δόθηκε ένα μικρό δωμάτιο στο υπόγειο του Μαράσλειου Διδασκαλείου. Το 1928, ύστερα από παρέμβαση του Γεώργιου Χαριτάκη, η Βουλή των Ελλήνων, με μεσολάβηση του Ελευθερίου Βενιζέλου, ενέκρινε τιμητική σύνταξη για τη συντήρησή της.
Κληρονόμος της τεράστιας περιουσίας του κατέστη ο ανιψιός του, υιός της αδελφής του Ευριδίκης, Αλέξανδρος Σαφόνωφ, αξιωματικός του ρωσικού στρατού, ο οποίος έχει ενταφιαστεί στο Παρίσι.

</doc>
<doc id="55682" url="https://el.wikipedia.org/wiki?curid=55682" title="Μαράσλειο Διδασκαλείο">
Μαράσλειο Διδασκαλείο

Το Μαράσλειο Διδασκαλείο Δημοτικής Εκπαίδευσης βρίσκεται στην περιοχή του Κολωνακίου (Μαρασλή 4, 132 45 Αθήνα), στην Αθήνα, κοντά στο νοσοκομείο «"Ευαγγελισμός"».
Στην αρχή στεγάζονταν σε ένα φτωχό κτίριο στην οδό Μουρούζη, αλλά το 1905 η Μονή Ασωμάτων Πετράκη δώρησε στην κυβέρνηση χώρο 10 στρεμμάτων για να κτιστεί εκεί διδακτήριο για το διδασκαλείο Αθηνών. Τα έξοδα για την ανέγερση του κτιρίου ήταν δωρεά του Γρηγορίου Μαρασλή. Πρόκειται για διώροφο οίκημα με μαρμάρινη είσοδο και προπύλαια με μεγάλη αυλή και κήπο.
Το διδασκαλείο πήρε το όνομα του ευεργέτη του και λέγεται από τότε Μαράσλειο διδασκαλείο.
Το 1933 την εκπαίδευση ανέλαβαν οι Παιδαγωγικές Ακαδημίες και έτσι στο χώρο στεγάστηκε η Μαράσλειος Παιδαγωγική Ακαδημία. Το 1965, ο βουλευτής της Ε.Ρ.Ε. Νίκος Αναγνωστόπουλος αποκάλυψε ότι πομπός μετέδιδε "εις ρυθμόν υπαγορεύσεως" τις απαντήσεις σε εξεταζόμενους για το Ακαδημαϊκό Απολυτήριο στο Μαράσλειο. Ο βουλευτής μαγνητοφώνησε τις πειραματικές εκπομπές και κατέδωσε την όλη υπόθεση στην αστυνομία, η οποία κατόρθωσε να συλλάβει εξεταζόμενο μαθητή με τα ακουστικά στα αυτιά.
Το διδασκαλείο επανιδρύθηκε το 1972 και λειτούργησε στον ίδιο χώρο, αλλά σαν θεσμός μετεκπαίδευσης των δασκάλων. Η Παιδαγωγική Ακαδημία καταργήθηκε το 2013 στα πλαίσια του Μνημονίου.
Στον ίδιο χώρο κτίστηκε και δεύτερο κτήριο, το οποίο ονομάστηκε «Αριστοτέλης», και στο οποίο στεγάζονταν πρότυπο Δημοτικό σχολείο του οποίου ο σκοπός ήταν να χρησιμοποιείται για την πρακτική άσκηση των φοιτητών και των δασκάλων.
Σύμφωνα, ωστόσο,με το αρχιτεκτονικό σχέδιο του κτηρίου Αριστοτέλης, προκύπτει . πως το κτήριο στέγαζε από την αρχή το 2ο Γυμνάσιο Θηλέων, το οποίο στεγαζόταν μέχρι το 1979 οπότε και μετατράπηκε σε μεικτό λύκειο και μετονομάστηκε σε 26ο Λύκειο Αθηνών. Το 26ο Λύκειο Αθηνών στεγάζεται αδιάκοπα μέχρι σήμερα στο κτήριο Αριστοτέλης, στον δεύτερο και τρίτο όροφο με ξεχωριστό χώρο διαλείμματος και ξεχωριστή είσοδο, από τη γωνία των οδών Μαρασλή και Σουηδίας (Μαρασλή 8-10). Επίσης στο κτήριο στεγάζεται το 26ο Γυμνάσιο Αθηνών αδιάκοπα από το 1979.
Επίσης στεγάστηκε το 15ο Δημοτικό Σχολείο, που λειτουργούσε για ένα διάστημα ως απογευματινό, και δεν αποτελούσε τμήμα των προτύπων σχολείων.

</doc>
<doc id="55683" url="https://el.wikipedia.org/wiki?curid=55683" title="Ρίτσαρντ Ράιτ">
Ρίτσαρντ Ράιτ

Ο Ρίτσαρντ Ουίλλιαμ Ράιτ (, 28 Ιουλίου 1943 - 15 Σεπτεμβρίου 2008) ήταν Άγγλος μουσικός, που έπαιξε πιάνο και πλήκτρα στο βρετανικό progressive συγκρότημα Pink Floyd. Ήταν ιδρυτικό μέλος του συγκροτήματος, στο οποίο συμμετείχε από το 1965 ώς το 1981 και ξανά από το 1987 ώς και το 1995. Ο Ράιτ σπούδασε αρχιτεκτονική στο Πολυτεχνείο Regent Street όπου γνώρισε άλλα δύο ιδρυτικά μέλη των Pink Floyd, τους Ρότζερ Γουότερς και Νικ Μέισον. Ήρθε σε σύγκρουση με τον Γουότερς στα τέλη της δεκαετίας του '70 και αποχώρησε από το συγκρότημα κατά τη διάρκεια των ηχογραφήσεων του "The Wall" το 1979. Παρέμεινε όμως στη σύνθεση ως επί πληρωμή session μουσικός για τις ανάγκες της ζωντανής εκτέλεσης του άλμπουμ μέχρι το 1981. Το άλμπουμ "The Final Cut" του 1983, ήταν το μόνο των Pink Floyd που κυκλοφόρησε χωρίς τον Ράιτ στη σύνθεση. Ο Ράιτ ξαναγύρισε στο συγκρότημα μετά την αποχώρηση του Γουότερς και παρέμεινε για τα επόμενα χρόνια, ενώ συμμετείχε και στην εμφάνιση του γκρουπ με την πλήρη του σύνθεση το 2005 στο live 8.
Ο Ράιτ συμπλήρωνε με τζαζ και νεοκλασικά περάσματα στα πλήκτρα και το πιάνο τις κατά βάση μπλουζ μελωδίες που έγραφαν οι Γκίλμουρ και Γουότερς. Είχε σημαντική συμμετοχή στο δίσκο "Meddle" καθώς και στο "Dark side of the moon" με τις συνθέσεις του "The great gig in the sky" και "Us and them", και ίσως η πιο γνωστή στιγμή του ήταν τα εκτεταμένα περάσματα των πλήκτρων στο άλμπουμ "Wish you were here" του 1975 καθώς και στο "Animals" του 1977. Συνεισέφερε ακόμα με συνθέσεις στο άλμπουμ "The division bell" του 1994. Κυκλοφόρησε επίσης δυο προσωπικούς δίσκους, το "Wet Dream" το 1978 και "Broken China" το 1996. Παντρεύτηκε τρεις φορές (1964-1982 με την Juliette Gale, 1984-1994 με την Ελληνίδα Franka, 1996-2008 με την Millie) και από τους γάμους του απέκτησε τρία παιδιά. Πέθανε από καρκίνο στις 15 Σεπτεμβρίου του 2008 στο σπίτι του στην Αγγλία.

</doc>
<doc id="55684" url="https://el.wikipedia.org/wiki?curid=55684" title="Παναγίτσα χείμαρρος">
Παναγίτσα χείμαρρος



</doc>
<doc id="55687" url="https://el.wikipedia.org/wiki?curid=55687" title="Δημοσθένης">
Δημοσθένης

Ο Δημοσθένης (384 π.Χ. - 12 Οκτωβρίου 322 π.Χ.) ήταν Έλληνας πολιτικός και ρήτορας της αρχαίας Αθήνας. Οι λόγοι του αποτελούν σημαντική έκφραση της αθηναϊκής πνευματικής ικανότητας και παρέχουν μία εικόνα για την πολιτική και τον πολιτισμό της Αρχαίας Ελλάδας κατά τον 4ο αιώνα π.Χ.
Βιογραφικά στοιχεία.
Θεωρείται ο σημαντικότερος ρήτορας της αρχαιότητας και όλων των εποχών, μαθητής του Ισοκράτη και του Ισαίου. Γεννήθηκε στην Αθήνα το 384 και πέθανε αυτοκτονώντας το 322 π.Χ.. Τον πατέρα του, που είχε το επάγγελμα του μαχαιροποιού, τον έλεγαν Δημοσθένη και τη μητέρα του Κλεόβουλη. Το όνομά του ήταν «"Δημοσθένης Δημοσθένους Παιανιεύς"». Από μικρός δοκίμασε την πίκρα της ζωής, γιατί, χάνοντας τον πατέρα του, οι κηδεμόνες του καταχράστηκαν την πατρική του περιουσία (ένας από αυτούς ήταν ο Δημοφών). 
Έτσι, αποφάσισε να ασχοληθεί με τη ρητορική για να μπορέσει ο ίδιος να πολεμήσει για το κλεμμένο του δίκιο. Αν και κατάφερε να κερδίσει τη δίκη, δεν μπόρεσε να πάρει την περιουσία του και αναγκάστηκε, για να ζήσει, να γράφει λόγους και να πληρώνεται. Θεωρείται πως έπασχε απο τραύλισμα, διαταραχή του λόγου που ανάλογα με την ένταση της, χαρακτηρίζεται απο έλλειψη ευφράδειας και ακούσιες διακοπές στην φυσιολογική ροή της ομιλίας. Αυτός είναι ο λόγος που συχνά απεικονίζεται στα αρχαία γλυπτά με χείλη "αδύναμα και τρεμάμενα". Στην εκκλησία του δήμου που προσπάθησε δυο φορές να μιλήσει δεν τα κατάφερε, γιατί τον εμπόδιζαν η νευρικότητά του και η δυσκολία να προφέρει το λκαι το ρ. Τον πλήγωσε αυτή η ταπείνωση, τόσο, που αποφάσισε να λυτρωθεί από τα ελαττώματά του. Ο βάταλος (τσεβδός) όπως τον έλεγε η παραμάνα του, με την πίστη και την επιμονή του, πότε ανεβαίνοντας στον Λυκαβηττό και πότε κατεβαίνοντας στο Φάληρο, με την απαγγελία που έκανε σε διάφορους λόγους, μπόρεσε να νικήσει τις δυσκολίες στην ομιλία και άρθρωση , την κάποια του δειλία και να πετύχει την κυριαρχία στις κινήσεις του. Ήταν πια σε θέση να παρουσιαστεί στην εκκλησία του δήμου και να μιλήσει.
Οι τέσσερις φιλιππικοί λόγοι του και οι τρεις ολυνθιακοί τον καταξίωσαν στους Αθηναίους και τον έκαναν αθάνατο ρήτορα.Τους φλογερούς του λόγους τους δούλευε κοπιαστικά ως την παραμικρή τους λεπτομέρεια. Για την επιμέλειά του αυτή ο ρητοροδιδάσκαλος Κυϊντιλιανός θα πει: «"Τόση δύναμη υπάρχει σ' αυτόν, τόσο πυκνά είναι όλα, τόσο γεμάτα από εσωτερική ένταση, τόσο φροντισμένα, τέτοια πειθαρχία υπάρχει στο λόγο, που δεν μπορείς ν' ανακαλύψεις κάτι που να λείπει, που να είναι περιττό"». Με τους απαράμιλλους λόγους του κατόρθωσε να παρασύρει τους Αθηναίους να πολεμήσουν εναντίον του Φιλίππου, βασιλιά της Μακεδονίας, αν και στον πόλεμο αυτό πολέμησε κι ο ίδιος στη Χαιρώνεια ως απλός στρατιώτης. Έπειτα από το θάνατο του Φιλίππου, ο Δημοσθένης εξακολούθησε τον αγώνα του και εναντίον του Αλεξάνδρου, χωρίς όμως να πετύχει τίποτα.
Το 324 π.Χ. φεύγει εξόριστος από την Αθήνα, γιατί αποδείχτηκε ότι είχε δωροδοκηθεί, με "άρπαλα χρήματα" στην πρόθεση να βοηθήσει τον μεγαλύτερο καταχραστή της αρχαιότητας του στρατηγού Αλεξάνδρου, τον Άρπαλο, να δραπετεύσει. Μετά το θάνατο του Μεγάλου Αλεξάνδρου, οι Αθηναίοι με ψήφισμά τους τον ανακάλεσαν πανηγυρικά από την εξορία, η ελευθερία του όμως αυτή δεν κράτησε για πολύ, γιατί αναγκάστηκε να φύγει ξανά ύστερα από την εμπλοκή του στην αποτυχημένη επανάσταση που έγινε τότε κατά των Μακεδόνων. Οι στρατιώτες του Αντίπατρου τον κυνήγησαν και τον βρήκαν στο ναό του Ποσειδώνα στην Καλαβρία, το πίσω ορεινό τμήμα του Πόρου. Για να μην τον πιάσουν, ήπιε δηλητήριο και πέθανε στις 12 Οκτωβρίου του 322 π.Χ.
Ύστερα από 42 χρόνια καθώς λέει ο Πλούταρχος, ο δήμος των Αθηναίων, (η Αθηναϊκή Δημοκρατία), θυμήθηκε να τον τιμήσει όπως του άξιζε, στήνοντας χάλκινο ανδριάντα και ψηφίζοντας να τρέφεται στο πρυτανείο κάθε φορά ο μεγαλύτερος εν ζωή των απογόνων του. Στη βάση του ανδριάντα του χαράχτηκε το περίφημο επίγραμμα:
Τα τεχνικά μέτρα που εφάρμοσε ο Δημοσθένης είναι ίδια με του Ισοκράτη, το αποτέλεσμα όμως που γύρευε ήταν αντίθετο από εκείνου. Όταν τον ρωτούσαν ποιο είναι στη ρητορική το πρώτο, το δεύτερο, το τρίτο, απαντούσε πάντα έτσι: «"η ηθοποιία"».
Έργα του.
Έγραψε περίπου 60 λόγους, 42 δικανικούς, 17 πολιτικούς, έναν πανηγυρικό, καθώς και διάφορες επιστολές. Σώθηκαν 56 προοίμια λόγων και 9 λόγοι χάθηκαν. Τα έργα του κυκλοφόρησαν σε πολλές εκδόσεις και σε διάφορες χώρες.
Τα έργα του είναι: 
Και οι τέσσερις αυτοί λόγοι είχαν σκοπό την πάταξη της διαφθοράς που ήταν χαρακτηριστικό γνώρισμα της Αθηναϊκής Δημοκρατίας.

</doc>
<doc id="55688" url="https://el.wikipedia.org/wiki?curid=55688" title="Βαμβάκι">
Βαμβάκι

Το βαμβάκι είναι Αγγειόσπερμο, δικότυλο φυτό το οποίο ανήκει στην τάξη των Μαλαχωδών και στην οικογένεια των Μαλαχοειδών. Ιθαγενές των τροπικών περιοχών της Ασίας και της Αφρικής είναι γνωστό από τα πανάρχαια χρόνια και καλλιεργείται για τις ίνες του. 
Ιστορία.
Σε ανασκαφές που έγιναν στην Ινδία βρέθηκαν υπολείμματα υφασμάτων από βαμβάκι που υπολογίζονται γύρω στο 3000 π.Χ. Στην Ελλάδα πρωτοήρθε από την Ασία κατά την εποχή του Μεγάλου Αλεξάνδρου γύρω στο 325 π.Χ. Η καλλιέργειά του στη συνέχεια εξαπλώθηκε στις άλλες ευρωπαϊκές χώρες της Μεσογείου. Τα χρόνια εκείνα το βαμβάκι αναφερόταν ως δέντρο, γεγονός που αποδεικνύει ότι καλλιεργούσαν δενδροειδείς ποικιλίες βαμβακιού. Η καλλιέργεια του βαμβακιού στην Ελλάδα αναφέρεται από τον Παυσανία το 2 μ.Χ. αιώνα με την ονομασία «βύσσος». Η καλλιέργεια του επεκτάθηκε σε μεγάλη κλίμακα γύρω στο 550 μ.Χ.
Χαρακτηριστικά.
Η επιστημονική του ονομασία είναι "γοσύπιο" και οι βλαστοί του διακλαδώνονται φτάνοντας σε ύψος το 1,5 μέτρο αλλά και τα 6 μέτρα στις δενδροειδείς ποικιλίες. Έχει φύλλα με μακρύ μίσχο, μεγάλα και με έλασμα. Στη βάση του μίσχου βρίσκονται δύο μικρά παράφυλλα συνήθως οδοντωτά. Τα άνθη βγαίνουν από τις μασχάλες των φύλλων και είναι μεγάλα, μοναχικά και παράγονται από ανθοφόρους οφθαλμούς. Οι ανθοφόροι οφθαλμοί στην αρχή τους μοιάζουν με μικρές πυραμίδες και στο στάδιο αυτό τα άνθη του λέγονται χτένια. Ο καρπός του είναι κάψα και έχει 8-10 σπόρια που περιβάλλονται από λευκές ίνες.
Οι ώριμες ίνες αποτελούνται κατά μεγάλο ποσοστό από κυτταρίνη. Σήμερα το βαμβάκι καλλιεργείται σε πολλές χώρες της γης αλλά το μεγαλύτερο τμήμα της παραγωγής προέρχεται από το βόρειο ημισφαίριο.
Καλλιεργούμενα είδη.
Τα είδη που καλλιεργούνται σήμερα είναι τέσσερα.
1-Αδρότριχο βαμβάκι ή Χνουδωτό βαμβάκι (Γοσσύπιον το αδρότριχον - Gossypium hirsutum)
Το πιο κοινά καλλιεργούμενο δίνει πάνω από το 90% της παγκόσμιας παραγωγής. Είναι και το μοναδικό είδος που καλλιεργείται στην Ελλάδα. Το είδος αυτό είναι πολυετές αλλά στην Ελλάδα καλλιεργείται ως μονοετές γιατί δεν επιβιώνει σε κρύο χειμώνα. Οι ίνες που παράγει φτάνουν τα 45 χιλιοστόμετρα μήκος και χαρακτηριστικό του είναι το χνούδι που περικλείει τα σπόρια του. Τα άνθη του είναι λευκά όταν ανοίξουν αλλά στην πορεία αλλάζουν χρώμα και γίνονται κόκκινα ή μοβ. Είναι βαμβάκι υψηλής ποιότητας με μεγάλη αντοχή, ελαστικότητα, πολύ καλή στιλπνότητα και ομοιομορφία.
2-Ποώδες βαμβάκι (Γοσσύπιον το ποώδες - Gossypium herbaceum)
Βρίσκεται αυτοφυές στο Πακιστάν στην Ινδία και σε ορισμένες περιοχές της Αφρικής. Παλαιότερα η καλλιέργεια του ήταν πολύ διαδεδομένη αλλά σήμερα οι καλλιέργειες του αντικαταστάθηκαν από το χνουδωτό βαμβάκι που είναι πολύ καλλίτερης ποιότητας. Στην Ελλάδα το καλλιεργούσαν μέχρι το 1950 στη Λιβαδειά όπου ήταν γνωστό με την ονομασία Δαδιώτικο και στις Σέρρες.
3-Βαρβαδεινό βαμβάκι (Γοσσύπιον το βαρβαδινόν - Gossypium barbadense)
Πολυετή και ετήσια φυτά που τα περισσότερα είναι δενδροειδή και φτάνουν σε ύψος και τα 6 μέτρα. Η καταγωγή του είδους αυτού είναι η λατινική Αμερική και σήμερα καλλιεργείται στην Αίγυπτο, το Σουδάν, σε πρώην Σοβιετικές χώρες, στις Η.Π.Α., στη Βραζιλία και το Περού. Τα κλαδιά του βαμβακιού αυτού είναι πλάγια και τα φύλλα του έχουν μεγάλες σχισμές. Τα σπόρια του είναι κυανού χρώματος και τα άνθη είναι κιτρινωπά με μία κηλίδα στη βάση του κάθε πέταλου. Οι ίνες του είναι οι μακρύτερες από όλα τα είδη και φτάνουν και τα 50 χιλιοστόμετρα είναι καλής ποιότητας, λεπτές και μαλακές.
4-Δενδρώδες βαμβάκι (Γοσσύπιον το δενδρώδες - Gossypium arboreum).
Βρίσκεται αυτοφυές στο Πακιστάν, τη Σρι Λάνκα και την Ινδία όπου θεωρείται ιερό φυτό γι αυτό βρίσκεται έξω από πολλούς ναούς. Οι ίνες του είναι πολύ κοντές και όχι τόσο καλής ποιότητας γι αυτό η καλλιέργεια του είναι πολύ περιορισμένη.
Κλίμα, έδαφος, σπορά, λίπανση.
Το βαμβάκι είναι φυτό απαιτητικό σε υψηλές θερμοκρασίες. Το καταλληλότερο κλίμα για τη σωστή ανάπτυξη του είναι μέτρια ζέστη και κρύα άνοιξη, συχνές βροχοπτώσεις όχι μεγάλης έντασης, όχι παγετός ή χαλάζι, δροσερό φθινόπωρο χωρίς πολλές βροχές και ζέστη, υγρό καλοκαίρι. Δυνατές σε ένταση βροχές μπορούν να καταστρέψουν τις ίνες του φυτού. Τα κατάλληλα εδάφη θεωρούνται αυτά που είναι αμμοπηλώδη με αρκετή ποσότητα αργίλου, οργανικές ουσίες και λίγο άζωτο και φώσφορο. Η απόδοση σε παραγωγή δεν επηρεάζεται εάν το χωράφι φυτεύεται για πολλά χρόνια. Στην Ελλάδα για παράδειγμα λόγω έλλειψης μεγάλων εκτάσεων καλλιεργείται στο ίδιο χωράφι για πολλά χρόνια και πολλές φορές.
Επειδή το βαμβάκι είναι αρκετά ευαίσθητο φυτό η καταπολέμηση των ζιζανίων είναι αρκετά δύσκολη και η ύπαρξη τους μπορεί να μειώσει αισθητά την παραγωγή. Ο πολλαπλασιασμός του βαμβακιού γίνεται με σπορά αφού πρώτα τα σπόρια υποστούν ειδική επεξεργασία και αφαιρεθούν οι διάφορες ίνες που τα περιβάλουν. Έτσι ο σπόρος κυλά ευκολότερα στις μηχανές σποράς και διευκολύνει την απορρόφηση της υγρασίας του εδάφους.
Στην Ελλάδα η καλύτερη εποχή για τη σπορά είναι από τις αρχές Απριλίου έως τα μέσα Μαΐου. Το όψιμο βαμβάκι σπέρνεται στις βόρειες περιοχές και το πρώιμο στις νότιες. Η θερμοκρασία κατά τη σπορά πρέπει να είναι γύρω στους 15 βαθμούς καθώς χαμηλότερες θερμοκρασίες καθυστερούν το φύτρωμα και οι σπόροι μπορεί να εμφανίσουν μύκητες. Το βαμβάκι δεν εξαντλεί το έδαφος από τα θρεπτικά του στοιχεία. Παρ όλα αυτά μερικές φορές χρειάζεται λίπανση με αζωτούχα λιπάσματα. Η λίπανση με διάφορα άλλα λιπάσματα δεν έχει δώσει καλύτερα αποτελέσματα στην παραγωγή. Όταν χρειαστεί πότισμα τότε αυτό είναι καλό να γίνεται με τη μέθοδο της τεχνητής βροχής, δηλαδή ράντισμα όλου του φυτού.
Συγκομιδή-Εκκόκκιση.
Για να ωριμάσει το βαμβάκι πρέπει να περάσουν περίπου 2 μήνες από τη σπορά. Η συλλογή του γίνεται με ειδικές μηχανές, που είναι πιο σύνηθες ή με το χέρι που είναι πιο δαπανηρό και επίπονο αλλά το βαμβάκι είναι πιο καθαρό και έτσι έχει και καλύτερη τιμή στο εμπόριο. Μετά τη συγκομιδή το βαμβάκι μεταφέρεται σε ειδικούς χώρους που λέγονται εκκοκκιστήρια. Εκεί γίνεται ο αποχωρισμός των ινών από το σπόρο.
Ο χρόνος που γίνεται η εκκόκκιση είναι περίπου 3 μήνες μετά τη συλλογή. Τα περισσότερα εκκοκκιστήρια διαθέτουν μηχανισμούς που απομακρύνουν τα διάφορα ξένα σώματα όπως χώμα, φύλλα, σπόρους καθώς και την περιττή υγρασία. Μετά από τις διαδικασίες αυτές τα βαμβάκια, καθαρά πλέον, συσκευάζονται σε μεγάλες μπάλες ή τετράγωνες παλέτες, δένονται, καταγράφεται η ποιότητα και προωθούνται στο εμπόριο.
Εμπόριο, Χρήσεις.
Η κατασκευή υφασμάτων είναι η βασικότερη από τις διάφορες χρήσεις του βαμβακιού. Στην υφαντουργία οι ίνες του αποτελούν την κυριότερη ύλη. Τα βαμβακερά υφάσματα είναι πολύ καλής ποιότητας αν και σήμερα τα αντικαθιστούν με συνθετικά που στοιχίζουν λιγότερο. Η Κίνα έχει τη μεγαλύτερη παραγωγή στον κόσμο. Ακολουθούν η Ινδία, οι Η.Π.Α., η Ρωσία, το Πακιστάν και η Βραζιλία.
Στην Ελλάδα καλλιεργούνταν περίπου 4.300.000 στρέμματα το 2000 και η ετήσια παραγωγή έφτανε τους 435.000 τόνους. 
Το 2009 καλλιεργήθηκαν 2.350.000 στρέμματα έναντι ~2.500.000 το 2008 με τάση να καλλιεργηθούν 3.000.000 το 2010. Οι διακυμάνσεις είναι αποτέλεσμα των πολιτικών επιδοτήσεων και των πλαφόν που έχουν αυτές. 
Το μεγαλύτερο μέρος του Ελληνικού βαμβακιού καταναλώνεται εγχώρια ενώ το υπόλοιπο εξάγεται κυρίως σε μορφή νημάτων. Από το σπόρο του βαμβακιού βγαίνει λάδι (βαμβακέλαιο) που χρησιμοποιείται ως επιτραπέζιο αλλά περιορισμένα. Επίσης από τα υπολείμματα του βαμβακιού παρασκευάζεται η βαμβακόπιτα που χρησιμοποιείται ως ζωοτροφή.

</doc>
<doc id="55689" url="https://el.wikipedia.org/wiki?curid=55689" title="Πελε">
Πελε



</doc>
<doc id="55691" url="https://el.wikipedia.org/wiki?curid=55691" title="Κρατύλος">
Κρατύλος

Ο Κρατύλος ήταν αρχαίος Αθηναίος φιλόσοφος του ύστερου 5ου π.Χ. αιώνα, ο οποίος είναι περισσότερο γνωστός για το πορτραίτο του στον ομώνυμο πλατωνικό διάλογο. Λίγα πράγματα είναι γνωστά για τον Κρατύλο ή τον μέντορά του, Ηράκλειτο.
Σύμφωνα με τον πλατωνικό διάλογο στο 402a κατά τη σελιδαρίθμηση του Ερρίκου Στέφανου, ο Ηράκλειτος διακήρυξε ότι δεν είναι δυνατό να μπει κάποιος δυο φορές στο ίδιο ρυάκι («δὶς ἐς τὸν αὐτὸν ποταμὸν οὐκ ἂν ἐμβαίης»). Κατά τον Αριστοτέλη ("Μετά τα φυσικά", 4.5 1010a10-15), ο μαθητής του Ηράκλειτου, Κρατύλος, προχώρησε ένα βήμα παραπέρα ισχυριζόμενος ότι δεν μπορεί να γίνει ούτε μία φορά. Τέτοιος ήταν ο εξαντλητικός σκεπτικισμός του.
Εάν ο κόσμος ήταν σε συνεχή ροή όπου τα ρυάκια μπορούν να αλλάζουν συνεχώς, τότε εξίσου μπορούσαν και οι λέξεις. Έτσι, ο Κρατύλος βρήκε αδύνατη την επικοινωνία. Ως αποτέλεσμα αυτού που συνειδητοποίησε, ο Κρατύλος αποκήρυξε τη δύναμη του λόγου και περιόρισε την επικοινωνία του στο κούνημα του δαχτύλου του.
Η ελάχιστα γνωστή φιλοσοφία του Κρατυλισμού βασίζεται σε επανασυνθέμενες διδασκαλίες, που οφείλουν τα περισσότερα στην συμπερίληψη του Κρατύλου και του Ηράκλειτου στους πλατωνικούς διαλόγους.

</doc>
<doc id="55695" url="https://el.wikipedia.org/wiki?curid=55695" title="Εταιρεία του Ιησού">
Εταιρεία του Ιησού

Η Εταιρεία του Ιησού (Λατ. "Societas Iesu"), οι κοινώς γνωστοί Ιησουίτες, είναι θρησκευτικό καθολικό τάγμα, που συγκροτήθηκε τον 16ο αιώνα στο πλαίσιο της Αντιμεταρρύθμισης. Ιδρύθηκε το 1534 από τον Ισπανό Ιγνάτιο Λογιόλα.
Δεν θα πρέπει να συγχέεται με το θρησκευτικό Τάγμα των Τζεζουάτι που ιδρύθηκε το 1363 στην Ιταλία και διαλύθηκε το 1668.
Ο Ιγνάτιος Λογιόλα και το όραμά του.
Ο Ιγνάτιος Λογιόλα, ευγενής από τη Χώρα των Βάσκων στην Ισπανία και πρώην στρατιωτικός, είναι ο εμπνευστής και ο ιδρυτής της Εταιρείας του Ιησού.
Ο Λογιόλα, που υπηρέτησε στην αρχή σαν στρατιωτικός τον Ισπανό βασιλιά και εγκατέλειψε τη στρατιωτική σταδιοδρομία αργότερα, εξαιτίας σοβαρού τραυματισμού κατά τη διάρκεια μιας μάχης, αφιερώθηκε στη μελέτη των βίων των αγίων, στους διαλογισμούς σχετικά με τον Θεό, και μέσα σε ένα περιβάλλον λιτότητας και πενίας, μέσα σε συνεχείς προσευχές και γονυκλισίες, απομονωμένος σε μια σπηλιά κοντά στην ισπανική πόλη Μανρέσα, ήρθε σε επικοινωνία με τον Θεό, οραματίστηκε την Παρθένο Μαρία και τον απόστολο Παύλο, και αποφάσισε να θέσει τη ζωή του στην υπηρεσία του θελήματος του Θεού. Εμπνεόμενος από τον άγιο Δομίνικο και τον άγιο Φραγκίσκο —τους ιδρυτές των δύο κύριων μέχρι τότε θρησκευτικών ταγμάτων— αποφάσισε, όπως γράφει στα Απομνημονεύματά του, να ακολουθήσει το δρόμο τους και να πετύχει ό,τι πέτυχαν και αυτοί. Αποφασίζει καταρχήν να επισκεφτεί τους Αγίους Τόπους για να βοηθήσει να μεταστραφούν στον καθολικισμό, οι άπιστοι εκείνων των χωρών. Το ταξίδι όμως δεν διήρκεσε πολύ, γιατί οι Φραγκισκανοί της περιοχής υποχρέωσαν όλους τους προσκυνητές να φύγουν γιατί δεν μπορούσαν να εγγυηθούν την ασφάλεια της ζωής τους.
Ο Λογιόλα αποφάσισε τότε να σπουδάσει για να μπορέσει να ανταποκριθεί καλύτερα στα θεολογικά ζητήματα και μετά να θέσει τον εαυτό του στην υπηρεσία του Πάπα. Έτσι πέρασε μια περίοδο περίπου 11 χρόνων σπουδάζοντας, ώσπου το 1534, στο Πανεπιστήμιο του Παρισιού και με την υποστήριξη και συμμετοχή έξι ακόμα συμφοιτητών του, που συμμερίστηκαν το όραμά του, ίδρυσαν, ανεπίσημα στην αρχή, την Εταιρεία του Ιησού, παίρνοντας στις 15 Αυγούστου του ίδιου έτους σε μια εκκλησία του Παρισιού όρκους αγνότητας, πενίας και υποταγής.
Η ίδρυση της Εταιρείας του Ιησού.
Οι, σύντροφοι πλέον, θα φτάσουν τελικά στη Ρώμη το 1540 για να πάρουν την ευλογία του Πάπα και να αναλάβουν και επίσημα τη δέσμευση των τριών θρησκευτικών όρκων —της αγνότητας, της πενίας, και της υπακοής— όρκους που έπαιρναν όλοι οι μοναχοί των θρησκευτικών ταγμάτων. Εκείνοι αποφάσισαν να πάρουν και τέταρτο όρκο — τον όρκο της υποταγής στον Πάπα, προσωπικά—. Και ήταν αυτός ο τέταρτος όρκος που ξεχώριζε τους Ιησουίτες από τα άλλα θρησκευτικά τάγματα.
Και πράγματι ο Πάπας Παύλος ο Γ΄ με τη βούλα Regimini militantis ecclesiae, που εκδόθηκε τον Σεπτέμβριο του 1540, τους αναγνώρισε σαν επίσημο θρησκευτικό τάγμα της Ρωμαιοκαθολικής Εκκλησίας. 
Ο προηγούμενος τίτλος «Η Εταιρεία του Ιησού», που είχε διαλέξει ο Λογιόλα, εκλατινίστηκε σε αυτό το διάταγμα σε "Societas Jesu". Το όνομα "Εταιρεία του Ιησού" κατοχυρώθηκε επίσημα επί πάπα Γρηγόριου ΙΓ΄ το 1594. Το 1541 ο Λογιόλα εκπόνησε τον Καταστατικό Χάρτη της Εταιρείας και επίσης εκλέχτηκε πρώτος γενικός αρχηγός του τάγματος. Το 1550 ο χάρτης εγκρίθηκε από τη Γενική Συνέλευση του τάγματος και από τον Πάπα Ιούλιο τον Γ΄. Για να εκπληρώσουν τους σκοπούς του τάγματός τους, οι Ιησουίτες καταρχήν επικεντρώθηκαν σε συγκεκριμένες δραστηριότητες:
Πρώτη και κύρια, η ίδρυση σχολείων σε όλη την Ευρώπη. Οι Ιησουίτες δάσκαλοι εκπαιδεύονταν και στις κλασικές σπουδές και στη θεολογία.
Δεύτερη δραστηριότητά τους η ίδρυση ιεραποστολών σε όλο τον κόσμο για τη διάδοση του ευαγγελικού μηνύματος σε όλον το μη χριστιανικό κόσμο.
Τρίτον, η ανάσχεση της εξάπλωσης του προτεσταντισμού και η πρόσδεση των χριστιανών στον καθολικισμό και στη Ρώμη.
Η εξάπλωση του τάγματος.
Οι πρώτοι σύντροφοι πήραν μέρος στη Σύνοδο του Τριδέντου, η οποία είχε συγκληθεί με θέμα τις δογματικές διαφορές μεταξύ Καθολικών και Προτεσταντών. Τα μέλη της Εταιρείας με τις θεολογικές γνώσεις τους και τις ισχυρές γνωριμίες τους προσέφεραν καλές υπηρεσίες στον Πάπα και προσηλύτισαν αρκετούς Προτεστάντες στα δόγματά τους. Παράλληλα, ο Φραγκίσκος Ξαβιέ ξεκίνησε για το ταξίδι του σε όλο τον κόσμο, ιδρύοντας τις πρώτες ιεραποστολές στη Γκόα της Ινδίας και φτάνοντας τόσο μακριά όσο η Ιαπωνία, ενώ οι υπόλοιποι ταξίδευαν σε όλες τις χώρες της Ευρώπης διδάσκοντας και προσηλυτίζοντας, ιδρύοντας σχολεία και ιδρύματα για τους φτωχούς. Ταυτόχρονα ο Λογιόλα, εγκατεστημένος μόνιμα πλέον στη Ρώμη, ίδρυε τα πρώτα εκπαιδευτικά ιδρύματα και οίκους απόρων, αλλά επίσης επεξεργαζόταν τον καταστατικό χάρτη του τάγματος. Όταν πέθανε ο Λογιόλα, το 1556, το τάγμα αριθμούσε κιόλας 1000 μέλη και είχε ιδρύσει 74 κολέγια στην Ιταλία, τη Σικελία, την Πορτογαλία, την Ισπανία, τη Γερμανία, τη Γαλλία, την Ινδία, τη Βραζιλία και την Αιθιοπία, ενώ ιεραπόστολοι βρίσκονταν στο Κογκό και την Κίνα. Τα σχολεία τους, συγκροτημένα με βάση ένα ολοκληρωμένο σχέδιο σπουδών με τίτλο Ratio Studiorum, δίδασκαν λατινικά, ελληνικά, κλασική λογοτεχνία και ποίηση, φιλοσοφία, γλώσσες, επιστήμες και τέχνες. Πολλοί δικηγόροι και δημόσιοι αξιωματούχοι εκπαιδεύονταν στα ιησουιτικά σχολεία, αφού τα μαθήματα, κυρίως εκείνο της ρητορικής, χρησίμευαν ιδιαίτερα στο έργο τους. Κατά τη διάρκεια της αρχηγίας του Ακουαβίβα (1581-1615) τα μέλη του τάγματος είχαν φτάσει τις 13.000 και είχαν εισχωρήσει σε όλες τις βασιλικές αυλές της Ευρώπης, ως παιδαγωγοί, σύμβουλοι και εξομολογητές.
Στα μέσα του 18ου αιώνα οι διώξεις των Ιησουιτών αυξήθηκαν. Ήδη στη Γαλλία των Βουρβόνων, οι μονάρχες έδιωξαν τους Ιησουίτες από τα βασίλειά τους, ενώ πίεζαν τους πάπες να καταργήσουν το τάγμα. Τελικά ο Πάπας Κλήμης ο ΙΔ΄, με το διάταγμα της 17ης Ιουλίου του 1773 κατάργησε την Εταιρεία. Παρ' όλα αυτά η Εταιρεία δεν διαλύθηκε παντού, και κυρίως στην Πρωσία, όπου ο Φρειδερίκος ο Β΄ και στη Ρωσία η Μεγάλη Αικατερίνη δεν δημοσίευσαν το διάταγμα και έτσι αυτό δεν απέκτησε ισχύ. Τελικά το τάγμα συνέχισε να υπάρχει και το 1814 ο πάπας Πίος ο Ζ΄ με τη βούλα "Solicitudo Omnium Ecclesiarum" το αποκατέστησε.
Στη συνέχεια οι Ιησουίτες διώχνονταν συχνά από διάφορα κράτη όπως από τη Βενετία το 1866, τη Γερμανία το 1872, τη Γαλλία το 1880, την Ισπανία το 1854 και αλλού, αλλά τελικά πάντα επανέκαμπταν. Το 1960 στην Ινδία βρίσκονταν 10 κλιμάκια ιεραποστολών με γύρω στους 2.000 Ιησουίτες, ενώ ο συνολικός αριθμός τους ανερχόταν σε 35.000 μέλη, και οι δραστηριότητές τους κάλυψαν τους καινούργιους τομείς της κοινωνικής μέριμνας, της επικοινωνίας, της πολιτικής κλπ.
Σήμερα (2013) τα μέλη ανέρχονται σε περίπου 18.000, και δραστηριοποιούνται σε 112 κράτη, με τα περισσότερα μέλη να βρίσκονται στην Ινδία και τις Ηνωμένες Πολιτείες.
Εκπαιδευτικά ιδρύματα.
Το πρώτο εκπαιδευτικό ίδρυμα της Εταιρείας άρχισε το έργο του το 1547 στη Μεσσήνη της Σικελίας. Στις 15 Σεπτεμβρίου 1551 ιδρύθηκε το Ρωμαϊκό Κολέγιο. Ο Λογιόλα, μέγας θαυμαστής του τρόπου που μετέδιδε τις γνώσεις το Πανεπιστήμιο του Παρισιού, προσέλαβε καθηγητές μόνο από εκεί. Οι δωρεές δεν έπαψαν ποτέ να έρχονται, οπότε το Ρωμαϊκό Κολέγιο δεν είχε προβλήματα. Το σύστημα διδασκαλίας ήταν όμοιο λίγο-πολύ με όλων των καθολικών σχολείων, παρόλο που είχαν προστεθεί και μερικά άλλα μαθήματα, με στόχο την ηθική διαπαιδαγώγηση των νέων. Η ανάγνωση των θεατρικών έργων, καθώς και η ενασχόληση με τη μουσική και την ποίηση, ενθαρρυνόταν από την Εταιρεία. Οι καθηγητές της ήταν ιδιαίτερα προσεκτικοί ως προς ποιους από τους κλασικούς θα διδάσκονταν οι νέοι, γιατί ο Ιγνάτιος θεωρούσε ότι αρκετοί κλασικοί δεν έπρεπε να διδάσκονται γιατί θα οδηγούν στην ειδωλολατρία. Οι διακοπές για τους μαθητές διαρκούσαν λίγο: μόνο 15 ημέρες για τους μαθητές των ανώτερων βαθμίδων και μόνο 8 για των κατώτερων. Οι μαθητές παρακολουθούσαν τη θεία λειτουργία κάθε ημέρα και εξομολογούνταν μια φορά το μήνα.
Μέσα σε ένα χρόνο, λόγω της μεγάλης ζήτησης, το σχολείο μεταφέρθηκε σε μεγαλύτερες εγκαταστάσεις. Το 1553 μετρούσε ήδη 250 αποφοίτους. Το 1556 ο Πάπας Παύλος ο Δ΄ αναβάθμισε το Κολέγιο σε Πανεπιστήμιο, δίνοντάς του το δικαίωμα να απονέμει διπλώματα στη θεολογία και τη φιλοσοφία. Στα επόμενα χρόνια, δίπλα στις έδρες των λατινικών, των ελληνικών και των εβραϊκών, δημιούργησε και έδρα αραβικών, καθώς και Ηθικής της φιλοσοφίας. Το Πανεπιστήμιο αναπτυσσόταν συνεχώς, μεταφερόμενο σε όλο και πιο μεγάλα κτίρια, συγκεντρώνοντας όλο και πιο πολλούς φοιτητές, δημιουργώντας συνεχώς νέες έδρες, μέχρι που ο Πάπας Γρηγόριος ο ΙΓ΄ το ανέλαβε υπό την αιγίδα του και μετονομάστηκε σε Γρηγοριανό Πανεπιστήμιο. Το Γρηγοριανό ημερολόγιο, που υιοθετήθηκε αργότερα από όλο τον κόσμο, αναπτύχθηκε από έναν καθηγητή του Πανεπιστημίου, τον Ιησουίτη Γερμανό Κρίστοφερ Κλάβιους. Ανάμεσα στους απόφοιτους του θεολογικού αυτού πανεπιστημίου υπάρχουν 17 πάπες και 72 άγιοι ή "μπεάτοι" (ευλογημένοι) της Καθολικής Εκκλησίας. Φυσικά το πανεπιστήμιο τροφοδοτεί από τότε όλη την ανώτερη και ανώτατη εκκλησιαστική ιεραρχία.
Σε λίγο σχετικά χρονικό διάστημα όλη η ανώτερη και ανώτατη εκπαίδευση της Ευρώπης είχε περιέλθει στα χέρια Ιησουιτών, αφού θεωρούνταν άτομα με εξαιρετική μόρφωση και κοφτερό πνεύμα. Σύντομα έγιναν εξομολόγοι των Καθολικών βασιλέων και ευγενών της Ευρώπης, αποκομίζοντας και πολιτική εξουσία. Οι Ιησουίτες ήταν το μεγάλο όπλο της Καθολικής Εκκλησίας: ποτέ δεν παραφέρονταν, δεν προχωρούσαν σε φραστικές ή σωματικές επιθέσεις, αλλά απαντούσαν πάντα με φιλικό, μειλίχιο τρόπο, κάτι που τους προσέδωσε για πάντα την κατηγορία των υποκριτών, όπως φανερώνεται και από τη γνωστή λαϊκή έκφραση, που έχει περάσει στη γλώσσα μας.
Το Γερμανικό Κολέγιο είναι το δεύτερο ίδρυμα που ακολούθησε στη Ρώμη. Συστήθηκε το 1552 και πήρε την παπική έγκριση το 1555. Ο καθολικός κλήρος, που ανησυχούσε για τη διείσδυση των Διαμαρτυρομένων, θεώρησε ότι το να μορφώσει νεαρούς ικανούς Καθολικούς ιερείς θα μπορούσε να αντισταθεί στον Προτεσταντισμό των χωρών αυτών. Γερμανοί νεαροί στάλθηκαν στη Ρώμη για να μορφωθούν. Οι πρώτοι 24 άρχισαν τα μαθήματα τον Οκτώβριο του 1552 σε ένα οίκημα δίπλα στη Σάντα Μαρία Ντέλλα Στράντα, δίνοντας υποσχέσεις αφοσίωσης στον καθολικισμό και στον Πάπα. Το 1574 το κολέγιο αριθμούσε 130 μαθητές. Ο Ιγνάτιος προσπάθησε να κάνει το ίδιο και για Άγγλους και Ιρλανδούς νεαρούς, που γνωρίζοντας ιταλικά ή γερμανικά θα μπορούσαν να σπουδάσουν εκεί, ώστε να ενδυναμώσουν και τον καθολικό κλήρο αυτών των χωρών. Το 1544 ο πάπας Παύλος ο Δ΄ έδωσε την έγκρισή του για δημιουργία πανεπιστημίων στην Ανατολή. Οι Ιησουΐτες ξεκίνησαν να οργανώνουν την ίδρυση τριών πανεπιστημίων στην Ανατολή: στην Ιερουσαλήμ, στην Κύπρο και στην Κωνσταντινούπολη.
Με τη βοήθεια των Ιησουιτών ιδρύθηκε το 1577 στη Ρώμη το Ελληνικό Κολέγιο του Αγίου Αθανασίου. Το κολέγιο, που υπάρχει μέχρι σήμερα, εποπτεύεται από πέντε καρδιναλίους και έχει σκοπό να προσφέρει ανώτερη παιδεία στα Ελληνόπουλα. Φιλοξενεί μαθητές από προσηλυτισμένες στον ρωμαιοκαθολικισμό οικογένειες των νησιών του Αιγαίου και την Κρήτη αλλά και ορθόδοξα ελληνόπουλα της Κωνσταντινούπολης. Το προσηλυτιστικό έργο του κολεγίου αυτού είναι τεράστιο, αφού στα επόμενα χρόνια πολλοί Έλληνες λόγιοι που ήρθαν να διδάξουν στην Ελλάδα ήταν απόφοιτοι του κολεγίου αυτού, και προσηλυτισμένοι Καθολικοί, όπως ο Αντρέας Ρέντιος, ο Ξαβέριος Δαβιάνος, ο Γεώργιος Σταυρινός, ο Μιχαήλ Νευρίδας, ο Πέτρος Αρκούδιος, ο Ιωάννης Ματθαίος Καρυόφυλλας, ο διάσημος Λέων Αλλάτιος, κ.ά.
Στην Ελλάδα.
Οι πρώτοι Ιησουίτες ήρθαν σε επαφή με τους Έλληνες σαν πνευματικοί των ναυτών μέσα στα δυτικά καράβια που έρχονταν στα ελληνικά νερά και στάθμευαν στα νησιά ήδη από το 1560. Η πρώτη αποστολή έγινε το 1583, όταν 5 Γάλλοι και 3 Ιταλοί Ιησουίτες εγκαταστάθηκαν στην Κωνσταντινούπολη, αλλά ο θάνατος των τριών από πανούκλα διέκοψε το ιεραποστολικό έργο τους το 1586, τρία χρόνια αφότου είχαν αρχίσει. Παρ' όλα αυτά σε αυτό το σύντομο χρονικό διάστημα κατόρθωσαν να οργανώσουν τη βιβλιοθήκη τους δίπλα στο ναό του Αγίου Βενέδικτου (η επίσημη ονομασία της εκκλησίας ήταν La Madonna della Cisterna) και να δημιουργήσουν κύκλους μαθημάτων ξένων γλωσσών και γραμματικής, αλλά και να προκαλέσουν δημόσιες συζητήσεις πάνω σε θρησκευτικά θέματα με Ορθόδοξους ιερωμένους. Οι Ιησουίτες έδωσαν έμφαση στην ίδρυση σχολείων σε μεγάλο μέρος της ελληνόφωνης επικράτειας, αποσκοπώντας και στην περαιτέρω διάδοση του ρωμαιοκαθολικού δόγματος.
Το 1609 έφτασε στην Ανατολή η δεύτερη αποστολή με αρχηγό τον Γάλλο ιερωμένο Φρανσουά ντε Κανιγιάκ (Canillac). Οι Ιησουίτες αυτοί βρίσκονταν κάτω από την προσωπική προστασία του βασιλιά της Γαλλίας Ερρίκου του Δ΄. Ο Κανιγιάκ είχε σκοπό να ιδρύσει, με τη γαλλική προστασία, ιεραποστολικούς σταθμούς και στις τρεις άλλες πόλεις που υπήρχαν ορθόδοξα Πατριαρχεία (Αλεξάνδρεια, Αντιόχεια και Ιεροσόλυμα), με σκοπό να κερδίσει Έλληνες ιερωμένους στο σκοπό της ένωσης των εκκλησιών. Σε περίπτωση χηρείας επίσης στους πατριαρχικούς θρόνους η πίεση του λαού και των ιερωμένων θα ανέβαζε ενωτικούς πατριάρχες. 
Με τις επιτυχίες τους στην εκπαίδευση των νέων και στη θρησκευτική προπαγάνδα ανάμεσα στους ορθόδοξους, οι Ιησουίτες δεν άργησαν να προκαλέσουν τη δυσπιστία των Τούρκων και την έντονη αντίδραση του ορθόδοξου κλήρου. Αφού κατηγορήθηκαν επανειλημμένα για κατασκοπεία και ανατρεπτική δράση για λογαριασμό του πάπα και της Ισπανίας, καταδιώχθηκαν το 1610 και απελάθηκαν, αλλά έπειτα από λίγο επέστρεψαν στη Κωνσταντινούπολη
Έτσι, ξεκινώντας με την Κωνσταντινούπολη κατά την εγκατάστασή τους, ίδρυσαν σχολεία στη Χίο (1627), στη Σμύρνη και τη Νάξο (1628), στη Σαντορίνη το 1642, στη Σύρο και την Άνδρο (1657), στο Ναύπλιο (1656), στην Αθήνα (1657), στη Μήλο (1661) και σε άλλα μέρη.
Με την ίδρυση γαλλικού προξενείου στα Ιεροσόλυμα το 1621, και το διάβημα των γαλλικών αρχών για αποστολή Καθολικών ιερωμένων για τις πνευματικές ανάγκες των Γάλλων υπηκόων εκεί, στάλθηκαν Ιησουίτες στα Ιεροσόλυμα, καθώς και στη Ναζαρέτ. Το 1623 δημιούργησαν ιεραποστολικό σταθμό στη Σμύρνη και άρχισαν να παραδίδουν μαθήματα ξένων γλωσσών, κάτι που προσέλκυσε μεγάλο αριθμό ενδιαφερομένων. Με την άδεια του ορθόδοξου μητροπολίτη Σμύρνης Ιακώβου πήραν την άδεια να κηρύττουν μέσα σε ορθόδοξες εκκλησίες και εννέα χρόνια αργότερα ο ίδιος ιεράρχης εγκωμίασε με επιστολή του στον Γάλλο βασιλιά, τις αρετές των Ιησουιτών. Παρόλο που ο Γάλλος πρέσβης στην Κωνσταντινούπολη προσπαθούσε να αποκτήσει μια γενική και μακράς διαρκείας άδεια από την οθωμανική κυβέρνηση για ελεύθερη εγκατάσταση των Ιησουιτών στο έδαφός του, δεν τα κατάφερε. Αποσπούσε από τον Σουλτάνο τοπικές άδεις για εγκατάστασή τους στις επαρχίες. Έτσι το 1625 πήρε την άδεια για την εγκατάσταση τους στη Σόφια και τη Φιλιππούπολη, το 1626 στο Χαλέπι, και το 1627 στη Νάξο. Το 1588 στον βενετοκρατούμενο Χάνδακα (Ηράκλειο) της Κρήτης ίδρυσαν σχολείο και μονή. Αλλά και εκεί το 1606 διέκοψαν τη λειτουργία τους, επειδή Βενετία είχε εξορίσει τους Ιησουίτες από όλα τα εδάφη της. Η εξορία των Ιησουιτών από όλα τα ενετοκρατούμενα εδάφη Ανατολής και Δύσης κράτησε μέχρι το 1657 και δυσκόλεψε πολύ το έργο τους.
Επίσης ίδρυσαν σχολείο και μέσα στο Άγιο Όρος, στις Καρυές, το 1635 για να μορφώνονται οι ορθόδοξοι μοναχοί. Η σχολή ιδρύθηκε ύστερα από αίτημα του ηγούμενου της Μονής Βατοπεδίου Ιγνατίου προς τον πάπα το 1628. Το 1641 το σχολείο μεταφέρθηκε στη Θεσσαλονίκη και αυτό όχι εξαιτίας της αντίδρασης των μοναχών αλλά εξαιτίας της τουρκικής κυβέρνησης, που έβλεπε με δυσπιστία τη διείσδυση των Δυτικών στον Άθωνα. Το πρώτο σταθερό ίδρυμα των Ιησουιτών στον ελληνικό χώρο δημιουργήθηκε το 1594 στην τουρκοκρατούμενη Χίο. Ήταν η Μονή του Αγίου Αντωνίου του Εξωμερίτη στην πόλη της Χίου. Στον επόμενο αιώνα η σχολή της μονής αναπτύχθηκε αρκετά, καθώς μάλιστα φοιτούσαν εκεί 250 φοιτητές κάθε χρόνο, αλλά τερμάτισε τη δραστηριότητά της το 1695, όταν από μια σύντομη βενετική επιδρομή οι Τούρκοι την ξανακατέλαβαν.
Πιστοί στον τρόπο λειτουργίας του τάγματος προκειμένου να επιτύχουν τους προσηλυτιστικούς σκοπούς τους, οι Ιησουΐτες πλησίαζαν και εξοικειώνονταν με τα ήθη και τα έθιμα, τη γλώσσα και τις συνήθειες κάθε τόπου. Ο ίδιος ο αρχηγός της αποστολής τους στη Κωνσταντινούπολη πατέρας Φραγκίσκος ντε Κανιγιάκ γράφει σε ένα γράμμα του το 1610 ότι «Για να μας αισθάνονται κοντά τους οι Έλληνες και οι Αρμένιοι αφήσαμε γενειάδα. Φορέσαμε ράσο χωρίς κολάρο και με μακριά μανίκια, σαν αυτό που φέρουν οι παπάδες». Έτσι στη Νάξο ο πατήρ Ρενέ De Saint-Cosme μελοποίησε το «Πάτερ ημών» για να το ψάλλουν οι πιστοί στα ελληνικά κατά τη διάρκεια της λειτουργίας στη Χίο. Οι νεοαφιχθέντες Ιησουίτες επιδίδονταν στην περιφορά θαυματουργών εικόνων σαν αυτή της Παναγίας του ευαγγελιστή Λουκά, που κατά τον πατέρα Δομήνικο Μαυρίκιο απάλλαξε το νησί από την ανομβρία το 1595. Στην Αθήνα το 1642 ο πατέρας Bleseau ζήτησε από τους προϊστάμενους του στη Κωνσταντινούπολη να του στείλουν ελληνικά βιβλία, σταυρούς και εικόνες αγίων της ορθόδοξης εκκλησίας, και μαζί με αυτά και βιβλία αστρονομίας, φυσικής, γεωγραφίας και μαθηματικών σαν τα προσφορότερα μέσα για να πλησιάσουν τους Τούρκους.
Ορθόδοξοι μητροπολίτες έδιναν την άδεια σε Ιησουίτες να κηρύττουν μέσα στις ελληνικές εκκλησίες, να κοινωνούν και να εξομολογούν τους πιστούς τους. Οι μεταστροφές κληρικών στον ρωμαιοκαθολικισμό ήταν συχνές, όπως του μητροπολίτη Λακεδαίμονος Ιωσαφάτ, του μητροπολίτη της Αίγινας Καλλίνικου με αρκετούς μοναχούς του το 1727, του ηγούμενου μονής στην Ύδρα πάλι το 1727, έξι Ελλήνων επισκόπων στις Κυκλάδες το 1662, του μητροπολίτη Ρόδου Μελέτιου (1645-1651), της μονής του Αγίου Ιωάννου του Θεολόγου στη Πάτμο το 1681, κ.ά.
Με την απαγόρευση του Τάγματος από το 1773 έως το 1814 οι Ιησουίτες στα νησιά του Αιγαίου συνέχισαν το έργο τους. Για μεγαλύτερη ασφάλεια τους, το 1790 οι εναπομείναντες στον ελληνικό χώρο Ιησουίτες ενώθηκαν με το ρωσικό τμήμα της Εταιρείας του Ιησού, που είχε συνεχίσει τη λειτουργία του, αφού στη Ρωσία η Μεγάλη Αικατερίνη δεν είχε δημοσιεύσει το διάταγμα του πάπα για την κατάργηση του τάγματος, και έτσι αυτό δεν ίσχυε. Μάλιστα Έλληνες Ιησουίτες εργάστηκαν στη Λευκορωσία.
Με τη δραστηριοποίηση των μονών Σύρου και Τήνου το 1814 και την ίδρυση της Μονής Αθηνών το 1915 συνεχίζεται μέχρι τις μέρες μας το έργο τους. Το περιοδικό που εκδίδουν οι Έλληνες Ιησουίτες ονομάζεται "Ανοιχτοί Ορίζοντες".

</doc>
<doc id="55701" url="https://el.wikipedia.org/wiki?curid=55701" title="Λεονάρντ Ορμπάν">
Λεονάρντ Ορμπάν



</doc>
<doc id="55704" url="https://el.wikipedia.org/wiki?curid=55704" title="Ειρηνικός ωκεανός">
Ειρηνικός ωκεανός



</doc>
<doc id="55707" url="https://el.wikipedia.org/wiki?curid=55707" title="Άχνα">
Άχνα

Η Άχνα είναι κοινότητα της επαρχίας Αμμοχώστου στην Κύπρο. Μετά την τουρκική εισβολή του 1974, ο οικισμός της κοινότητας δεν ελέγχεται από την Κυπριακή Δημοκρατία. Ένα μέρος της διοικητικής έκτασης της κοινότητας ανήκει εκ του νόμου (de jure) στην Κυπριακή Δημοκρατία, ενώ εκ των πραγμάτων (de facto) ανήκει στο μη αναγνωρισμένο κράτος της Τουρκικής Δημοκρατίας Βορείου Κύπρου. 
Ένα μεγάλο μέρος της διοικητικής έκτασης της κοινότητας δεν βρίσκεται στο έδαφος που de facto ανήκει στην ΤΔΒΚ, αλλά βρίσκεται εντός των ορίων των Βρετανικών Βάσεων. Η περιοχή ήταν το δάσος της Άχνας, στο οποίο κατοίκησαν Ελληνοκύπριοι πρόσφυγες μετά το 1974 δημιουργώντας τον οικισμό Δασάκι Άχνας. Στην Άχνα γεννήθηκαν ο πολιτικός Χριστόφορος Χριστοφίδης και ο λογοτέχνης Κυριάκος Χαραλαμπίδης.
Πληθυσμός.
Ο πίνακας που ακολουθεί παρουσιάζει τον πληθυσμό του χωριού σύμφωνα με τις απογραφές πληθυσμού που πραγματοποιήθηκαν στην Κύπρο. Από την απογραφή του 1976 και μετέπειτα, οι απογραφές αφορούν την περιοχή Δασάκι Άχνας, καθώς η υπόλοιπη διοικητική έκταση της Άχνας δεν ελέγχεται από την Κυπριακή Δημοκρατία.

</doc>
<doc id="55708" url="https://el.wikipedia.org/wiki?curid=55708" title="Φλογητά Θεσσαλονίκης">
Φλογητά Θεσσαλονίκης



</doc>
<doc id="55709" url="https://el.wikipedia.org/wiki?curid=55709" title="Πρωτάθλημα καλαθοσφαίρισης Α1 εθνικής κατηγορίας ανδρών 2005-2006">
Πρωτάθλημα καλαθοσφαίρισης Α1 εθνικής κατηγορίας ανδρών 2005-2006

Πρωταθλητής.
 Παναθηναϊκός Α.Ο.
Σύνθεση: Αλβέρτης, Διαμαντίδης, Καλαϊτζής, Λάκοβιτς, Σπανούλης, Σκεπάνοβιτς, Χατζηβρέττας, Παπανικολάου, Σάκοτα, Μπατίστ, Τσαρτσαρής, Τομάσεβιτς, Φέμερλινγκ, προπονητής: Ομπράντοβιτς.
Πολυτιμότερος Παίκτης (MVP).
Δημήτρης Διαμαντίδης
Τελική κατάταξη.
&lt;br&gt;

</doc>
<doc id="55710" url="https://el.wikipedia.org/wiki?curid=55710" title="Αχνα">
Αχνα



</doc>
<doc id="55711" url="https://el.wikipedia.org/wiki?curid=55711" title="Κροκαλοπαγές πέτρωμα">
Κροκαλοπαγές πέτρωμα

Το κροκαλοπαγές είναι ένα ιζηματογενές πέτρωμα, προϊόν μηχανικής αποσάθρωσης. Αποτελείται σε ποσοστό τουλάχιστον 50% από κροκάλες με μέγεθος ανώτερο των 2mm . 
Οι κροκάλες είναι περισσότερο ή λιγότερο αποστρογγυλωμένα θραύσματα πετρωμάτων. Συνδέονται μεταξύ τους με υλικό μικροκρυσταλλικό ή άμορφο πυριτικής ή ασβεστιτικής σύστασης, αλλά ενίοτε και από οξείδια ή/και υδροξείδια του σιδήρου. Όταν οι κροκάλες προέρχονται κυρίως από έναν τύπο πετρώματος, τα αντίστοιχα πετρώματα ονομάζονται μονόμικτα ή ολιγόμικτα και από διαφόρων, πολύμικτα.
Αυτόχθονα ή ενδοσχηματισμένα κροκαλοπαγή ονομάζονται αυτά που το συγκολλητικό τους υλικό και οι κροκάλες είναι από το ίδιο υλικό, λόγω επιτόπιου θρυμματισμού ιζημάτων που δεν έχουν καταστεί συμπαγή.
Η δημιουργία των κροκαλοπαγών οφείλεται συνήθως στην αποσάθρωση των πετρωμάτων που αποτελούν το ανάγλυφο της Γης, εξαιτίας τεκτονικών παραμορφώσεων. Από τη μελέτη τους εξάγονται πληροφορίες για τις περιοχές που αποσαθρώθηκαν, το μέγεθος της αποσάθρωσης, την κατεύθυνση και τον τρόπο μεταφοράς του υλικού, όπως και για το παλαιοπεριβάλλον.

</doc>
<doc id="55712" url="https://el.wikipedia.org/wiki?curid=55712" title="Ν.Φλογητά Χαλκιδικής">
Ν.Φλογητά Χαλκιδικής



</doc>
<doc id="55715" url="https://el.wikipedia.org/wiki?curid=55715" title="Σπειρουλίνα">
Σπειρουλίνα

 
Η σπειρουλίνα (απαντάνται και ως σπιρουλίνα) είναι το εμπορικό όνομα ενός κυανοβακτηρίου που ανήκει στο γένος "Αρθροσπείρα" "(Arthrospira)". Πιο συγκεκριμένα, ταξινομείται στην οικογένεια Μικροκολεοειδή (Microcoleaceae), της τάξης Oscillatoriales και ανήκει στην ομοταξία Cyanophyceae .   
Βιολογία.
Η σπειρουλίνα αποτελείται από πολλά κύτταρα, που σχηματίζουν αποικίες υπό μορφή νηματίων, τα οποία, τις περισσότερες φορές, είναι σπειροειδή, από όπου προέρχεται το όνομά της. Διαβιώνει και αναπτύσσεται σε ύδατα πλούσια σε ανθρακικά και όξινα ανθρακικά άλατα με αλκαλικό pH (μέχρι 11). Η έλικα είναι αριστερόστροφη και η γεωμετρία της επηρεάζεται από τη θερμοκρασία και το pH.
Κάθε κύτταρο της σπειρουλίνας εμφανίζει την τυπική μορφολογία του προκαρυωτικού κυττάρου, στερούμενου σχηματισμένου πυρήνα και πλαστιδίων. Το κυτταρικό τοίχωμα αποτελείται από πεπτιδογλυκάνη και είναι αρκετά λεπτό (40 - 60 nm) και κατά Gram αρνητικό.
Η φωτοσυνθετική δραστηριότητα επιτελείται χάρη στις χρωστικές χλωροφύλλη και φυκοκυανίνη (φωτοδεσμευτική χρωστική κυανού χρώματος).
Ιδιότητες.
Η σπειρουλίνα είναι μια αρκετά γνωστή πηγή πολύτιμων συστατικών όπως πρωτεϊνών, βιταμινών, νουκλεϊκών οξέων κ.ά., η οποία χρησιμοποιείται ευρέως ως συμπλήρωμα διατροφής στην ανθρώπινη και ζωική διατροφή. Αυτή η χρήση μπορεί να δικαιολογηθεί από το γεγονός ότι τα κυανοβακτήρια του γένους "Arthrospira" χαρακτηρίζεται διαιτητικά από υψηλή θρεπτική αξία. Αρχικά, έχει εξαιρετικά υψηλή περιεκτικότητα σε πρωτεΐνες, δηλαδή περιέχει όλα τα απαραίτητα αμινοξέα (αν και με σχετικά μειωμένα ποσοστά σε μεθειονίνη, κυστεΐνη και λυσίνη σε σύγκριση με τις ζωικές πρωτεΐνες). Η περιεκτικότητα αυτή είναι δέκα φορές υψηλότερη από τη σόγια και τρεις από το βοδινό κρέας. Επίσης, περιέχει περίπου 7% λιπαρά, τα περισσότερα από τα οποία είναι πολυακόρεστα. Ακόμη, είναι πολύ πλούσια σε γ-λινολενικό οξύ (GLA), ενώ περιέχει και άλλα οξέα όπως το εικοσιδιεξαενοϊκό οξύ (DHA) και το εικοσιπεντανοϊκό οξύ (ΕΡΑ). Επιπλέον, αξίζει να σημειωθεί ότι η σπιρουλίνα περιέχει βιταμίνες Β1, Β2, Β6, Β9, Α, C και Ε. Παρόλο που κάποιοι ισχυρίζονται ότι αποτελεί σημαντική πηγή βιταμίνης Β12, η πεποίθηση αυτή είναι λανθασμένη, καθώς οι έρευνες δείχνουν ότι περιέχει κυρίως ψευδοβιταμίνη Β12, μια μορφή της Β12 ανενεργή στον άνθρωπο. Τέλος, περιέχει πολλές βιοδιαθέσιμες χρωστικές, ωφέλιμες για την ανθρώπινη υγεία, όπως β-καροτένιο, ζεαξανθίνη, ξανθοφύλλες και C-φυκοκυανίνη. Η φυκοκυανίνη αποτελεί ένα συστατικό-κλειδί, διότι είναι ένα ισχυρό, υδατοδιαλυτό αντιοξειδωτικό, το οποίο προστατεύει το ήπαρ και τα νεφρά κατά τη διάρκεια της αποτοξίνωσης, ενώ ταυτόχρονα ενεργοποιεί το ανοσοποιητικό σύστημα.
Παράλληλα, γίνεται χρήση της και στην βιομηχανία των καλλυντικών, λόγω της χλωροφύλλης που εμπεριέχει. Η χλωροφύλλη είναι μια βασική ουσία σε πολλά καθημερινά προϊόντα, που χρησιμοποιείται όχι μόνο ως πρόσθετο σε φάρμακα και καλλυντικά προϊόντα αλλά και ως φυσικό μέσο χρωματισμού τροφίμων. Επιπλέον, έχει αντιοξειδωτικές και αντιμεταλλαξιογόνες ιδιότητες.
Πρόσφατες μελέτες υποδεικνύουν ότι η σπειρουλίνα ίσως να έχει σημαντικά οφέλη για την υγεία του ανθρώπου και θεραπευτικές ιδιότητες, καθώς και ότι μπορεί να δράσει ως αντιφλεγμονώδης παράγοντας.
Όσον αφορά την πιθανή τοξικότητα του γένους "Arthrospira", μέχρι στιγμής δεν έχει βρεθεί κανένα τοξικό στέλεχος, ωστόσο συνίσταται να γίνονται τακτικοί έλεγχοι τοξικότητας των καλλιεργειών με αξιόπιστες μεθόδους. 
Ταξινόμηση.
Για πολλά χρόνια τα γένη Αρθροσπείρα "(Arthrospira)" και Σπειρουλίνα "(Spirulina)" ταυτίζονταν, λόγω κοινών μορφολογικών, φυσιολογικών και οικολογικών χαρακτηριστικών. Όμως, το 1989 επήλθε ο διαχωρισμός τους με τη χρήση της πολυφασικής ταξινόμησης των κυανοβακτηρίων (η οποία συνδυάζει μορφολογικά, φυλογενετικά, κυτταρολογικά, οικολογικά, βιοχημικά κ.α. γνωρίσματα).  Άμεσο απότοκο ήταν πολλά είδη που ανήκαν στο γένος "Spirulina," μεταξύ των οποίων και τα καλλιεργούμενα είδη "Spirulina maxima" και "Spirulina platensis", να μεταφερθούν στο γένος "Arthrospira". Σήμερα, το όνομα «σπιρουλίνα» χρησιμοποιείται για τα εμπορικά είδη του γένους "Arthrospira". 
Τα κυριότερα διαγνωστικά γνωρίσματα μεταξύ του γένους Αρθροσπείρα "(Arthrospira)" και του γένους Σπειρουλίνα "(Spirulina)" μπορούν να διχοτομηθούν σε μορφολογικά και σε μοριακά. Τα μορφολογικά περιλαμβάνουν χαρακτηριστικά όπως το πλάτος του τριχώματος και η αρχιτεκτονική των σπειρών του, ενώ τα μοριακά τη διαφορετική αλληλουχία γενετικών δεικτών όπως το 16S rRNA γονίδιο. Ασφαλέστερο τρόπο διάκρισης αποτελεί η μοριακή ταξινόμηση, καθώς η μορφολογική απαιτεί υψηλή εξειδίκευση και μπορεί να καταστεί δύσκολη αν κάποιο από τα διαγνωστικά γνωρίσματα μεταβληθεί σε συνθήκες καλλιέργειας.
Καλλιέργεια στην Ελλάδα.
Στην Ελλάδα σήμερα, παράγεται με καλλιέργεια στη Νιγρίτα του νομού Σερρών, αφού προηγήθηκε μελέτη του Αριστοτελείου Πανεπιστημίου σχετικά με την επιλογή καταλληλότητας του τόπου.

</doc>
<doc id="55716" url="https://el.wikipedia.org/wiki?curid=55716" title="Interflug">
Interflug

Η Interflug (προφ. Ίντερφλουκ) ήταν η αεροπορική εταιρεία της Λαϊκής Δημοκρατίας της Γερμανίας από το 1963 μέχρι και το 1991, όπου και διέκοψε την δραστηριότητα της μετά την επανένωση των δύο Γερμανιών. 
Αρχικά, η ΛΔΓ αποκαλούσε την εταιρεία "Deutsche Lufthansa" (επίσημη ονομασία: Deutsche Lufthansa GmbH der DDR), αλλά λόγω των αντιδράσεων από την Ομοσπονδιακή Δημοκρατία της Γερμανίας, και ύστερα από δικαστική διαμάχη, αναγκάστηκε να μετονομάσει την εταιρεία. Το δικαστήριο της Βέρνης, κατοχύρωσε την επωνυμία Lufthansa ως Σήμα Κατατεθέν της Δυτικής Γερμανίας.
Ονομασία.
Η Interflug (συντμηση των λέξεων Internationaler Flug, Διεθνής Πτήση) ιδρύθηκε το 1958 ως δεύτερη αεροπορική εταιρεία της ΛΔΓ με σκοπό την δημιουργία πτήσεων τσάρτερ. Μετά την «απώλεια» του ονόματος Deutsche Lufthansa, το 1963, μετατράπηκε σε εθνικό αερομεταφορέα της ΛΔΓ.
Έδρα.
Η έδρα της εταιρείας ήταν το αεροδρόμιο Schönefeld (Σένεφελντ) στην περιοχή του Ανατολικού Βερολίνου. Η Interflug χρησιμοποιούσε Σοβιετικά αεροσκάφη, κυρίως Ilyushin Il-62 και Tupolev Tu-134. Το 1989 προμηθεύθηκε και έθεσε σε υπηρεσία τρία Airbus A310.
Το κυρίως επίκεντρο των δραστηριοτήτων της ήταν η Ευρώπη, με έμφαση στις χώρες της Ανατολικής Ευρώπης. Παρότι μέλος του Ανατολικού Μπλοκ, παρείχε τακτικές πτήσεις προς τη Νέα Υόρκη, την Κούβα, αρκετές χώρες της Αφρικής και, προς τα τέλη της δεκαετίας του '80, και στην Ασία.
Το 1969 η Interflug μετέφερε 250.000 επιβάτες σε εσωτερικά δρομολόγια. Η ανάπτυξη, όμως, του σιδηροδρομικού δικτύου Deutsche Reichsbahn, είχε ως αποτέλεσμα την δραματική μείωση του αριθμού των επιβατών. Το 1971, η εταιρεία προσέφερε μόνον πέντε εσωτερικά δρομολόγια, ύστερα από την διακοπή πτήσεων προς την πόλη Karl-Marx-Stadt.
Εκτός από το πτητικό έργο, η εταιρεία ήταν υπεύθυνη για την λειτουργία των αεροδρομίων της ΛΔΓ. Μετά την ενοποίηση των Γερμανιών τα αεροδρόμια αυτά ιδιωτικοποιήθηκαν.
Επίλογος.
Μετά την ενοποίηση των δύο Γερμανιών, η Interflug δεν μπορούσε να επιβιώσει στην ελεύθερη ανταγωνιστική αγορά, αφού, όχι μόνον δεν ήταν κερδοφόρος, αλλά και επιβίωνε με κρατικές επιχορηγήσεις. Το 1990 η Lufthansa συμφώνησε να αναλάβει το 26% της Interflug με απώτερο στόχο τη μελλοντική συγχώνευση. Αυτή όμως η κίνηση αντιμετώπισε έντονη κυβερνητική αντίδραση και η εξαγορά ακυρώθηκε. Το 1991, η εταιρεία χρεοκόπησε και όλα τα αεροσκάφη της και ο εξοπλισμός της πουλήθηκαν προς $192,3 εκατομμύρια δολάρια ΗΠΑ.

</doc>
<doc id="55717" url="https://el.wikipedia.org/wiki?curid=55717" title="Γερμανικοί Κρατικοί Σιδηρόδρομοι">
Γερμανικοί Κρατικοί Σιδηρόδρομοι

Η Deutsche Reichsbahn, γνωστή με τη συντομογραφία DR ("Γερμανικοί Κρατικοί Σιδηρόδρομοι", κυριολεκτικά "Γερμανικοί Αυτοκρατορικοί Σιδηρόδρομοι"), ήταν ο οργανισμός σιδηροδρόμων του Γερμανικού Ράιχ και, αργότερα, της Λαϊκής Δημοκρατίας της Γερμανίας (Ανατολική Γερμανία).
Ιστορία.
1920-1924.
Η κατάσταση που επικρατούσε στους γερμανικούς σιδηροδρόμους μετά τον Α΄ Παγκόσμιο Πόλεμο είχε γίνει χαοτική. Η κοινωνική αναστάτωση που ακολούθησε την στρατιωτική ήττα και η πτώση της μοναρχίας των Χοεντσόλλερν (Hohenzollern) είχαν άμεσο οικονομικό αντίκτυπο, που επηρέασε την λειτουργία πολλών υπηρεσιών. Έτσι, οι γερμανικοί σιδηρόδρομοι αντιμετώπιζαν τα προβλήματα της ανεπάρκειας ειδικευμένου εργατικού δυναμικού και της πολύ κακής συντήρησης, που αφορούσε τους σταθμούς, τις γέφυρες και τις σιδηροτροχιές και ήταν συνέπεια της απουσίας προγραμματισμού. Το βασικό πρόβλημα ήταν αυτό της συντήρησης των σιδηροτροχιών, που δεν επέτρεπαν την ανάπτυξη υψηλών ταχυτήτων και έθεταν, έτσι, σε κίνδυνο την ασφάλεια τόσο των επιβατών όσο και των εμπορευμάτων. Πριν τον Πόλεμο, οι επτά κρατιδιακές εταιρείες διατηρούσαν το σιδηροδρομικό τους δίκτυο σε άριστη κατάσταση. Κατά την διάρκεια του Πολέμου, όμως, η υψηλή προτεραιότητα στην παραγωγή χάλυβα δόθηκε στις βιομηχανίες κατασκευής όπλων, ενώ το ειδικευμένο προσωπικό κλήθηκε να υπηρετήσει στον Στρατό και αντικαταστάθηκε από λιγότερο ειδικευμένο. Έτσι, ενώ την τετραετία 1910 - 1914 οι εταιρείες συντήρησαν 4.162 χλμ. δικτύου, το 1919 συντηρήθηκαν μόνο 968 χλμ. Ανάλογη ήταν η έλλειψη συντήρησης και ανανέωσης του τροχαίου υλικού..
Εντοπίζοντας τα προβλήματα αυτά, το καθεστώς της Δημοκρατίας της Βαϊμάρης αποφάσισε την ενοποίηση των επτά κρατιδιακών σιδηροδρομικών φορέων (Länderbahnen) ιδρύοντας, την 1 Απριλίου 1920, τον κρατικό φορέα "Deutsche Reichseisenbahnen" (Γερμανικοί Αυτοκρατορικοί Σιδηρόδρομοι). Με τον τρόπο αυτό, η ευθύνη συντήρησης και λειτουργίας των Γερμανικών Σιδηροδρόμων περιήλθε στην κεντρική Κυβέρνηση.
1924 - 1937.
Στα πλαίσια του Σχεδίου Ντάουζ (Dawes Plan), το οποίο προέβλεπε την χρήση των Γερμανικών σιδηροδρόμων ως μέσου για την πληρωμή των πολεμικών αποζημιώσεων της Γερμανίας προς τους Συμμάχους, όπως αναφερόταν στην Συνθήκη των Βερσαλλιών, η Γερμανική Κυβέρνηση ανακοίνωσε, στις 12 Φεβρουαρίου 1924 την δημιουργία της κρατικής εταιρείας "Deutsche Reichsbahn Gesellschaft" (DRG, «Εταιρεία Σιδηροδρόμων Γερμανικού Κράτους»). Η εταιρεία θα βρισκόταν κάτω από τον αποκλειστικό έλεγχο του Υπουργείου Μεταφορών (Reichsverkehrsministerium), ώστε τα προσποριζόμενα κέρδη να συμβάλουν στις πληρωμές των αποζημιώσεων. Το σχέδιο Ντάουζ αντικαταστάθηκε, το 1930, από το Σχέδιο Γιάνγκ (Young Plan), όταν κρίθηκε αναποτελεσματικό.
Σύμφωνα με το σχέδιο, η εταιρεία προχώρησε σε ανανέωση του τροχαίου υλικού της, με την προμήθεια και κατασκευή νέου τύπου ατμομηχανών έλξης και βαγονιών, για την αντικατάσταση του (απαρχαιωμένου) υλικού που είχαν «κληροδοτήσει» στην εταιρεία οι παλαιότεροι φορείς. Κατά την δεκαετία του 1930 κατασκευάστηκαν νέοι τύποι ατμαμαξών, όπως η DRG κλάσης BR (Baureihe) 05, η οποία έφθανε την ταχύτητα των 200 περίπου km/h και κατέρριψε το παγκόσμιο ρεκόρ ταχύτητας το 1935.
1937 - 1939.
Το 1937 η Ναζιστική Κυβέρνηση, στα πλαίσια του απόλυτου ελέγχου των κρατικών υπηρεσιών, αποφάσισε να θέσει και πάλι τους Γερμανικούς σιδηροδρόμους υπό τον απόλυτο κρατικό έλεγχο. Στις 10 Φεβρουαρίου θέσπισε Νόμο για την αναδιοργάνωση τόσο των σιδηροδρόμων όσο και της Γερμανικής Κεντρικής Τραπέζης (Reichsbank). Ανάμεσα σε άλλες αλλαγές, προστέθηκε η Σβάστικα στον Γερμανικό αετό και το διακριτικό στο τροχαίο υλικό άλλαξε και πάλι σε "DR" (Deutsches Reich). Στόχος του Ναζιστικού καθεστώτος ήταν ο απόλυτος έλεγχος των σιδηροδρόμων, προκειμένου να τους χρησιμοποιήσει ως μέσο υποστήριξης των μεταφορών στρατευμάτων - και του ανεφοδιασμού τους - στις πολεμικές δραστηριότητες που ετοίμαζε.
Το 1938 η Αυστρία προσαρτάται στο Γ΄ Ράιχ. Ως επακόλουθο, οι Ομοσπονδιακοί Αυστριακοί Σιδηρόδρομοι (Bundesbahn Österreich, BBÖ) ενσωματώνονται με την σειρά τους στους Γερμανικούς Σιδηροδρόμους. Η ανεξαρτητοποίησή τους θα επέλθει μόνον το καλοκαίρι του 1945, μετά την λήξη του Πολέμου, οπότε και μετονομάζονται σε Αυστριακούς Ομοσπονδιακούς Σιδηροδρόμους (Österreichische Bundesbahnen, ÖBB).
1939 - 1945.
Το 1939 πραγματοποιείται η εισβολή της Γερμανίας στην Πολωνία, που σηματοδοτεί την έναρξη του Β΄ Παγκοσμίου Πολέμου. Οι Γερμανικοί Σιδηρόδρομοι αποτελούν την σπονδυλική στήλη των μεταφορών της Βέρμαχτ και διαδραματίζουν σημαντικότατο ρόλο στις μεταφορές στρατευμάτων, πολεμικού υλικού, πολεμοφοδίων και του εν γένει ανεφοδιασμού των μαχόμενων. Στηρίζονται στην πυκνότητα του Γερμανικού δικτύου και στο εκσυγχρονισμένο και σχετικά άφθονο τροχαίο υλικό Χρησιμοποιούνται τόσο για στρατιωτικές όσο και για πολιτικές μεταφορές. Ο ίδιος ο Χίτλερ μετακινείται με την ιδιωτική του αμαξοστοιχία, η οποία είναι θωρακισμένη και εφοδιασμένη με αντιαεροπορικά πυροβόλα. Οι διαδρομές διπλής γραμμής εξασφαλίζουν την ημερήσια διέλευση των στρατιωτικών συρμών σε πυκνότητα 30 συρμών ημερησίως ανά κατεύθυνση, ενώ οι μονής γραμμής πυκνότητα 10 συρμών ημερησίως. Η πυκνότητα αυτή μειώνεται σημαντικά κατά την διάρκεια του πολέμου, λόγω των καταστροφών που επιφέρουν οι αεροπορικές επιδρομές, ωστόσο ποτέ δεν σταματούν ολοκληρωτικά.
Οι συρμοί που χρησιμοποιούνται χαρακτηρίζονται ανάλογα με το τι μεταφέρουν και έχουν, σε γενικές γραμμές, σταθερή σύνθεση τροχαίου υλικού:
Από τα παραπάνω συνάγεται ότι μια Μεραρχία Πεζικού απαιτούσε 35 έως 40 συρμούς για την μεταφορά της, ενώ μια μηχανοκίνητη περίπου τον διπλάσιο αριθμό συρμών. Η φόρτωση / εκφόρτωση ενός συρμού απαιτούσε από 2 έως 12 ώρες και, αν η φόρτωση / εκφόρτωση των συρμών γινόταν παράλληλα, ο χρόνος αυτός επαρκούσε για μια ολόκληρη μεραρχία. Κατά μέσον όρο, κάθε συρμός κάλυπτε περίπου 200 μίλια ημερησίως.
Οι Γερμανικοί σιδηρόδρομοι αντιμετώπισαν πολύ σοβαρά προβλήματα κατά την εκστρατεία στην Ρωσία. Αυτά προέρχονταν από δύο πηγές: Η πρώτη ήταν ότι το ρωσικό σιδηροδρομικό δίκτυο, εκτός του ότι ήταν ισχνό, δεν είχε το διεθνές πλάτος σιδηροτροχιών (1435 mm), αλλά ήταν πλατύτερο. Το Γερμανικό τροχαίο υλικό ήταν, κατά συνέπεια, ακατάλληλο για χρήση στην ΕΣΣΔ και, ύστερα από το ραδιοφωνικό μήνυμα του Στάλιν «"...ούτε μια ατμομηχανή, ούτε ένα βαγόνι, ούτε ένα λίτρο καύσιμα, ούτε ένα κιλό σιτάρι δεν πρέπει να εγκαταλειφθούν στα χέρια του εισβολέα..."» οι Σοβιετικοί κατέστρεφαν το τροχαίο υλικό πριν υποχωρήσουν. Ασφαλώς, αρκετοί σοβιετικοί συρμοί καταλήφθηκαν ανέπαφοι, ωστόσο δεν μπορούσαν να καλύψουν τις μεταφορικές ανάγκες της Βέρμαχτ. Για την επίλυση αυτού του προβλήματος η Οργάνωση Τοτ, επανδρωμένη κυρίως με αιχμαλώτους πολέμου, τοποθέτησε τρίτη σιδηροτροχιά ανάμεσα στις ήδη υπάρχουσες, έργο τεράστιο, αν ληφθούν υπόψη οι καιρικές συνθήκες, η κακή έως ανύπαρκτη συντήρησή του (η κατασκευή χρονολογείται από την εποχή των Τσάρων), η δράση των Ρώσων ανταρτών και η έλλειψη ειδικευμένου προσωπικού. Παρά ταύτα, το έργο ολοκληρώθηκε το 1943 στους κύριους σοβιετικούς σιδηροδρομικούς άξονες. Το δεύτερο πρόβλημα λέγεται «ρωσικός χειμώνας»: Το 1941 / 1942 σημειώνεται ένας από τους ψυχρότερους χειμώνες στην Σοβιετική Ένωση. Οι γερμανικές ατμάμαξες, σαφώς τεχνολογικά ανώτερες των αντίστοιχων σοβιετικών, χρησιμοποιούν πολλά εξαρτήματα ακριβείας, τα οποία, κάτω από την επίδραση των χαμηλότατων θερμοκρασιών, δεν αντέχουν και καταστρέφονται. Για παράδειγμα, τον Φεβρουάριο του 1942 η Ομάδα Στρατιών του Βορρά χρειαζόταν, ως ελάχιστο όριο, περίπου 30 συρμούς ημερησίως για τον ανεφοδιασμό της σε πυρομαχικά και τρόφιμα. Ο μέγιστος αριθμός συρμός που επιτεύχθηκε ήταν μόνο 10 συρμοί ημερησίως. Το πρόβλημα επιλύθηκε μερικώς όταν οι Γερμανοί, βρίσκοντας τεχνικά εγχειρίδια για τις σοβιετικές ατμάμαξες, κατάργησαν τα εξαρτήματα αυτά, ώστε να μην αποτελούν πηγή προβλημάτων. Δημιούργησαν, επίσης, και πρόσθετους σταθμούς ελέγχου κυκλοφορίας, ώστε να επιλύσουν το πρόβλημα του "μποτιλιαρίσματος" που είχε ανακύψει όταν οι συρμοί επέστρεφαν άδειοι από τα μέτωπα. Μεγάλο πρόβλημα αποτελούσαν, επίσης, τα καύσιμα, καθώς ο σοβιετικός άνθρακας ήταν πολύ κατώτερης ποιότητας από τον αντίστοιχο γερμανικό, αν φυσικά ήταν δυνατό να βρεθεί. Σε πολλές περιπτώσεις, οι γερμανικές ατμάμαξες, ιδιαίτερα στον Βορρά, αναγκάζονταν να χρησιμοποιήσουν ξύλα ως καύσιμο Ωστόσο, το πρόβλημα των υποδομών παρέμενε, καθώς οι τεχνικές προδιαγραφές του σοβιετικού δικτύου ταίριαζαν περισσότερο σε πρόχειρα έργα παρά σε σοβαρές υποδομές και οι κατασκευές όπως οι γέφυρες και το υπόβαθρο των σιδηροτροχιών όχι μόνον επηρεάζονταν ακόμη και κατά τις περιόδους της λάσπης (Schlammperiod), οπότε οι ποταμοί πλημμύριζαν και τεράστιες εκτάσεις μεταβάλλονταν σε λασποτόπους, αλλά ήταν και ανασφαλείς και υπό κανονικές καιρικές συνθήκες για την διέλευση βαρέων συρμών.
Το Ολοκαύτωμα.
Παρά το γεγονός ότι όλοι οι υπεύθυνοι των Γερμανικών σιδηροδρόμων επέμειναν, μετά τον Πόλεμο, ότι ήσαν απλοί υπάλληλοι μιας τεχνικής κρατικής υπηρεσίας, με προεξάρχοντα τον Υπουργό Μεταφορών Γιούλιους Ντορπμύλλερ (Julius Dorpmüller), τα αρχεία που περιήλθαν στα χέρια των Συμμάχων καταδεικνύουν ότι οι περισσότεροι υψηλά ιστάμενοι απασχολούμενοι στους Σιδηροδρόμους γνώριζαν τι ακριβώς συνέβαινε. Το 1934 ο Ντορπμύλλερ διαπραγματεύτηκε με το Κόμμα, ζητώντας να αφήσει τους Γερμανικούς Σιδηροδρόμους ανεπηρέαστους, ώστε να εκπληρώσουν το έργο τους, συνεπικουρώντας την πολιτική του καθεστώτος. Ούτως ή άλλως, στους Σιδηροδρόμους είχαν προσληφθεί ελάχιστοι Εβραίοι και το προσωπικό μπορούσε εύκολα να παραβλέψει τις απολύσεις τους και να συγκεντρωθούν στην εργασία τους, την απρόσκοπτη λειτουργία των τραίνων. Την δεκαετία του 1930 πολλοί σιδηροδρομικοί γράφτηκαν ως μέλη στο Κόμμα, με στόχο να προωθήσουν την σταδιοδρομία τους, ενώ οι Εβραίοι προμηθευτές υλικών αποκλείστηκαν. Η συμβολή των Γερμανικών σιδηροδρόμων στο Ολοκαύτωμα μπορεί να διακριθεί στους εξής επιμέρους τομείς:
Οι Γερμανικοί Σιδηρόδρομοι χρησιμοποίησαν περίπου 2.000 συρμούς για να μεταφέρουν περίπου 3.000.000 Εβραίων προς Ανατολάς είτε σε τόπους εκτέλεσης είτε σε στρατόπεδα εξόντωσης. Είναι, κατά συνέπεια, δύσκολο να ισχυριστεί κάποιος υψηλά ιστάμενος στους σιδηροδρόμους ότι δεν γνώριζε τι ακριβώς συνέβαινε κατά τις μεταγωγές.Οι συρμοί που προέρχονταν από την Ευρώπη εν γένει μετέφεραν περίπου 1.000 άτομα κατά μέσον όρο, ενώ αυτοί στο εσωτερικό της Πολωνίας 3.760 άτομα, ενώ σε ορισμένες περιπτώσεις ο αριθμός αυτός έφθασε τις 5.000 άτομα. Αντίθετα με ό,τι πιστεύεται, ο αριθμός των συρμών ήταν σχετικά μικρός (σε ημερήσια κίνηση περίπου 30.000 συρμών το 1941 και 1942 κινούνταν μόνο δύο συρμοί μεταγωγών). Οι «ειδικοί» αυτοί συρμοί είχαν την χαμηλότερη προτεραιότητα κατά την κίνησή τους - την υψηλότερη είχαν, ασφαλώς, οι στρατιωτικοί συρμοί. Έτσι, το ταξίδι - μεταγωγή των Εβραίων μπορούσε να διαρκέσει το διπλάσιο ή τριπλάσιο του κανονικού χρόνου.
1949 - 1994.
Το 1949 οι Σιδηρόδρομοι της - κατεχόμενης - Γερμανίας, ύστερα από τέσσερα χρόνια ελέγχου από τις Συμμαχικές Δυνάμεις, μεταβιβάστηκαν σε Γερμανικό έλεγχο. Στη ζώνη ελέγχου της Σοβιετικής Ένωσης (μετέπειτα Λαϊκή Δημοκρατία της Γερμανίας και του Δυτικού Βερολίνου παρέμειναν με το ίδιο όνομα, ενώ στις περιοχές της Δυτικής Γερμανίας μετονομάστηκαν σε Deutsche Bundesbahn (DB). 
Το 1994, λίγα χρόνια μετά την επανένωση των Γερμανιών, η Deutsche Bundesbahn και η Deutsche Reichsbahn συγχωνεύτηκαν και δημιουργήθηκε η Deutsche Bahn.

</doc>
<doc id="55718" url="https://el.wikipedia.org/wiki?curid=55718" title="Α310">
Α310



</doc>
<doc id="55719" url="https://el.wikipedia.org/wiki?curid=55719" title="Airbus A300">
Airbus A300

Το Airbus A300 είναι παλαιό επιβατικό αεροσκάφος ευρείας ατράκτου μικρών και μεσαίων αποστάσεων. Η σχεδίασή του ξεκίνησε το 1972 και πρόκειται για το πρώτο δικινητήριο αεροσκάφος ευρείας ατράκτου στον κόσμο και το πρώτο που κατασκευάστηκε από τον πανευρωπαϊκό όμιλο Airbus. Η παραγωγή του Α300, όπως και του Α310, σταμάτησε τον Ιούλιο του 2007. Οι πωλήσεις του εμπορευματικού τύπου θα γίνονται από μία νέα έκδοση βασισμένη στο A330-200F.
Συνολικά στη διάρκεια ζωής του A300 κατασκευάστηκαν και παραδόθηκαν 561 αεροσκάφη.
Ανάπτυξη και σχεδιασμός.
Το 1966 ο Φρανκ Κολκ ("Frank Kolk"), διευθυντής της American Airlines, εξέδωσε προκήρυξη για αντικαταστάτη του Boeing 727 στις πτήσεις μεσαίων αποστάσεων εντός των ΗΠΑ. Το νέο αυτό αεροσκάφος θα έπρεπε να είναι δικινητήριο, ευρείας ατράκτου, χωρητικότητας 250 - 300 επιβατών και να έχει την ικανότητα να απογειώνεται από αεροδρόμια που βρίσκονται σε μεγάλο υψόμετρο (όπου τα αεροσκάφη χρειάζονται μακρύτερο τροχιόδρομο και ισχυρούς κινητήρες). Ένα από αυτά τα αεροδρόμια είναι και του Ντένβερ στο Κολοράντο. Οι Αμερικανοί κατασκευαστές απάντησαν με τα τρικινητήρια αεροσκάφη ευρείας ατράκτου McDonnell Douglas DC-10 και Lockheed L-1011 TriStar, καθώς τα δικινητήρια αεροσκάφη δεν επιτρέπονταν σε πολλά δρομολόγια από την Αμερικανική Υπηρεσία Πολιτικής Αεροπορίας (FAA).
Ο Γάλλος πρόεδρος Σαρλ ντε Γκωλ ("Charles de Gaulle"), θέλοντας να προκαλέσει την κυριαρχία των Αμερικανών κατασκευαστών αεροσκαφών, πρότεινε τη δημιουργία ενός Ευρωπαϊκού αεροσκάφους που θα μπορούσε να ανταγωνιστεί τα Αμερικανικά μοντέλα. Το Concorde ήταν τμήμα αυτής της απάντησης, σχεδιασμένο για υπερατλαντικές/υπερπόντιες πτήσεις. Η άλλη Ευρωπαϊκή απάντηση ήταν το Α300, το οποίο και σχεδιάστηκε με στόχο την προκήρυξη του Frank Kolk. 
Τον Σεπτέμβριο του 1967 οι κυβερνήσεις της Βρετανίας, της Γαλλίας και της Γερμανίας υπέγραψαν Μνημόνιο Συμφωνίας για την έναρξη του σχεδιασμού ενός αεροσκάφους 300 θέσεων με την επωνυμία Airbus A300. Προηγούμενη συμφωνία είχε υπογραφεί τον Ιούλιο του 1967, αλλά περιπλέχθηκε με την άρνηση της Βρετανικής κυβέρνησης να χρηματοδοτήσει την ανάπτυξη ενός μοντέλου ανταγωνιστικού της British Aircraft Corporation, βασισμένου στο BAC 1-11, που προτιμούσε να χρηματοδοτήσει την ανάπτυξη του μοντέλου της Airbus.
Στους μήνες που ακολούθησαν την συμφωνία, τόσο η Γαλλική όσο και η Βρετανική κυβέρνηση εξέφρασαν τις αμφιβολίες τους σχετικά με το αεροσκάφος. Ένα άλλο πρόβλημα που προέκυψε ήταν οι απαιτήσεις για νέο τύπο κινητήρα σχεδιασμένο από την Ρολς Ρόις, τον RB207. Τον Δεκέμβριο του 1968 οι Γαλλικές και Βρετανικές εταιρείες - συνέταιροι της Airbus, (Sud Aviation και Hawker Siddeley) κατέθεσαν νέα πρόταση για ένα αεροσκάφος 250 θέσεων, το Airbus A250. Μετονομάζοντας το A300B, δεν θα χρειαζόταν νέους κινητήρες, οπότε και ο προϋπολογισμός θα ήταν μειωμένος. Προκειμένου να προσελκύσουν εν δυνάμει Αμερικανούς πελάτες, οι Αμερικανικοί κινητήρες CF6-50 επιλέχθηκαν για το Α300 αντί για τον Βρετανικό RB207. Η Βρετανική κυβέρνηση δυσαρεστήθηκε από την απόφαση αυτή, οπότε και αποσύρθηκε από το πρόγραμμα, αλλά η Βρετανική φίρμα Hawker - Siddeley παρέμεινε ως εργολάβος για την ανάπτυξη και σχεδιασμό των πτερύγων του Α300, τα οποία και αποτέλεσαν τον κύριο άξονα για τις εντυπωσιακές επιδόσεις, είτε στις μικρές είτε στις μεγάλες υπερπόντιες πτήσεις. Χρόνια αργότερα, η Βρετανική κυβέρνηση επανήλθε στο πρόγραμμα, μέσω της British Aerospace.
Η Airbus Industrie ιδρύθηκε επίσημα το 1970, ύστερα από συμφωνία μεταξύ της Aérospatiale (Γαλλία) και τις εταιρείες-προγόνους της Deutsche Aerospace (Γερμανία). Η Ισπανική CASA εισήλθε το 1971. Κάθε εταιρεία θα παρέδιδε τα προκατασκευασμένα τμήματα έτοιμα προς χρήση.
Το 1972 το Α300 έκανε την παρθενική του πτήση. Το πρώτο μοντέλο παραγωγής, το Α300Β2, μπήκε σε υπηρεσία το 1972. Αρχικά η επιτυχία του ομίλου ήταν ιδιαίτερα χαμηλή, αλλά μέχρι το 1979 υπήρχαν 81 αεροσκάφη σε υπηρεσία. Η ανάπτυξη του Α320 καθιέρωσε την Airbus ως κύριο παίκτη στην κατασκευή επιβατικών αεροσκαφών, όπου το αεροσκάφος έλαβε πάνω από 400 παραγγελίες πριν καν εκτελέσει την παρθενική του πτήση, σε αντίθεση με τις 15 παραγγελίες για το Α300 το 1972.
Το Α300 είναι το πρώτο αεροσκάφος που χρησιμοποίησε τεχνικές "Just In Time". Ολοκληρωμένα τμήματα του αεροσκάφους κατασκευάζονται από μέλη του ομίλου σε όλη την Ευρώπη, και στην συνέχεια μεταφέρονται με αεροσκάφος στην τελική γραμμή παραγωγής, που βρίσκεται στην Τουλούζη (Γαλλία), δίπλα ακριβώς στο διεθνές αεροδρόμιο "Toulouse Blagnac", από έναν τετραμελή στόλο αεροσκαφών τύπου "Aero Spacelines Super Guppy" (βασισμένο στο Boeing 377). Αρχικά η μέθοδος αυτή χρησιμοποιήθηκε ως μέσο για την ενιαία κατανομή εργασιών ανάμεσα στα μέλη του ομίλου ώστε να μειωθούν τα έξοδα δύο γραμμών παραγωγής. Γρήγορα όμως έγινε αντιληπτό πως αυτή η μέθοδος παραγωγής αεροσκαφών είναι οικονομικά συμφέρουσα από το να υπάρχει γραμμή παραγωγής σε μία μόνο τοποθεσία. Αυτό δεν πέρασε απαρατήρητο από την Boeing, η οποία εισήγαγε το ίδιο σύστημα, αν και 30 χρόνια αργότερα, για την παραγωγή του Boeing 787, όπου ανακατασκευασμένα Boeing 747 μεταφέρουν τις πτέρυγες και άλλα τμήματα από την Ιαπωνία προς την Αμερική.
Το Α300 ήταν το έναυσμα για την Ευρωπαϊκή συνεργασία στον τομέα της αεροπορίας. Η πρώτη του πτήση τιμήθηκε με την απεικόνισή του σε Γαλλικά γραμματόσημα των τριών φράγκων.
Τεχνολογία.
Τα μέλη της Airbus χρησιμοποίησαν την τελευταία τεχνολογία, μέρος της οποίας προήλθε από το Concorde. Με την υπηρεσιακή εισαγωγή του το 1974, το Α300 ήταν το πλέον εξελιγμένο αεροσκάφος και επηρέασε σε μεγάλο βαθμό την μετέπειτα σχεδίαση υποηχητικών επιβατικών αεροσκαφών. Ορισμένα τεχνολογικά επιτεύγματα είναι:
Μεταγενέστερα Α300 ενσωμάτωσαν και άλλα τεχνολογικά χαρακτηριστικά, όπως:
Όλα τα παραπάνω έκαναν το Α300 ιδανικό αντικαταστάτη για τα τρικινητήρια αεροσκάφη ευρείας ατράκτου όπως τα McDonnell Douglas DC-10 και Lockheed L-1011 για διαδρομές μικρού- και μεσαίου μήκους. Στις αρχικές εκδόσεις, η Airbus χρησιμοποίησε τους ίδιους κινητήρες και παρόμοια συστήματα όπως στο DC-10.
Σε Υπηρεσία.
Μετά την αρχή του προγράμματος, οι πωλήσεις του Α300 ήταν ιδιαίτερα χαμηλές τα πρώτα χρόνια, και οι περισσότερες παραγγελίες ήταν από εταιρείες που είχαν δέσμευση για την αγορά του προϊόντος αυτού, κυρίως η Air France και η Lufthansa. Σε κάποιο σημείο, η Airbus είχε έτοιμα 16 αδιάθετα Α300, τα οποία περίμεναν αγοραστή.
Η Ινδική Indian Airlines ήταν η πρώτη εταιρεία πτήσεων εσωτερικού, που αγόρασε το Α300. Σήμερα, ορισμένα αεροσκάφη πετούν ακόμη με την εταιρεία.
Το 1977, η Αμερικανική Eastern Air Lines ενοικίασε τέσσερα Α300 για την αξιολόγηση σε υπηρεσιακή δραστηριότητα. Ο Φρανκ Μπόρμαν (Frank Borman), πρώην αστροναύτης και τότε διευθύνων σύμβουλος της εταιρείας εντυπωσιάστηκε, καθώς το Α300 κατανάλωνε 30% λιγότερα καύσιμα από τον στόλο των TriStar και παράγγειλε 23 Α300. Αμέσως μετά ακολούθησε παραγγελία από την Pan Am. Έκτοτε, η σειρά των Α300 ξεκίνησε να πουλά, φθάνοντας τον σημερινό αριθμό των 858 παραγγελιών.
Το αεροσκάφος ήταν ιδιαίτερα δημοφιλές για τους Ασιατικούς αερομεταφορείς, καθώς αγοράστηκε από τις Japan Air System, Korean Air, Thai Airways International, Singapore Airlines, Malaysia Airlines, Philippine Airlines, Garuda Indonesia, China Airlines, Pakistan International Airlines, Indian Airlines, Trans Australia Airlines και πολλές άλλες. Καθώς δεν υπόκειτο σε περιορισμούς από την FAA (Αμερικανική Υπηρεσία Πολιτικής Αεροπορίας) για πτήσεις ETOPS/LROPS των 60 λεπτών, που ίσχυαν για τα δικινητήρια αεροσκάφη εκείνη την εποχή, πολλές Ασιατικές εταιρείες χρησιμοποίησαν το Α300 στις πτήσεις κατά μήκος του Κόλπου της Βεγγάλης και της Νότιας Θάλασσας της Κίνας.
To 1981 η Airbus αναπτυσσόταν ταχύτατα, με πάνω από 300 αεροσκάφη να έχουν πωληθεί και παραγγελίες για 200 αεροσκάφη από 40 διαφορετικές εταιρείες. Αυτό δεν πέρασε απαρατήρητο από την Boeing, η οποία και απάντησε με το Boeing 767.
Το Α300 χάρισε στην Airbus την εμπειρία να πουλάει και να κατασκευάζει ανταγωνιστικά αεροσκάφη. Η άτρακτος του Α300 επιμηκύνθηκε και έδωσε τα A330 και Α340, η συρρικνώθηκε για το A310. Επίσης τροποποιήθηκε για το A300-600ST "Beluga" Super Transporter.
Το Α300 πλησιάζει στο τέλος της καριέρας του και πλέον πωλείται ως εμπορευματικό αεροσκάφος. Ο κυριότερος (εμπορευματικός) χρήστης του Α300 είναι η Αμερικανική FedEx, η οποία τον Ιανουάριο του 2006 είχε 95 αεροσκάφη τύπου Α300/Α310. Η επίσης Αμερικανική United Parcel Service "UPS" άρχισε να χρησιμοποιεί εμπορευματικά Α300. Η τελευταία έκδοση του Α300, είναι το Α300-600R και έχει πιστοποιηθεί για πτήσεις ETOPS 180 λεπτών. Το Α300 απολαμβάνει ανανεωμένο ενδιαφέρον ως μεταχειρισμένο αεροσκάφος με μετατροπή σε εμπορευματικό μοντέλο. Τα εμπορευματικά Α300 (είτε τα νεα Α300-600R, ή τροποποιημένα πρώην επιβατικά, είτε τα -Β4, και -Β2), αποτελούν μετά το Boeing 747 τον μεγαλύτερο εμπορευματικό στόλο αεροσκαφών.
Τον Μάρτιο του 2006 η Airbus ανακοίνωσε τον τερματισμό της παραγωγής των Α300 και Α310. Το τελευταίο μοντέλο, ένα Α300-600, αναμένεται να παραδοθεί τον Ιούλιο του 2007. Επίσης, η Airbus ανακοίνωσε πως θα συνεχίσει να παρέχει σετ επισκευής για το Α300, ώστε να συνεχίσει να πετάει μέχρι το 2025 τουλάχιστον.
Σχετικά Άρθρα.
Μοντέλα Βασισμένα στο Α300
Παρόμοια Αεροσκάφη

</doc>
<doc id="55721" url="https://el.wikipedia.org/wiki?curid=55721" title="A300">
A300



</doc>
<doc id="55726" url="https://el.wikipedia.org/wiki?curid=55726" title="Xmms">
Xmms

 &lt;ns&gt;0&lt;/ns&gt;
 &lt;revision&gt;
 &lt;parentid&gt;4731711&lt;/parentid&gt;
 &lt;timestamp&gt;2020-02-06T17:47:52Z&lt;/timestamp&gt;
 &lt;contributor&gt;
 &lt;username&gt;Gerakibot&lt;/username&gt;
 &lt;/contributor&gt;
 &lt;minor /&gt;
 &lt;comment&gt;Ρομπότ: προσθήκη σήμανσης επαληθευσιμότητας&lt;/comment&gt;
 &lt;model&gt;wikitext&lt;/model&gt;
 &lt;format&gt;text/x-wiki&lt;/format&gt;
Το Xmms είναι ένα πρόγραμμα αναπαραγωγής ήχου το οποίο μοιάζει με το γνωστό winamp, το οποίο, όμως, προορίζεται για λειτουργικά συστήματα που είναι βασισμένα στο Unix (Linux, BSD, Solaris και άλλα). Είναι λογισμικό ανοικτού κώδικα.
Ιστορία.
Το Xmms αρχικά εμφανίστηκε με το όνομα X11Amp από τους Peter και Michael Alm το Νοέμβριο του 1997. Η εφαρμογή αναπτύχθηκε ως αντίγραφο του winamp, το οποίο κυκλοφόρησε τον Μάιο της ιδιας χρονιάς. Ως τέτοιο, το Xmms υποστήριζε το κλασικό skin του winamp από την πρώτη του έκδοση. Από την πρώτη του έκδοση επίσης είχε εκδοθεί με μια άδεια που δεν υποστήριζε κανενός είδους πρόσβαση στον πηγαίο του κώδικα, πλέον όμως εκδίδεται κάτω από την άδεια χρήσης της GNU GPL.
Στις 10 Ιουνίου του 1999 η 4Front Technologies αποφάσισε να χρηματοδοτήσει την ανάπτυξη του X11Amp και το πρόγραμμα μετονομάστηκε σε XMMS - ακρωνύμιο για το X MultiMedia System. Οι περισσότεροι χρήστες θέλουν να προέρχεται από το "X11 MultiMedia System" η το "X Window MultiMedia System" μιας και η επίσημη ερμηνεία για το X είναι "για όλες της πλατφόρμες".
Προγράμματα Βασισμένα στο Xmms.
Το Xmms συνεχίζει να χρησιμοποιεί την εργαλειοθήκη GTK+ 1.x, επίσης όμως είναι διαθέσιμη εδώ και αρκετά χρόνια και μια νέα έκδοση (2.x). Ο πρωταρχικός λόγος για την απροθυμία ανανέωσης είναι το γεγονός ότι υπάρχουν πάρα πολλά πρόσθετα για το XMMS (γραμμένα από ανεξάρτητους προγραμματιστές) που έχουν αναπτυχθεί χρησιμοποιώντας προηγούμενες εκδόσεις της GTK+ και πρέπει να λειτουργούν αποτελεσματικά. Πολλοί υπεύθυνοι για την ανάπτυξη λογισμικού επίσης πιστεύουν πως ο κώδικας του XMMS είναι κακώς σχεδιασμένος και είναι πολύ δύσκολο να συντηρηθεί. Αυτοί οι παράγοντες έχουν οδηγήσει στην ανάπτυξη πάρα πολλών προγραμμάτων βασισμένων στον κώδικα του Xmms:
Χαρακτηριστικά.
Το Xmms πλέον υποστηρίζει τις ακόλουθες κωδικοποιήσεις ήχου και εικόνας:

</doc>
<doc id="55729" url="https://el.wikipedia.org/wiki?curid=55729" title="Σημείο ζέσεως">
Σημείο ζέσεως



</doc>
<doc id="55731" url="https://el.wikipedia.org/wiki?curid=55731" title="Λινάρι">
Λινάρι

Το λινάρι επιστ. Λίνον ("Linum") είναι Αγγειόσπερμο, ποώδες, δικότυλο φυτό το οποίο ανήκει στην τάξη Λινώδη και στην οικογένεια Λινοειδή με 230 περίπου είδη των εύκρατων περιοχών και των περιοχών της Μεσογείου.
Το λινάρι καλλιεργείται για τις κλωστικές ίνες του από τις οποίες κατασκευάζονται λινά νήματα και υφάσματα αλλά και για τον λιναρόσπορο και το λινέλαιο που είναι πλούσια σε ω3.
Καταγωγή &amp; εξάπλωση.
Η καταγωγή του είναι από την Ασία και είναι ένα από τα αρχαιότερα κλωστικά φυτά. Δείγματα λινών υφασμάτων βρέθηκαν σε ανασκαφές σε άριστη κατάσταση και χρονολογούνται από τη νεολιθική εποχή. Στην Αίγυπτο το 3400 π.Χ. κατασκεύαζαν υφάσματα και ρούχα από λινάρι. Στις πυραμίδες μερικές από τις μούμιες ήταν τυλιγμένες με λεπτές λωρίδες από λινό ύφασμα. Από την Αίγυπτο το λινάρι διαδόθηκε στις άλλες χώρες της Μεσογείου και στη συνέχεια στην υπόλοιπη Ευρώπη.
Χαρακτηριστικά.
Το λινάρι είναι ετήσιο φυτό και οι κυριότερες ποικιλίες του είναι δύο. Αυτές που καλλιεργούνται για τις ίνες τους και λέγονται κλωστικές και αυτές που καλλιεργούνται για τους σπόρους τους από τα οποία βγαίνει ένα είδος λαδιού, το λινέλαιο. Οι τελευταίες λέγονται ελαιοδοτικές ποικιλίες.
Το ύψος του φυτού στις κλωστικές ποικιλίες φτάνει το 1,5 μέτρο, ενώ στις ελαιοδοτικές το ένα.
Τα άνθη του έχουν πέντε πέταλα και είναι χρώματος γαλάζιου ή μπλε, σπανιότερα λευκού ή απαλού ροζ. Τα φύλλα του είναι χωρίς μίσχο, λογχοειδή και πέφτουν όταν το φυτό ωριμάζει. Ο καρπός είναι κάψα και περιέχει 10 περίπου γυαλιστερά, ωοειδή σπόρια. Στο φλοιό του βλαστού υπάρχουν πολλές ίνες που τον σταθεροποιούν. Αυτές οι κλωστικές ίνες χρησιμοποιούνται στην κατασκευή νημάτων και υφασμάτων. Σε κάθε βλαστό υπάρχουν γύρω στις 40 δέσμες ινών και κάθε δέσμη έχει μήκος 25 έως 70 εκατοστά. Οι ίνες αποτελούνται από μεμονωμένα κυλινδρικά κύτταρα που συγκρατούνται μεταξύ τους από διάφορες κολλώδεις ουσίες.
Το λινάρι ευδοκιμεί σε εύκρατα κλίματα χωρίς μεγάλες και έντονες βροχοπτώσεις. Στις περισσότερες περιοχές το λινάρι φυτεύεται κάθε 5 χρόνια στο ίδιο χωράφι γιατί είναι ιδιαίτερα απαιτητικό στην άντληση θρεπτικών ουσιών από το έδαφος με συνέπεια την εξάντληση του εδάφους. Η συγκομιδή γίνεται όταν πέσουν τα φύλλα ένα περίπου μήνα μετά την εμφάνιση των πρώτων ανθών. Γίνεται με μηχανικό ξερίζωμα και τα ξεριζωμένα φυτά τοποθετούνται σε ειδικούς χώρους μέχρι να ξεραθούν. Στη συνέχεια αποχωρίζονται τα περιττά σώματα και οι καρποί που περιέχουν τα ελαιώδη σπόρια και οι αποξηραμένοι βλαστοί γίνονται δεμάτια και προωθούνται για περαιτέρω επεξεργασία.
Στα ψυχρότερα κλίματα η κλωστή του λιναριού γίνεται λεπτή. Στα ζεστά κλίματα κάνει χοντρή κλωστή. Το πυκνοσπαρμένο λινάρι κάνει καλή (ψιλή) κλωστή, το μέτριο κλωστή και σπόρο και το αραιό σπόρο.
Χρήσεις.
Για την εξαγωγή ινών το λινάρι πρέπει, αφού ξηρανθεί, να μπει για 8-10 ημέρες στο νερό να σαπίσει. Το σάπισμα ή μούσκεμα του λιναριού μπορεί να γίνει και μέσα σε βαλτόνερο, για να γίνει όμως καλύτερη η ποιότητα του πρέπει να μπει σε καθαρό νερό. Μπορεί ακόμα να μπει και σε χαντάκι που να τρέχει σιγανά νερό, γιατί αν τρέχει δυνατά η κλωστή του σκληραίνεται και χάνει το φίνο χρώμα της. Το νερό πρέπει να σκεπάζει το λινάρι. Το μούσκεμα του λιναριού γίνεται και σε αλμυρό νερό, αλλά οι ίνες δεν είναι τόσο καλής ποιότητας. Η κλωστή του λιναριού που μουσκεύεται σε στεκούμενο γλυκό νερό γίνεται πιο σταχτιά και πιο μαλακή, δηλαδή καλύτερη σε ποιότητα από τη κλωστή του λιναριού που σάπισε σε τρεχούμενο. Το ασβεστούχο ή σιδηρούχο νερό είναι ακατάλληλο. Στη συνέχεια απλώνεται 10-15 ημέρες στον ήλιο και όταν ξηρανθεί εντελώς διαχωρίζονται οι κλωστικές ίνες από τον φλοιό των φυτών.
Οι κλωστικές ίνες του έχουν μεγάλη χρονική αντοχή, καλή στιλπνότητα και εύκολη επεξεργασία. Είναι ανθεκτικές στις διάφορες προσβολές από μύκητες και μικροοργανισμούς και ανθεκτικότερες από αυτές του βαμβακιού. Μπορούν ακόμα να αποχρωματιστούν αλλά η βαφή τους είναι δύσκολη γιατί δεν διαπερνώνται εύκολα.
Τα υφάσματα που παράγονται από το λινάρι είναι τα γνωστά λινά υφάσματα, εξαιρετικής ποιότητας. Οι ίνες του λιναριού έχουν μικρή ελαστικότητα και σκληρή υφή και είναι η αιτία που τα λινά υφάσματα τσαλακώνονται εύκολα και το σιδέρωμα τους είναι πολύ δύσκολο. Με ειδικές επεξεργασίες το πρόβλημα αυτό ελαττώνεται. Τα λινά ρούχα είναι εξαιρετικά δροσερά επειδή το λινάρι έχει τη δυνατότητα να απορροφά και να απελευθερώνει υγρασία. Τα υφάσματα από λινάρι εκτός από την παραγωγή ρούχων χρησιμοποιούνται για την επένδυση των επίπλων.
Κατώτερης ποιότητας λινάρια χρησιμοποιούνται στην κατασκευή σάκων και διάφορων μουσαμάδων. Τα υπολείμματα τους χρησιμοποιούνται στη χαρτοποιία στην κατασκευή χαρτιών πολυτελείας, επιστολογραφίας κ.λ.π.
Το δεύτερο σημαντικό προϊόν του είναι ο λιναρόσπορος, με σημαντικές διατροφικές και θεραπευτικές ιδιότητες γνωστές από την αρχαιότητα σε αναφορές από τον Ιπποκράτη, το Γαληνό κ.α. Ο λιναρόσπορος περιέχει 25-40% λινέλαιο. Το χρώμα του είναι κίτρινο, η θερμοκρασία πήξεώς του είναι οι -20 βαθμοί Κελσίου. Τα κατάλοιπα μετά την εξαγωγή του λινελαίου χρησιμοποιούνται ως προσμίξεις σε ζωοτροφές. 
Το λινέλαιο με την προσθήκη διαφόρων αλεύρων χρησιμοποιείται ως κτηνοτροφή αφού είναι πλούσιο σε ιχνοστοιχεία. Επίσης στη φαρμακευτική σε διάφορες παθήσεις του αναπνευστικού και του στομάχου καθώς και στην παρασκευή διαφόρων αλοιφών.
Παραγωγή.
Η Ρωσία έχει τη μεγαλύτερη παραγωγή λιναριού στον κόσμο με 250.000 τόνους ετησίως και πάνω από το ¼ της παγκόσμιας παραγωγής.
Ακολουθούν η Γαλλία, η Λευκορωσία, η Ινδία και η Λιθουανία.
Στην Ελλάδα η καλλιέργεια του είναι σε μικρή έκταση και περιορίζεται στη Μεσσηνία. Το κλίμα δεν ευνοεί τη παραγωγή ίνας καλής ποιότητας και η καλλιέργεια γίνεται κυρίως για την παραγωγή λιναρόσπορου. Εκτός από το Λίνον το χρησιμώτατον ή Λίνον το ωφελιμότατον "(Linum usitatissimum)" στην Ελλάδα υπάρχουν γύρω στα 15 είδη που είναι αυτοφυή και είναι κοινώς γνωστά ως αγριολινάρια.
Ο λιναρόσπορος στη λαϊκή ιατρική.
Αν και σήμερα στην πράξη πολύ λίγο χρησιμοποιείται ο λιναρόσπορος για θεραπευτικούς σκοπούς, κατά το παρελθόν η χρήση του ήταν αρκετά διαδεδομένη. Η λαϊκή ιατρική, η οποία ανέδειξε πρώτη ως ένα βαθμό τις φαρμακευτικές ιδιότητες του λιναρόσπορου, σήμερα ενισχύεται από τη σύγχρονη ιατρική, καθώς και από τη διατροφική έρευνα και αναδεικνύεται ο λιναρόσπορος και τα προϊόντα του ως πολύτιμα διατροφικά-φαρμακευτικά προϊόντα που δικαιώνουν την αρχή του Ιπποκράτη: Η τροφή σου το φάρμακό σου και το φάρμακό σου η τροφή σου. Η χρήση του λιναρόσπορου σε πυώδη σπυριά υπό μορφή καταπλάσματος ήταν από τις πιο συνηθισμένες. Σαν υπακτικό, οι σπόροι έχουν και θεραπευτική επίδραση διότι ρυθμίζουν και τακτοποιούν τις κενώσεις. Το αφέψημα κάνει καλό στα βρογχικά, στην πνευμονία, στις πέτρες της χολής, στους ρευματικούς πόνους, καθώς και σε κάθε είδους φλεγμονές.
Σε 100 γρ. λιναρόσπορου περιέχονται 
Ο λιναρόσπορος πηγή ω-3 λιπαρών οξέων.
Το λινέλαιο είναι εύκολο στη χρήση του και η περιεκτικότητά του σε ω-3 είναι πολύ υψηλή. Το καθαρό λινέλαιο μπορεί να προστεθεί σε φαγητά. Είναι όμως προϊόν το οποίο οξειδώνεται και ταγγίζει πολύ γρήγορα και πρέπει να φυλάσσεται επιμελώς. Αν κατά την εξαγωγή του η θερμοκρασία είναι πολύ υψηλή, μπορεί ορισμένα συστατικά του να υποστούν υποβάθμιση. Επί πλέον στο λινέλαιο δεν μεταφέρονται οι διαιτητικές ίνες καθώς και τα αντιοξειδωτικά του λιναρόσπορου. Ο λιναρόσπορος περιέχει πολλές βιταμίνες, ιδίως του συμπλέγματος Β.
Είδη.
Μερικά από τα γνωστότερα είδη λιναριού είναι τα εξής:
Επιπτώσεις.
Η μακροχρόνια χρήση και η χρήση σε μεγάλες δόσεις του λιναρόσπορου μπορούν να προκαλέσουν γενετικές ανωμαλίες, λοιμώξεις, τραύματα στους όρχεις, ορμονική ανισορροπία. Επίσης: υπογονιμότητα, προβλήματα με την κινητικότητα σπέρματος ή τη μορφολογία.

</doc>
<doc id="55735" url="https://el.wikipedia.org/wiki?curid=55735" title="Καρπερόν Γρεβενών">
Καρπερόν Γρεβενών



</doc>
<doc id="55736" url="https://el.wikipedia.org/wiki?curid=55736" title="Ζάχαρη">
Ζάχαρη

Η ζάχαρη (επιστ. ονομασία "σακχαρόζη") είναι η κοινή ονομασία για τους γλυκούς και υδατοδιαλυτούς υδατάνθρακες, πολλοί από τους οποίους χρησιμοποιούνται στα τρόφιμα. Υπάρχουν διαφόρων τύπων σάκχαρα τα οποία παράγονται από διαφορετικές πηγές. Οι απλές παραλλαγές της ονομάζονται μονοσακχαρίτες, με παραδείγματα της ομάδας αυτής να είναι η γλυκόζη, φρουκτόζη και γαλακτόζη. Η κοινή επεξεργασμένη λευκή ζάχαρη πρόκειται για σακχαρόζη η οποία αποτελεί τύπο δισακχαρίτων, και στην ίδια ομάδα ανήκουν και η μαλτόζη και λακτόζη. Μεγαλύτερες χημικές ενώσεις σακχάρων ονομάζονται ολιγοσακχαρίτες. Υπάρχουν και χημικώς διαφορετικές ενώσεις οι οποίες έχουν γεύση παρόμοια με τη ζάχαρη ωστόσο δεν ταξινομούνται ως σάκχαρα, όπως η στέβια και η ξυλιτόλη, και χρησιμοποιούνται για διαιτητικούς σκοπούς ή από άτομα που πάσχουν από διαβήτη. 
Η παγκόσμια παραγωγή ζάχαρης έφτασε τους 168 εκατομμύρια τόνους το 2011, και η μέση κατανάλωση ανά άτομο είναι 24 κιλά ανά έτος (33.1 στις βιομηχανικές χώρες), η οποία ισοδυναμεί με πάνω από 260 θερμίδες ανά άτομο ημερησίως. Η υπερβολική κατανάλωση ζάχαρης θεωρείται επιβαρυντική για την υγεία καθώς συνδέεται με την παχυσαρκία και την εμφάνιση διαβήτη, καρδιοαναπνευστικά προβλήματα, και φθορά των δοντιών.
Από χημικής άποψης, η λευκή ζάχαρη αποτελεί χημική ένωση ενός μορίου γλυκόζης και ενός μορίου φρουκτόζης ως προϊόν της φωτοσύνθεσης των φυτικών κυττάρων. Ο μοριακός χημικός της τύπος είναι C12H22O11 και στην καθαρή μορφή της είναι λευκή και άχρωμη. Όταν θερμαίνεται άνω των 200 °C, μετατρέπεται σε μία μάζα κολλώδη με χρώμα καφέ και γεύση πικρή, που λέγεται καραμέλα. Όπως όλοι οι πολυσακχαρίτες, υδρολύεται σε διαλύματα οξέων ή βάσεων και σε ιδιαίτερα ένζυμα, οπότε χωρίζεται στους πολυσακχαρίτες που την αποτελούν. Τα γλυκά περιέχουν κατά κανόνα ζάχαρη.
Ετυμολογία και ιστορία.
Η λέξη ζάχαρη προέρχεται ετυμολογικά από την σανσκριτική λέξη "śarkara", που αρχικά σήμαινε άμμος, ή χαλίκι. Το αρχαίο ινδικό όνομά της "γκάουρα" προφανώς προήλθε από την ονομασία «Γκουρ», αρχαίας ηγεμονίας της Βεγγάλης. Σήμερα στην Ινδία ονομάζεται "γκυρ".
Το ζαχαροκάλαμο καλλιεργούνταν στην Ινδία ήδη από την 1η χιλιετία π.Χ., αλλά έφτασε στη Βόρειο Αφρική και τη Νότια Ευρώπη τον 8ο αιώνα π.Χ. Η παρασκευή ζάχαρης φέρεται να ήταν γνωστή στην Ινδία από την 3η χιλιετία π.Χ. και ονομαζόταν "Σαρκάρα" (Σανσκριτικά: शर्करा), και μεταφέρθηκε ως εμπόρευμα στη Δύση αρχικά από τα Ελληνιστικά βασίλεια (αρχαία Ελληνικά: "ζάκχαρι") που ήταν σε επαφή με τις ινδικές ηγεμονίες, και μετέπειτα από τη Ρωμαϊκή αυτοκρατορία (Λατινικά: "saccharum").
Τρόπος παρασκευής και τυποποιημένες μορφές του εμπορίου.
Η ζάχαρη παρασκευάζεται από ζαχαροκάλαμο, ζαχαρότευτλα, σφένδαμο, κριθάρι, σόργο, άγρια χουρμαδιά, φοίνικα της Παλμύρας, φοίνικα τόντυ, κοκκοφοίνικα, ζαχαροφοίνικα, και ως ζαχαρούχος χυμός από τη γιουβαία και νύπα. Το ζαχαροκάλαμο φύεται στις τροπικές περιοχές με τη μορφή ψηλών βλαστών που μοιάζουν με τα μπαμπού και έχουν πάχος περίπου 2,5 εκατοστά και ύψος ως 3,5 μέτρα δηλαδή κατάλληλο για κόψιμο με μια ματσέτα. Τα ζαχαρότευτλα ευδοκιμούν στα εύκρατα κλίματα (ΗΠΑ, Ευρώπη και ειδικότερα Ελλάδα) ενώ το ζαχαροκάλαμο είναι τροπικό φυτό. Η παρασκευή ζάχαρης από ζαχαρότευτλα είναι πιο δύσκολη γιατί περιέχουν περισσότερες φυσικές και δύσοσμες ξένες ουσίες (ακαθαρσίες) από το ζαχαροκάλαμο.
Στις μέρες μας η παρασκευή (παραγωγή) ζάχαρης, λόγω των βαρέων μηχανημάτων που απαιτούνται είναι βιομηχανική και πραγματοποιείται από ειδικά προς τούτο εργοστάσια καλούμενα βιομηχανίες ζαχάρεως. Στον ζαχαρόμυλο οι κομμένες φυτικές πρώτες ύλες τεμαχίζονται και συμπιέζονται σε πρέσες. Ο χυμός που προκύπτει καθαρίζεται με την προσθήκη ασβέστη και κατόπιν βράζεται σε μερικό κενό (που χαμηλώνει την θερμοκρασία βρασμού του) μέχρι να γίνει πηχτό σιρόπι που αποκτά καφέ χρώμα από τις συμπυκνωμένες προσμίξεις. Καθώς το νερό εξατμίζεται, η ζάχαρη συμπυκνώνεται τόσο πολύ που το υγρό δε μπορεί πλέον να την συγκρατήσει και μετατρέπεται σε στερεούς κρυστάλλους. Οι υγροί κρύσταλλοι στεγνώνονται σε φυγόκεντρο, ένα διάτρητο τύμπανο παρόμοιο με εκείνο του πλυντηρίου που απομακρύνει το νερό από τα ρούχα καθώς περιστρέφεται. Το σιρόπι (μελάσσα) απομακρύνεται αφήνοντας μια βρεγμένη καφετιά ζάχαρη που περιέχει μίγμα από μύκητες, βακτήρια, χώμα, ίνες και διάφορα άλλα υπολείμματα φυτικά και εντόμων.
Λευκή ζάχαρη.
Η λευκή κρυσταλλική ζάχαρη παρασκευάζεται είτε από ζαχαρότευτλα είτε από ζαχαροκάλαμο. Η ακατέργαστη καφετιά ζάχαρη μεταφέρεται στο εργοστάσιο επεξεργασίας όπου καθαρίζεται με πλύση, επαναδιάλυση, βρασμό για επανακρυσταλλοποίηση και φυγοκέντρηση δύο φορές ακόμη, οπότε η ζάχαρη καθίσταται σταδιακά πιο λευκή. Η κλασική άσπρη ζάχαρη ονομάζεται, ανάλογα με το πάχος των κρυστάλλων της (κατ' αύξουσα σειρά), "κρυσταλλική (refined)", "λεπτή (caster)" και "άχνη (icing)".
Ζάχαρη Άχνη.
Είδος ζάχαρης με πολύ λεπτούς κόκκους που συνήθως περιέχει ένα 3% άμυλο αραβοσίτου ώστε να μην απορροφά υγρασία. Χρησιμοποιείται κυρίως στην παρασκευή γλάσων ζαχαροπλαστικής και γενικότερα για τη διακόσμηση διαφόρων γλυκών, όπως στο "γλάσο ρουαγιάλ" ή στην "κρέμα σαντιγύ", λόγω της άμεσης διάλυσής της.
Καστανή ζάχαρη.
Πιο αρωματική, χημικά μη καθαρή (ή μερικώς καθαρή) μαλακή ζάχαρη, αποτελούμενη από κρυστάλλους σακχαρόζης με υπολείματα μελάσσας από ζαχαροκάλαμο ή συνηθέστερα παράγεται με επαναπρόσθεση της μελάσσας σε άσπρη ζάχαρη από ζαχαρότευτλα. Η καστανή ζάχαρη περιέχει από 3.5% μελάσσα ("ανοιχτή καστανή ζάχαρη") ως 6.5% μελάσσα ("μαύρη ζάχαρη") κατά όγκο. Κατά βάρος η καστανή ζάχαρη του εμπορίου περιέχει μέχρι 10% μελάσσα.
Μαύρη ζάχαρη.
 Επίσης αρωματική, με περισσότερη μελάσσα. Η "ακατέργαστη καστανή ζάχαρη" (ή απλώς "ακατέργαστη ζάχαρη") είναι καστανή ζάχαρη που παρασκευάζεται από την πρώτη κρυσταλλοποίηση του ζαχαροκάλαμου. Η ακατέργαστη ζάχαρη από ζαχαροκάλαμο, αν εν συνεχεία γίνει κατεργασία, αποδίδει περίπου 70% κατά βάρος άσπρη ζάχαρη.
Ντεμεράρα.
Ανοικτή χρυσαφί καφετιά ζάχαρη από τον Μαυρίκιο από χυμό ζαχαροκάλαμου. Ο χυμός θερμαίνεται για να εξατμιστεί το νερό και να κρυσταλλοποιηθεί, εν συνεχεία με φυγοκέντρηση απομακρύνονται ακαθαρσίες και στεγνώνει η ζάχαρη. Το όνομά της προέρχεται από την αποικία Ντεμεράρα στη Γουϊάνα, όπου παρασκευαζόταν αρχικά.
Τζάγκερι.
Παράγεται με παραδοσιακή μέθοδο στην Ινδία από συγκεκριμένο είδος φοινικιάς και καταναλώνεται στην Ασία, Αφρική, Λατινική Αμερική και την Καραϊβική. Στον συμπυκνωμένο χυμό από ζαχαροκάλαμο, που έχει συνήθως από χρυσό έως σκούρο καφέ χρώμα, δε διαχωρίζονται η μελάσσα και οι κρύσταλλοι. Μετά την εκχύλιση περιέχει σακχαρόζη έως 50%, ιμβερτοσάκχαρα έως 20%, υγρασία έως 20%, και άλλα υπολείματα από αδιάλυτες ουσίες όπως στάχτη, πρωτεΐνες και μπαγκάς.
Ζάχαρη σε κύβους.
Παρασκευάζεται από όλα τα είδη ζάχαρης και χρησιμοποιείται σε ροφήματα λόγω της φορητότητας της (όπως και η ζάχαρη σε χάρτινες συσκευασίες ατομικής χρήσης). Σερβίρονται σε μπωλάκι ζάχαρης με ειδική λαβή ή κουταλάκι, αντικείμενα τα οποία εξελίχθηκαν σε λεπτεπίλεπτα έργα τέχνης κατά το παρελθόν.
Διατροφικές πληροφορίες.
Η ζάχαρη αποτελείται από απλούς υδατάνθρακες (δισακχαρίτες) και δεν έχει μικροθρεπτικά συστατικά, εκτός από ορισμένα σε απειροελάχιστες ποσότητες.
Προβλήματα υγείας.
Η ζάχαρη θεωρείται υπεύθυνη για πλήθος προβλημάτων υγείας όπως ότι συνδέεται με την παχυσαρκία και καταστρέφει τα δόντια.. Ερευνητές του Ιατρικού Ινστιτούτου Χάουαρντ Χιουζ (Howard Hughes Medical Institute) έχουν διαπιστώσει η πως η θέλησή μας για ζάχαρη δεν προέρχεται μόνο από τους ειδικούς υποδοχείς που υπάρχουν στη γλώσσα, αλλά ακόμα και από σήματα που προέρχονται από το έντερο. Αυτή η συμπεριφορά, ενεργοποιεί μεταβολικά μονοπάτια πιο ενισχυμένα σε σχέση με ένα κοινό γλυκαντικό, με αποτέλεσμα ακόμα και λίγη ζάχαρη να μας προκαλεί όλο και μεγαλύτερη λαχτάρα για να καταναλώσουμε μπισκότα ή έναν καφέ πλούσιο σε σαντιγί.
Οδοντιατρικά προβλήματα.
Η διάσπαση της ζάχαρης στη στοματική κοιλότητα δημιουργεί όξινο περιβάλλον με αποτέλεσμα τη διάβρωση των δοντιών. Με την αύξηση της κατανάλωσης ζάχαρης στις αναπτυγμένες χώρες παρατηρήθηκε αύξηση της τερηδόνας. Ιδιαίτερα στα παιδιά οι όξινοι χυμοί γλυκών φρούτων και τα αναψυκτικά με μεγάλες ποσότητες ζάχαρης θεωρούνται τερηδονογόνα.

</doc>
<doc id="55738" url="https://el.wikipedia.org/wiki?curid=55738" title="Σοπέν">
Σοπέν



</doc>
<doc id="55748" url="https://el.wikipedia.org/wiki?curid=55748" title="Νομπούο Ουεμάτσου">
Νομπούο Ουεμάτσου

Ο Νομπούο Ουεμάτσου (, 21 Μαρτίου 1959) είναι Ιάπωνας συνθέτης μουσικής ηλεκτρονικών παιχνιδιών, ένας από τους πιο γνωστούς, παραγωγικούς, και πολύπλευρους στο χώρο. Έχει συνθέσει μουσική για πολλά παιχνίδια της Square Co., Ltd. Squaresoft, νυν Square Enix. Γνωστότερο έργο του είναι η μουσική της σειράς βιντεοπαιχνιδιών ρόλων "Final Fantasy".
Βιογραφία.
Γεννημένος στην επαρχία Κότσι, στην Ιαπωνία, ο Ουεμάτσου ξεκίνησε να παίζει μόνος το πιάνο όταν ήταν 12 χρονών. Το μεγαλύτερό του είδωλο στην παιδική του ηλικία, ήταν ο Έλτον Τζων. Μετά την αποφοίτηση του από το πανεπιστήμιο της Καναγκάουα (το μάστερ του δεν ήταν στη μουσική), σύνθεσε μουσική για διαφημιστικά σποτ πριν να εισέλθει το 1986 στην Square Co., Ltd., νυν Square Εnix, μετά από προτροπή ενός φίλου του που δούλευε εκεί. Έφτιαξε μουσική για πάνω από τριάντα τίτλους παιχνιδιών, συμπεριλαμβανομένης και της πολυβραβευμένης σειράς Final Fantasy. Επιπλέον, ο Ουεμάτσου κλήθηκε να ολοκληρώσει τη μουσική του παιχνιδιού Chrono Trigger, όταν ο φίλος του, Γιασουνόρι Μίτσουντα, εμφάνισε προβλήματα υγείας. Τον Οκτώβριο του 2004, ο Ουεμάτσου ίδρυσε την εταιρεία Smile Please Co., Ltd. και συνεχίζει να συνθέτει για την Square Enix αλλά και άλλες εταιρείες, όπως η Mistwalker.
Αν και είναι γνωστός πιο πολύ για τη δουλειά του σε παιχνίδια, το ταλέντο του έχει διάφορες εκφάνσεις. Κάποιες από αυτές περιλαμβάνουν τη μουσική της anime ταινίας "Oh! My Goddess!". Επίσης φτιάχνει μουσική για κορυφαίους τραγουδιστές, όπως η Εμίκο Σιρατόρι και η Ρίκκι.
Προσωπική ζωή.
Ο Ουεμάτσου έγραφε για κάποια χρόνια στο "Famitsu", γνωστό περιοδικό στην Ιαπωνία, τη στήλη με τίτλο "Nobuo Uematsu no Minna Sounano?". Δύο συλλογές από αυτές τις στήλες έχουν δημοσιευτεί. Ο Ουεμάτσου ζει τώρα στην Ιαπωνία με τη σύζυγο του, Ρέικο, και τον σκύλο, του Πάο.

</doc>
<doc id="55750" url="https://el.wikipedia.org/wiki?curid=55750" title="Πολιτικού Μηχανικού">
Πολιτικού Μηχανικού



</doc>
<doc id="55752" url="https://el.wikipedia.org/wiki?curid=55752" title="Ilyushin">
Ilyushin

Η Ilyushin (Ρωσικά: Илью́шин) είναι Ρωσική εταιρεία παραγωγής αεροσκαφών. Ιδρύθηκε από τον Σεργκέι Ιλιούσιν και άρχισε τις δραστηριότητες της στις 13 Ιανουαρίου 1933 με εντολή του Λαϊκού Επιτρόπου Βαρειάς Βιομηχανίας της ΕΣΣΔ, και του Κυρίως Τμήματος Αεροπορικής Βιομηχανίας της ΕΣΣΔ, P.I. Baranov. 
Η εταιρεία ίδρυσε την Aviation Industries Ilyushin ως θυγατρική εταιρεία το 1992 με σκοπό την εξυπηρέτηση πελατών και marketing.
Η Ilyushin σχεδίασε πολλά μοντέλα αεροσκαφών με διάφορους ρόλους στο πέρασμα των χρόνων. Η Ρωσική Κυβέρνηση σχεδιάζει την συγχώνευση της Ilyushin με τις επίσης Ρωσικές Mikoyan, Irkut, Sukhoi, Tupolev, και την Yakovlev. Η νέα εταιρεία θα αποκαλείται United Aircraft Building Corporation.

</doc>
<doc id="55753" url="https://el.wikipedia.org/wiki?curid=55753" title="Γιώργος Κιμούλης">
Γιώργος Κιμούλης

Ο Γιώργος Κιμούλης (Πειραιάς, 18 Σεπτεμβρίου 1956) είναι Έλληνας ηθοποιός, σκηνοθέτης και μεταφραστής.
Σταδιοδρομία.
Γεννήθηκε στον Πειραιά το 1956. Εμφανίστηκε για πρώτη φορά επαγγελματικά στο θέατρο το 1977 με τη θεατρική ομάδα "Ελεύθερο Θέατρο" και στον κινηματογράφο το 1981 στην ταινία "Τα όπλα μου ρίχνουν λουλούδια". Το 1986 δημιούργησε τη δική του θεατρική ομάδα, το "Σύγχρονο Θέατρο Αθήνας". Το 1996 ίδρυσε δραματική σχολή. Είναι μέλος του Σωματείου Ελλήνων Ηθοποιών -στο οποίο κατά το παρελθόν έχει διατελέσει και αντιπρόεδρος- και μέλος της Εταιρείας Ελλήνων Θεατρικών Συγγραφέων.
Έχει παντρευτεί και έχει χωρίσει δύο φορές. Ο πρώτος του γάμος ήταν με την τραγουδίστρια Μαργαρίτα Ζορμπαλά και ο δεύτερος με την πολιτικό Μαρία Δαμανάκη, με την οποία απέκτησε την κόρη του, Μαριάννα.
Τον Οκτώβριο του 2016 ορίστηκε μέλος της επιτροπής διαλόγου για τη συνταγματική αναθεώρηση. Στις 28 Φεβρουαρίου του 2017 ορίστηκε πρόεδρος του Κέντρου Πολιτισμού του Ιδρύματος Σταύρος Νιάρχος και παραιτήθηκε από τη θέση αυτή λίγες ημέρες μετά, στις 16 Μαρτίου.
Καταγγελίες για κακοποιητική συμπεριφορά.
Τον Ιανουάριο του 2021, στα πλαίσια του Ελληνικού Me Too η ηθοποιός Ζέτα Δούκα αρχικά και αργότερα και άλλες ηθοποιοί κατηγόρησαν τον Κιμούλη για αντιεπαγγελματική και κακοποιητική συμπεριφορά. Οι καταγγελίες παραδόθηκαν γραπτώς και ονομαστικά, στο Σωματείο Ελλήνων Ηθοποιών. Ύστερα από την μελέτη των περιστατικών από το Πειθαρχικό συμβούλιο του Συλλόγου δεν προέκυψε η τέλεση αξιόποινων πράξεων.

</doc>
<doc id="55757" url="https://el.wikipedia.org/wiki?curid=55757" title="Ilyushin Il-2">
Ilyushin Il-2

Το Ilyushin Il-2 "Strurmovik" (Ρωσικά: Ил-2 Штурмовик) ήταν σοβιετικό μονοκινητήριο αεροσκάφος εγγύς υποστήριξης που χρησιμοποιήθηκε στον Δεύτερο Παγκόσμιο Πόλεμο. Κατασκευάστηκε μαζικά από την ΕΣΣΔ, με την συνολική παραγωγή αυτού και του διαδόχου Ilyushin Il-10 να ανέρχεται σε 36163 αεροσκάφη, αριθμός που το κατατάσσει ως το πολυπληθέστερο πολεμικό αεροσκάφος της ιστορίας. Αποτέλεσε ακρογωνιαίο λίθο της σοβιετικής πολεμικής προσπάθειας, όντας το κύριο αεροσκάφος κρούσης στην μεγαλύτερη όσον αφορά την γεωγραφική έκταση και τον αριθμό των εμπλεκομένων δυνάμεων χερσαία σύρραξη στην ιστορία. Οι πιλότοι του το αποκαλούσαν χαϊδευτικά "Ilyusha", οι στρατιώτες του Κόκκινου Στρατού "Ιπτάμενο Τανκ" και οι στρατιώτες των δυνάμεων του Άξονα "μαύρο θάνατο". Μεταπολεμικά χρησιμοποιήθηκε και από τις αεροπορίες άλλων χωρών του Ανατολικού Μπλοκ και πήρε την νατοϊκή ονομασία αναφοράς "Bark". 
Σχεδιασμός και ανάπτυξη.
Η ιδέα της δημιουργίας ενός θωρακισμένου αεροσκάφους εγγύς υποστήριξης στην δοκιμάστηκε για πρώτη φορά στην ΕΣΣΔ από τον Ντμίτρι Πάβλοβιτς Γκριγκορόβιτς που σχεδίασε τα θωρακισμένα διπλάνα TSh-1 και TSh-2 στις αρχές της δεκαετίας του 1930. Οι κινητήρες της εποχής δεν ήταν αρκετά ισχυροί για να δώσουν στα βαριά αυτά αεροσκάφη ικανοποιητικές επιδόσεις. Το Il-2 ήταν σχεδίαση του Σεργκέι Ιλιούσιν και της ομάδας του στο Κεντρικό Σχεδιαστικό Γραφείο το 1938. Το αρχικό πρωτότυπο, που είχε την ονομασία TsKB-55 ήταν ένα διθέσιο αεροσκάφος με θωράκιση που ζύγιζε 700 kg και προστάτευε όλα τα κρίσιμα σημεία, δηλαδή το πλήρωμα, τον κινητήτα, το σύστημα ψύξης και την δεξαμενή καυσίμου. Το ολικό βάρος ενός φορτωμένου Il-2 ξεπερνούσε τα 4,700 kg, με το 15% του συνόλου να είναι της θωράκισης. Χαρακτηριστικό του Il-2 που δεν συναντάται σε άλλες σχεδιάσεις του πολέμου, είναι ότι η θωράκιση δεν ήταν προσαρμοσμένη στην άτρακτο αλλά ήταν το κύριο δομικό συστατικό της, με αποτέλεσμα να μειωθεί σημαντικά το βάρος. Το πρωτότυπο TsKB-55 πραγματοποίησε την παρθενική του πτήση στις 2 Οκτωβρίου 1939.
Το αεροσκάφος ήταν υπέρβαρο και ο κινητήρας Mikulin AM-35 των 1,370 hp, που είχε σχεδιαστεί για να αποδίδει τα μέγιστα σε μεγάλο ύψος, δεν παρείχε επαρκή ισχύ. Προκειμένου να διορθωθεί η κατάσταση δημιουργήθηκε μια ελαφρύτερη έκδοση, το TsKB-57, που ήταν μονοθέσια -χωρίς οπίσθιο πολυβολητή- και είχε τον ισχυρότερο κινητήρα Mikulin AM-38 των 1,680 hp. Ο ΑΜ-38 ήταν εξέλιξη του προαναφερθέντος ΑΜ-35 και είχε βελτιστοποιηθεί για να αποδίδει καλύτερα σε χαμηλά υψη. Το TsKB-57 πέταξε για πρώτη φορά στις 12 Οκτωβρίου 1940. Το αεροσκάφος πέρασε με επιτυχία της δοκιμές της αεροπορίας τον Μάρτιο του 1941 και εντάχθηκε σε παραγωγή με την ονομασία Il-2 τον Απρίλιο. Τα πρώτα αεροσκάφη παραδόθηκαν σε επιχειρησιακές μονάδες τον Μάιο του 1941, λίγο πριν από την έναρξη του Μεγάλου Πατριωτικού Πολέμου.
Παραγωγή.
Το Il-2 παρήχθη σε τεράστιους αριθμούς κατά την διάρκεια του πολέμου και αποτέλεσε τον κορμό της δύναμης κρούσης της Ερυθρής Αεροπορίας. Ενώ, όπως προαναφέρθηκε,ήταν το πρώτο σε αριθμούς παραχθέντων μονάδων στην ιστορία της αεροναυτικής, όταν η Γερμανία εισέβαλε στην ΕΣΣΔ στις 22 Ιουνίου 1941 μόλις 249 ήταν διαθέσιμα.
Η παραγωγή στις αρχές του πολέμου γίνονταν με αργούς ρυθμούς, διότι τα εργοστάσια, που βρίσκονταν στην ευρύτερη περιοχή της Μόσχας έπρεπε να μεταφερθούν στα μετόπισθεν, ανατολικά των Ουραλίων, για να προστατευθούν από την γερμανική απειλή. Χάρη στις τιτάνιες προσπάθειες της σχεδιαστικής ομάδας και των εργατών, το αεροσκάφος μπήκε ξανά σε παραγωγή δύο μόλις μήνες μετά την μεταφορά του εργοστασίου στην νέα του τοποθεσία. Ο ρυθμός παραγωγής δεν ήταν όμως αυτός που θα ήθελε ο Ι. Β. Στάλιν:
Η προειδοποίηση είχε σαν αποτέλεσμα να αυξηθεί άμεσα η παραγωγή του αεροσκάφους και η αεροπορία σύντομα άρχισε να το παραλαμβάνει σε μεγάλους αριθμούς.
Επιχειρησιακή ιστορία.
Αρχική χρήση με εσφαλμένη τακτική.
Συνολικά ήταν διαθέσιμα 249 Il-2 στις 22 Ιουνίου 1941. Η πρώτη αποστολή τους ήταν πάνω από τον ποταμό Μπερέζνα, λίγες μόνο ημέρες μετά το ξέσπασμα του πολέμου. Τα αεροσκάφη είχαν παραδοθεί στο 4ο Αεροπορικό Σύνταγμα πολύ λίγο καιρό πριν την γερμανική επίθεση και οι πιλότοι δεν είχαν ακόμα εκπαιδευθεί στο νέο αεροσκάφος και φυσικά ούτε στην ορθή τακτική χρήσης του. Τα πληρώματα εδάφους επίσης δεν είχαν εκπαιδευτεί ακόμα όσον αφορά τον ανεφοδιασμό και την συντήρηση του Il-2. Μέσα στις τρεις πρώτες μέρες του πολέμου το 4ο Αεροπορικό Σύνταγμα είχε χάσει 10 αεροσκάφη από την εχθρική δράση, άλλα 19 από διάφορα αίτια καθώς και 20 πιλότους. Στις 10 Ιουλίου το ίδιο Σύνταγμα είχε δύναμη μόλις 10 αεροσκαφών, από αρχική που ανέρχονταν σε 65.
Νέες τακτικές και τεχνολογίες.
Σταδιακά τα πληρώματα εξοικειώθηκαν με το αεροσκάφος και υιοθετήθηκαν νέες βελτιωμένες τεχνικές χρήσης του. Ένα από τα βασικά όπλα του Il-2 ήταν οι ρουκέτες RS-82 και RS-132. Μια μόνο ρουκέτα μπορούσε να καταστρέψει ένα θωρακισμένο όχημα όμως ήταν τόσο μικρής ακριβείας που πολλοί έμπειροι πιλότοι προτιμούσαν να χρησιμοποιούν τα πυροβόλα. Θανάσιμο όπλο των Il-2 ήταν οι αντιαρματικές βομβίδες PTAB. Είχαν το μέγεθος μιας βόμβας των 2,5 kg αλλά ζύγιζαν μόνο 1,5 kg. Μεταφέρονταν μέχρι και 192 σε τέσσερα εξωτερικά κάνιστρα ή μέχρι 220 εσωτερικά. Μπορούσαν να διατρήσουν με ευκολία την σχετικά λεπτή θωράκιση του πάνω μέρους των εχθρικών αρμάτων. Χρησιμοποιήθηκαν για πρώτη φορά στην Μάχη του Κούρσκ με καταστροφικά για τους Γερμανούς αποτελέσματα. Η μάχη αυτή ήταν το σημείο καμπής στο Ανατολικό Μέτωπο, με την πρωτοβουλία σε στρατηγικό επίπεδο να περνά αμετάκλητα στα χέρια των Σοβιετικών. Από την μάχη αυτή και μετά τα πολυάριθμα Il-2 εξοπλισμένα με κατάλληλα αντιαρματικά όπλα μπορούσαν να εξουδετερώσουν τις συγκεντρώσεις θωρακισμένων των Γερμανών.
Το "ιπτάμενο τανκ".
Χάρη στην βαριά θωράκιση του το αεροσκάφος μπορούσε να συνεχίσει να πετά ακόμα και αν είχε πληγεί από τα εχθρικά πυρά. Ήταν δύσκολος στόχος για τα αντιαεροπορικά και τα εχθρικά μαχητικά. Χαρακτηριστική είναι η περίπτωση ενός Il-2 που κατάφερε να επιστρέψει στην βάση του παρόλο που είχε δεχτεί περισσότερα από 600 απευθείας πλήγματα και με όλα τα πηδάλια διαλυμένα. Πολλοί Γερμανοί πιλότοι επέλεγαν να επιτεθούν στα Il-2 από ψηλά, εκτελώντας βύθιση, στοχεύοντας στο πιλοτήριο και τις ρίζες των πτερύγων των αργών Il-2. Άλλοι του επιτίθονταν ερχόμενοι από χαμηλά, χωρίς να κινδυνεύουν από τον οπίσθιο πολυβολητή του Ilyushin, προσπαθώντας να πλήξουν το ψυγείο του λαδιού. Αυτή η τακτική ήταν μάλλον δύσκολη γιατί τα βομβαρδιστικά επιχειρούσαν από πολύ μικρό ύψος.
Μεγάλη απειλή για τα Il-2 ήταν τα εχθρικά αντιαεροπορικά, ειδικά τα πυροβόλα των 20 mm και 37 mm σύμφωνα με πολλούς Σοβιετικούς πιλότους. Το περίφημο γερμανικό αντιαεροπορικό των 88 mm είχε σχετικά μικρό ρυθμό πυρός και δεν ήταν τόσο μεγάλη απειλή. Τα βαρέα αντιαεροπορικά πυροβόλα απλώς δεν είχαν επαρκείς χρόνους αντίδρασης και ταχύτητα πυρός για να αντιμετωπίσουν τα χαμηλά ιπτάμενα Il-2 στο σύντομο χρονικό διάστημα που είχαν την ευκαιρία. Πενιχρά αποτελέσματα είχαν και οι προσπάθειες των Φινλανδών με πυροβόλα των 76 mm. Τα μονά πυροβόλα των 20 mm επίσης είχαν μέτρια αποτελέσματα ενάντια στα Il-2: συχνά χρειάζονταν πάνω από μια βολή για να καταρριφθεί ένα Ilyushin και -εξαιρουμένης της περίπτωσης που το βομβαρδιστικό επιτίθονταν στο ίδιο το αντιαεροπορικό όπλο- ήταν πολύ δύσκολο να δοθεί η ευκαιρία για δεύτερο πλήγμα. Από την άλλη, μια μόνο εύστοχη βολή από πυροβόλο των 37 mm ήταν αρκετή για να καταρρίψει ένα Il-2.
Η θωράκιση, πάχους 5–12 mm, προστάτευε τον κινητήρα και το πιλοτήριο και μπορούσε να εκτρέψει όλα τα πυρά από όπλα μικρού διαμετρήματος και πολύ συχνά να ανακλάσει βλήματα βαρύτερων όπλων. Όμως οι οπίσθιοι πολυβολητές δεν ήταν προστατευμένοι όπως οι πιλότοι με αποτέλεσμα να πληρώσουν ασύγκριτα βαρύτερο φόρο αίματος.
Σε ρόλο μαχητικού.
Τα Il-2, που φυσικά δεν είχαν σχεδιαστεί σαν μαχητικά και σαφέστατα υστερούσαν σε σχέση με τα γερμανικά Messerschmitt Bf 109 και Focke-Wulf Fw 190, χρησιμοποιήθηκαν περιστασιακά σε αυτό τον ρόλο στα 1941-42 εξ αιτίας της έλλειψης μαχητικών που μάστιζε την Κόκκινη Αεροπορία. Το Il-2 ήταν αρκετά αποτελεσματικό ενάντια στα πιο αργά και βαριά αεροσκάφη της Luftwaffe, όπως το Henschel Hs 126 και το Junkers Ju 87 "Stuka". Ο αμυντικός οπλισμός τέτοιων αεροσκαφών, που αποτελούνταν από πολυβόλα των 7.92 mm, ήταν ανεπαρκής για να τα προστατέψει. Τα Il-2 ήταν ιδιαίτερα αποτελεσματικά ενάντια στα εχθρικά μεταγωγικά, όπως το Junkers Ju 52, αλλά και ενάντια σε βομβαρδιστικά σαν το Heinkel He 111, που χρησιμοποιήθηκαν για να μεταφέρουν προμήθειες στην γερμανική στρατιά στο Στάλινγκραντ.
Τα ίδια τα Il-2 υπέστησαν βαρύτατες απώλειες από την δράση της εχθρικής αεροπορίας, τις μεγαλύτερες από οποιονδήποτε άλλο σοβιετικό τύπο κατά την διάρκεια του Μεγάλου Πατριωτικού Πολέμου. Συνολικά ανήλθαν σε 10762 αεροσκάφη (533 το 1941, 1676 το 1942, 3515 το 1943, 3347 το 1944 και 1691 το 1945). Οι απώλειες μπορούν ως ένα βαθμό να δικαιολογηθούν από τον συνολικό αριθμό και την έκταση της χρήσης των Il-2, που αποτελούσαν τον κορμό της δύναμης κρούσης της Κόκκινης Αεροπορίας. Η κύρια αμυντική τακτική των Ilyushin ήταν να πετούν σε πολύ χαμηλό ύψος και με μικρή ταχύτητα αποσκοπώντας να αναγκάσουν τα εχθρικά μαχητικά να αστοχήσουν και να τα πλησιάσουν σε απόσταση βολής των οπίσθιων πολυβολητών τους.
Εκδόσεις.
Το αρχικό διθέσιο πρωτότυπο προωθούνταν από τον κινητήρα ΑΜ-35 που δεν παρείχε επαρκή ισχύ. Σύντομα ακολούθησε η μονοθέσια έκδοση, η πρώτη που μπήκε σε μαζική παραγωγή, με τον ΑΜ-38. Αυτή χρησιμοποιήθηκε εκτεταμένα στο πρώτο μισό της σύρραξης. Το Il-2 αποδείχθηκε ένα εξαιρετικό αεροσκάφος εγγύς υποστήριξης, αλλά και ιδιαίτερα ευάλωτο στην δράση της εχθρικής αεροπορίας. Προκειμένου να αυξηθούν οι πιθανότητες επιβίωσης του, δημιουργήθηκε στις αρχές του 1942 μια νέα διθέσια έκδοση, το Il-2M, που είχε οπίσθιο πολυβολητή. Μπήκε σε υπηρεσία τον Σεπτέμβριο του 1942. Ακολούθησαν και άλλες εκδόσεις με αναβαθμισμένο οπλισμό. Το 1943 εμφανίστηκε το Il-2m3, η κύρια έκδοση στο δεύτερο μισό του πολέμου. Είχε επανασχεδιασμένες πτέρυγες, με "σχήμα βέλους", που ήταν οπισθοκλινείς με κλίση 15o και σχεδόν ευθύ χείλος εκφυγής. Χάρη στις νέες πτέρυγες μετατοπίστηκε το αεροδυναμικό κέντρο προς τα πίσω και βελτιώθηκε σημαντικά ο χειρισμός και οι επιδόσεις.

</doc>
<doc id="55758" url="https://el.wikipedia.org/wiki?curid=55758" title="Ilyushin Il-4">
Ilyushin Il-4

Το Ilyushin Il-4 ήταν Βομβαρδιστικό Αεροσκάφος του Δευτέρου Παγκοσμίου Πολέμου που υπηρέτησε με την Αεροπορία της Σοβιετικής Ένωσης. 

</doc>
<doc id="55759" url="https://el.wikipedia.org/wiki?curid=55759" title="Λατινική Αυτοκρατορία">
Λατινική Αυτοκρατορία

Η Λατινική Αυτοκρατορία ή Λατινική Αυτοκρατορία της Κωνσταντινούπολης ή Ρωμανία ήταν το κράτος που δημιουργήθηκε από τους σταυροφόρους της Τέταρτης Σταυροφορίας μετά την πτώση της Κωνσταντινούπολης το 1204 και διατηρήθηκε μέχρι το 1261, οπότε η Κωνσταντινούπολη ανακαταλήφθηκε από την Αυτοκρατορία της Νίκαιας.
Προοριζόταν να γίνει η νόμιμη συνέχεια της Βυζαντινής Αυτοκρατορίας από τους Δυτικούς. Μοίρασαν τη Βυζαντινή Αυτοκρατορία μεταξύ τους και θα ακολουθούσαν το Βυζαντινό τυπικό των αυτοκρατόρων ώστε να δείξουν στους ντόπιους ότι τίποτα δεν άλλαζε. Οι Βενετοί θα αποκτούσαν τα ⅜ της επικράτειας. Πρώτος Λατίνος αυτοκράτορας εκλέχτηκε ο Βαλδουίνος της Φλάνδρας. Νέα κράτη υποτελή στον Λατίνο αυτοκράτορα δημιουργούνταν, το Βασίλειο της Θεσσαλονίκης, το Δουκάτο των Αθηνών και το Πριγκιπάτο της Αχαΐας. Η Εκκλησία της Κωνσταντινούπολης υποτάχθηκε στην εξουσία του Πάπα της Ρώμης και ένας Λατίνος Πατριάρχης εκλέχτηκε στην Κωνσταντινούπολη. Το νέο κρατικό μόρφωμα θα διευκόλυνε τις επιχειρήσεις των σταυροφόρων και δεν θα ακολουθούσε πολιτική που θα πήγαινε ενάντια στα συμφέροντα των Δυτικών, όπως είχε συμβεί αρκετές φορές στο παρελθόν.
Οι ελπίδες που δημιουργήθηκαν, όμως, αποδείχθηκαν φρούδες πολύ σύντομα. Τα εδάφη της αυτοκρατορίας για να μοιρασθούν έπρεπε να κατακτηθούν πρώτα. Η αντίδραση των ντόπιων ήταν περιορισμένη αλλά όχι ανύπαρκτη. Η σύγκρουση με τη Βουλγαρία και τα κράτη που ίδρυσαν οι ίδιοι οι Βυζαντινοί (Δεσποτάτο της Ηπείρου, Αυτοκρατορία της Νίκαιας), η έλλειψη πόρων και ενισχύσεων, η περιστασιακή και πολλές φορές ανύπαρκτη υποστήριξη από τη Δύση ήταν οι αιτίες που οδήγησαν στην κατάλυση της Λατινικής Αυτοκρατορίας το 1261 με την ανακατάληψη της Κωνσταντινούπολης από την Αυτοκρατορία της Νίκαιας.
Τιτουλάριοι αυτοκράτορες.
Μετά την κατάλυση της Αυτοκρατορίας το 1261, ο τίτλος συνέχισε να υφίσταται «στην εξορία» και να διεκδικείται από μια σειρά τιτουλάριων αυτοκρατόρων:
Ο Ιάκωβος κληροδότησε τους τίτλους του στον δούκα Λουδοβίκο Α΄ του Ανζού, αλλά ο Λουδοβίκος και οι απόγονοί του δεν τους χρησιμοποίησαν ποτέ.

</doc>
<doc id="55760" url="https://el.wikipedia.org/wiki?curid=55760" title="Ilyushin Il-10">
Ilyushin Il-10

Το Ilyushin Il-10 (Ρωσικά Ил-10) ήταν Σοβιετικό Βομβαρδιστικό Αεροσκάφος επίθεσης αέρος-εδάφους. Πρόκειται για βελτιωμένη έκδοση του Il-2 και σχεδιάστηκε κατά το τελος του Δεύτερου Παγκοσμίου Πολέμου. Κατασκευάστηκε επίσης από την Τσεχοσλοβακία από την Avia ως Avia B-33.

</doc>
<doc id="55763" url="https://el.wikipedia.org/wiki?curid=55763" title="Ilyushin Il-14">
Ilyushin Il-14

To Ilyushin Il-14 ήταν ένα Σοβιετικό δικινητήριο ελικοφόρο αεροσκάφος μικρών και μεσαίων αποστάσεων. Η σχεδίαση του αεροσκάφους έγινε την περίοδο του '50 και αποτέλεσε την ραχοκοκκαλιά πολλών αεροπορικών εταιρειών του Ανατολικού Μπλοκ. Εκτός από την Σοβιετική Ένωση κατασκευαζόταν και στην Ανατολική Γερμανία και στην Τσεχοσλοβακία.

</doc>
<doc id="55764" url="https://el.wikipedia.org/wiki?curid=55764" title="Ilyushin Il-18">
Ilyushin Il-18

Το Ilyushin Il-18 (ρωσικά: Илью́шин Ил-18, όνομα αναφοράς του ΝΑΤΟ: Coot) ήταν ένα Σοβιετικό τετρακινητήριο ελικοφόρο επιβατικό αεροσκάφος μεσαίων αποστάσεων.
Ήταν ένα μεγάλο αεροσκάφος turboprop που πέταξε για πρώτη φορά το 1957 και έγινε ένα από τα πιο γνωστά και πιο ανθεκτικά σοβιετικά αεροσκάφη της εποχής του. Το Il-18 ήταν ένα από τα κύρια αεροσκάφη στον κόσμο για αρκετές δεκαετίες και εξήχθη ευρέως. Λόγω της αντοχής του αεροσκάφους, πολλά αροσκάφη πραγματοποίησαν πάνω από 45.000 ώρες πτήσης και ο τύπος παραμένει λειτουργικός τόσο σε στρατιωτικές όσο και (σε ​​μικρότερο βαθμό) πολιτικές ικανότητες. Ο διάδοχος του Il-18 ήταν το αεροσκάφος J-62 μεγάλων αποστάσεων.

</doc>
<doc id="55768" url="https://el.wikipedia.org/wiki?curid=55768" title="Ilyushin Il-28">
Ilyushin Il-28

Το Ilyushin Il-28 ήταν δικινητήριο βομβαρδιστικό αεροσκάφος της Σοβιετικής Ένωσης.Το πρώτο πρώτοτυπο απογειώθηκε στις 8-7-1948 με τον ποντιακής καταγωγής αρχιδοκιμαστή πιλότο Β.Κοκκινάκη στα χειριστήρια.Συνολικά κατασκευάστηκαν πάνω από 6000 μονάδες στην ΕΣΣΔ ενώ άγνωστος είναι ο αριθμός αυτών που κατασκευάστηκαν στη Κίνα και τη Τσεχοσλοβακία. 

</doc>
<doc id="55770" url="https://el.wikipedia.org/wiki?curid=55770" title="Ilyushin Il-76">
Ilyushin Il-76

Τετρακινητήριο τζετ εμπορευματικό αεροσκάφος της Ρωσικής Ilyushin. Σχεδιάστηκε ως κύριο στόχο την αερομεταφορά στρατιωτικού υλικού και εξοπλισμού.

</doc>
<doc id="55771" url="https://el.wikipedia.org/wiki?curid=55771" title="Εμμανουήλ Ρέπουλης">
Εμμανουήλ Ρέπουλης

Ο Εμμανουήλ Ρέπουλης (1863- 14 Μαΐου 1924) ήταν δημοσιογράφος και βουλευτής. Εκλέχθηκε τρεις φορές: 1899, 1905 (και τις δυο με το κόμμα του Γεωργίου Θεοτόκη), 1923 (με τους Φιλελεύθερους) και ήταν ένας από τους βουλευτές της ομάδας των Ιαπώνων (1906-1908) υπό τον Στέφανο Δραγούμη. Έγινε υπαρχηγός του Κόμματος των Φιλελευθέρων. Χρημάτισε Γενικός Γραμματέας του Υπουργείου Οικονομικών, Γενικός διοικητής Μακεδονίας, αντιπρόεδρος της κυβέρνησης, υπουργός Εσωτερικών και υπουργός Οικονομικών (1915).
Τα πρώτα χρόνια.
Ο Εμμανουήλ Ρέπουλης γεννήθηκε το 1863 στο Κρανίδι Αργολίδας. Η οικογένειά του, αν και δεν ήταν ιδιαίτερα ευκατάστατη, ανήκε στις πιο έγκριτες της περιοχής. Πατέρας του ήταν ο Παντελής Ρέπουλης (ή Λιέπουρης), ναυτικός, και μητέρα του η Παρασκευή, το γένος Λάμπρου. Ήταν το τρίτο κατά σειρά παιδί τους, είχε δε τέσσερις αδελφούς και δύο αδελφές.
Πρώτος σταθμός στην πνευματική του ζωή υπήρξε το Σχολαρχείο του Κρανιδίου το μόνο που διέθετε εκείνη την εποχή η πόλη. Εκεί έμαθε τα πρώτα του γράμματα.
Η εγκατάστασή του στο Ναύπλιο και ύστερα στην Αθήνα.
Έπειτα συνέχισε τις γυμνασιακές του σπουδές στο Ναύπλιο και στην Αθήνα. Ο νεαρός τότε Ρέπουλης παρέδιδε δωρεάν μαθήματα στον ανιψιό του Αργυρόπουλου, με μοναδικό αντάλλαγμα το καθημερινό του φαγητό.
Μετά τη φοίτησή του στην πρωτοβάθμια και τη δευτεροβάθμια εκπαίδευση, εγγράφεται στη Νομική Σχολή του Πανεπιστημίου Αθηνών και ασχολείται με τη δημοσιογραφία. Εργάζεται ως διορθωτής, από το 1889, στην εφημερίδα «Καθημερινή» του Λάμπρου. Ύστερα από ένα χρόνο γίνεται αρχισυντάκτης της άλλης γνωστής εφημερίδας«Ακρόπόλις» και μαζί με τον Βλάση Γαβριηλίδη διευρύνουν τους ορίζοντές τους στα βιομηχανικά και εμπορικά ζητήματα της χώρας. Εκείνη η περίοδος είναι η απαρχή της ακμής της καριέρας του.
Η Αρχή των μεγάλων χρόνων.
Ο Ρέπουλης ήταν ο πρώτος δημοσιογράφος που κατέκρινε μέσα από τα άρθρα του τη συναλλαγή, τις παλαιοκομματικές μεθόδους, τη βία των χωροφυλάκων, τη στρατοκρατία, τις παρεκτροπές των φιλοβασιλικών αξιωματικών και γενικά τα κακώς κείμενα της εποχής. Τη δημοσιογραφία δεν την εγκατέλειψε ποτέ. Θεωρούσε ότι ήταν ένα από τα σημαντικότερα όπλα, που μπορούσαν να αφυπνίσουν το λαό. Μπορούσε να τον προβληματίσει, να τον αναγκάσει να πάρει την τύχη του στα χέρια του. Αργότερα συνεργάστηκε και με τις εφημερίδες «Εστία», «Νέον Άστυ» και «Σκριπ». Επίσης αρθρογραφούσε σε πολλά περιοδικά, όπως η «Ελλάδα» του Σ. Ποταμιάνου.
Η οξεία παρατηρητικότητα που διέθετε, η ικανότητά του να αντιλαμβάνεται το ουσιώδες, η φιλομάθεια, το ήθος, η εργατικότητα και οι υψηλές αισθητικές του επιλογές, τον ανέδειξαν σε ταλαντούχο δημοσιογράφο και καλλιτέχνη και σε ένα από τους ικανότερους και πιο έντιμους πολιτικούς της γενιάς του.
Το όνομά του δεν έμεινε στην ιστορία μόνο μέσα από τις στήλες των εφημερίδων και των περιοδικών. Όταν, το 1899, εκλέγεται βουλευτής Ερμιονίδας, γίνεται αμέσως αισθητή η παρουσία του στο Κοινοβούλιο.
Ο τότε πρωθυπουργός, Γεώργιος Θεοτόκης, βλέποντας τις μεγάλες ικανότητές του, του αναθέτει την εισήγηση του κρατικού προϋπολογισμού. Ο Ρέπουλης εισηγείται προτάσεις πρωτοποριακές. Είναι φανερό ότι πρόκειται για διορατικό άνθρωπο. Μετά την εκλογική του αποτυχία, στην Ερμιονίδα το 1903, διορίζεται Γενικός Γραμματέας του Υπουργείου Οικονομικών. Διαφωνεί, όμως, με τις συνεχείς επεμβάσεις της φαυλοκρατίας στο έργο του και παραιτείται ύστερα από σύντομο χρονικό διάστημα.
Το 1905, εκλέγεται και πάλι βουλευτής, αλλά αποκόπτεται σχεδόν αμέσως από το κόμμα του Θεοτόκη και εντάσσεται στην ομάδα των Ιαπώνων, που έχει πρόγραμμα νεωτεριστικό, όπως ακριβώς ταίριαζε στον χαρακτήρα του. Οι αναδιοργανωτές όμως δεν καταφέρνουν να επιβληθούν, παρά τις μαχητικές τους προσπάθειες και απογοητευμένοι διαλύουν την ομάδα τους. Ο Ρέπουλης μόνος, μαζί μ' έναν - δυο άλλους συντρόφους του εξακολουθεί ν' ασκεί κριτική και δραστηριοποιείται στην κίνηση που οδηγεί στην Επανάσταση του 1909.
Όταν πλησίασε τον Ελευθέριο Βενιζέλο, το 1910, πίστεψε ότι οι οραματισμοί, οι αγώνες και τα όνειρά του θα γίνονταν πραγματικότητα μόνο αν στήριζε με όλες του τις δυνάμεις το μεγάλο ηγέτη. Έγινε υπαρχηγός του Κόμματος των Φιλελευθέρων. Ενώ είχε το Υπουργείο Εσωτερικών διορίστηκε Γενικός Διοικητής Μακεδονίας. Συνέβαλε ώστε η Ελλάδα να συμμετάσχει στον Α΄ Βαλκανικό Πόλεμο. Πολλοί από τους λόγους του στη διάρκεια του πολέμου έμειναν στην ιστορία.
Ως υπουργός Εσωτερικών εισάγει το νόμο «Περί Δήμων και Κοινοτήτων». Το 1915 αναλαμβάνει το Υπουργείο Οικονομικών, και από το 1917 μέχρι το 1920, επιστρέφει στο Υπουργείο Εσωτερικών. 
Μετά τη δολοφονική απόπειρα εναντίον του Ελευθέριου Βενιζέλου στις 30 Ιουλίου 1920, στην Αθήνα ξεσπούν ταραχές και προετοιμάζεται η δολοφονία επιφανών αντιβενιζελικών παραγόντων. Ο Εμμ. Ρέπουλης, αντιπρόεδρος, τότε, της κυβέρνησης, διατάσσει να συλληφθούν και να φυλακιστούν όλοι οι απειλούμενοι, ενώ αναθέτει την προστασία τους σε ισχυρή φρουρά, με διοικητή της απόλυτης εμπιστοσύνης του.
Αλλά η ενωμένη Αντιβενιζελική Παράταξη κερδίζει τις εκλογές της 1ης Νοεμβρίου 1920. Ο Ρέπουλης κατηγορείται για μετριοπάθεια που οδήγησε στην ήττα τους Φιλελευθέρους. Στις 5 Νοεμβρίου 1920 αναχωρεί μαζί με τον Βενιζέλο (αυτοεξόριστοι και οι δύο) για το Παρίσι.
Το τέλος.
Το 1923 εκλέγεται και πάλι βουλευτής, αλλά αυτή τη φορά δεν προσήλθε στη Βουλή για λόγους υγείας. Ο Εμμανουήλ Ρέπουλης, «ο αναπολόγητος» της Ελληνικής Βουλής, κατά την έκφραση του Κώστα Αθάνατου, πεθαίνει στις 14 Μαΐου του 1924, στη γενέτειρά του το Κρανίδι, από καρδιακό νόσημα. Η συμβολή του στο μεταρρυθμιστικό έργο του Βενιζέλου υπήρξε αποφασιστική. Όλα τα νομοσχέδια που έγιναν νόμοι του κράτους, έχουν τη δική του σφραγίδα. Ο ίδιος ο αρχηγός των Φιλελευθέρων τον προόριζε για διάδοχό του στην ηγεσία του κόμματος.Τελευταία είχε εξομολογηθεί στους φίλους του: 

</doc>
<doc id="55775" url="https://el.wikipedia.org/wiki?curid=55775" title="Σύνδρομο γονικής αποξένωσης">
Σύνδρομο γονικής αποξένωσης

Το Σύνδρομο Γονικής Αποξένωσης είναι όρος που δημιούργησε ο Richard A. Gardner στις αρχές της δεκατετίας '80 για να αναφερθεί σε αυτό που ο ίδιος περιέγραφε ως μια διαταραχή στα πλαίσια της οποίας ένα παιδί συστηματικά και αδικαιολόγητα μειώνει και προσβάλλει τον ένα γονέα, σαν αποτέλεσμα ενός συνδυασμού παραγόντων που περιλαμβάνουν την πλύση εγκεφαλου από πλευράς του άλλου γονέα (συνήθως στα πλαίσια μιας διαφοράς ως προς την ανάθεση της γονικής μέριμνας) καθώς και τις προσπάθειες του παιδιού να κακολογήσει ή κατηγορήσει άδικα τον άλλο γονέα.
Το Σύνδρομο Γονικής Αποξένωσης δεν αναγνωρίζεται ως διαταραχή από την ιατρική και την νομική κοινότητα και οι θεωρίες του Gardner καθώς και οι σχετικές έρευνες έχουν δεχτεί ευρεία κριτική για την έλλειψη επιστημονικής βάσης.
Το λεγόμενο Σύνδρομο Γονική Αποξένωσης έχει απορριφτεί μεταξύ άλλων από έκθεση ειδικών και από το Εφετείο της Αγγλίας, από το Εθνικό Συμβούλιο Οικογενειακών Δικαστών και Δικαστών Δικαστηρίων Ανηλίκων των Η.Π.Α. (National Council of Juvenile and Family Court Judges) και από τα Ανώτερα Δικαστήρια των Η.Π.Α.
Δεν περιλαμβάνεται είτε στο International Statistical Classification of Diseases and Related Health Problems της Παγκόσμιας Οργάνωσης Υγείας (WHO) είτε στο Diagnostic and Statistical Manual of Mental Disorders (DSM) της Αμερικανικής Ψυχιατρικής Εταιρείας (APA).
Ο Richard A. Gardner, MD, είναι ο δημιουργός και κύριος υποστηρικτής της θεωρίας του συνδρόμου γονικής αποξένωσης (PAS). Πριν από την αυτοκτονία του, ο Gardner ήταν ένας μη αμειβόμενος μερικής απασχόλησης κλινικός καθηγητής παιδοψυχιατρικής στο Κολλέγιο Ιατρών και Χειρουργών του Πανεπιστημίου της Κολούμπια. Το εισόδημά του προερχόταν κυρίως από την εργασία του ως ιατροδικαστικός ειδικός.
Το PAS αναπτύχθηκε από τον Dr. Richard Gardner το 1985 με βάση τις προσωπικές του παρατηρήσεις και την εργασία του ως ειδικού μάρτυρα, συχνά για λογαριασμό πατέρων κατηγορουμένων για την παρενόχληση των παιδιών τους. Ο Gartner υποστήριξε ότι το PAS είναι πολύ συνηθισμένο και είδε εκδηλώσεις αυτού του συνδρόμου σε πάνω από το 90% των συγκρούσεων για επιμέλεια που αξιολόγησε - ακόμα και όταν δεν υποβλήθηκαν ισχυρισμοί κακοποίησης (Gardner, 1987, σ. 67). Ο Gartner (6 Σεπτεμβρίου 1993) ισχυρίστηκε ότι το PAS είναι «διαταραχή των παιδιών, που προκύπτει σχεδόν αποκλειστικά από διαμάχες επιμέλειας παιδιών, όπου ένας γονέας (συνήθως η μητέρα) προωθεί το παιδί να μισεί τον άλλο γονέα (συνήθως τον πατέρα). "
Η θεωρία της PAS του Gardner έχει επηρεάσει βαθιά το πώς τα δικαστικά συστήματα στη χώρα μας χειρίζονται καταγγελίες για σεξουαλική κακοποίηση παιδιών, ειδικά κατά τη διάρκεια διαζυγίου. Εχει συγγράψει περισσότερα από 250 βιβλία και άρθρα με συμβουλές που απευθύνονται σε επαγγελματίες ψυχικής υγείας, στη νομική κοινότητα, σε γονείς σε διαδικασία διαζυγίου και στα παιδιά τους. Η ιδιωτική εταιρεία εκδόσεων Gardner, Creative Therapeutics, δημοσίευσε πολλά βιβλία, κασέτες και βιντεοκασέτες του.
 Οι πληροφορίες που είναι διαθέσιμες στον διαδικτυακό ιστότοπο της Gardner υποδεικνύουν ότι έχει πιστοποιηθεί για να καταθέσει ως εμπειρογνώμονας σε περίπου 400 υποθέσεις, τόσο ποινικές όσο και αστικές, σε περισσότερες από 25 πολιτείες.
 Το έργο του Gartner εξακολουθεί να χρησιμεύει ως βάση για αποφάσεις που επηρεάζουν την ευημερία των παιδιών στα δικαστήρια της χώρας. Θεωρείται ως ηγετική αρχή στα οικογενειακά δικαστήρια και έχει περιγραφεί ακόμη και ως ο «γκουρού» των αξιολογήσεων της επιμέλειας των παιδιών.
Επειδή η θεωρία PAS του Gardner βασίζεται στις κλινικές παρατηρήσεις του - όχι σε επιστημονικά δεδομένα - πρέπει να γίνει κατανοητή στο πλαίσιο των ακραίων απόψεών του σχετικά με τις γυναίκες, την παιδεραστία και τη σεξουαλική κακοποίηση παιδιών.
Ο Gardner για την παιδεραστία:
Η συντριπτική πλειοψηφία ("πιθανώς άνω του 95%") όλων των ισχυρισμών κατάχρησης σεξ είναι έγκυρη.
Gardner, R.A. (1991). Sex Abuse Hysteria: Salem Witch Trials Revisited . Cresskill, NJ: Creative Therapeutics (pp. 7, 140).
"Υπάρχει λίγο παιδεραστία σε όλους μας."
Gardner, R.A. (1991). Sex Abuse Hysteria: Salem Witch Trials Revisited . Cresskill, NJ: Creative Therapeutics. (p. 118)
«Η παιδοφιλία θεωρείται ο κανόνας από τη μεγαλύτερη πλειοψηφία των ατόμων στην ιστορία του κόσμου».
Gardner, R.A. (1992). True and False Accusations of Child Sex Abuse . Cresskill, NJ: Creative Therapeutics. (p. 592-3)
Ομοίως, η «ενδοοικογενειακή παιδεραστία (δηλαδή η αιμομιξία) είναι ευρέως διαδεδομένη και ... είναι πιθανώς μια αρχαία παράδοση»
Gardner, R.A. (1991). Sex Abuse Hysteria: Salem Witch Trials Revisited . Cresskill, NJ: Creative Therapeutics. (p. 119)
"Οφείλεται στο ότι η κοινωνία αντιδρά υπερβολικά σε αυτήν [την παιδεραστία] ότι τα παιδιά υποφέρουν".
Gardner, R.A. (1992). True and False Accusations of Child Sex Abuse . Cresskill, NJ: Creative Therapeutics. (pp. 594-5)
Η παιδοφιλία μπορεί να ενισχύσει την επιβίωση του ανθρώπινου είδους εξυπηρετώντας "παραγωγικούς σκοπούς".
Gardner, R.A. (1992). True and False Accusations of Child Sex Abuse . Cresskill, NJ: Creative Therapeutics. (pp. 24-5)
Η παιδοφιλία "είναι μια διαδεδομένη και αποδεκτή πρακτική μεταξύ κυριολεκτικά δισεκατομμυρίων ανθρώπων."
Gardner, R.A. (1986). Child Custody Litigation: A Guide for Parents and Mental Health Professionals . Cresskill, NJ: Creative Therapeutics, (p. 93)
Επιπλέον, ο Gardner πιστεύει ότι πολλοί διαφορετικοί τύποι ανθρώπινης σεξουαλικής συμπεριφοράς, συμπεριλαμβανομένης της παιδεραστίας, του σεξουαλικού σαδισμού, της νεκροφιλίας (σεξουαλική επαφή με πτώματα), της ζωοφιλίας (σεξουαλική επαφή με ζώα), της κοπροφιλίας (σεξουαλική επαφή που περιλαμβάνει αφόδευση) μπορούν να αντιμετωπιστούν ως πρακτικές που έχουν ως αξία την διαιώνιση του είδους
και συνεπώς "δεν δικαιολογείται να αποκλεισθούν από τον κατάλογο των" λεγόμενων φυσικών μορφών ανθρώπινης σεξουαλικής συμπεριφοράς "."
See, Gardner, R.A. (1992). True and False Accusations of Child Sex Abuse . Cresskill, NJ: Creative Therapeutics. (pp. 18-32)
Ο Gardner σχετικά με τη" σεξουαλική επιθετικότητα" των παιδιών:
Υποδεικνύει ότι τα παιδιά θέλουν να κάνουν σεξ με ενήλικες και μπορεί να τους αποπλανήσουν (!)
Ορισμένα παιδιά βιώνουν « υψηλές σεξουαλικές επιθυμίες στην πρώιμη παιδική ηλικία » .
 «Υπάρχουν βάσιμοι λόγοι να πιστεύουμε ότι τα περισσότερα, αν όχι όλα, παιδιά έχουν την ικανότητα να φτάσουν στον οργασμό τη στιγμή που γεννιούνται».
Gardner, R.A. (1992). True and False Accusations of Child Sex Abuse . Cresskill, NJ: Creative Therapeutics. (p. 15)
Τα παιδιά είναι φυσικά σεξουαλικά και μπορεί να προκαλέσουν σεξουαλικές συναντήσεις με "αποπλάνηση" του ενήλικα .
Gardner, R.A. (1986). Child Custody Litigation: A Guide for Parents and Mental Health Professionals. Cresskill, NJ: Creative Therapeutics (p. 93).
Εάν αποκαλυφθεί η σεξουαλική σχέση, " το παιδί είναι πιθανό να φτιάξει τα γεγονότα έτσι ώστε ο ενήλικας να κατηγορηθεί για την εκκίνηση ".
Gardner, R.A. (1986). Child Custody Litigation: A Guide for Parents and Mental Health Professionals. Cresskill, NJ: Creative Therapeutics (p. 93).
"Το κανονικό παιδί παρουσιάζει μια ευρεία ποικιλία σεξουαλικών φαντασιώσεων και συμπεριφορών, πολλές από τις οποίες θα χαρακτηρίζονταν ως « άρρωστες »ή« διεστραμμένες » εάν εξετάζονταν από ενήλικες"
Gardner, R.A. (1991). Sex Abuse Hysteria: Salem Witch Trials Revisited . Cresskill, NJ: Creative Therapeutics. (p. 12)
Η σεξουαλική κακοποίηση δεν είναι απαραίτητα τραυματική. Ο καθοριστικός παράγοντας για το αν η σεξουαλική παρενόχληση θα είναι τραυματική για το παιδί είναι η κοινωνική στάση απέναντι σε αυτές τις συναντήσεις.
Gardner, R.A. (1992). True and False Accusations of Child Sex Abuse . Cresskill, NJ: Creative Therapeutics. (pp. 670-71)
Ο Gardner σχετικά με τη θεραπεία με παιδιά που έχουν σεξουαλική κακοποίηση από τον πατέρα τους
• Κρατήστε το παιδί συνδεδεμένο με τον κακοποιό
Ιδιαίτερη προσοχή θα πρέπει να λαμβάνεται ώστε να μην αποξενώνεται το παιδί από τον γονέα που παρενοχλεί. Η απομάκρυνση ενός παιδοφιλικού γονέα από το σπίτι "πρέπει να ληφθεί σοβαρά υπόψη αφού όλες οι απόπειρες θεραπείας της παιδεραστίας και η προσέγγιση με την οικογένεια αποδείχθηκαν μάταιες".
Gardner, R.A. (1992). True and False Accusations of Child Sex Abuse . Cresskill, NJ: Creative Therapeutics.(p. 537)
Στο παιδί πρέπει να ειπωθεί ότι δεν υπάρχει τέλειος γονέας. "Η σεξουαλική εκμετάλλευση πρέπει να τεθεί στον αρνητικό κατάλογο, αλλά και τα θετικά πρέπει να εκτιμηθούν"
Gardner, R.A. (1992). True and False Accusations of Child Sex Abuse . Cresskill, NJ: Creative Therapeutics.(p. 572)
• Πείτε στο παιδί ότι η σεξουαλική κακοποίηση από έναν πατέρα είναι φυσιολογική
Τα μεγαλύτερα παιδιά μπορούν να καθοδηγηθούν ώστε να εκτιμήσουν ότι οι σεξουαλικές συναντήσεις μεταξύ ενήλικων και παιδιών δεν θεωρούνται καθολικά ως κατακριτέες πράξεις. Μπορεί να ειπωθεί στο παιδί ότι για κάποιες κοινωνίες μια τέτοια συμπεριφορά ήταν και θεωρείται φυσιολογική. Το παιδί μπορεί να καθοδηγηθεί ώστε να εκτιμήσει τη σοφία του Hamlet του Σαίξπηρ, ο οποίος είπε: «Τίποτα δεν είναι καλό ούτε κακό, αλλά η σκέψη είναι που το κάνει».
Gardner, R.A. (1992). True and False Accusations of Child Sex Abuse . Cresskill, NJ: Creative Therapeutics.(p. 549)
« Σε τέτοιες συζητήσεις το παιδί πρέπει να βοηθηθεί ώστε να εκτιμήσει ότι έχουμε στην κοινωνία μας μια υπερβολικά κατασταλτική και ηθικοπολιτική στάση σχετικά με τις σεξουαλικές συναντήσεις ενηλίκων-παιδιών»
Gardner, R.A. (1992). True and False Accusations of Child Sex Abuse . Cresskill, NJ: Creative Therapeutics.(p. 572).
Ο Gardner για τις μητέρες που ανακαλύπτουν ότι ο σύζυγός τους κακομεταχειρίζεται το παιδί τους σεξουαλικά:
Επιρρίπτει την ευθύνη της κακοποίησης του πατέρα προς το παιδί στη μητέρα, επειδή εκείνη δεν εκπληρώνει τις σεξουαλικές του επιθυμίες . Προτείνει οι θεραπευτές, να βοηθήσουν τις μητέρες παιδιών θυμάτων ασέλγειας, να εκπληρώσουν τις σεξουαλικές επιθυμίες των αντρών.
• Αποθαρρύνετε τις δικαστικές διαφορές.
• Ενθαρρύνετέ την να μείνει με τον σύζυγό της (τον κακοποιό)
• Κατηγορήστε αυτήν και την κόρη για τη σεξουαλική παρενόχληση από τον πατέρα
"Μπορεί ένας από τους λόγους για τους οποίους η κόρη στράφηκε εναντίον του πατέρα να είναι η βλάβη της σχέσης του παιδιού με τη μητέρα" (σελ. 579-80)
Gardner, R.A. (1992). True and False Accusations of Child Sex Abuse . Cresskill, NJ: Creative Therapeutics. (p. 585)
• Βοηθήστε την να ξεπεράσει την οργή της κατά του συζύγου της για τη σεξουαλική κακοποίηση του παιδιού τους.
"Εάν η μητέρα αντιδράσει στην κακοποίηση με υστερικό τρόπο ή το χρησιμοποιήσει ως δικαιολογία για δράση υποτίμησης του πατέρα, τότε ο θεραπευτής θα πρέπει να την« κάνει να συνέλθει »... Η υστερία της θα συμβάλλει στην αίσθηση του παιδιού ότι έχει διαπραχθεί ένα ειδεχθές έγκλημα και έτσι θα μειώσει την πιθανότητα οποιουδήποτε είδους προσέγγισης με τον πατέρα. Πρέπει κανείς να κάνει ό,τι είναι δυνατόν για να την βοηθήσει να θέσει το "έγκλημα" σε σωστή προοπτική. Θα πρέπει να καθοδηγηθεί ώστε να καταλάβει ότι στις περισσότερες κοινωνίες στην ιστορία του κόσμου, αυτή η συμπεριφορά ήταν πανταχού παρούσα [δηλαδή παντού] και αυτό εξακολουθεί να συμβαίνει. "
Gardner, R.A. (1992). True and False Accusations of Child Sex Abuse . Cresskill, NJ: Creative Therapeutics. (pp. 576-7)
"Ίσως να μπορεί να βοηθηθεί εκείνη, αν μάθει ότι ιστορικά η συμπεριφορά του, πιθανότατα ήταν πιο κοινή από τη συγκρατημένη συμπεριφορά εκείνων που δεν κακοποιούν σεξουαλικά τα παιδιά τους".
Gardner, R.A. (1992). True and False Accusations of Child Sex Abuse . Cresskill, NJ: Creative Therapeutics. (pp. 585)
• Να την ενθαρρύνετε να ανταποκρίνεται περισσότερο στην σεξουαλική επαφή με τον σύζυγό της.
«Η αυξημένη σεξουαλικότητα της μπορεί να μειώσει την ανάγκη για τον σύζυγό της να στρέφεται στην κόρη τους για σεξουαλική ικανοποίηση».
"Οι προφορικές δηλώσεις για τις απολαύσεις της οργασμικής ανταπόκρισης δεν είναι πιθανό να αποδειχθούν πολύ χρήσιμες. Πρέπει να ενθαρρύνουμε τις εμπειρίες, κάτω από κατάλληλες συνθήκες χαλάρωσης, που θα της επιτρέψουν να επιτύχει το στόχο της οργασμικής ανταπόκρισης".
"Κάποια πρέπει να προσπαθήσει να ξεπεράσει κάθε παρεμπόδιση που μπορεί να έχει σε σχέση με [τη χρήση δονητών]."
"Η μειωμένη ενοχή της απέναντι στον αυνανισμό θα διευκολύνει την ενθάρρυνση της άσκησης στην κόρη της, αν αυτό είναι το ζητούμενο, και η αυξημένη σεξουαλικότητα της μπορεί να μειώσει την ανάγκη του συζύγου της να στραφεί στην κόρη τους για σεξουαλική ικανοποίηση".
Gardner, R.A. (1992). True and False Accusations of Child Sex Abuse . Cresskill, NJ: Creative Therapeutics. (p. 585)
Ο Gardner για τους πατέρες που κακοποιούν σεξουαλικά τα παιδιά τους
• Πείτε τους πως ό,τι έκανε είναι φυσικό
«Πρέπει το παιδί να καταλάβει ότι ακόμη και σήμερα η παιδεραστία είναι μια ευρέως διαδεδομένη και αποδεκτή πρακτική μεταξύ κυριολεκτικά δισεκατομμυρίων ανθρώπων. Πρέπει να εκτιμήσει ότι ιδιαίτερα στη Δυτική κοινωνία μας παίρνουμε μια πολύ τιμωρητική και ηθικοπολιτική στάση έναντι αυτών των πρακτικών. Έτυχε να γεννηθεί σε δυσχερέστατο τόπο και χρόνο αναφορικά με την κοινωνική στάση απέναντι στην παιδεραστία ».
Gardner, R.A. (1992). True and False Accusations of Child Sex Abuse . Cresskill, NJ: Creative Therapeutics. (p. 593)
Έχει κακή τύχη όσον αφορά τον τόπο και τον χρόνο που γεννήθηκε όσον αφορά την κοινωνική στάση απέναντι στην παιδεραστία. Ωστόσο, αυτοί δεν είναι λόγοι να καταδικάσουν τον εαυτό του.
Gardner, R.A. (1991). Sex Abuse Hysteria: Salem Witch Trials Revisited . Cresskill, NJ: Creative Therapeutics. (p. 119)
• Κρατήστε τον στο σπίτι
Η αφαίρεση ενός παιδοφιλικού γονέα από το σπίτι "θα πρέπει να εξεταστεί σοβαρά μόνο αφού όλες οι απόπειρες θεραπείας της παιδεραστίας και η προσέγγιση με την οικογένεια αποδειχθούν μάταιες"
Gardner, R.A. (1991). Sex Abuse Hysteria: Salem Witch Trials Revisited . Cresskill, NJ: Creative Therapeutics. (p. 119)
• Βοηθήστε τον να προστατευτεί
"Πρέπει να μάθει να ελέγχει τον εαυτό του αν θέλει να προστατεύσει τον εαυτό του από τις δρακόντιες τιμωρίες που επιβάλλονται σε εκείνους της κοινωνίας μας που ενεργούν τις παιδοφιλικές τους παρορμήσεις".
Gardner, R.A. (1992). True and False Accusations of Child Sex Abuse . Cresskill , NJ: Creative Therapeutics. (pp. 585-592)
• Βοηθήστε τον να το ξεχάσετε
Η θεραπεία με τον πατέρα δεν πρέπει να δαπανηθεί εστιάζοντας στο πρωταρχικό πρόβλημα (δηλαδή, τη σεξουαλική παρενόχληση). Αντ 'αυτού, η θεραπεία πρέπει να δαπανηθεί "μιλώντας για άλλα πράγματα" καθώς ο στόχος της θεραπείας είναι "να βοηθήσουμε τους ανθρώπους να ξεχάσουν τα προβλήματά τους"
Gardner, R.A. (1992). True and False Accusations of Child Sex Abuse . Cresskill, NJ: Creative Therapeutics. (pp. 585-592)
Ο Gardner σχετικά με τον τρόπο με τον οποίο η κοινωνία πρέπει να ανταποκριθεί στη " γενικευμένη θυματοποίηση των παιδιών"
Μια πιο συμπονετική ματιά ως προς την παιδοφιλία
"Ένα από τα βήματα που πρέπει να λάβει η κοινωνία για να αντιμετωπίσει την παρούσα υστερία είναι να« βγει από αυτήν »και να πάρει μια πιο ρεαλιστική στάση απέναντι στην παιδοφιλική συμπεριφορά». (σελ. 120)
"Πολύ βαριές τιμωρίες επιβάλλονται σε παιδόφιλους, πολύ πέρα ​​από αυτό που θεωρώ ότι είναι η βαρύτητα του εγκλήματος". (σελ. 118)
Gardner, R.A. (1991). Sex Abuse Hysteria: Salem Witch Trials Revisited. Cresskill, NJ: Creative Therapeutics.
Να καταργηθεί η υποχρεωτική αναφορά σεξουαλικής κακοποίησης παιδιών.
Καταργήστε την ασυλία για δημοσιογράφους παιδικής κακοποίησης.
Δημιουργήστε προγράμματα χρηματοδοτούμενα από ομοσπονδιακό επίπεδο για να βοηθήσετε όσους ισχυρίζονται ότι κατηγορήθηκαν ψευδώς για σεξουαλική κακοποίηση παιδιών.
Gardner, R.A. (1995). Written testimony on HR3588 - Proposed revision of the child abuse prevention and treatment act (CAPTA) (Public Law 93-247).
• Κρατήστε παιδόφιλους στην κοινότητα
Η απομάκρυνση ενός παιδοφιλικού γονέα από το σπίτι "πρέπει να ληφθεί σοβαρά υπόψη αφού όλες οι απόπειρες θεραπείας της παιδεραστίας και της προσέγγισης με την οικογένεια αποδείχτηκαν μάταιες"
Οι παιδόφιλοι που κακοποιούν παιδιά εκτός σπιτιού θα πρέπει πρώτα να έχουν τη δυνατότητα κοινοτικής θεραπείας. "Εάν αυτό αποτύχει τότε και μόνο τότε θα πρέπει να θεωρηθεί κάποιο είδος αναγκαστικής φυλάκισης"
Gardner, R.A. (1991). Sex Abuse Hysteria: Salem Witch Trials Revisited . Cresskill, NJ: Creative Therapeutics. (p. 119)
Gardner σχετικά με την "υστερία παιδικής κακοποίησης" όπως την αποκαλει:
«Ζούμε σήμερα σε επικίνδυνες περιόδους, όπως στη ναζιστή Γερμανία. Η υστερία της σεξουαλικής κακοποίησης είναι πανταχού παρούσα».
Gardner, R.A. (1992). True and False Accusations of Child Sex Abuse . Cresskill, NJ: Creative Therapeutics. (p. xxv)
Σε ποιόν οφείλεται η "υστερία κατά της παιδικής κακοποίησης";
• Άτομα που εκφράζουν αρνητικά συναισθήματα κατά των παιδεραστών
"Κατά τη διάρκεια της επίπληξης κατά των« διεστραμμένων »που είναι τα αντικείμενα της περιφρόνησης τους, συχνά φτάνουν σε ένα επίπεδο διέγερσης που μπορεί εύκολα να θεωρηθεί σεξουαλικό ... Ψυχολογικά, τέτοια άτομα αγωνίζονται για να καταστείλουν τις δικές τους απαράδεκτες παιδοφιλικές παρορμήσεις , οι οποίες συνεχώς πιέζονται για απελευθέρωση. "
Gardner, R.A. (1991). Sex Abuse Hysteria: Salem Witch Trials Revisited . Cresskill, NJ: Creative Therapeutics (pp. 30-31).
• Το νομικό σύστημα - συμπεριλαμβανομένων των δικαστών
«Δεν υπάρχει αμφιβολία ότι οι περιπτώσεις κακοποίησης είναι«καυτές»για τα άτομα που εμπλέκονται σ 'αυτές, τους κατηγόρους, τους εισαγγελείς, τους δικηγόρους, τους δικαστές , τους εμπειρογνώμονες, τους ψυχολόγους, τους δημοσιογράφους, τους αναγνώστες εφημερίδων και όλους όσους εμπλέκονται - εκτός από τον ψευδώς κατηγορούμενο και το αθώο θύμα .. Όλοι παίρνουν την "ευχαρίστησή τους".
Gardner, R.A. (1991). Sex Abuse Hysteria: Salem Witch Trials Revisited . Cresskill, NJ: Creative Therapeutics. (p. 31).
« Οι δικαστές μπορεί επίσης να έχουν καταπιεσμένες παιδοφιλικές παρορμήσεις στις οποίες επικρατεί καταστολή, απώθηση και ενοχή .. Η διερεύνηση των λεπτομερειών του περιστατικού παρέχει έμμεση ηδονοβλεπτική ευχαρίστηση. Η φυλάκιση του κατηγορούμενου δράστη μπορεί να χρησιμεύσει ψυχολογικά για να καταστρέψει τις παιδοφιλικές παρορμησεις του δικαστη". Gardner, R.A. (1991). Sex Abuse Hysteria: Salem Witch Trials Revisited . Cresskill, NJ: Creative Therapeutics. (p. 107)
• Σεξουαλικά συγκρατημένες μητέρες
"Η μητέρα ... ικανοποιεί ψυχολογικά [τις δικές της σεξουαλικά ανασταλμένες ανάγκες] με την οπτική απεικόνιση που παρέχει ο ισχυρισμός περί σεξουαλικής κακοποίησης".
Gardner, R.A. (1991). Sex Abuse Hysteria: Salem Witch Trials Revisited . Cresskill, NJ: Creative Therapeutics (pp. 36-37).
• Άπληστοι γονείς
«Πολλοί είναι θύματα της απληστίας τους, που είναι τόσο τεράστια, που τυφλώνουν τους εαυτούς τους αναφορικά με τα ψυχολογικά τραύματα στα οποία υποβάλλουν τα παιδιά τους προκειμένου να κερδίσουν δικαστικές αγωγές που τους υπόσχονται τεράστιο πλούτο».
Gardner, R.A. (1991). Sex Abuse Hysteria: Salem Witch Trials Revisited . Cresskill, NJ: Creative Therapeutics (p 43).
• Ιουδαϊκο-χριστιανικές αρχές
«Είναι ενδιαφέρον το γεγονός ότι από όλους τους αρχαίους λαούς είναι πολύ πιθανόν οι Ιουδαίοι να ήταν οι μόνοι κατά των παιδεραστών» . Η σημερινή υπερβολική αντίδραση στην παιδεραστία αντιπροσωπεύει μια υπερβολή των ιουδαιοχριστιανικών αρχών και είναι σημαντικός λειτουργικός παράγοντας, η ατυπία της δυτικής κοινωνίας σε σχέση με τέτοιες δραστηριότητες
Gardner, R.A. (1992). True and False Accusations of Child Sex Abuse . Cresskill, NJ: Creative Therapeutics. (pp. 46-7).
Για περισσότερες πληροφορίες δείτε:
Dallam, S. J. (1998). Dr. Richard Gardner: A review of his theories and opinions on atypical sexuality, pedophilia, and treatment issues. Treating Abuse Today , 8(1), 15-23.
1.Gardner, R. A. (1987).The parental alienation syndrome and the differentiation between fabricated and genuine child sex abuse . Creskill, NJ: Creative Therapeutics.
2.Gardner, R.A. (1993, September 6) Dr. Gardner defends work on sex abuse. National Law Journal, p. 16.
3.Sherman, Rorie. (1993, August 16) Gardner 's Law: "A Controversial Psychiatrist and Influential Witness Leads the Backlash against Child Sex Abuse 'Hysteria.'" The National Law Journal , pp. 1, 45-46.
4. See Gardner 's CV on his website (available at http://www.rgardner.com/pages/cvqual.html 
). See also: People v. Fortin, 706 N.Y.S.2d 611, 612 (Crim. Ct. 2000). Fortin was a criminal sex abuse case in which Dr. Gardner offered to testify on behalf of the accused molester concerning PAS and the credibility of the complaining witness. The court refused to permit his testimony because of a failure to establish general acceptance of PAS within the professional community.)
5. Quinn, K.M. (1991). Family evaluation in child custody mediation, arbitration, and litigation (Book Review). Bulletin of the American Academy of Psychiatry and Law , 19(1), 101-02.
Πηγή: http://www.leadershipcouncil.org/1/pas/RAG.html
Βιβλιογραφία.
(Τα ελληνικά κείμενα του Gardner μεταφράστηκαν από τους: Χριστοδουλάκη Θεοδόση, ψυχίατρο, Σιγανό Δημήτρη, ιατρό, και Γκολφινόπουλο Χαράλαμπο, καλλιτέχνη).

</doc>
<doc id="55776" url="https://el.wikipedia.org/wiki?curid=55776" title="Ρέπουλης Εμμανουήλ">
Ρέπουλης Εμμανουήλ



</doc>
<doc id="55777" url="https://el.wikipedia.org/wiki?curid=55777" title="Άγιος Γεώργιος Νηλείας">
Άγιος Γεώργιος Νηλείας



</doc>
<doc id="55779" url="https://el.wikipedia.org/wiki?curid=55779" title="Βασίλης Νικολαΐδης">
Βασίλης Νικολαΐδης

Ο Βασίλης Νικολαΐδης (19 Ιουνίου 1954) είναι Έλληνας τραγουδοποιός. 
Βιογραφικά στοιχεία.
Γεννήθηκε στην Αθήνα, σπούδασε στη Νομική Σχολή του Πανεπιστημίου Θεσσαλονίκης και εργάζεται ως δικηγόρος. Πρωτοεμφανίστηκε στην ευρύτερη ελληνική μουσική σκηνή το 1981 στους Αγώνες ελληνικού τραγουδιού Κέρκυρας, που διοργάνωσε ο Μάνος Χατζιδάκις. Ο Βασίλης Νικολαΐδης ήταν ναύτης όταν δέχτηκε κάποιο απόγευμα, που ήταν με εξόδου στο σπίτι του, τηλεφώνημα από τον Μάνο Χατζιδάκι ο οποίος τον ενημέρωσε πως τα τραγούδια που έστειλε για συμμετοχή στους πρώτους Αγώνες της Κέρκυρας ανταποκρίθηκαν στις απαιτήσεις της κριτικής επιτροπής. Τα τραγούδια «Οδός Σανταρόζα» και «Δωμάτιο Χρωματιστό» ξεχώρισαν και βραβεύθηκαν.
Ο Βασίλης Νικολαΐδης έχει κυκλοφορήσει προσωπικούς δίσκους σε δική του μουσική, στίχους και ερμηνεία. Συμμετείχε επίσης στιχουργικά και ερμηνευτικά σε δίσκους των "Χάνομαι γιατί Ρεμβάζω". Έγραψε τους στίχους του δίσκου "Το νησί των λωτοφάγων" (1990) σε μουσική του Στάμου Σέμση και ερμηνεία της Έλλης Πασπαλά. Την περίοδο από τον Μάρτιο έως τον Ιούνιο του 1995, ταξίδεψε στην Ρουάντα ως εκπρόσωπος της Ύπατης Αρμοστείας του ΟΗΕ για τα Ανθρώπινα Δικαιώματα, όπου κατέγραψε τα όσα έζησε στο 
βιβλίο του "Μπαζουνγκού: Ένα οδοιπορικό στη Ρουάντα, Μάρτιος-Ιούνιος 1995", που κυκλοφόρησε από τις εκδόσεις «Ποντίκι» 
Δισκογραφία.
Τα τραγούδια "Οδός Σανταρόζα" και "Δωμάτιο Χρωματιστό" συμπεριλήφθηκαν στη συλλογή των πρώτων αγώνων της Κέρκυρας (1981). Ως στιχουργός είχε συνεργασία σε ημιμόνιμη βάση με τους Χάνομαι Γιατί Ρεμβάζω, και μία με την Πασπαλά σε μουσική Στάμου Σέμση. 

</doc>
<doc id="55786" url="https://el.wikipedia.org/wiki?curid=55786" title="Beriev A-50">
Beriev A-50

Το Beriev A-50 (Ρωσικά:Шмель,"Shmel", "μέλισσα"), (κωδικός NATO: Mainstay) είναι ένα Ρωσικό αεροσκάφος εναέριας προειδοποίησης, βασισμένο στο στρατιωτικό μεταφορικό Ilyushin Il-76. Σχεδιάστηκε ως αντικαταστάτης του Tupolev Tu-126 (παραλλαγή του βομβαρδιστικού Tupolev Tu-95). Το Α-50 πέταξε για πρώτη φορά το 1980 και εντάχθηκε στην Αεροπορία της Σοβιετικής Ένωσης το 1984. Μέχρι το 1992, 40 αεροσκάφη είχαν κατασκευαστεί.
Γενικά Στοιχεία.
Το 15-μελές πλήρωμα διαχειρίζεται τις πληροφορίες που παρέχει το ραντάρ παρακολούθησης "Liana", η δισκοειδής κεραία του οποίου είναι τοποθετημένη στο πίσω και πάνω μέρος της ατράκτου, σε ειδική βάση. Η διάμετρος της κεραίας είναι 9 m.
To A-50 μπορεί να ελέγχει ταυτόχρονα ως και 10 μαχητικά αεροσκάφη. Μπορεί να πετάει μέχρι 4 ώρες, 1.000 χλμ. από τη βάση του. Το Μέγιστο Βάρος Απογείωσης είναι 190 τόνοι. Θεωρητικά, το Α-50 μπορεί να ανεφοδιαστεί στον αέρα από το τάνκερ Ilyushin Il-78. Στην πράξη όμως, οι αναταράξεις που προκαλούνται από το Il-78 "χτυπάνε" τον δίσκο της κεραίας, με αποτέλεσμα να μεταφέρονται οι κλυδωνισμοί στο αεροσκάφος, οποτε και τίθεται θέμα ασφάλειας της πτήσης. 
Το ραντάρ "Vega-M" (σχεδιασμένο από τη ΜΝΙΙΡ, Μόσχα, κατασκευασμένο από την ΝΡΟ Vega-M) μπορεί να ανιχνεύει ως 50 στόχους ταυτόχρονα σε ακτίνα 230 χλμ. Μεγάλοι στόχοι (π.χ. πλοία) μπορούν να εντοπίζονται σε ακτίνα 400 χλμ. Τα ηλεκτρονικά συστήματα του Α-50, αναπτύχθηκαν από την Beriev, παρ' ότι η πλατφόρμα είναι της Ilyushin.
Τα κοινά στοιχεία του Α-50 με τα αντίστοιχα αεροσκάφη AWACS είναι η δυνατότητα του ραντάρ για ανίχνευση εναέριων και θαλάσσιων στόχων από πολύ χαμηλό υψόμετρο, σύνδεση με Αυτοματοποιημένα Συστήματα Ελέγχου, καθοδήγηση πολεμικών αεροσκαφών, καθοδήγηση αντιπυραυλικής άμυνας, ανεφοδιασμός εν-πτήση κ.ά.
Εκδόσεις.
A-50I.
Ειδική έκδοση για την Κίνα, πρόκειται για το πρώτο μοντέλο εξαγωγής του Α-50, και το μοναδικό μέχρι τώρα. Στη συνέχεια οι Κινέζοι ανέπτυξαν τα δικά τους Α-50 (πάλι χρησιμοποιώντας Ilyushin Il-76, αλλά με την ονομασία "'Α-50Ι". Οι κινητήρες τους είναι οι Soloviev D-30 που χρησιμοποιούνται και στην (πολιτική) εμπορευματική έκδοση του Ilyushin Il-76.

</doc>
<doc id="55787" url="https://el.wikipedia.org/wiki?curid=55787" title="Ilyushin Il-78">
Ilyushin Il-78

Το Ilyushin Il-78 (κωδικός NATO "Midas") είναι ένα τετρακινητήριο τζετ αεροσκάφος. Χρησιμεύει ως ιπτάμενο τάνκερ. Μπορεί να ανεφοδιάζει ταυτόχρονα μέχρι τρία αεροσκάφη. Πέταξε πρωτη φορά το 1983 και βασίστηκε στο Ilyushin Il-76.

</doc>
<doc id="55788" url="https://el.wikipedia.org/wiki?curid=55788" title="Ilyushin Il-80">
Ilyushin Il-80

Το Ilyushin Il-80 (κωδικός NATO: Maxdome) είναι ένα Ρωσικό εναέριο διοικητήριο.
Πρόκειται για διαμορφωμένη έκδοση του επιβατικού Il-86. Στόχος του Il-80 είναι να εξυπηρετήσει ως κέντρο ελέγχου και διοίκησης του Προέδρου στη περίπτωση Πυρηνικού Πολέμου. Ο ρόλος του είναι όμοιος με του Αμερικανικού Boeing E-4B.
Το Il-80 δεν έχει εξωτερικά παράθυρα (εκτός από το πιλοτήριο). Σε έναν θόλο στο πάνω μέρος της ατράκτου βρίσκονται εξελιγμένα συστήματα δορυφορικών επικοινωνιών. Στο πίσω και κάτω μέρος του αεροσκάφους βρίσκεται ειδική κεραία για λήψη και μετάδοση πολύ χαμηλών συχνοτήτων (Very Low Frequency - VLF).
Φημολογείται πως η πρώτη πτήση του Il-80 έγινε το 1985, και το πρώτο ολοκληρωμένο μοντέλο πέταξε στις 5 Μαρτίου 1987. Η πρώτη φορά που επσημάνθηκε από Δυτικούς παρατηρητές ήταν το 1992.

</doc>
<doc id="55789" url="https://el.wikipedia.org/wiki?curid=55789" title="Χρήστος Πατσατζόγλου">
Χρήστος Πατσατζόγλου

Ο Χρήστος Πατσατζόγλου (Αθήνα, 19 Μαρτίου 1979), είναι Έλληνας διεθνής ποδοσφαιριστής (με καταγωγή ρομά), ο οποίος αγωνίζεται ως αμυντικός μέσος ή δεξιός αμυντικός.
Καριέρα.
Σε συλλογικό επίπεδο.
Ξεκίνησε τη σταδιοδρομία του από την ομάδα της Αγίας Ελεούσας στη Δ΄ Εθνική την περίοδο 1995-96 σε νεαρή ηλικία και στη συνέχεια εντάχθηκε στην Ξάνθη, όπου αγωνίστηκε για τέσσερα χρόνια (1996-97 έως 1999-2000).
Λόγω του πολυσύνθετου ταλέντου του, μπορούσε να αγωνιστεί ως δεξιός ή κεντρικός αμυντικός αλλά και ως μέσος. Την αγωνιστική περίοδο 2000-01 υπέγραψε συμβόλαιο στον Ολυμπιακό και γρήγορα έγινε βασικός, αγωνιζόμενος συνήθως ως δεξιός αμυντικός. Το 2003 ο Πατσατζόγλου τραυματίστηκε στον αχίλλειο τένοντα σε ένα ντέρμπι μεταξύ του Ολυμπιακού και της ΑΕΚ. Του πήρε περισσότερο από τρία χρόνια να επιστρέψει στους αγωνιστικούς χώρους, καθώς το ένα χειρουργείο διαδεχόταν το άλλο, μιας και το πρόβλημα επανερχόταν κάθε φορά που επρόκειτο να ξαναρχίσει προπονήσεις. Παρ' όλα αυτά, κατάφερε να επιστρέψει στο τέλος της περιόδου 2004-05 στα γήπεδα της Α’ Εθνικής, έπειτα από σχεδόν τρία χρόνια απουσίας. Ο τότε προπονητής του Ολυμπιακού, Τροντ Σόλιντ, του έδωσε και άλλες ευκαιρίες την περίοδο 2005-06, κυρίως στη θέση του αμυντικού μέσου.
Το 2009, έπειτα από εννέα χρόνια στον Ολυμπιακό, αναζήτησε νέα ποδοσφαιρική στέγη στην Κύπρο και συγκεκριμένα στην Ομόνοια Λευκωσίας. Έναν χρόνο αργότερα επέστρεψε στην Ελλάδα για λογαριασμό της ΑΕΚ, ενώ τον Ιανουάριο του 2011 εντάχθηκε στο δυναμικό του ΠΑΣ Γιάννινα. 
Τον Ιούλιο του 2013 υπέγραψε στον Ηρακλή Ψαχνών, όπου παρέμεινε δύο χρόνια, όταν το 2015 αποκτήθηκε από την ΑΕΚ Χαλκίδας, με τη φανέλα της οποίας αγωνίστηκε έναν χρόνο. Τον Σεπτέμβριο του 2016 συμφώνησε αρχικά με τον Α.Ο. Χαλκίδας, ωστόσο τον Οκτώβριο αποχώρησε για να συνεχίσει στην Προοδευτική, με την οποία αγωνίστηκε το υπόλοιπο της περιόδου 2016-17 στην Γ' Εθνική. Τον Σεπτέμβριο του 2017 υπέγραψε στον Φωστήρα, με τη φανέλα του οποίου αγωνίστηκε 1 χρονιά στην Γ' Εθνική. Τον Ιανουάριο του 2019 και μεσούσης της σεζόν 2018-19 υπέγραψε στον Αετό Κορυδαλλού, αγωνιζόμενος σήμερα με τη φανέλα του στην Α' Κατηγορία της Ε.Π.Σ. Πειραιά.
Στην εθνική Ελλάδας.
Υπήρξε διεθνής με την εθνική Ελλάδας και συμμετείχε στα προκριματικά του Euro 2004, αλλά όχι και στην τελική φάση της διοργάνωσης, λόγω του μακροχρόνιου τραυματισμού του. Συμμετείχε ωστόσο στα τελικά του Euro 2008 και στο Μουντιάλ 2010. Συνολικά έχει 45 συμμετοχές και 1 τέρμα.

</doc>
<doc id="55790" url="https://el.wikipedia.org/wiki?curid=55790" title="Ilyushin Il-86">
Ilyushin Il-86

Το Ilyushin Il-86 (κωδικός NATO: Camber) είναι ένα Ρωσικό τετρακινητήριο τζετ επιβατικό αεροσκάφος ευρείας ατράκτου.
Ανάπτυξη.
Το αεροσκάφος αναπτύχθηκε από την Ilyushin, μία από τις εταιρείες σχεδιασμού αεροσκαφών της Σοβιετικής Ένωσης. Η σχεδίαση του ανακοινώθηκε το 1971 και η παρθενική του πτήση έγινε στις 22 Δεκεμβρίου 1976, ενώ μπήκε σε υπηρεσία το 1980. Είναι το πρώτο αεροσκάφος ευρείας ατράκτου της Σοβιετκής Ένωσης και κατασκευάστηκαν περί τα 120 αεροσκάφη. Αρχικά μπήκε σε υπηρεσία με την Aeroflot και αργότερα με την Κινεζική China Xinjiang Airlines.
Περιγραφή.
Χαρακτηρίζεται για την μεγάλη χωρητικότητα σε ωφέλιμο φορτίο (επιβάτες και εμπορεύματα) και για την αντοχή των υλικών του. Κατά την σχεδίαση του όμως οι Σοβιετικοί δεν κατείχαν ικανοποιητικούς κινητήρες και χρησιμοποιεί τέσσερις Kuznetsov NK-86, τους ίδιους κινητήρες με το Ilyushin Il-62, αν και με ελαφρώς καλύτερη απόδοση, αλλά με πολύ υψηλή κατανάλωση καυσίμου. Το μειονέκτημα αυτό το κάνει να υστερεί σημαντικά στους "Δυτικούς" ανταγωνιστές του, τα Boeing 747, DC-10 και Airbus A300.
Καθώς έπρεπε να χρησιμοποείται σε αεροδρόμια με ελάχιστη υποδομή, είναι εξοπλισμένο με δύο σκάλες, που δίνουν στους επιβάτες πρόσβαση από το έδαφος. Αρχικά φτάνουν στο επίπεδο των αποσκευών όπουν και αφήνουν τις αποσκευές τους, ενώ στη συνέχεια ανεβαίνουν στην επιβατική καμπίνα.
Έχουν αναπτυχθεί και στρατιωτικές έκδοσεις, η μία (Ιλ-86 ΒΚΠ ή Ιλ-80)με ρόλο εναέριας προειδοποίησης, αναγνώρισης, επικοινωνιών και εναέριο διοικητήριο. Η έκδοση αυτή φέρει ειδικό εξοπλισμό δορυφορικών επικοινωνιών σε υπερώο, δεν διαθέτει παράθυρα στην άτρακτο έχει 2 επιπλέον στροβιλογεννήτριες σε ατρακτίδια εσωτερικά των κινητήρων, εξοπλισμό λήψης καυσίμου στις πτέρυγες και ειδικό φορέα κεραίας VLF. Τουλάχιστο 4 υπηρετούν (2010) ενώ ένα συμμετείχε στην Παρέλλαση της 9ης Μαίου (επέτειος λήξης του Β ΠΠ.) Θεωρούνται εφάμιλα με τα E-4B και E-6 TACAMO. 
Ενα και μοναδικό είχε μετασκεβαστεί σε ιπτάμενο εργαστήριο βολής λέιζερ στα πλαίσια ερευνητικού προγράμματος αεροδιαστημικής άμυνας.
Αξιοσημείωτο είναι οτι τα συγκεκριμμένα αεροσκάφη είναι βαμένα με τα χρώματα της ΑΕΡΟΦΛΟΤ όπως και πολλά άοπλα μεταγωγικά και ειδικών αποστολών αεροσκάφη της πρώην ΕΣΣΔ, και της Ρωσικής σήμερα πολεμικής αεροπορίας.
Σημερινή Χρήση.
Η χρήση του Il-86 έξω από τις πρώην Σοβιετικές Ομοσπονδίες έχει απαγορευτεί, λόγω των υψηλών επιπέδων θορύβου. Στην Ευρωπαϊκή Ένωση ανήκει στην κατηγορία αεροσκαφών του "Chapter 2" (ICAO Annex 2), τα οποία και απαγορεύονται από την 1η Απριλίου 2002.
Το Ilyushin Il-96 αποτελεί την εξέλιξη του Il-86, αν και είναι μικρότερο σε μήκος, αλλά με μοντέρνα συστήματα και μερική χρήση σύνθετων υλικών.
Στις 23 Οκτωβρίου 2006, ο Διευθυντής της Aeroflot Igor Desyatnichenko ανακοίνωσε πως από τις 15 Νοεμβρίου του ίδιου έτους η εταιρεία θα παύσει όλες τις πτήσεις του τύπου αυτού, αφού είναι οικονομικά ασύμφορο και εξάλλου δεν επιτρέπεται η χρήση του σε χωρες της Ε.Ε. Έτσι η Aeroflot αναζητεί αγοραστές για τον στόλο της των Il-86.
Χρήστες.
Συνολικα 42 αεροσκάφη βρίσκονται σε υπηρεσία από τα περίπου 120:
Ενώ οι χρήστες του τύπου στο παρελθόν:
Εξωτερικοί Σύνδεσμοι.
Φωτογραφίες από Ilyushin Il-86

</doc>
<doc id="55794" url="https://el.wikipedia.org/wiki?curid=55794" title="Αμοιβαιότητα">
Αμοιβαιότητα

Ο όρος Αμοιβαιότητα απαντάται περισσότερο ως διεθνής όρος και ιδιαίτερα συνήθης στη φρασεολογία της Διπλωματίας.
Πρόκειται για την "Αρχή της αμοιβαιότητας" όπως σαφέστερα προσδιορίζεται, κατά την οποία μϊα Πολιτεία (Χώρα) αναγνωρίζει σε άλλη δικαιώματα, ή που μπορεί και να αναδέχεται υποχρεώσεις έναντι άλλης, υπό την προϋπόθεση όμως της αναγνώρισης από την ετέρα ίσων δικαιωμάτων ή υποχρεώσεων έναντι αυτής.
Η "Αρχή της αμοιβαιότητας" μπορεί να απορρέει είτε εκ συμβατικού όρου συμφωνίας ή συνθήκης (ως ρήτρα αμοιβαιότητας) είτε ως «γενικά παραδεδεγμένος κανόνας του Διεθνούς Δικαίου».
Η αρχή της αμοιβαιότητας αποκλείεται ρητά εντός της Ευρωπαϊκής Ένωσης: κράτος-μέλος δεν μπορεί να αρνηθεί να εκπληρώσει υποχρεώσεις του που απορρέουν από το Κοινοτικό Δίκαιο επικαλούμενο την άρνηση συμμόρφωσης άλλου κράτους-μέλους.

</doc>
<doc id="55800" url="https://el.wikipedia.org/wiki?curid=55800" title="Βάλσαμο">
Βάλσαμο

Το Υπερικόν το διάτρητον "(Hypericum perforatum)" ή κοινώς το βάλσαμο, είναι ανθοφόρο φυτό του γένους Υπερικόν "(Hypericum)", της οικογένειας Υπερικίδες "(Hypericaceae)".
Στην Αρχαία Ελλάδα, ήταν γνωστό ως «υπερικόν», ενώ στη νεότερη Ελλάδα, είναι επίσης γνωστό και ως βαλσαμόχορτο ή σπαθόχορτο, ενώ, στην ξένη (Αγγλική) βιβλιογραφία, αναφέρεται ως "Perforate St John's-wort", "Common Saint John's wort" και St. John's wort. Στο εξωτερικό, η κοινή ονομασία "St John's wort", μπορεί να χρησιμοποιηθεί για να αναφερθεί σε οποιοδήποτε είδος του γένους "Hypericum". Συνεπώς, το Υπερικόν το διάτρητον "(Hypericum perforatum)" προκειμένου να διαφοροποιηθεί, ορισμένες φορές ονομάζεται "Common St John's wort" ή "Perforate St John's wort". Είναι φαρμακευτικό βότανο με αντικαταθλιπτική δράση και ισχυρές αντιφλεγμονώδεις ιδιότητες, ως ένας αραχιδονικός αναστολέας της 5-λιποξυγενάσης (5-LO) και αναστολέας της 1-κυκλοξυγενάσης (COX-1).
Ετυμολογία.
Η ονομασία του γένους «Υπερικόν» "(Hypericum)", προέρχεται από τις Ελληνικές λέξεις "υπέρ" (άνωθεν) και "εικών" (εικόνα), αναφορικά με την παράδοση η οποία υπάρχει, κατά τη διάρκεια της ημέρας του Αγίου Ιωάννη, στο να κρέμονται φυτά επάνω από τις θρησκευτικές εικόνες του σπιτιού, προκειμένου να αποκρουσθεί το κακό. Όμως ο συσχετισμός της λέξης υπερικόν με τον Άγιο Ιωάννη είναι προβληματικός αφού η λέξη χρησιμοποιείτο και πριν από την έλευση του χριστιανισμού, ενώ ακόμα και η ορθογραφία διαφέρει. Η Λατινική ονομασία του φυτού «διάτρητον» "(perforatum)", οφείλεται στο ότι τα φύλλα του έχουν στίγματα, τα οποία είναι εμφανή όταν κρατηθούν μπροστά στο φως, δίνοντάς τους έτσι την «διάτρητη» εμφάνιση. Ονομάζεται "σπαθόχορτο", γιατί στην αρχαιότητα το χρησιμοποιούσαν ως επουλωτικό, στις πληγές που γινόντουσαν από τα σπαθιά. Η κοινή του Αγγλική ονομασία "St John's wort", προέρχεται από την παραδοσιακή του ανθοφορία και συγκομιδή, που συμβαίνει στις 24 Ιουνίου, κατά την εορτή του Αγίου Ιωάννου.
Βοτανική περιγραφή.
Το Υπερικόν το διάτρητον "(Hypericum perforatum)", είναι εγγενές σε τμήματα της Ευρώπης και της Ασίας αλλά έχει εξαπλωθεί και σε ολόκληρο τον κόσμο, ως ένα κοσμοπολίτικο αγριόχορτο εισβολέας, συμπεριλαμβάνοντας τις εύκρατες περιοχές της Ινδίας, Κίνας, Αφρικής και των Ηνωμένων Πολιτειών.
Το βάλσαμο είναι ποώδες πολυετές φυτό "(perennial)" με εκτεταμένα υφέρποντα ριζώματα "(rhizomes)". Τα στελέχη του είναι όρθια, διακλαδισμένα στο άνω τμήμα και μπορεί να αυξηθεί σε 1 μ. ύψος. Έχει αντικριστά, άμισχα, στενά, επιμήκη φύλλα, τα οποία έχουν μήκος 1-2 εκ.. Τα φύλλα είναι κίτρινο-πράσινου χρώματος, με διάσπαρτα ημιδιαφανή στίγματα του αδενικού ιστού Τα στίγματα είναι εμφανή όταν κρατηθούν μπροστά στο φως, δίνοντας στα φύλλα την «διάτρητη» εμφάνιση στην οποία αναφέρεται η Λατινική ονομασία του φυτού. Τα άνθη φτάνουν σε μήκος τα 2,5 εκατοστά, έχουν πέντε πέταλα "(petals)" και έχουν φωτεινό κίτρινο χρώμα με εμφανή μαύρα στίγματα. Επίσης, εμφανίζονται σε πλατιά συμπλέγματα ανθέων "(cymes)" στα άκρα των άνω κλάδων, από τα τέλη της άνοιξης και στις αρχές έως τα μέσα του καλοκαιριού. Τα σέπαλα είναι μυτερά με μαύρα αδενικά στίγματα. Υπάρχουν πολλοί στήμονες, οι οποίοι ενώνονται στη βάση σε τρεις δεσμίδες. Οι κόκκοι γύρης είναι ελλειψοειδείς. Όταν συνθλίβονται οι ανθοφόροι οφθαλμοί των ανθέων (όχι αυτά καθεαυτά τα άνθη) ή οι λοβοί των σπόρων, παράγεται ένα ερυθρωπό / πορφυρό υγρό. Περιέχει υπερικίνη και ψευδοϋπερικίνη, φλαβονοειδή (16% στα φύλλα), ξανθόνες, φαινολικά οξέα και αιθέρια έλαια (0,13% σε ολόκληρο το φυτό).
Οικολογία.
Το βάλσαμο πολλαπλασιάζεται τόσο αγενώς (βλαστικά) όσο και εγγενώς (μέσω σπερμάτων). Ευδοκιμεί στις περιοχές, όπου το μοτίβο της βροχόπτωσης, είναι κυρίαρχο είτε τον χειμώνα είτε το καλοκαίρι. Ωστόσο, η διανομή περιορίζεται από θερμοκρασίες πολύ χαμηλές για την βλάστηση των σπόρων ή την επιβίωση των δενδρυλλίων. Υψόμετρα άνω των 1500 μ., βροχοπτώσεις λιγότερες από 500 χιλ. και μια μέση ημερησία θερμοκρασία Ιανουαρίου (στο Νότιο ημισφαίριο) άνω των 24°C, θεωρούνται περιοριστικά κατώτατα όρια. Ανάλογα με τις περιβαλλοντικές και τις κλιματικές συνθήκες και της ηλικίας του ρόδακα "(rosette)", το βαλσαμόχορτο θα αλλάξει τη μορφή της ανάπτυξης και τη συνήθεια να προωθήσει την επιβίωση. Οι θερινές βροχές, είναι ιδιαίτερα αποτελεσματικές στο να επιτρέψουν στο φυτό, να αναπτυχθεί βλαστικά, μετά την αποφύλλωση από τα έντομα ή τη βόσκηση. Τα σπέρματα μπορεί να παραμείνουν για δεκαετίες στην τράπεζα σπερμάτων στο έδαφος, τα οποία εκβλασταίνουν έπειτα από διαταραχή (π.χ φωτιά). 
Είδη - εισβολείς.
Το Υπερικόν το διάτρητον "(Hypericum perforatum)" καλλιεργείται εμπορικά σε ορισμένες περιοχές της Νοτιοανατολικής Ευρώπης, αν και περιλαμβάνεται ως επιβλαβές ζιζάνιο σε περισσότερες από είκοσι χώρες και έχουν εισαχθεί πληθυσμοί στη Νότια και τη Βόρεια Αμερική, την Ινδία, Νέα Ζηλανδία, Αυστραλία και τη Νότια Αφρική. Στα λιβάδια, το βαλσαμόχορτο δρα τόσο ως τοξικό όσο και ως ζιζάνιο εισβολέας. Αντικαθιστά τις αυτόχθονες φυτικές κοινότητες και την κτηνοτροφική βλάστηση, σε τέτοιο βαθμό, κάνοντας τις παραγωγικές γαίες μη βιώσιμες ή να γίνει ένα είδος εισβολέα στους φυσικούς οικοτόπους και τα οικοσύστηματα. Η κατάποσή του από τα ζώα, μπορεί να προκαλέσει φωτοευαισθησία, καταστολή του κεντρικού νευρικού συστήματος (ΚΝΣ), αυθόρμητη αποβολή και μπορεί να οδηγήσει στο θάνατο. Τα αποτελεσματικά ζιζανιοκτόνα, για τον έλεγχο του Υπερικού "(Hypericum") περιλαμβάνουν 2,4-D, "picloram" και "glyphosate". Στη δυτική Βόρεια Αμερική, τρία κολεόπτερα το "Chrysolina quadrigemina", "Chrysolina hyperici" και το "Agrilus hyperici", έχουν εισαχθεί ως παράγοντες βιοελέγχου.
Φαρμακευτικές ιδιότητες.
Το υπερικό ή βαλσαμόχορτο απασχόλησε τη θεραπευτική από την αρχαιότητα: ο Γαληνός και ο Διοσκουρίδης το αναφέρουν ως διουρητικό, επουλωτικό, εμμηναγωγό και αιμοστατικό. Στην αρχαιότητα επίσης, το χρησιμοποιούσαν ως επουλωτικό στις πληγές που γινόντουσαν από τα σπαθιά, εξ ου κι η ονομασία του "σπαθόχορτο".
Στις ΗΠΑ, μετά από ένα πρόγραμμα του "ABC News" τον Ιούνιο του 1997, το υπερικό έγινε το πιο δημοφιλές φυτό, το εναλλακτικό «πρόζακ» "(Ladose)", για την ήπια και μέτρια κατάθλιψη. Χρησιμοποιείται επίσης ως αντισπασμωδικό και βελτιωτικό της ποιότητας του ύπνου σε αϋπνίες. Ήδη, το 1994 στη Γερμανία, συνταγογραφήθηκαν συνταγές για 20 εκατομμύρια ασθενείς. Μόνο στη Μοντάνα των ΗΠΑ καλλιεργούνται σήμερα 500.000 στρέμματα του φυτού.
Φαρμακευτικές χρήσεις.
Σύμφωνα με τη Ευρωπαϊκή Φαρμακοποιία, ως δρόγη νοούνται τα ανθισμένα υπέργεια τμήματα του φυτού, τα οποία περιέχουν ποσοστό μεγαλύτερο του 0,08% σε ολικές υπερικίνες. Τα κατοχυρωμένα από την παραδοσιακή χρήση παρασκευάσματα του βαλσαμόχορτου είναι τα ξηρά εκχυλίσματα (εκχύλιση με οινόπνευμα 38%), τα λεγόμενα βαλσαμέλαια (εκχύλιση με διάφορα φυτικά έλαια όπως ηλιέλαιο
Ω , ελαιόλαδο, καλαμποκέλαιο), τα βάμματα (υγρά εκχυλίσματα με αλκοόλη 45-50%) και το αποξηραμένο φυτό για την παρασκευή ροφήματος. 
Για συστηματική (εσωτερική) χρήση, λαμβάνεται:
Για τοπική χρήση χρησιμοποιείται κυρίως το βαλσαμέλαιο, το οποίο παρασκευάζεται με εκχύλιση του φρέσκου φυτού σε ελαιόλαδο ή κάποιο άλλο φυτικό λάδι για πολλές ημέρες (40 έως 50).
Η σύσταση των ξηρών εκχυλισμάτων και του βάμματος, διαφέρει σημαντικά από τη σύσταση του βαλσαμελαίου οπότε και οι ενδείξεις καθώς και ο τρόπος χρήσης είναι διαφορετικός. 
Επουλωτικό πληγών και εγκαυμάτων.
Το βαλσαμέλαιο είναι ένα εξαιρετικό επουλωτικό και χρησιμοποιείται για την αντιμετώπιση μικρής έκτασης δερματικών φλεγμονών όπως τα ηλιακά εγκάυματα πρώτου βαθμού και οι μικρές πληγές.
Κατά της πνευματικής κόπωσης.
Στην παραδοσιακή ιατρική, και ελλείψει του όρου "κατάθλιψη", το βαλσαμόχορτο χρησιμοποιούνταν συστηματικά για την αντιμετώπιση της γενικότερης πνευματικής εξάντλησης και καταπόνησης. Πλήθος μελετών έχουν υποστηρίξει την αποτελεσματικότητα του σπαθόχορτου, ως τη θεραπεία για την κατάθλιψη, ωστόσο τα αποτελέσματα παραμένουν εμπειρικά καθώς ο μηχανισμός δράσης δεν έχει αποσαφηνιστεί. Μια ανασκόπηση του 2015 κατέληξε στο συμπέρασμα, ότι έχει μεγαλύτερη αποτελεσματικότητα έναντι του εικονικού φαρμάκου, στη θεραπεία της κατάθλιψης και είναι τόσο αποτελεσματικό, όσο φαρμακευτικές αγωγές ενώ έχει λιγότερες ανεπιθύμητες ενέργειες. Τα συγκεγχυμένα αποτελέσματα των διαφόρων μελετών και οι διακυμάνσεις μεταξύ των χωρών που εκτελέσαν τις μελέτες όσον αφορά την αποτελεσματικότητα, καθιστούν δύσκολο τον χαρακτηρισμό του βαλσαμόχορτου ως αντικαταθλιπτικό παράγοντα. Ο μηχανισμός δράσης είναι ακόμα υπό διερεύνηση, παρ'όλα αυτά έχει προταθεί ότι οφείλεται στην αναστολή της επαναπρόσληψης ορισμένων νευροδιαβιβαστών. Σύμφωνα με το "National Center for Complementary and Integrative Health (NCCIH)" των "National Institutes of Health", το βαλσαμόχορτο «μπορεί να βοηθήσει κάποιους τύπους κατάθλιψης, αν και τα στοιχεία δεν είναι οριστικά». Το "NCCIH" σημειώνει, ότι ο συνδυασμός του σπαθόχορτου, με ορισμένα συνταγογραφόμενα αντικαταθλιπτικά, μπορεί να οδηγήσει σε «δυνητικά απειλητική για τη ζωή, αύξηση της σεροτονίνης», μια εγκεφαλική χημική ουσία, η οποία στοχεύεται από τα αντικαταθλιπτικά. Σε ορισμένες περιπτώσεις στη Γερμανία, συνταγογραφείται για την ήπια έως τη μέτρια κατάθλιψη, ειδικά στα παιδιά και τους εφήβους. Η ισχυρή παρατηρούμενη αντικαταθλιπτική δράση του φυτού οφείλεται σε ένα πλήθος συστατικών (υπερικίνη, υπεφορίνη φλαβονοειδή) και όχι σε μεμονωμένες ουσίες.
Η υπερικίνη, ψευδοϋπερικίνη και η υπερφορίνη, μπορούν να ποσοτικοποιηθούν στο πλάσμα. Αυτά τα τρία δραστικά συστατικά στους ανθρώπους, έχουν ημιπερίοδο αποβολής του πλάσματος, εντός ενός εύρους από 15-60 ώρες. Κανένα από τα τρία, δεν έχει ανιχνευθεί στα ούρα.
Παρενέργειες.
Το βαλσαμόχορτο είναι γενικά καλά ανεκτό, με λίγες παρενέργειες όταν τηρούνται οι προτεινόμενες δοσολογίες. Συχνά οι αναφερόμενες ανεπιθύμητες ενέργειες, περιλαμβάνουν τα γαστροεντερικά συμπτώματα (ναυτία, κοιλιακό άλγος, απώλεια όρεξης και διάρροια), ζάλη, σύγχυση, κόπωση, καταστολή, ξηροστομία, ανησυχία και πονοκέφαλο. Τα όργανα που πλήτονται από τις ανεπιθύμητες ενέργειες περιλαμβάνονται στο κεντρικό νευρικό σύστημα (ΚΝΣ). Επίσης, το σπαθόχορτο ελαττώνει τα επίπεδα των οιστρογόνων, όπως της οιστραδιόλης, επιταχύνοντας τον μεταβολισμό της και δεν θα έπρεπε να λαμβάνεται από γυναίκες οι οποίες χρησιμοποιούν αντισυλληπτικά χάπια, δεδομένου ότι ρυθμίζει προς τα πάνω το κυτόχρωμα "CYP3A4" του συστήματος "Ρ450" στο ήπαρ. Το βαλσαμόχορτο όταν χορηγείται μόνο του σπανίως μπορεί να προκαλέσει φωτοευαισθησία φωτοδερματίτιδα. Αυτό μπορεί να οδηγήσει σε ευαισθησία στο φως και στα ηλιακά εγκαύματα. Η φωτοτοξικότητα του σπαθόχορτου είναι κατά πολύ μικρότερη της καθαρής υπερικίνης. Το βαλσαμόχορτο, συνδέεται με επιβαρυντική ψύχωση σε άτομα που έχουν σχιζοφρένεια. Σε περίπτωση που λαμβάνονται άλλα φάρμακα, πρέπει να ενημερώνεται ο γιατρός ή ο φαρμακοποιός.
Αλληλεπιδράσεις με άλλα φάρμακα.
Το βαλσαμόχορτο αλληλεπιδρά με διάφορα φάρμακα είτε ελαττώνοντας την αποτελεσματικότητα τους ειτε προκαλώντας ανεπιθύμητες ενέργειες. Ο μηχανισμός πιστεύεται ότι περιλαμβάνει την επαγωγή του κυτοχρώματος "P450" των ενζύμων "CYP3A4" και "CYP1A2" (μόνο γυναίκες), που έχει ως αποτέλεσμα την αύξηση του μεταβολισμού ορισμένων φαρμάκων, οδηγώντας σε μειωμένη συγκέντρωση τους στο πλάσμα. Επιπλέον, τα συστατικά του σπαθόχορτου επάγουν την P-γλυκοπρωτεΐνη. Αυξημένη έκφρασης της Ρ-γλυκοπρωτεΐνης οδηγεί σε σε μειωμένη απορρόφηση και αυξημένο ρυθμό απέκκρισης ορισμένων φαρμάκων, που οδηγεί σε χαμηλότερη συγκέντρωση στο πλάσμα και μείωση της κλινικής αποτελεσματικότητας. Έχει βρεθεί ότι η χρήση του σπαθόχορτου, μειώνει την αποτελεσματικότητα των αντισυλληπτικών χαπιών, των φαρμάκων για την αντιμετώπιση του ιού HIV, των αντιπηκτικών φαρμάκων όπως είναι η βαρφαρίνη, των φαρμάκων για τη μείωση της χοληστερόλης και των αγωγών που χρησιμοποιούνται μετά τη μεταμόσχευση.
Αλληλεπιδρά με αντικαταθλιπτικά φάρμακα της κατηγορίας των Αναστολέων Επαναπρόσληψης Σεροτονίνης και Νορεπινεφρίνης (σιταλοπράμη, φλουοξετίνη, παροξετίνη, σερτραλίνη, εσκιταλοπράμη, φλουβοξαμίνη) οδηγώντας σε αύξηση των επιπέδων σεροτονίνης, προκαλώντας το σύνδρομο σεροτονίνης που είναι μια δυνητικά απειλητική για τη ζωή ανεπιθύμητη ενέργεια. Η κατανάλωση του βαλσαμόχορτου αποθαρρύνεται για τα άτομα με διπολική διαταραχή. Υπάρχει έντονος προβληματισμός ότι οι άνθρωποι με διπολική κατάθλιψη, λαμβάνοντας βαλσαμόχορτο, μπορεί να διατρέχουν υψηλότερο κίνδυνο για επεισόδια μανίας. 
Μηχανισμός δράσης.
Το σπαθόχορτο, παρομοίως με άλλα βότανα, περιέχει μια ολόκληρη σειρά από διαφορετικά χημικά συστατικά, στα οποία μπορεί να οφείλονται οι ποικίλλες φαρμακολογικές του δράσεις. Η υπερφορίνη και αδυπερφορίνη, είναι αγωνιστές των υποδοχέων "TRPC6" και ως εκ τούτου, θα προκαλέσουν μη ανταγωνιστική αναστολή επαναπρόσληψης μονοαμινών (συγκεκριμένα, ντοπαμίνη, νορεπινεφρίνη και σεροτονίνη), "GABA" και το γλουταμινικό οξύ, όταν ενεργοποιήσουν αυτό το κανάλι ιόντων. Στους ανθρώπους, το δραστικό συστατικό η αδυπερφορίνη, είναι επίσης ένας αναστολέας του "PTGS1", αραχιδονικό 5-λιποξυγενάσης, "SLCO1B1" και επαγωγέας του "cΜΟΑΤ". Η υπερφορίνη είναι επίσης μια αντι-φλεγμονώδης ένωση με αντιαγγειογενετικές, αντιβιοτικές και νευροτροφικές ιδιότητες. Η υπερφορίνη έχει επίσης ένα ανταγωνιστικό αποτέλεσμα επί των υποδοχέων "NMDA", έναν τύπο υποδοχέα γλουταμικού. Επιπλέον, το σπαθόχορτο είναι γνωστό ότι ρυθμίζει προς τα κάτω τον β1 αδρενοϋποδοχέα και ρυθμίζει προς τα πάνω τους μετασυναπτικούς υποδοχείς "5-ΗΤ1Α" και "5-ΗΤ2Α", αμφότερους να είναι ένα είδος υποδοχέα σεροτονίνης. Άλλες ενώσεις, μπορούν επίσης να διαδραματίσουν κάποιο ρόλο, ως προς τις αντικαταθλιπτικές επιπτώσεις του βαλσαμόχορτου, τέτοιες ενώσεις περιλαμβάνουν: ολιγομερείς προκυανιδίνες, φλαβονοειδή (κουερσετίνη), υπερικίνη και ψευδοϋπερικίνη.
Ζωικό κεφάλαιο.
Δηλητηρίαση.
Σε μεγάλες δόσεις, το βαλσαμόχορτο είναι δηλητηριώδες για τα ζώα που βόσκουν (βοοειδή, πρόβατα, κατσίκες, άλογα). Συμπεριφορικά σημάδια της δηλητηρίασης, είναι η γενική ανησυχία και ο ερεθισμός του δέρματος. Η ανησυχία συχνά υποδεικνύεται από το τρίψιμο της οπλής στο έδαφος, το κούνημα ή και το τρίψιμο της κεφαλής και την περιστασιακή αδυναμία του οπισθίου άκρου με την κλείδωση επάνω??? "(knuckling over)", το λαχάνιασμα, τη σύγχυση και την κατάθλιψη. Η μανία και η υπερκινητικότητα μπορεί επίσης να καταλήξει, συμπεριλαμβάνοντας το τρέξιμο σε κύκλους έως την εξάντληση. Οι παρατηρήσεις των πυκνών παρασιτώσεων του βαλσαμόχορτου από τα Αυστραλιανά φυτοφάγα οικόσιτα, περιλαμβάνουν την εμφάνιση κυκλικών μπαλωμάτων, δίνοντας στις πλαγιές μια εμφάνιση «καλλιέργειας κύκλου», η οποία τεκμαίρεται από αυτό το φαινόμενο. Τα ζώα συνήθως αναζητούν τη σκιά και έχουν μειωμένη όρεξη. Έχει σημειωθεί υπερευαισθησία στο νερό και μπορεί να εμφανιστούν σπασμοί μετά από ένα χτύπημα στο κεφάλι. Αν και έχει σημειωθεί η γενική αποστροφή προς το νερό, ορισμένοι μπορεί να το αναζητήσουν προς ανακούφιση.
Σοβαρός ερεθισμός του δέρματος είναι φυσικά προφανής, με κοκκίνισμα των μη-χρωματισμένων και απροστάτευτων περιοχών. Στη συνέχεια, αυτό οδηγεί στη φαγούρα και το τρίψιμο, που ακολουθείται από περαιτέρω φλεγμονή, εξίδρωση και το σχηματισμό κάκαρου. Οι βλάβες και η φλεγμονή που λαμβάνουν χώρα, λέγεται ότι μοιάζουν με τις συνθήκες που φαίνονται στον αφθώδη πυρετό. Έχουν παρατηρηθεί πρόβατα με οίδημα προσώπου, δερματίτιδα και πτώση του μαλλιού, που οφείλεται στην τριβή. Τα γαλακτοφόρα ζώα μπορεί να παύσουν ή να έχουν μειωμένη παραγωγή γάλακτος· τα κυοφορούντα ζώα μπορεί να αποβάλουν. Οργανικές βλάβες στους μαστούς των ζώων, είναι συχνά εμφανείς. Τα άλογα μπορεί να δείξουν σημάδια ανορεξίας, κατάθλιψης (με μια κωματώδη κατάσταση), διεσταλμένες κόρες και εγχεόμενη επιπεφυκότα.
Διάγνωση.
Συνήθως παρατηρούνται, αυξημένη αναπνοή και καρδιακός ρυθμός, ενώ ένα από τα πρώτα σημάδια της δηλητηρίασης του βαλσαμόχορτου, είναι μια ανώμαλη αύξηση στη θερμοκρασία του σώματος. Τα προσβαλλόμενα ζώα, θα απολέσουν βάρος ή θα αποτύχουν να ανακτήσουν βάρος· τα νεαρά ζώα επηρεάζονται περισσότερο από ό, τι τα γηραιότερα ζώα. Σε σοβαρές περιπτώσεις, μπορεί να επέλθει ο θάνατος, ως άμεσο αποτέλεσμα της πείνας ή λόγω της δευτερογενούς ασθένειας ή σηψαιμίας των οργανικών βλαβών. Ορισμένα προσβεβλημένα ζώα, μπορεί να πνιγούν κατά λάθος. Κακές επιδόσεις των αμνών που θηλάζουν (κεχρωσμένων και μη κεχρωσμένων) έχει παρατηρηθεί, γεγονός που υποδηλώνει μια μείωση στην παραγωγή γάλακτος ή τη μετάδοση μιας τοξίνης εντός αυτού.
Φωτοευαισθησία.
Τα περισσότερα κλινικά συμπτώματα στα ζώα, προκαλούνται από φωτοευαισθησία. Τα φυτά μπορούν να προκαλέσουν είτε πρωτοβάθμια είτε δευτεροβάθμια φωτοευαισθησία:
Οι "Araya" και "Ford" (1981), διερεύνησαν τις αλλαγές στη λειτουργία του ήπατος και κατέληξαν στο συμπέρασμα ότι δεν υπάρχουν αποδεικτικά στοιχεία του "Hypericum" που να σχετίζονται με την επίδραση στην ικανότητα απέκκρισης του ήπατος ή η οποιαδήποτε παρεμβολή ήταν ελάχιστη και προσωρινή. Ωστόσο, στοιχεία της ηπατικής βλάβης στο πλάσμα αίματος, έχουν βρεθεί στις υψηλές και μακρές τιμές της δόσης.
Η φωτοευαισθησία προκαλεί φλεγμονή του δέρματος από ένα μηχανισμό που περιλαμβάνει μια χρωστική ή φωτοδυναμική ένωση, η οποία όταν ενεργοποιείται από ένα συγκεκριμένο μήκος κύματος του φωτός οδηγεί σε "in vivo" αντιδράσεις οξειδοαναγωγής. Αυτό οδηγεί σε αλλοιώσεις των ιστών, ιδιαίτερα αισθητές πάνω και γύρω σε περιοχές του δέρματος που εκτίθενται στο φως. Ελαφρώς καλυπτόμενες ή κακώς κεχρωσμένες περιοχές είναι πιο εμφανείς. Αφαίρεση των προσβεβλημένων ζώων από τα αποτελέσματα του ηλιακού φωτός, στα μειωμένα συμπτώματα δηλητηρίασης.
Χημική σύσταση.
Από το υπερικό έχουν απομονωθεί ουσίες που ανήκουν στις παρακάτω κατηγορίες:
Οι ναφθοδιανθρόνες υπερικίνη και ψευδοϋπερικίνη, μαζί με την φλορογλουκινόλη παράγωγο υπερφορίνης, πιστεύεται ότι είναι μεταξύ των πολυάριθμων δραστικών συστατικών. Περιέχει επίσης αιθέρια έλαια, που αποτελούνται κυρίως από σεσκιτερπένια.
Έρευνα.
Το βάλσαμόχορτο, μελετάται για την αποτελεσματικότητα στη θεραπεία ορισμένων διαταραχών σωματοποίησης. Τα αποτελέσματα από τις αρχικές μελέτες, είναι ανάμικτα και ακόμα μη τελεσίδικα; κάποιες έρευνες δεν έχουν βρει καμία αποτελεσματικότητα, άλλη έρευνα διαπίστωσε μια μικρή ελάφρυνση των συμπτωμάτων. Περαιτέρω μελέτη απαιτείται και διεξάγεται.
Ένα σημαντικό συστατικό των χημικών, η υπερφορίνη, μπορεί να είναι χρήσιμη για τη θεραπεία του αλκοολισμού, αν και η δοσολογία, η ασφάλεια και η αποτελεσματικότητα δεν έχουν μελετηθεί. Η υπερφορίνη έχει επίσης εμφανίσει αντιβακτηριακές ιδιότητες έναντι "Gram"-θετικών βακτηρίων, αν και δεν έχει μελετηθεί η δοσολογία, η ασφάλεια και η αποτελεσματικότητα. Η βοτανική ιατρική έχει επίσης χρησιμοποιήσει εκχυλίσματα λιπόφιλων από το βάλσαμόχορτο, ως τοπική θεραπεία για πληγές, εκδορές, εγκαύματα και τον πόνο των μυών. Τα θετικά αποτελέσματα που έχουν παρατηρηθεί, γενικά αποδίδονται στην υπερφορίνη, λόγω των πιθανών αντιβακτηριακών και αντι-φλεγμονωδών αποτελεσμάτων της. Για το λόγο αυτό, η υπερφορίνη μπορεί να είναι χρήσιμη, στη θεραπεία των μολυσμένων πληγών και των φλεγμονωδών νόσων του δέρματος. Εις απάντηση της ενσωμάτωσης της υπερφορίνης σε ένα νέο λάδι μπάνιου, διεξήχθη μια μελέτη, για να αξιολογήσει το δυναμικό ερεθισμού του δέρματος και η οποία βρήκε καλή ανεκτικότητα του δέρματος απέναντι στο βάλσαμόχορτο.
Η υπερικίνη και η ψευδοϋπερικίνη έχουν δείξει τόσο αντιιικές όσο και αντιβακτηριακές δραστικότητες. Πιστεύεται, ότι αυτά τα μόρια προσδένονται μη ειδικά, με ιικές και κυτταρικές μεμβράνες και μπορεί να οδηγήσει σε φωτο-οξείδωση των παθογόνων και να τις σκοτώσει.

</doc>
<doc id="55803" url="https://el.wikipedia.org/wiki?curid=55803" title="Ευρωμπάσκετ 1995">
Ευρωμπάσκετ 1995

Η διοργάνωση του 29ου ευρωπαϊκού πρωταθλήματος καλαθοσφαίρισης το 1995 (γνωστό και ως Ευρωμπάσκετ 1995) οργανώθηκε από τη FIBA Europe. Το τουρνουά διοργάνωσε η Ελλάδα για δεύτερη φορά μετά την επιτυχία του 1987 και έλαβε χώρα στην Ολυμπιακό Κλειστό Γυμναστήριο, Αθήνα, από τις 21 Ιουνίου ως τις 2 Ιουλίου. Νικήτρια ήταν η εθνική ομάδα της Γιουγκοσλαβίας, που επέστρεψε στις διοργανώσεις μετά τον αποκλεισμό της λόγω του εμφυλίου, μετά από έναν συγκλονιστικό τελικό, και για πολλούς έναν από τους καλύτερους του ευρωμπάσκετ που έγιναν ποτέ, με αντίπαλο την Λιθουανία. Ουσιαστικά, ο τελικός ήταν αγώνας δύο προσωπικοτήτων, του Αλεξάντερ Τζόρτζεβιτς από τους Γιουγκοσλάβους, ο οποίος πέτυχε 41 πόντος πετυχαίνοντας 9/12 τρίποντα, και του Σαρούνας Μαρτσουλιόνις από τους Λιθουανούς με 32 πόντους και 15/18 σουτ εντός πεδιάς. Ο δεύτερος ανακηρύχθηκε και MVP του τουρνουά. Να σημειώσουμε ότι η εθνική ομάδα της Λιθουανίας στηρίχτηκε οικονομικά από τους δύο παίκτες της, τον Άρβιντας Σαμπόνις και τον Σαρούνας Μαρτσουλιόνις, για να μπορέσει να εμφανιστεί στο Ευρωμπάσκετ. Μεγάλη απογοήτευση του τουρνουά ήταν η προηγούμενη πρωταθλήτρια, η Γερμανία, η οποία κατέλαβε μόλις τη δέκατη θέση.
Αποτελέσματα.
Στον προκριματικό γύρο, οι ομάδες χωρίστηκαν σε 2 ομίλους των επτά ομάδων. Οι πρώτες τέσσερις ομάδες συνέχισαν απ' ευθείας στα προημιτελικά.
Προκριματικός Γύρος 1.
Γκρουπ A.
21 Ιουνίου
22 Ιουνίου
23 Ιουνίου
24 Ιουνίου
26 Ιουνίου
27 Ιουνίου
28 Ιουνίου
Γκρουπ B.
21 Ιουνίου
22 Ιουνίου
23 Ιουνίου
24 Ιουνίου
26 Ιουνίου
27 Ιουνίου
28 Ιουνίου
Εξωτερικοί σύνδεσμοι.
&lt;br&gt;

</doc>
<doc id="55804" url="https://el.wikipedia.org/wiki?curid=55804" title="Ζωτικός χώρος">
Ζωτικός χώρος

Η Γερμανική έννοια του Lebensraum, που αποδίδεται στα ελληνικά ως ζωτικός χώρος περιλαμβάνει πολιτικές και πρακτικές εποικιστικής αποικιοκρατίας που επικράτησαν στην Γερμανία από τη δεκαετία του 1890 ως τη δεκαετία του 1940. Γνωρίζοντας πρώτα διάδοση περίπου το 1901, ο ζωτικός χώρος έγινε γεωπολιτικός στόχος της Αυτοκρατορικής Γερμανίας κατά τον Πρώτο Παγκόσμιο Πόλεμο (1914–1918) αρχικά, ως το κύριο στοιχείο του Προγράμματος του Σεπτεμβρίου (γερμανικά: "Septemberprogramm") της εδαφικής επέκτασης&lt;ref name="E/N301"&gt;&lt;/ref&gt;. Η πιο ακραία μορφή αυτής της ιδεολογίας υποστηρίχθηκε από το Ναζιστικό Κόμμα και τη Ναζιστική Γερμανία μέχρι το τέλος του Δεύτερου Παγκοσμίου Πολέμου
Μετά την άνοδο του Αδόλφου Χίτλερ στην εξουσία, το "Lebensraum" έγινε η ιδεολογική αρχή του Ναζισμού και παρείχε δικαιολόγηση για την εδαφική επέκταση της Γερμανίας στην Ανατολικό-Κεντρική Ευρώπη. Η Ναζιστική πολιτική του "Generalplan Ost" (Μεγάλο σχέδιο για την Ανατολή, ή Γενικό σχέδιο για την Ανατολή) βασιζόταν στα δόγματα του Ζωτικού χώρου. Διατύπωνε την αρχή ότι οι περισσότεροι ιθαγενείς κάτοικοι (πολίτες εκείνων των χωρών) της Ανατολικής Ευρώπης θα πρέπει να απομακρυνθούν μόνιμα (είτε μέσω μαζικών εκτοπίσεων στη Σιβηρία, με θάνατο, ή υποδούλωση), περιλαμβανομένων των Πολωνών, Ουκρανών, Ρώσων, και άλλων Σλαβικών εθνών που θεωρούνταν κατώτεροι και μη Άριοι. Η Ναζιστική κυβέρνηση σκόπευε στην εποίκιση εκ νέου αυτών των εδαφών με Γερμανούς εποίκους, στο όνομα του Ζωτικού χώρου, κατά το Δεύτερο Παγκόσμιο και μετά από αυτόν. Όλοι οι αυτόχθονες πληθυσμοί θα αποδεκατίζονταν με λιμό, επιτρέποντας έτσι τη γεωργική τους παραγωγή να «ταΐσει» τη Γερμανία. 
Το στρατηγικό πρόγραμμα του Χίτλερ για την παγκόσμια επικράτηση βασιζόταν στην πεποίθηση της δύναμης του Ζωτικού χώρου, που πραγματοποιείται μια φυλετικά ανώτερη κοινωνία. Άτομα που θεωρούνταν ότι ανήκαν σε κατώτερες φυλές, μέσα στις περιοχές που περιελάμβανε η επέκταση του Ζωτικού χώρου, υποβάλλονταν σε εκτόπιση ή εξόντωση. Η ευγονική της ιδεολογίας του Ζωτικού χώρου είχε ως μία βάση της το δικαίωμα της Γερμανικής Άριας ανώτερης φυλής (γερμανικά: Herrenvolk) να απομακρύνει τους αυτόχθονες πληθυσμούς που θεωρούσαν κατώτερης φυλετικής προέλευσης (γερμανικά: Untermenschen) . Η Ναζιστική Γερμανία επίσης υποστήριξε άλλα «Άρια» έθνη στην επίτευξη των δικών τους Ζωτικών χώρων, όπως το "spazio vitale" της Φασιστικής Ιταλίας.

</doc>
<doc id="55807" url="https://el.wikipedia.org/wiki?curid=55807" title="Κλεισθένης">
Κλεισθένης

Ο Κλεισθένης του Αλκμεωνίδου ο Αθηναίος υπήρξε Αθηναίος πολιτικός του 6ου αι. π.Χ., της οικογένειας των Αλκμεωνιδών, και εγγονός του Κλεισθένη του Σικυώνιου. Θεωρείται ο ‘’πατέρας’’ της δημοκρατίας αφού από το 508-507 π.Χ. έθεσε τις βάσεις για τη δημοκρατική μεταρρύθμιση της Αθήνας.
Η πολιτική πορεία του Κλεισθένη και κατά επέκταση η προσωπική του ζωή ήταν αρκετά δύσκολη. Εξορίστηκε τρεις φορές για τα πολιτικά του πιστεύω και μετά το τέλος της τυραννίδας των Πεισιστρατιδών επιστρέφει στην Αθήνα. Οι πολιτικές παρατάξεις που επανεμφανίστηκαν ήταν η παράταξη των Παραλιών με επικεφαλή τον Κλεισθένη και η παράταξη των Πεδινών με επικεφαλή τον Ισαγόρα, με την δεύτερη να χάνει την υποστήριξη του λαού καθώς ο Ισαγόρας προσπάθησε να επιβάλλει ολιγαρχικό καθεστώς. Τότε ο Κλεισθένης ανέλαβε να μεταρρυθμίσει το πολίτευμα της Αθήνας με στόχο να το κάνει δημοκρατικό.
Τα μέτρα του είχαν βάση την ισηγορία και την ισονομία.Κατάργησε το προγενέστερο σύστημα κοινωνικής διαίρεσης και δημιούργησε δέκα τεχνητές φυλές με στόχο την αποτροπή της πάλης των τάξεων. Διαχώρισε την τοπική δύναμη των φυλών με την μέθοδο των τριττύων, χώρισε την Αττική σε μεγάλο αριθμό δήμων και οι κάτοικοι απέκτησαν επώνυμο με βάση τον δήμο όπου ήταν εγγεγραμμένοι. Πολιτογράφησε όλους τους μέτοικους και απελεύθερους κατοίκους της Αττικής με αποτέλεσμα να αποκτήσουν δικαιώματα Αθηναίου πολίτη. Αύξησε τον αριθμό των βουλευτών από τετρακόσιους σε πεντακόσιους, καθώς επίσης άλλαξε και τον τρόπο εκλογής τους. Για την προστασία τους πολιτεύματος από την τυραννίδα αντικατέστησε τον επώνυμο άρχοντα από την κορυφή της πολιτείας και στη θέση του όρισε ένα απλό βουλευτή από τους πεντακόσιους όπου άλλαζε κάθε ημέρα και εκλεγόταν με κλήρο. Επιπλέον δημιούργησε την διαδικασία του οστρακισμού κατά την οποία οι πολίτες της Αττικής με βάση κάποια κριτήρια μπορούσαν να θέσουν σε εξορία άτομα που θεωρούσαν επικίνδυνα για το πολίτευμα. Τέλος ενίσχυσε τις αρμοδιότητες της Εκκλησίας του Δήμου όπου πλέον είχε την δυνατότητα να επικυρώνει ή να απορρίπτει αποφάσεις του Άρειου Πάγου που αφορούσαν καταδίκη σε θανατική ποινή. 
Μετά την καθιέρωση και εφαρμογή των μεταρρυθμίσεων του ο Κλεισθένης απομακρύνθηκε από την πολιτική ζωή. Δυστυχώς δεν υπάρχει κάποια αρχαία πηγή που να αναφέρει για τον θάνατο του.
Βιογραφία.
Ο Κλεισθένης γεννήθηκε το 570 π.Χ από αριστοκρατική οικογένεια και καταγόταν από το γένος των Αλκμεωνιδών. Γιος της και εγγονός του Κλεισθένη του Σικυώνιου. Σε αντίθεση με τον παππού του που ήταν τύραννος, ο ίδιος υιοθέτησε πολιτικά δημοκρατικές αντιλήψεις. Όταν ο Πεισίστρατος ανέλαβε την εξουσία της Αθήνας ως τύραννος εξόρισε τους πολιτικούς αντιπάλους του και τους Αλκμεωνίδες.Μετά τον θάνατο του το 527 π.X. ο Κλεισθένης επιστρέφει στην Αθήνα και αναδεικνύεται επώνυμος άρχων. Λίγα χρόνια μετά οι διάδοχοι του Πεισίστρατου, Ίππαρχου και Ιππία εξορίζουν και πάλι τον Κλεισθένη. Το 514 π.Χ ο Αρμόδιος και ο Αριστογείτονας δολοφονούν τον Ίππαρχο με αποτέλεσμα ο Ιππίας να σκληρύνει ακόμα περισσότερο την στάση του προς τον λαό της Αθήνας. Αυτό οδήγησε τον Κλεισθένη να ζητήσει από το Μαντείο των Δελφών να πείσει τους Σπαρτιάτες να τον βοηθήσουν να απελευθερώσει την Αθήνα από την τυραννία. Η έκκληση βοήθειας του Κλεισθένη έγινε αποδεκτή από το Μαντείο καθώς το γένος του, είχε βοηθήσει στο παρελθόν την ανοικοδόμηση του ιερού όταν αυτό καταστράφηκε από πυρκαγιά. Με επικεφαλή τον Κλεισθένη ο βασιλιάς Κλεομένη Α΄ φέρνει στρατό στην Αττική και σε συνδυασμό με τις δυνάμεις των πολιτικών αντιπάλων του Ιππία πολιόρκησαν την Ακρόπολη. Ο Ιππίας εκδιώχθηκε και αρκετοί από τους οπαδούς του θανατώθηκαν. Το 510 π.Χ μετά το τέλος της τυραννίδας επανεμφανίστηκαν στην Αθήνα δύο πολιτικές παρατάξεις. Η παράταξη των Παραλιών με επικεφαλή τον Κλεισθένη και η παράταξη των Πεδινών στην οποία ανήκε η αριστοκρατική τάξη με επικεφαλή τον Ισαγόρα. Το 508 π.Χ ο Κλεισθένης μαζί με εφτακόσιες αθηναϊκές οικογένειες εξορίστηκαν από τον βασιλιά Κλεομένη Α΄. Ταυτόχρονα ο Ισαγόρας προσπάθησε να αντικαταστήσει την Βουλή με τριακόσιους δικούς του ανθρώπους για να επιβάλλει ολιγαρχικό καθεστώς. Το εγχείρημα αυτό απέτυχε καθώς ο αθηναϊκός λαός ξεσηκώθηκε καλώντας πίσω τον Κλεισθένη και διώχνοντας τους Σπαρτιάτες. Με την επιστροφή του στην Αθήνα ο Κλεισθένης θέτει ένα σύνολο μεταρρυθμίσεων από το οποίο γεννιέται η Αθηναϊκή δημοκρατία.
Πολιτικό έργο-μεταρρυθμίσεις.
Το 508 π.Χ έως και το 507 π.Χ ο Κλεισθένης εφάρμοσε ένα σύστημα μεταρρυθμίσεων το οποίο αποτέλεσε τους πυλώνες της Αθηναϊκής δημοκρατίας. Το πολιτειακό του πλάνο βασιζόταν στην τοπογραφία. Δημιούργησε δέκα τεχνητές φυλές που η ονοματολογία τους αφορούσε ήρωες της Αθήνας  αντικαθιστώντας τις τέσσερις παλαιές ιωνικές φυλές. Η κάθε μία από τις δέκα φυλές χωρίστηκε σε τρεις κατηγορίες ονόματι τριττύες. Η πρώτη τριττύα αφορούσε την πόλη(το  άστυ) , η δεύτερη  τις μεσόγειες περιοχές και η τρίτη  τις παράλιες περιοχές. Η κάθε μία από αυτές τριττύες χωρίστηκε σε δέκα μέρη και σε κάθε φυλή μεμονωμένα δόθηκε με διαδικασία κλήρωσης ένα μέρος και από τις τρεις τριττύες. Σκοπός αυτού του σχεδίου ήταν να διαχωριστεί η τοπική δύναμη των φυλών. Παράλληλα χώρισε την Αττική σε εκατό δήμους με αυτούς γύρω από την πόλη να είναι οι μεγαλύτεροι.
Οι κάτοικοι μετανομάστηκαν με βάση τον δήμο στον οποίο ανήκαν και έτσι έπαψε να υπάρχει ταξική πάλη ανάμεσα σε παλιούς Αθηναίους και τους νεοπολίτες. Επίσης η φορολόγηση κάθε πολίτη και κατ’ επέκταση τα πολιτικά του δικαιώματα   εξαρτώταν από το ετήσιο εισόδημα του. Οι τάξεις που όρισε ήταν οι Πεντακοσιομέδιμνοι, οι Ιππείς ή αλλιώς Τριακοσιομέδιμνοι, οι Ζευγίτες ή αλλιώς Διακοσιομέδιμνοι  και οι Θήτες. Επιπλέον πολιτογράφησε όλους τους μέτοικους και απελεύθερους με αποτέλεσμα να αποκτήσουν δικαιώματα αθηναίου πολίτη.
Στην εκλογή βουλευτών δεν είχαν δικαίωμα μόνο οι  Πεντακοσιομέδιμνοι όπως ίσχυε προγενέστερα αλλά πλέον και οι Ιππείς και οι Ζευγίτες. Η κατώτερη οικονομικά τάξη δηλαδή οι Θήτες δεν είχαν το δικαίωμα του εκλέγεσθαι απέκτησαν όμως το δικαίωμα του εκλέγειν. Τα μέλη της Βουλής αυξήθηκαν από τετρακόσια σε πεντακόσια αφού κάθε χρόνο εκλέγονταν πενήντα βουλευτές από κάθε φυλή με διάρκεια θητείας 35 ή 36 ημέρες. Αντικατέστησε τον επώνυμο άρχοντα από την κορυφή της πολιτείας ο οποίος είχε διάρκεια θητείας ενός έτους και θα μπορούσε να αποτελέσει κίνδυνο για το πολίτευμα. Την θέση του πήρε ένας απλός βουλευτής από τους πεντακόσιους ο οποίος άλλαζε κάθε ημέρα και αναδεικνυόταν με κλήρο. Μία από τις πιο σημαντικές αρμοδιότητες της Βουλής ήταν η κατάρτιση των νομοσχεδίων που επρόκειτο να συζητηθούν και να ψηφισθούν από την Εκκλησία του Δήμου. Ενίσχυσε τις αρμοδιότητες της Εκκλησίας του Δήμου με το να έχει δικαίωμα επικύρωσης ή ακύρωσης μιας απόφασης του Άρειου Πάγου που αφορούσε θανατική ποινή.
Τέλος δημιούργησε την διαδικασία του οστρακισμού με στόχο την προστασία του πολιτεύματος από μια επερχόμενη τυραννία. Οι πολίτες της Αθήνας μπορούσαν να γράψουν πάνω σε ένα σπασμένο κομμάτι αγγείου το όνομα κάποιου που θεωρούσαν οι ίδιοι ότι αποτελεί απειλή για την δημοκρατία. Αν οι ψήφοι έφθαναν συνολικά τις έξι χιλιάδες τότε αυτός ο πολίτης εξοριζόταν από την Αθήνα χωρίς όμως να χάσει τα πολιτικά του δικαιώματα και την περιουσία του καθώς θα μπορούσε να γίνει ανάκληση της εξορίας του με την ίδια διαδικασία ή όταν θα τελείωνε η ποινή του να επιστρέψει πίσω στην Αττική.

</doc>
