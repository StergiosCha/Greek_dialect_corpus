<doc id="61646" url="https://el.wikipedia.org/wiki?curid=61646" title="Πανεπιστημια ελλαδας">
Πανεπιστημια ελλαδας



</doc>
<doc id="61647" url="https://el.wikipedia.org/wiki?curid=61647" title="Όφα της Μερκίας">
Όφα της Μερκίας

Ο Όφα της Μερκίας, ή Όφφα της Μερκίας ("Offa of Mercia", πέθανε στις 29 Ιουλίου 796) βασιλιάς της Μερκίας (757–796), ήταν γιος του Θίνγκφριθ, απευθείας απόγονος του Εόβα της Μερκίας, αδελφού του Πέντα της Μερκίας που είχε βασιλεύσει τον προηγούμενο αιώνα. Ανέβηκε στον θρόνο μετά από εμφύλια σύγκρουση που ξέσπασε με την δολοφονία του προκατόχου του Έθελμπαλντ της Μερκίας, νίκησε τον άλλο διεκδικητή Μπέορνρεντ της Μερκίας. Τα πρώτα χρόνια της βασιλείας του κέρδισε τον έλεγχο στα εδάφη της Μίντλαντς, με πλεονέκτημα την αστάθεια που επικρατούσε στο Βασίλειο του Κέντ έγινε κυρίαρχος στο Κεντ (762) και στο Σάσσεξ (771). Την δεκαετία του 780 επεκτάθηκε στην Νότια Αγγλία χάρη στην συμμαχία του με τον Μπέορτρικ του Ουέσσεξ, ο Μπέορτρικ παντρεύτηκε την κόρη του Όφα Ίντμπουρ και ο πεθερός του απέκτησε τον έλεγχο στα νοτιοανατολικά. Έγινε κύριος στο Βασίλειο της Ανατολικής Αγγλίας όταν αποκεφαλίστηκε με διαταγή του ο Έθελμπερτ Β΄ της Ανατολικής Αγγλίας (794), πιθανότατα επειδή εξεγέρθηκε εναντίον του.
Ήταν Χριστιανός βασιλιάς αλλά ήρθε σε σύγκρουση με τον Αρχιεπίσκοπο του Καντέρμπερι Ζανμπέρθ. Ο Όφα πίεζε τον πάπα Ανδριανό Α΄ να χωρίσει στα δύο την Αρχιεπισκοπή του Καντέρμπερι και να μετατρέψει το ένα τμήμα της στην αρχιεπισκοπή του Λίχφιλντ, αυτό σήμαινε ότι ο Αρχιεπίσκοπος του Καντέρμπερι θα έχανε μέρος της εξουσίας του. Ο στόχος του Όφα ήταν να γίνει η στέψη σαν βασιλιά του γιου του Έγκφριθ της Μερκίας από τον νέο αρχιεπίσκοπο του Λίχφιλντ, ο Ζανμπέρθ πιθανότατα αρνήθηκε να πραγματοποιήσει την τελετή που έγινε τελικά το 787. Ο Όφα είχε μία διαφωνία με τον επίσκοπο του Ουόρσεστερ που επιλύθηκε στο Συμβούλιο του Μπρέντφορντ (781).
Πολλά νομίσματα της βασιλείας του Όφα περιέχουν κομψές απεικονίσεις του ίδιου και της συζύγου του Κινεθρίθ της μοναδικής βασίλισσας των Αγγλοσαξόνων που απεικονίζεται σε νόμισμα, ξεπερνούν κατά πολύ σε ποιότητα τα σύγχρονα νομίσματα των Φράγκων. Μόνο τρία από τα νομίσματα αυτά έχουν διασωθεί, το ένα είναι αντίγραφο από ένα Δηνάριο των Αββασιδών με ένα Αραβικό κείμενο από την μία πλευρά και την επιγραφή "Όφα βασιλεύς" από την άλλη. Είναι αβέβαιη η χρήση των χρυσών νομισμάτων, πιθανότατα κόπηκαν σαν δώρα με προορισμό την Ρώμη. Πολλοί ιστορικοί κρίνουν τον Όφα σαν τον ισχυρότερο Αγγλοσάξονα βασιλιά πριν τον Αλφρέδο τον Μέγα, επεκτάθηκε στην Νορθούμπρια όταν η κόρη του Έλφλιντ της Μερκίας παντρεύτηκε τον Έθελρεντ Α΄ της Νορθουμβρίας (792). Οι ιστορικοί βλέπουν την βασιλεία του σαν μια έντονη επιθυμία να ενώσει ολόκληρη την Αγγλία σε ένα βασίλειο αλλά όπως γράφει κάποιος σύγχρονος ιστορικός "άφησε πίσω του φήμη, όχι θρύλους". Ο Όφα πέθανε λιγότερο από πέντε μήνες πριν ανέβει στον θρόνο ο Κοένγουλφ της Μερκίας (796), τον διαδέχθηκε ο γιος του Έγκφριθ. 
Πρώτα χρόνια.
Πληροφορίες από πηγές.
Το πρώτο ήμισυ του 8ου αιώνα ο κυρίαρχος Αγγλοσάξονας βασιλιάς σε όλα τα εδάφη νότια από τον ποταμό Χάμπερ ήταν ο Έθελμπαλντ της Μερκίας. Ο Έθελμπαλντ ήταν ο ένας από τους επτά πανίσχυρους βασιλείς της Μερκίας που κυβέρνησαν από τα μέσα του 7ου αιώνα μέχρι τις αρχές του 9ου αιώνα, στην συνέχεια έγινε βασιλιάς ο Εγβέρτος του Ουέσσεξ και η εξουσία της Μερκίας εξασθένησε.
Η δύναμη και η ισχύς του Όφα τον έκανε έναν από τους ισχυρότερους βασιλείς στην Μεσαιωνική Μεγάλη Βρετανία αλλά δεν υπάρχει καμία σύγχρονη βιογραφία του. Οι περισσότερες πληροφορίες παρέχονται από το Αγγλοσαξονικό χρονικό που έγραψαν αργότερα στην αυλή των Δυτικών Σαξόνων, είναι προκατηλειμένο ωστόσο υπέρ του βασιλείου του Ουέσσεξ και αρνητικό για τους βασιλείς της Μερκίας. Η δύναμη του Όφα φαίνεται από τα διατάγματα τα οποία συνήθως ήταν δωρεές γής σε οπαδούς του ή σε κληρικούς. Τα διατάγματα αναφέρουν τα ονόματα ενός βασιλέως "κυριάρχου" και ενός "υποτελούς", ένας από τους υποτελείς του Όφα καταγράφεται ο Έθελρικ του Γούστερ. 
Ο μοναχός Βέδας τον 8ο αιώνα στο έργο του "Αγγλοσαξονική Ιστορία" καλύπτει όλα τα γεγονότα στα Αγγλοσαξονικά βασίλεια μετά το 731, συνεπώς και την βασιλεία του Όφα. Το "Ανάχωμα του Όφα" που κατασκευάστηκε το μεγαλύτερο τμήμα του στην βασιλεία του αποτελεί απόδειξη για τις μεγάλες οικονομικές του δυνατότητες και τις οργανωτικές του ικανότητες. Άλλη μία πηγή είναι ένα έγγραφο με το όνομα "Φυλετική Κράτηση", δίνει περισσότερες πληροφορίες για την εκτεταμένη εξουσία του Όφα αν και η αυθεντικότητα του αμφισβητείται. Μια μεγάλη σειρά από επιστολές που έγραψε ο Αλκουίνος της Υόρκης ένας διακεκριμένος Άγγλος ιερέας που ήταν ένας από τους βασικούς του συμβούλους και έζησε μία δεκαετία στην αυλή του Καρλομάγνου δίνει περισσότερες πληροφορίες. Οι επιστολές αυτές αποκαλύπτουν τις έντονες σχέσεις του Όφα με την ηπειρωτική Ευρώπη και το νομισματικό του σύστημα στα πρότυπα με αυτό που χρησιμοποιούσε η Δυναστεία των Καρολιδών.
Οικογενειακή καταγωγή.
Την καταγωγή του Όφα μας παρέχει μια Αγγλική συλλογή με τέσσερα γενεαλογικά δέντρα των βασιλέων της Μερκίας, γενάρχης όλων των βασιλέων ήταν ο Πίμπα της Μερκίας που κυβέρνησε την Μερκία τον 7ο αιώνα και ήταν πατέρας του Πέντα της Μερκίας. Ο Όφα κατάγεται από τον γιο του Πίμπα Εόβα της Μερκίας ακολουθούν άλλες τρεις γενεές : Όσμοντ, Έανγουλφ και ο πατέρας του Όφα Θίνγκφριθ. Ο Έθελμπαλντ που κυβέρνησε την Μερκία περισσότερο από 40 χρόνια πριν τον Όφα καταγόταν σύμφωνα με τα γενεαλογικά δέντρα επίσης από τον Εόβα, ο παππούς του Όφα Έανγουλφ ήταν πρώτος ξάδελφος του Έθελμπαλντ. Ο Έθελμπαλντ παραχώρησε πολλά εδάφη στον Έανγουλφ στην περιοχή του Γούστερ, αυτό δείχνει ότι η καταγωγή τους προέρχεται από την ίδια οικογένεια. Ο Όφα αναφέρει τον Έθελμπαλντ σαν συγγενή του και ο αδελφός του Έθελμπαλντ μπορούσε να εκδίδει διατάγματα και μετά την άνοδο του Όφα στον θρόνο της Μερκίας.
Άνοδος στον θρόνο.
Δεν είναι γνωστή η καταγωγή της συζύγου του Κινεθρίθ, το ζεύγος είχε τουλάχιστον έναν γιο τον Έγκφριθ και τρείς κόρες : Έλφφλιντ, Ίντμπουρ και Έθελμπουργκ.
Ακούγεται ότι η Έθελμπουργκ ήταν η ηγουμένη συγγενής του βασιλιά Ίλντριντ του Γούστερ αλλά υπήρχε και άλλη επιφανέστατη γυναίκα τότε με το ίδιο όνομα.
Ο Έθελμπαλντ κυβέρνησε την Μερκία από την άνοδο του στον θρόνο (716) μέχρι την δολοφονία του (757). Ο Βέδας στο έργο του "Εκκλησιαστική Ιστορία" γράφει ότι ο Έθελμπαλντ δολοφονήθηκε "κρυφά στο υπνοδωμάτιο από τους σωματοφύλακες του" χωρίς να αναφέρει τον λόγο, τον διαδέχτηκε ο Μπέορνρεντ της Μερκίας αλλά η βασιλεία του ήταν "πολύ μικρή και ατυχής". Ο Βέδας συνεχίζει ότι ο Όφα "έβαλε στόχο να κερδίσει το βασίλειο του με κάθε μέσο, ακόμα και με αιματοχυσία". Ο Όφα πιθανότατα δεν είχε προλάβει να τον ανατρέψει μέχρι την επόμενη χρονιά (758) αν και ένα διάταγμα του 789 καταγράφει την χρονιά σαν το 31ο έτος της βασιλείας του. Στην σύγκρουση για την διαδοχή ο Όφα χρειαζόταν την στήριξη των δορυφορικών κρατιδίων της Μερκίας όπως το Γούστερ και οι Μαγκονσίτες. Τα διατάγματα που εκδόθηκαν τον δεύτερο χρόνο της βασιλείας του Όφα αναφέρουν τους τοπικούς βασιλείς του Γούστερ ως "υποτελείς", σύντομα έκαναν υποτελείς τους και τους Μαγκονσίτες αφού δεν καταγράφεται ανεξάρτητος κυβερνήτης τους μετά το 740. 
Ο Όφα πιθανότατα κέρδισε τον έλεγχο και στο βασίλειο του Λίντσεϊ, η τοπική ανεξάρτητη δυναστεία εξαφανίστηκε την ίδια εποχή. Δεν υπάρχουν πολλές πληροφορίες σχετικά με την ιστορία των Ανατολικών Σαξόνων τον 8ο αιώνα, το Λονδίνο και το Μίντλσεξ ανήκαν στο βασίλειο του Έσσεξ το οποίο από την εποχή του Έθελμπαλντ πέρασε στον έλεγχο της Μερκίας. Ο Έθελμπαλντ και ο Όφα παραχωρούσαν με διατάγματα εκτάσεις γης στο Λονδίνο και το Μίντλσεξ όπως επιθυμούσαν, σε ένα διάταγμα στο Χάροου (767), δεν υπάρχει κανένας τοπικός κυβερνήτης. Το Λονδίνο και το Μίντλσεξ ήρθαν γρήγορα υπό τον έλεγχο του Όφα από την αρχή της βασιλείας του. Ο Οίκος των Ανατολικών Σαξόνων επέζησε τον 8ο αιώνα, το Έσσεξ διατήρησε τους τοπικούς βασιλείς ως υποτελείς της Μερκίας. Τα πρώτα χρόνια της βασιλείας του ο Όφα δεν μπορούσε να επεκτείνει την εξουσία του πέρα από τα παραδοσιακά όρια του βασιλείου της Μερκίας. Ο Έθελμπαλντ είχε καταφέρει να επεκτείνει το βασίλειο του σε ολόκληρη την νότια Αγγλία αλλά ο εμφύλιος που ακολούθησε το εξασθένισε σημαντικά, μετά το 764 άρχισε να επεκτείνεται ξανά.
Έλεγχος των βασιλείων.
Κέντ.
Ο Όφα φαίνεται ότι είχε πετύχει μία ασταθή κυριαρχία στο Κεντ μετά το 762. Το Κεντ είχε μακρόχρονη παράδοση κοινής βασιλείας, το Ανατολικό και το Δυτικό Κεντ κυβερνήθηκαν από διαφορετικούς βασιλείας αλλά ο ένας από αυτούς ήταν ο κυρίαρχος. Πριν το 762 βασίλευσαν ο Έθελμπερτ Β΄ του Κεντ και ο Έαντμπερτ Α΄ του Κεντ, καταγράφεται επίσης σαν βασιλιάς ο Ίρντγουλφ, γιος του Έαντμπερτ Α΄. Μετά τον θάνατο του Έθελμπερτ Β΄ (762) οι Έαντμπερτ Α΄ και ο Ίρντγουλφ αναφέρονται για τελευταία φορά την ίδια χρονιά, τα διατάγματα κατόπιν καταγράφουν διαφορετικούς βασιλείς όπως ο Σίγκερεντ, ο Έανμουντ και ο Χίχμπερχτ. Την εποχή που ο Όφα έκανε δωρεά γης στο Ρότσεστερ (764) αναφέρεται σαν βασιλιάς του Κεντ ο Χίχμπερχτ, άλλος ένας βασιλιάς εμφανίστηκε μαζί του ο Εγβέρτος σε διάταγμα που επικυρώθηκε από τον Όφα (765). Η εξουσία του Όφα στο Κεντ ήταν σαφής εκείνη την εποχή, φαίνεται καθαρά ότι ο Χίχμπερχτ είχε τοποθετηθεί από τον ίδιο σαν υποτελής του. Οι ιστορικοί διαφωνούν σχετικά με την χρονιά που απέκτησε ο Όφα την εξουσία στο Κεντ. Σε ένα διάταγμα σχετικά με τα εδάφη του Εγβέρτου γράφει "θα ήταν λάθος να παραχωρήσω γη που ανήκει στον ίδιο υπό την εξουσία άλλου χωρίς την σύμφωνη γνώμη του" αλλά ο χρόνος που εκδόθηκε είναι άγνωστος. Το πιθανότερο είναι να απέκτησε ο Όφα τον έλεγχο του Κεντ την περίοδο 764 - 776 αλλά για την περίοδο 765 - 776 δεν υπάρχουν καθόλου στοιχεία πέρα από δύο διατάγματα που εκδόθηκαν το 774 στα οποία παραχωρεί γή στο Κεντ. Πολλοί ιστορικοί αμφισβητούν την γνησιότητα των διαταγμάτων του 774, περιορίζουν την εξουσία του Όφα στο Κεντ μόνο την διετία 764 - 765.
Το Αγγλοσαξονικό Χρονικό αναφέρει ότι "ο στρατός της Μερκίας και οι κάτοικοι του Κεντ πολέμησαν στο Ότφορντ" (776) αλλά δεν παρέχει το αποτέλεσμα της μάχης. 
Θεωρείται παραδοσιακά νίκη της Μερκίας αλλά δεν υπάρχει καμιά απόδειξη για την κυριαρχία της Μερκίας στο Κεντ μέχρι το 785, ένα διάταγμα του βασιλιά του Κεντ Ίλμουντ (784) αποδεικνύει ότι η Μερκία στην πραγματικότητα ηττήθηκε στο Ότφορντ. Η αιτία της σύγκρουσης είναι άγνωστη, αν ο Όφα είχε υπό την εξουσία του το Κεντ μέχρι το 776 ήταν στην πραγματικότητα επανάσταση των κατοίκων του Κεντ εναντίον του. Ο Ίλμουντ του Κεντ εξαφανίζεται κατόπιν από τις ιστορικές πηγές και τα διατάγματα του Όφα την περίοδο 785 - 789 ξεκαθαρίζουν ότι η κυριαρχία του στο Κεντ ήταν σαφής. Τα διατάγματα δείχνουν ότι τότε ο Όφα αντιμετώπισε το Κεντ "σαν επαρχία του βασιλείου του", η εξουσία του ξεπερνούσε τα όρια της απλής υποτέλειας, ήταν ενσωμάτωση. Σύμφωνα με τα λόγια ενός ιστορικού "ο Όφα δεν ήταν ο αντίπαλος ούτε ο κυρίαρχος των βασιλέων του Κεντ". Η κυριαρχία της Μερκίας στο Κεντ συνεχίστηκε μέχρι τον θάνατο του Όφα (796), εκείνη την χρονιά ο Έαντμπερτ Β΄ πέτυχε προσωρινά την ανεξαρτησία του Κεντ. Ο Ίλμουντ ήταν πιθανότατα ο πατέρας του μετέπειτα βασιλιά Εγβέρτου του Ουέσσεξ, οι δραστηριότητες του Όφα στο Κεντ την δεκαετία του 780 σχετίζονται με την ανατροπή και την εξορία του Ίλμουντ στην Φραγκία (784). Το Χρονικό γράφει ότι ο Εγβέρτος επιτέθηκε στο Κεντ (825) και οι κάτοικοι υποτάχθηκαν με ευχαρίστηση σε αυτόν επειδή "είχαν διώξει παλιότερα τους συγγενείς του". Η αναφορά στον Ίλμουντ δείχνει ότι εκείνη την χρονιά ήταν κυβερνήτης όλων των τοπικών βασιλείων, η επέμβαση του Όφα είχε στόχο να αποκτήσει την κυριαρχία.
Σάσσεξ.
Η εμπλοκή του Όφα στο βασίλειο του Σάσσεξ προέρχεται από διατάγματα και όπως στο Κεντ υπάρχει διαφωνία μεταξύ των ιστορικών για την εξέλιξη των γεγονότων, από τις πηγές βγαίνει το συμπέρασμα ότι κυβέρνησαν σποραδικά βασιλείς χωρίς να σχηματίσουν ενιαίο βασίλειο. Η υποτέλεια του δυτικού Σάσσεξ στον Όφα αναγνωρίστηκε γρήγορα από τους τοπικούς βασιλείς αλλά το ανατολικό Σάσσεξ γύρω από Χέιστινγκς υποτάχθηκε με μεγαλύτερη δυσκολία. Ο χρονικογράφος του 12ου αιώνα Σίμεον όφ Ντάραμ (1060 - 1129) αναφέρει ότι ο Όφα νίκησε τελικά τον "λαό του Χέιστινγκς" (771), αυτό αποδεικνύει ότι επεκτάθηκε εκείνη την χρονιά στο ανατολικό Σάσσεξ. Οι πολλές αμφιβολίες σχετικά με την γνησιότητα των διαταγμάτων έχουν οδηγήσει τους ιστορικούς στο συμπέρασμα ότι η κυριαρχία του Όφα στο Σάσσεξ περιορίστηκε μονάχα την διετία 770 - 771. Την περίοδο 772 - 790 δεν υπάρχουν αποδείξεις για την κυριαρχία της Μερκίας στο Σάσσεξ, φαίνεται ότι την απέκτησε ξανά στα μέσα της δεκαετίας του 780 όπως και στο Κεντ (784).
Ανατολική Αγγλία.
Ο Μπεόννα έγινε βασιλιάς της Ανατολικής Αγγλίας (758), τα πρώτα νομίσματα κόπηκαν στο όνομα του κάτι που δείχνει ανεξαρτησία από την Μερκία. Η ιστορία της Ανατολικής Αγγλίας είναι στην συνέχεια ασαφής, ακολούθησε η άνοδος του Έθελμπερτ Β΄ της Ανατολικής Αγγλίας (779) που ήταν ανεξάρτητος πολλά χρόνια και έκοβε νομίσματα στο όνομα του. Το Αγγλοσαξονικό Χρονικό γράφει ότι κατόπιν ο Όφα διέταξε τον Έθελμπερτ "να διακόψει την κοπή νομισμάτων με την μορφή του" (794). Στις αρχές της δεκαετίας του 790 ο Όφα έκοβε λίρες στην Ανατολική Αγγλία, ο Έθελμπερτ Β΄ επαναστάτησε κατόπιν εναντίον του και αποκεφαλίστηκε. Οι περισσότεροι ιστορικοί συμφωνούν με την άποψη ότι ο Όφα θανάτωσε τον Έθελμπερτ με εντολή της συζύγου του Κινεθρίθ όπως δείχνουν τα έγγραφα που εκδόθηκαν τον 11ο και τον 12ο αιώνα, οι σύγχρονοι ιστορικοί το αμφισβητούν. Ο θρύλος λέει ότι ο Έθελμπερτ αποκεφαλίστηκε στο Σάτον και τάφηκε έξι χιλιόμετρο νότια στο Χέρεφορντ, ο τόπος ταφής του έγινε για πολλά χρόνια ο δεύτερος δημοφιλής προορισμός λατρείας μετά το Καντέρμπερι.
Ουέσσεξ.
Ο Κίνεγουλφ του Ουέσσεξ ανέβηκε στον θρόνο του Ουέσσεξ (757) και ανέκτησε πολλές συνοριακές περιοχές τις οποίες ο Έθελμπαλντ είχε κατακτήσει από τους Δυτικούς Σάξονες, ο Όφα τον νίκησε (779) και ανέκτησε πολλά εδάφη κατά μήκος του Τάμεση. Δεν υπάρχουν διατάγματα στην συνέχεια που να αποδεικνύουν ότι ο Κίνεγουλφ ήταν υποτελής του Όφα, γι΄αυτό δεν μπορούμε να καταλήξουμε σε αυτό το συμπέρασμα. Μετά την δολοφονία του Κίνεγουλφ (786) τοποθετήθηκε στον θρόνο του Ουέσσεξ με την επέμβαση του Όφα ο Μπέορτρικ του Ουέσσεξ, φαίνεται ότι από τότε ο Μπέορτρικ αναγνώρισε επίσημα την υποτέλεια του στον Όφα. Τα νομίσματα κόπηκαν από τότε στο βασίλειο των Δυτικών Σαξόνων με το όνομα του Όφα, ο Μπέορτρικ έκοψε δικά του νομίσματα μόνο μετά τον θάνατο του Όφα. Η υποτέλεια έγινε επίσημη όταν ο Μπέορτρικ παντρεύτηκε την Ίντμπουρ, κόρη του Όφα. Το Χρονικό αναφέρει στην συνέχεια ότι οι δύο βασιλείς συμφώνησαν να στείλουν εξορία τον Εγβέρτο για "τρία χρόνια" στην Φραγκία, προσθέτοντας "ο Μπέορτρικ βοήθησε τον Όφα επειδή είχε η κόρη του ήταν σύζυγος του και βασίλισσα". Σύμφωνα με τους ιστορικούς τα "τρία χρόνια" ήταν σφάλμα και στην πραγματικότητα η εξορία του κράτησε 13 χρόνια δηλαδή την περίοδο 789 - 802. Η Ίντμπουρ καταγράφεται από τον Ασσέρ έναν Άγγλο χρονικογράφο που έγραψε τον 9ο αιώνα την "Ιστορία του Αλφρέδου του Μέγα", ο Ασσέρ γράφει ότι η δύναμη της Ίντμπουρ ήταν "πανίσχυρη σε ολόκληρο το βασίλειο" και "έγινε τύραννος όπως ο πατέρας της". Η εξουσία της στο Ουέσσεξ είναι βέβαιο ότι ήταν συνδεδεμένη με την κυριαρχία του πατέρα της.
Ο Όφα δεν είχε καμία εξουσία στο Ουέσσεξ μέχρι την εποχή που νίκησε τον Κίνεγουλφ (779), η νίκη αυτή ήταν απαραίτητη προυπόθεση για να ξεκινήσει τις παρεμβάσεις του στα νοτιοανατολικά. Όταν πέθαναν ο Εγβέρτος του Κεντ (784) και ο Κίνεγουλφ (786) ο Όφα απέκτησε τον πλήρη έλεγχο στο Ουέσσεξ μετατρέποντας τον γαμπρό του Μπέορτρικ σε υποτελή του. Τα γεγονότα και οι πηγές αποδεικνύουν ότι ο Όφα δεν είχε τον έλεγχο του Κεντ μετά το 764 όπως πιστεύουν πολλοί ιστορικοί. Οι γαμήλιες συμμαχίες του Όφα επεκτάθηκαν στην Νορθουμβρία όταν η κόρη του Έλλφλιντ παντρεύτηκε τον Έθελρεντ Α΄ της Νορθουμβρίας (792), δεν υπάρχουν ωστόσο αποδείξεις ότι ήταν υποτελής του.
Ουαλία και το Ανάχωμα του Όφα.
Ο Όφα προχώρησε σε πολλές εκστρατείες απέναντι στα Ουαλικά βασίλεια όπως η "μάχη του Χέρεφορντ" (760), τα "Χρονικά του Καμπραί" καταγράφουν και άλλες εκστρατείες του εναντίον των Ουαλών (778, 784, 796).
Το κορυφαίο έργο που σχετίζεται με την βασιλεία του είναι το "Ανάχωμα του Όφα", ένα μεγάλο γήινο χαντάκι που καθορίζει τα όρια ανάμεσα στην Αγγλία και την Ουαλία. Ο Άσσερ στο έργο του "Βιογραφία του Αλφρέδου του Μέγα" έγραψε "ένας σπουδαίος βασιλιάς με το όνομα Όφα κατασκεύασε ένα μεγάλο ανάχωμα ανάμεσα στην Ουαλία και την Μερκία που επεκτείνεται από θάλασσα σε θάλασσα". Το ανάχωμα ερευνήθηκε από τους αρχαιολόγους με τις πιο σύγχρονες επιστημονικές μεθόδους και χρονολογήθηκε την εποχή του Όφα. Πολλά ονόματα στην γύρω περιοχή τόσο στην Αγγλία όσο και στην Ουαλία μαρτυρούν την συνεισφορά του Όφα. Παρά την φράση του Άσσερ "από θάλασσα σε θάλασσα" το πιο πιθανό είναι ότι η αρχική κατασκευή του Όφα κάλυπτε μονάχα τα δύο τρίτα των συνόρων, στα βόρεια έφτανε περίπου σε απόσταση 8 χιλιόμετρα από την ακτή και στα νότια μέχρι το Κίνγκτον στο Χερεφορντσάιρ, σε απόσταση περίπου 80 χιλιόμετρα από το Κανάλι του Μπρίστολ. Το συνολικό μήκος της κατασκευής ήταν περίπου 103 χιλιόμετρα. Στην περιοχή υπάρχουν και άλλες παρόμοιες κατασκευές οι οποίες δεν μπορούν να χρονολογηθούν ώστε να βγάλουμε το συμπέρασμα ότι σχετίζονται με το "Ανάχωμα του Όφα".
Η κατασκευή του αναχώματος έγινε πιθανότατα για αμυντικούς λόγους προκειμένου να διευθύνει τις επιχειρήσεις του στην Ουαλία, οι Μερκιανοί μπορούσαν να επιλέξουν ελεύθερα την θέση της κατασκευής του. Υπάρχουν πολλοί οικισμοί στα δυτικά του φράγματος οι οποίοι τον 8ο αιώνα είχαν Αγγλικά ονόματα, αυτό δείχνει ότι οι Μερκιανοί τους παραχώρησαν σκόπιμα στους Ουαλούς. Μια εναλλακτική εξήγηση είναι ότι οι Κέλτες είχαν καταλάβει τους οικισμούς αυτούς και ο Όφα κατασκεύασε το φράγμα για να προστατεύσει την χώρα του από περισσότερες επιδρομές. Οι μεγάλες οικονομικές δυνατότητες που είχε στην κατασκευή του φράγματος παρουσιάζουν τον πλούτο του βασιλείου του. Θεωρείται από τους Άγγλους κορυφαία κατασκευή, συγκρίνεται μόνο με το Στόουνχεντζ που είχε κατασκευαστεί στην αρχαιότητα.
Πολιτική.
Ίδρυση νέας αρχιεπισκοπής.
Ο Όφα κυβέρνησε σαν χριστιανός βασιλιάς και υμνήθηκε από τον σύμβουλο του Καρλομάγνου Αλκουίνο, ήρθε ωστόσο σε σύγκρουση με τον αρχιεπίσκοπο του Καντέρμπερι Ζανμπέρθ. Ο αρχιεπίσκοπος υποστήριξε τον Εγβέρτο Β΄ του Κεντ που είχε έρθει σε σύγκρουση με τον Όφα για την επέμβαση του στο Κεντ την δεκαετία του 760. Ο Όφα έκανε κατάσχεση των εδαφών του Εγβέρτου στο Καντέρμπερι και ο Ζανμπέρθ διεκδίκησε το Κούκχαμ.
Ο πάπας Αδριανός Α΄ έστειλε Λεγάτους στην Αγγλία για να ελέγξουν την πρόοδο του χριστιανισμού και να καθοδηγήσουν τους βασιλείς, κληρικούς και ευγενείς. Αυτή ήταν η πρώτη παπική αποστολή στην Αγγλία από την εποχή που ο Αυγουστίνος Ιππώνος απεστάλη από τον πάπα Γρηγόριο Α΄ για να εκχριστιανίσει τους Αγγλοσάξονες (597). Οι απεσταλμένοι Γεώργιος επίσκοπος της Όστια και Θεοφύλακτος επίσκοπος του Τόντι επισκέφτηκαν το Καντέρμπερι και έγιναν δεκτοί από τον Όφα στην αυλή του. Ο Όφα και ο Κίνεγουλφ βρέθηκαν μαζί σε ένα Συμβούλιο στο οποίο συζήτησαν τα θέματα της αποστολής. Ο Γεώργιος επισκέφτηκε την Νορθουμβρία, ο Θεοφύλακτος επισκέφτηκε την Μερκία και "τμήματα της Βρετανίας". Οι απεσταλμένοι του πάπα Αδριανού έδωσαν αναλυτικά εξηγήσεις σε ένα Συμβούλιο που συνεκλήθη από τον Γεώργιο στην Νορθουμβρία, δεν υπάρχουν πληροφορίες σχετικά με την δράση του Θεοφύλακτου. Μετά την λήξη του συμβουλίου ο Γεώργιος επέστρεψε νότια, συνεκλήθη νέο συμβούλιο από τον Όφα και τον Ζανμπέρθ με στόχο να ολοκληρώσει τα εκκλησιαστικά διατάγματα.
Ο Όφα περιόρισε σημαντικά την εξουσία του αρχιεπισκόπου του Καντέρμπερι με την δημιουργία της νέας αρχιεπισκοπής του Λίχφιλντ (787), το ζήτημα συζητήθηκε με τους παπικούς Λεγάτους (786). Το Αγγλοσαξονικό Χρονικό αναφέρει ότι η νέα αρχιεπισκοπή ιδρύθηκε σε μία "αμφιλεγόμενη σύνοδο" στο Τσέλσι (787). Στα τέλη του 788 ο επίσκοπος του Λίχφιλντ έγινε ο μοναδικός αρχιεπίσκοπος στην Αγγλία και δέχθηκε ένα Πάλλιον από την Ρώμη σαν σύμβολο της εξουσίας του. Η νέα αρχιεπισκοπή περιείχε περιοχές στην Μίντλαντς όπως Ουόρσεστερ, Χέρεφορντ, Λέστερ και Λίντσεϊ, το Καντέρμπερι διατήρησε τα νότια και νοτιοανατολικά. Οι ελάχιστες πηγές που υπάρχουν σήμερα για την δημιουργία της αρχιεπισκοπής προέρχονται μετά τον θάνατο του Όφα. Τα γεγονότα περιγράφονται σε επιστολές που είχε ανταλλάξει ο διάδοχος του Όφα Κοένγουλφ της Μερκίας με τον πάπα Λέων Γ΄ (798). Ο Όφα ήθελε την νέα επισκοπή λόγω του μίσους του Ζανμπέρθ απέναντι του αλλά ο πάπας του απάντησε ότι ο μοναδικός λόγος για να συμφωνήσει ήταν το μεγάλο μέγεθος του βασιλείου της Μερκίας. Ο Κοένγουλφ γράφει ότι στόχος του Όφα ήταν να μετατρέψει το Λονδίνο στην μοναδική αρχιεπισκοπή στην νότια Αγγλία αλλά ο πάπας έβλεπε με καχυποψία τις περίεργες προθέσεις του. Το μίσος του βασιλιά με τον Ζανμπέρθ και το μεγάλο μέγεθος του βασιλείου της Μερκίας ήταν εξίσου δύο σοβαροί λόγοι για την δημιουργία νέας αρχιεπισκοπής. Οι επιστολές του επισκόπου Αλκουίνου στον αρχιεπίσκοπο Έθελχερντ συμφωνούν με τις πληροφορίες του Κοένγουλφ, γράφει ότι ο λόγος που χωρίστηκε η αρχιεπισκοπή ήταν "όπως φαίνεται η έντονη επιθυμία του Όφα για εξουσία". Ο Έθελχερντ έγραψε αργότερα ότι η απονομή του Πάλλιου στην αρχιεπισκοπή του Λίχφιλντ ήταν "αποτέλεσμα εξαπάτησης".
Η στέψη του γιου του.
Ο πιθανότερος λόγος για την δημιουργία της νέας αρχιεπισκοπής στο Λίχφιλντ σχετίζεται με τον γιο του Όφα Έγκφριθ, ο νέος αρχιεπίσκοπος Χάιζενμπεργκ έστεψε τον Έγκφριθ βασιλιά αμέσως μετά την άνοδο του. Ο Ζανμπέρθ πολύ πιθανό να αρνήθηκε την στέψη του Έγκφριθ και ο Όφα χρειαζόταν κάποιον νέο αρχιεπίσκοπο για να την πραγματοποιήσει. Η τελετή είχε τεράστια σημασία επειδή ήταν η πρώτη φορά που Αγγλοσάξονας βασιλιάς έστεφε συμβασιλέα τον γιο του ενώ ήταν ο ίδιος ζωντανός. Ο Όφα ήθελε πιθανότατα να μιμηθεί την μεγαλοπρέπεια της Φραγκικής αυλής όπου οι γιοι του Καρλομάγνου Πεπίνος της Ιταλίας και Λουδοβίκος ο Ευσεβής στέφτηκαν συμβασιλείς από τον πάπα Αδριανό. Σε παλιότερο παράδειγμα ο Έθελρεντ της Μερκίας έστεψε τον ανεψιό του Κοένρεντ της Μερκίας ενώ ήταν ζωντανός, ήταν επίσης διάσημα τα παραδείγματα την ίδια εποχή στην Βυζαντινή αυτοκρατορία. Ο Ζανμπέρθ διατήρησε την πρωτοκαθεδρία και μετά την δημιουργία της νέας αρχιεπισκοπής, την αποδέχτηκε και ο αρχιεπίσκοπος του Λίχφιλντ Χάιζενμπεργκ. Όταν πέθανε ο Ζανμπέρθ (792) τον διαδέχθηκε ο Έθελχερντ, την στέψη του έκανε ο Χάιζενμπεργκ που αντικατέστησε ταυτόχρονα τον Ζανμπέρθ στην πρωτοκαθεδρία. Ο Έθελχερντ μπορούσε να προεδρεύει στις Συνόδους χωρίς την παρουσία του Χάιζενμπεργκ, αυτό δείχνει ότι ο Όφα σεβόταν πάντοτε τον αρχιεπίσκοπο του Καντέρμπερι. Μια επιστολή του πάπα Αδριανού στον Καρλομάγνο αναφέρεται στον Όφα αλλά η χρονολόγηση του είναι αβέβαιη, πιθανότατα απεστάλη την περίοδο 784 - 791. Ο Αδριανός αναφέρει μια φήμη ότι ο Όφα προτείνει στον Καρλομάγνο να εκθρονίσει τον ίδιο και να τον αντικαταστήσει με έναν Φράγκο πάπα, θεωρεί την φήμη αναξιόπιστη και την χρεώνει στους εχθρούς του Καρλομάγνου και του Όφα. Ο χρόνος της επιστολής σχετίζεται με μια Σύνοδο που είχε στόχο την συμφιλίωση των δύο πλευρών (786), πιθανότατα την έγραψε αμέσως μετά.
Ο Όφα θεωρείται μεγάλος προστάτης της θρησκείας, ίδρυσε πολλές εκκλησίες και μοναστήρια αφιερωμένα στον Άγιο Πέτρο. Ανάμεσα στις υπόλοιπες δωρεές του υπάρχει ένα Αβαείο αφιερωμένο στον Σεντ Άλμπανς, ιδρύθηκε στις αρχές της δεκαετίας του 790. Υποσχέθηκε στην Ρώμη ένα ετήσιο δώρο 365 "Μανκούζ", ένα "Μανκούζ" ισοδυναμούσε με 30 ασημένιες Στερλίνες, το πρότυπο ήταν τα χρυσά νομίσματα των Αββασιδών που κυκλοφορούσαν στην Φραγκία. Ο έλεγχος των θρησκευτικών οίκων ήταν προτεραιότητα για κάθε ηγεμόνα, ο στόχος του Όφα ήταν να τα εξασφαλίσει μετά τον θάνατο του στην γυναίκα και τα παιδιά του. Ο έλεγχος των θρησκευτικών οίκων παρουσιάζει μία μεγάλη αλλαγή στις αρχές του 8ου αιώνα με την ίδρυση των "Μίνστερ", όρος που προέρχεται από το Ελληνικό Μοναστήρι. Μια ηγουμένη στις αρχές της δεκαετίας του 770 με το όνομα "Έθελμπουργκ" σχετίζεται πιθανότατα με την κόρη του Όφα, κατείχε πολλούς θρησκευτικούς οίκους στην περιοχή του Γούστερ, σαν "μία κερδοσκοπική επιχείρηση ή Χαρτοφυλάκιο". Οι βασιλικές κατοχές των θρησκευτικών οίκων συνεχίστηκαν στις αρχές του 9ου αιώνα με την κόρη του Κοένγουλφ της Μερκίας. Ο Όφα ή ο Ίνε του Ουέσσεξ θεωρούνται σύμφωνα με την παράδοση ιδρυτές της "Σαξονικής Σχολής" στην Ρώμη, στο προάστιο του Μπόργκο. Ο στόχος της "Σαξονικής Σχολής" ήταν η εξυπηρέτηση των χιλιάδων Σαξόνων που ζούσαν στην Ρώμη και η φιλοξενία των Σαξόνων προσκυνητών.
Ευρωπαϊκή πολιτική.
Οι πηγές για τις σχέσεις του Όφα με την ηπειρωτική Ευρώπη διατηρούνται άριστα αλλά προέρχονται μόνο από τα 12 τελευταία χρόνια της βασιλείας του. Σε επιστολές από τα τέλη της δεκαετίας του 780 και τις αρχές της δεκαετίας του 790 ο Αλκουίνος συγχαίρει τον Όφα για την εκπαίδευση της αυλής του και υμνεί την οικογένεια του. Ο Καρλομάγνος πρότεινε να παντρευτεί ο γιος του Κάρολος ο Νεότερος μία από τις κόρες του Όφα την Έλφφλιντ (789). Ο Όφα απάντησε με δικό του αίτημα να παντρευτεί ο γιος του Έγκφριθ την κόρη του Καρλομάγνου Μπέρτα, η πρόταση αυτή εξόργισε τον Καρλομάγνο και απαγόρευσε στα πλοία των Φράγκων να πλησιάσουν τα Αγγλικά λιμάνια. Οι επιστολές του Αλκουίνου δείχνουν με σαφήνεια ότι στα τέλη του 790 η ειρήνη δεν είχε αποκατασταθεί, ο ίδιος απεστάλη στην αυλή του Καρλομάγνου για τον σκοπό αυτό. Η ειρήνη αποκαταστάθηκε τελικά με την επέμβαση του ηγουμένου του Αβαείου του Φοντενέλ.
Ο Καρλομάγνος αναζητούσε στην "Σύνοδο της Φραγκφούρτης" (794) την στήριξη της Αγγλικής εκκλησίας, οι κανόνες πέρασαν αλλά ακυρώθηκαν στην Δεύτερη Σύνοδο της Νίκαιας, οι δύο αιρετικοί Ισπανοί επίσκοποι καταδικάστηκαν. Ο Καρλομάγνος έστειλε επιστολή στον Όφα στην οποία αναφέρει παλιότερη επιστολή του Όφα στον ίδιο, η αλληλογραφία μεταξύ των δύο βασιλέων αποτελεί τα παλιότερα διασωθέντα έγγραφα στην Αγγλική διπλωματική ιστορία. Οι επιστολές σχετίζονται με διπλωματικά δώρα και τις συνθήκες των Άγγλων προσκυνητών στην ήπειρα, ταυτόχρονα αποκαλύπτουν αναλυτικά τις σχέσεις ανάμεσα στους Αγγλοσάξονες και τους Φράγκους εκείνη την εποχή. Ο Καρλομάγνος τον καταγράφει "αδελφό του" και αναφέρεται στο εμπόριο των μαύρων λίθων από την ήπειρο στην Αγγλία και υφασμάτων από την Αγγλία στο βασίλειο των Φράγκων. Η επιστολή του Καρλομάγνου καταγράφει επιπλέον τα ονόματα πολλών εξόριστων από την Αγγλία στην αυλή των Φράγκων, μερικοί από αυτούς ήταν και ο Έαντμπερτ Γ΄ του Κεντ και ο Εγβέρτος του Ουέσσεξ. Είναι προφανές ότι η πολιτική του Καρλομάγνου προσανατολίστηκε στην παροχή ασύλου απέναντι στους Άγγλους εξόριστους από τον Όφα, έστειλε επίσης δώρα στον Έθελρεντ Α΄ της Νορθουμβρίας. Τα γεγονότα στην νότια Βρετανία (796) περιγράφονται σαν σύγκρουση ανάμεσα στον Όφα και τον Καρλομάγνο, η διαφορά δύναμης μεταξύ των δύο βασιλέων ήταν ωστόσο τεράστια. Ο Καρλομάγνος ήταν τότε κύριος σε μια τεράστια αυτοκρατορία που έφθανε από τον Ατλαντικό μέχρι τις Μεγάλες Ουγγρικές Πεδιάδες, ο Όφα και ο Κοένγουλφ ήταν πολύ μικροί απέναντι του.
Διακυβέρνηση.
Η φύση του βασιλείου της Μερκίας δεν είναι ξεκάθαρη επειδή υπάρχουν ελάχιστες πηγές. Σύμφωνα με την μια θεωρία οι βασιλείς της Μερκίας προέρχονται από διαφορετικά γενεαλογικά δέντρα της κεντρικής δυναστείας που συνεχώς ήταν σε σύγκρουση για την διαδοχή του θρόνου. Ο Πέντα της Μερκίας διόρισε στα μέσα του 7ου αιώνα τους συγγενείς του για να κυβερνήσουν τις περιοχές που είχε κατακτήσει. Μια εναλλακτική θεωρία περιγράφει συγγενικές ομάδες, συγκεντρωμένες σε μια οικογενειακή βάση που είχαν σαν έδρα στον αγώνα για την διαδοχή, πολλά υποβασίλεια είχαν τον ρόλο βάσης με σημαντικότερο πλεονέκτημα τους συμμαχικούς γάμους. Οι μεγιστάνες οι οποίοι στα διατάγματα καταγράφονται σαν "δούκες" ή "πρίγκιπες" είχαν κυρίαρχο λόγο στην εκλογή του νέου βασιλιά, οι βασιλείς της Μερκίας δεν ήταν συνεπώς τίποτα περισσότερο από "ισχυροί πρίγκιπες". Ο Όφα προσπάθησε να ισχυροποιήσει την θέση της οικογένειας του με την στέψη του γιου του Έγκφριθ ενώ ο ίδιος ζούσε ακόμα, προσπάθησε να καθιερώσει μόνιμα στον θρόνο της Μερκίας την δική του δυναστεία. Για να πετύχει τον στόχο του ο Όφα υποβάθμισε τους τοπικούς υποτελείς βασιλείς στην τάξη του "κόμη". Οι προσπάθειες κατέληξαν τελικά σε αποτυχία, ο γιος του Έγκφριθ βασίλευσε μόνο λίγους μήνες, οι βασιλείς συνέχισαν να βρίσκονται σε σύγκρουση για την διαδοχή όπως παλιότερα. 
Υπάρχουν πολλές ενδείξεις ότι ο Όφα οικοδόμησε πολλά προάστια και οχυρωμένες πόλεις, οι τοποθεσίες πιθανότατα ήταν η Μπέντφορντ, η Χέρεφορντ, η Νορθάμπτον, Οξφόρδη και η Στάμφορντ. Οι νέες οχυρωμένες πόλεις έγιναν σύντομα διοικητικά κέντρα, αγορές και μετατοπίστηκε σε αυτά ολόκληρη η Αγγλική οικονομία, μέσα σε αυτά στηρίχτηκε αργότερα ο Αλφρέδος ο Μέγας για να οργανώσει την άμυνα του βασιλείου του απέναντι στους Βίκινγκ. Ο Όφα δεν μπορούσε να κατανοήσει την μεγάλη σημασία που θα αποκτούσαν τα κέντρα αυτά στο μέλλον, γι΄αυτό αδιαφόρησε. Ο Έθελμπαλντ της Μερκίας εξέδωσε διάταγμα (749) με το οποίο πέτυχε να απελευθερώσει τα εκκλησιαστικά εδάφη για να οικοδομήσει στην θέση τους οχυρά και γέφυρες. Τα διατάγματα του Όφα που σχετίζονται με τα έργα στο Κεντ δείχνουν ότι έβαζε φόρους στους πολίτες της περιοχής, συνεπώς η εξουσία του είχε επεκταθεί έξω από την Μερκία. Οι φόροι αυτοί ήταν αντίδραση του Όφα στην "παγανιστική απειλή". Ο Όφα εξέδωσε πολλούς νόμους στο όνομα του αλλά οι περισσότεροι δεν έχουν διασωθεί, είναι γνωστοί από αναφορές του Αλφρέδου του Μέγα στους νόμους του Όφα, του Ίνε του Ουέσσεξ και του Έθελμπερτ του Κεντ που θεωρεί "περισσότερο δίκαιους". Πιθανότατα οι αναφορές του Αλφρέδου σχετίζονται με μια νομοθετική αποστολή (786) στην οποία οι κάτοικοι της Μερκίας ήταν υποχρεωμένοι να υπακούσουν.
Νομίσματα.
Η βασική νομισματική μονάδα της Μερκίας στις αρχές του 8ου αιώνα ήταν το "Σκητ", ήταν μικρές ασημένιες Στερλίνες με το όνομα του νομισματοκόπου ή του βασιλιά. Σε πηγές της εποχής είναι γνωστές σαν Στερλίνες και αναφέρονται στους νόμους του Ίνε του Ουέσσεξ. Αυτό το ελαφρύ νόμισμα χρονολογείται στα τέλη της δεκαετίας του 760 και στις αρχές της δεκαετίας του 770, ένας δεύτερος τύπος νομίσματος χρονολογείται λίγο πριν την δεκαετία του 790. Τα νέα νομίσματα ήταν βαρύτερα, λεπτότερα και ευρύτερα από τις παλιότερες Στερλίδες στην μορφή των νομισμάτων των Καρολιδών. Οι νέες Στερλίνες έφεραν το όνομα του βασιλιά, το όνομα του νομισματοκόπου και την προτομή του βασιλιά, η νομισματική αναμόρφωση του Όφα επεκτάθηκε σε όλα τα υποτελή βασίλεια όπως το Κεντ, την Ανατολική Αγγλία και το Ουέσσεξ. Μερικά από τα νομίσματα της βασιλείας του Όφα έφεραν το όνομα του αρχιεπισκόπου του Καντέρμπερι Ζανμπέρθ και μετά τον θάνατο του (792) το όνομα του διαδόχου του Έθελχερντ. Τα νομίσματα του Ζανμπέρθ ανήκουν στον μέσο τύπο Στερλίνας, τα μετέπειτα ανήκουν στον βαρύτερο τύπο Στερλίνας. Υπάρχουν πολλές ενδείξεις ότι ο Όφα ανέθεσε την δεκαετία του 780 την κοπή των νομισμάτων στον αρχιεπίσκοπο του Λονδίνου Έαντμπερτ, ο λόγος ήταν η σύγκρουση του με τον Ζανμπέρθ. Ο Έαντμπερτ εξακολουθούσε να κόβει τα νομίσματα του βασιλείου μέχρι την εποχή που η επισκοπή του Λίχφιλντ αναβαθμίστηκε σε αρχιεπισκοπή.
Τα νομίσματα μέσου βάρους παρουσιάζουν υψηλή καλλιτεχνική ποιότητα αρκετά ανώτερη από τα νομίσματα των Φράγκων. Οι προτομές του Όφα στα νομίσματα αυτά περιγράφονται σαν μια "άριστη καλλιτεχνική εμφάνιση που ξεπερνά όλα τα Αγγλοσαξονικά νομίσματα". Οι απεικονίσεις του Όφα είναι "όμορφες και κομψές προτομές", άλλα τον παρουσιάζουν με τα μαλλιά σε μπούκλες και άλλα με έναν λαιμοδέτη που περιέχει ένα μαργαριτάρι. Η ποικιλία των απεικονίσεων δείχνει ότι οι νομισματοκόποι εμπνεύστηκαν από πολλές καλλιτεχνικές πηγές της εποχής. Η σύζυγος του βασιλιά Κινεθρίθ ήταν η μοναδική βασίλισσα των Αγγλοσαξόνων που απεικονίζεται σε νομίσματα με Στερλίνες κομμένες από τον νομισματοκόπο Εόβα. Οι παραστάσεις έγιναν στα πρότυπα των νομισμάτων που χρησιμοποιούσε ο Βυζαντινός αυτοκράτορας Κωνσταντίνος ΣΤ΄ και η μητέρα του Ειρήνη η Αθηναία, δεν ήταν όμως ακριβή αντιγραφή επειδή η Ειρήνη εμφανιζόταν κατά πρόσωπο ενώ η Κινεθρίθ σε προφίλ. Όταν πέθανε ο Ζανμπέρθ και τον αντικατέστησε ο Έθελχερντ (792) εμγανίστηκε ο τρίτος τύπος της βαρύτερης Στερλίνας σε ένα νέο σχέδιο χωρίς προτομή. Υπάρχουν πολλά χρυσά νομίσματα που έχουν διασωθεί από την εποχή της βασιλείας του Όφα, ένα από αυτά ήταν αντίγραφο από Δηνάριο των Αββασιδών που έκοψε ο Χαλίφης Άλ-Μανσούρ (774), στο κέντρο της αντίθετης πλευράς είχε την επιγραφή "Βασιλεύς Όφα". Είναι εμφανέστατο ότι ο νομισματοκόπος δεν είχε καλή γνώση της Αραβικής γλώσσας επειδή το μεταφρασμένο κείμενο περιείχε πολλά λάθη. Το νόμισμα πιθανότατα κόπηκε με στόχο το εμπόριο με την Αλ-Άνταλους ή για το ετήσιο ποσό των 365 "Μανκούζ" που είχε υποσχεθεί ο Όφα στην Ρώμη. Υπάρχουν πολλά ακόμα αντίγραφα Δηναρίων των Αββασιδών από την ίδια περίοδο αλλά δεν είναι γνωστό αν κόπηκαν στην Αγγλία ή στο βασίλειο των Φράγκων. Τα υπόλοιπα χρυσά νομίσματα που κόπηκαν στην Αγγλία τότε είναι γνωστά από τα ονόματα δυο νομισματοκόπων αλλά δεν γνωρίζουμε την χρήση τους, πιθανότατα για ελεημοσύνη. Άν και είναι γνωστά τα ονόματα των νομισματοκόπων δεν γνωρίζουμε τις περιοχές των νομισματοκοπείων, είναι αδιευκρίνιστες. Οι σύγχρονοι ιστορικοί έχουν καταλήξει στο συμπέρασμα ότι οι πιο πιθανές τοποθεσίες τους ήταν το Κάντερμπερι, το Ρότσεστερ, η Ανατολική Αγγλία και το Λονδίνο.
Κριτικές.
Ο τίτλος του Όφα στα περισσότερα διατάγματα ήταν "βασιλεύς των Μερκίων", περιστασιακά είχε τον τίτλο "βασιλεύς των Μερκίων και των γειτονικών λαών". Πολλά διατάγματα τον καταγράφουν σαν "βασιλεύς των Άγγλων" αλλά οι ιστορικοί τα θεωρούν αναξιόπιστα, υποθέτουν ότι προέρχονται από πλαστογραφίες του 10ου αιώνα που χρησιμοποιήθηκε για πρώτη φορά ο τίτλος. Οι πιο αξιόπιστες ενδείξεις για την χρήση του τίτλου την εποχή του Όφα προέρχονται από νομίσματα όχι από διατάγματα, πολλά νομίσματα είχαν τα αρχικά "Ο R A" αλλά αυτό δεν σημαίνει απαραίτητα "Όφα Ρουα Αγγλόρουμ" δηλαδή "Όφα βασιλεύς των Άγγλων".
Ο ιστορικός Φρανκ Στέντον (1880 - 1967) πιστεύει ότι ήταν ο κορυφαίος βασιλιάς στην Αγγλική ιστορία τονίζοντας ότι "κανένας άλλος Αγγλοσάξονας βασιλιάς δεν προκάλεσε τέτοια πολιτική αίσθηση". Οι περισσότεροι ιστορικοί θεωρούν τον Όφα σαν τον δεύτερο κορυφαίο Αγγλοσάξονα βασιλιά μετά τον Αλφρέδο τον Μέγα. Η βασιλεία του Όφα θεωρείται σαν το πρώτο μεγάλο στάδιο για την Αγγλική ενοποίηση αλλά δεν συμφωνούν όλοι οι ιστορικοί σε αυτό. Ο ιστορικός Σιμόν Κέινς (γεν. το 1952) γράφει "Ο Όφα είχε ένα έντονο πάθος για την Αγγλική ενοποίηση, αυτό όμως είναι φήμη όχι θρύλος". Οι περισσότεροι ιστορικοί πιστεύουν σήμερα ότι ήταν "βασιλιάς της Μερκίας" αλλά οι στρατιωτικές του επιτυχίες μετέτρεψαν την Μερκία από ηγεμονικό βασίλειο της Μίντλαντς σε πανίσχυρο βασίλειο στην Βρετανία.
Θάνατος και διαδοχή.
Ο Όφα πέθανε (29 Ιουλίου 796) και τάφηκε στο Μπέντφορντ αν και δεν είναι γνωστό ότι η τοποθεσία όπως καταγράφεται δηλαδή "Μπέντεφορντ" ταυτίζεται με την Αγγλική πόλη. Τον διαδέχθηκε ο γιος του Έγκφριθ της Μερκίας που πέθανε ύστερα από μία βασιλεία μόλις 141 ημερών. Μία επιστολή γραμμένη από τον Αλκουίνο (797) σε έναν κόμη της Μερκίας εμφανίζει με σαφήνεια ότι ο Όφα έκανε τιτάνιες προσπάθειες για να εξασφαλίσει την διαδοχή του βασιλείου της Μερκίας στον γιο του. Ο Αλκουίνος γράφει σχετικά με τον πρόωρο θάνατο του Έγκφριθ "δεν πέθανε για της αμαρτίες του, ο θάνατος του ήταν θεία τιμωρία για το αίμα που έχυσε ο πατέρας του προκειμένου να του εξασφαλίσει την διαδοχή". Η αναφορά αυτή είναι υπόνοια ότι την εποχή της στέψης του (787) ο Όφα είχε θανατώσει όλους τους υπόλοιπους διεκδικητές από την βασιλική οικογένεια της Μερκίας. Η άποψη αυτή δεν είναι αληθής επειδή είχαν ζήσει πολλά αρσενικά μέλη της βασιλικής οικογένειας, ένας από αυτούς ο διάδοχος του Έγκφριθ Κοένγουλφ της Μερκίας, ήταν επίσης μακρινός συγγενής του. 

</doc>
<doc id="61650" url="https://el.wikipedia.org/wiki?curid=61650" title="Μέμος Μακρής">
Μέμος Μακρής

Ο Μέμος Μακρής ("Αγαμέμνων Μακρής", Αγγλικά: "Memos Makris", Ουγγρικά: "Makrisz Agamemnon") (Πάτρα 1 Απριλίου 1913 - Αθήνα 26 Μαΐου 1993) ήταν Έλληνας γλύπτης του 20ού αιώνα. Γεννήθηκε και πέρασε τα παιδικά του χρόνια στην Πάτρα. Το 1919, η οικογένειά του μετακόμισε στην Αθήνα. Σπούδασε στην Ανωτάτη Σχολή Καλών Τεχνών στην Αθήνα με δασκάλους τους Μιχάλη Τόμπρο, Επαμ. Θωμόπουλο και Κ. Δημητριάδη. Αναμίχθηκε γρήγορα στην καλλιτεχνική και πολιτιστική ζωή της δεκαετίας του '30. 
Ήταν μέλος του Επιμελητηρίου Εικαστικών Τεχνών Ελλάδος (ΕΕΤΕ). 
Κατά τη διάρκεια της γερμανικής κατοχής, ο Μακρής πήρε μέρος με έντονη δράση στην Εθνική Αντίσταση. Μετά την απελευθέρωση συνέχισε τις σπουδές του στο Παρίσι. Απελάθηκε από τη Γαλλία το 1950, λόγω των αριστερών πολιτικών πεποιθήσεών του και βρήκε πολιτικό άσυλο στην Ουγγαρία. Στην Ουγγαρία δραστηριοποιήθηκε ενεργά στην καλλιτεχνική, πολιτική και πολιτιστική κίνηση της χώρας, όπου καθιερώθηκε ως ένας από τους γλύπτες που εξέφραζαν την επίσημη αισθητική του κράτους με συνθέσεις μέσα στο πνεύμα του σοσιαλιστικού ρεαλισμού. 
Το 1964, του αφαιρέθηκε η ελληνική υπηκοότητα, την οποία επανέκτησε το 1975 μετά την αποκατάσταση της δημοκρατίας στην Ελλάδα. Το 1978 στην Εθνική Πινακοθήκη, πραγματοποιήθηκε η πρώτη αναδρομική έκθεσή του στην Ελλάδα .
Έργα.
Μερικά από τα σημαντικότερα έργα του περιλαμβάνουν το μνημειώδες γλυπτό που αφιερώνεται στα θύματα του ναζιστικού στρατόπεδου συγκέντρωσης του Μαουτχάουζεν στην Αυστρία, το μνημείο στους Ούγγρους εθελοντές του Ισπανικού Εμφύλιου στη Βουδαπέστη, το μνημείο της απελευθέρωσης στο Πετς. Πολλά άλλα έργα του κοσμούν πλατείες και κτήρια σε όλη την Ουγγαρία.
Στην Κύπρο ξεχωρίζει για το εμβληματικό άγαλμα του Αρχιεπισκόπου Μακάριου φιλοτεχνημένο το 1987 στο προεδρικό μέγαρο στη Λευκωσία. Στην Ελλάδα είναι περισσότερο γνωστός για το γλυπτό του με τη μορφή του κεφαλιού του καθηγητή Νίκου Σβορώνου που βρίσκεται στο προαύλιο του Πολυτεχνείου, προς τιμήν των θυμάτων αγώνων απανταχού φοιτητών.
Το 2001, επί δημαρχίας Δημήτρη Αβραμόπουλου, τοποθετήθηκε ανδριάντας του Αρχιεπισκόπου και Εθνάρχη Κύπρου Μακαρίου στην Αθήνα στην συνοικία των Αμπελοκήπων. Το γλυπτό, φιλοτεχνημένο σε ορείχαλκο και ύψους 3.13μ., είναι δωρεά της Ιεράς Μονής Κύκκου προς το δήμο Αθηναίων και αποτελεί αντίγραφο του ανδριάντα που βρίσκεται στο Προεδρικό Μέγαρο της Κύπρου.
Επίσης, μπροστά στο Δημαρχείο Αμαρουσίου Αττικής, έχει στηθεί ολόσωμο άγαλμα από ορείχαλκο του ζωγράφου Γιάννη Τσαρούχη (1910 - 1989), έργο του Μέμου Μακρή, όπου ο Τσαρούχης απεικονίζεται με φουλάρι στο λαιμό και παλέτα στο χέρι του.
Στην Ιεράπετρα της Κρήτης στον πεζόδρομο της πόλης, βρίσκεται το γλυπτό του που απεικονίζει την κόρη του με τίτλο "Η κόρη μου η Κλειώ" (1972).Επίσης στην πλατεία των Γιάννη και Μέμου Μακρή στο νέο σχέδιο πόλης τοποθετήθηκε το άγαλμα «οι τρεις Κόρες »πάνω σε ψηφιδωτό της Ζιζής Λουίζας Μακρή σε αρχιτεκτονική μελέτη της Γεωργίας.Μετινίδου Τα δυο αγάλματα είναι προσφορά του Γιάννη Μακρή στην Ιεράπετρα. 
Πέθανε από καρδιακή ανεπάρκεια στην Αθήνα στις 2 τα ξημερώματα της 25 προς 26 Μαΐου 1993 και κηδεύτηκε από το Πρώτο Νεκροταφείο Αθηνών.

</doc>
<doc id="61651" url="https://el.wikipedia.org/wiki?curid=61651" title="Ρέντγουλφ της Νορθουμβρίας">
Ρέντγουλφ της Νορθουμβρίας

Ο Ρέντγουλφ της Νορθουμβρίας, σφετεριστής βασιλιάς της Νορθουμβρίας για περίπου έναν χρόνο ήταν πιθανότατα ευγενής του Όσμπερτ της Νορθουμβρίας και του Αέλα της Νορθουμβρίας.
Ο Ρέντγουλφ έγινε βασιλιάς μετά την εκθρόνιση του Έθελρεντ Β΄ της Νορθουμβρίας γιου του Ίνριντ της Νορθουμβρίας, εκτός από τα νομίσματα τα οποία κόπηκαν κατά την διάρκεια της βασιλείας του και από την αναφορά του Ρογήρου του Γουεντόβερ ότι έπεσε σε μάχη εναντίον των παγανιστών Βίκινγκ δεν είναι τίποτε άλλο γνωστό για την περίοδο της βασιλείας του. Τα "Χρονικά του Φλόρες Ιστόριουμ" γραμμένα από τον Ρογήτο του Γουεντόβερ τοποθετούν την βασιλεία του Ρέντγουλφ το 844 αλλά ένα νόμισμα του Ίνριντ που βρέθηκε πρόσφατα και χρονολογείται μετά το 850 έχει προκαλέσει αναθεώρηση στις περιόδους βασιλείας των Νορθούμβριων βασιλέων τον 9ο αιώνα. Το αποτέλεσμα προκάλεσε την μετάθεση της ημερομηνίας της βασιλείας του Ρέντγουλφ από το έτος 844 στο έτος 858.
Μετά τον θάνατο Ρέντγουλφ του επανήλθε στον θρόνο της Νορθουμβρίας ο Έθελρεντ Β΄ και το νομισματικό του σύστημα. 

</doc>
<doc id="61653" url="https://el.wikipedia.org/wiki?curid=61653" title="Οφα">
Οφα



</doc>
<doc id="61654" url="https://el.wikipedia.org/wiki?curid=61654" title="Έντμουντ ο Μάρτυρας">
Έντμουντ ο Μάρτυρας

Ο Εδμόνδος ("Edmund the Martyr", 841 - 20 Νοεμβρίου 869) ήταν βασιλιάς της Ανατολικής Αγγλίας από το 855 έως τον θάνατό του, το 869.
Το 869 εισέβαλαν, για μια ακόμα φορά, στο βασίλειό του Βίκινγκς. Σε μάχη που έγινε στο Χόξνε σκοτώθηκε με άγριο τρόπο, το σώμα του ήταν γεμάτο βέλη. Αργότερα αγιοποιήθηκε.

</doc>
<doc id="61655" url="https://el.wikipedia.org/wiki?curid=61655" title="Σιντάρτα Γκαουτάμα">
Σιντάρτα Γκαουτάμα

 Ο Σιντάρτα Γκαουτάμα ή Σιντάτα/Σιδάρτα Γκοτάμα (στα σανσκριτικά सिद्धार्थ गौतम "Σιντάρτα Γκαουτάμα", στα παλικά "Σιντάτα Γκοτάμα") υπήρξε πνευματικός δάσκαλος από την αρχαία Ινδία και ιστορικός ιδρυτής του Βουδισμού, που γεννήθηκε στο σημερινό Νεπάλ. Αναγνωρίζεται ευρέως από τους βουδιστές ως ο Υπέρτατος Βούδας της εποχής μας. Ο χρόνος της γέννησης και του θανάτου του είναι ανεξακρίβωτα· οι περισσότεροι σύγχρονοι ιστορικοί χρονολογούν τη ζωή του από το 563 ως το 483 ΠΚΕ, αν και έχει προταθεί από άλλους χρονολόγηση κατά έναν αιώνα αργότερα από αυτή.
Ο Γκαουτάμα, γνωστός και ως "Σακιαμούνι" που σημαίνει «σοφός (ή άρχοντας) [της φυλής] των Σάκυα» (Σάκυα στη Σανσκριτική, Σάκκα στη γλώσσα Πάλι), αποτελεί κεντρική μορφή του Βουδισμού. Βιογραφικές αφηγήσεις, ομιλίες και μοναστικοί κανόνες συγκεντρώθηκαν μετά το θάνατό του και απομνημονεύτηκαν από τις "σάνγκα", δηλαδή τάγματα βουδιστών μοναχών. Αυτά μεταβιβάστηκαν μέσω της προφορικής παράδοσης, έως ότου 400 χρόνια αργότερα καταγράφηκαν και αποτέλεσαν την Τριπιτάκα (στα παλικά "Τιπιτάκα", που σημαίνει «Τρία Καλάθια» ή «Τρεις Συλλογές»), μια συλλογή ομιλιών που αποδίδονται στο Γκαουτάμα.
Ο ιστορικός Σιντάρτα Γκαουτάμα.
Ο ιστορικός Σιντάρτα Γκαουτάμα είναι απλά ένας σε μια μεγάλη ακολουθία από Βούδες, η οποία κατευθύνεται είτε προς το άχρονο παρελθόν είτε στους μακρινούς ορίζοντες του μέλλοντος. Εντούτοις ξεχώρισε —και έγινε τελικά η ηγετική μορφή του Βουδισμού— καθώς δίδαξε και σε άλλους τον τρόπο για να ακολουθήσουν την πορεία του. Μερικοί πιστεύουν ότι δεν ήταν παρά ένας άνθρωπος που βρήκε το μονοπάτι που τον οδήγησε τελικά στη φώτισή του και το δίδαξε στους μαθητές του. Άλλοι τον θεωρούν ως τον τελευταίο μιας σειράς από Βούδες που ήρθαν στον κόσμο για να κηρύξουν ή να αναβιώσουν το "Ντάρμα" (στα παλικά "Ντάμα"), η οποία αποτελεί την διδασκαλία ή την οδό του Βούδα. Κάποιοι άλλοι τον θεωρούν "μποντισάτβα", έναν άνθρωπο που πέτυχε τη φώτιση αλλά ανέβαλε την είσοδό του στη "Νιρβάνα" για να βοηθήσει κι άλλους που αναζητούσαν τη φώτιση. Ο Γκαουτάμα δεν διεκδίκησε τη θειότητα, ούτε επιβεβαίωσε ότι ήταν ένθεος.
Κατά τις περισσότερες παραδόσεις, ο Σιντάρτα Γκαουτάμα γεννήθηκε στην περιοχή Τεράι του σημερινού Νεπάλ, στη βόρεια πλευρά της πεδιάδας του ποταμού Γάγγη, και ο πατέρας του, Σουντοντάνα, ήταν εξέχον ηγετικό μέλος (κατά ορισμένους βασιλιάς) της φατρίας των Σάκυα. Λέγεται πως κατά τη γέννηση του Σιντάρτα ο σοφός Ασίτα προείδε τη μελλοντική του εξέλιξη, ο Σουντοντάνα όμως, που περίμενε να τον διαδεχθεί ο γιος του, του απέκρυψε αυτή την πρόβλεψη. Κατά την παράδοση, σε ηλικία δεκαέξι χρόνων ο Σιντάρτα κέρδισε σε μια μονομαχία τη μελλοντική του γυναίκα, Γιασοντάρα, από την οποία θα αποκτήσει ένα γιο, το Ραχούλα. 
Ο Σιντάρτα, αν και ζούσε πολυτελή βίο, απέκτησε εμπειρία της ανθρώπινης δυστυχίας: σε ηλικία τριάντα χρόνων ταξίδεψε έξω από τον τόπο όπου ζούσε. Ο μύθος αναφέρει πως είδε διαδοχικά ένα γέρο, έναν άρρωστο, ένα νεκρό που μεταφερόταν για να αποτεφρωθεί και έναν ασκητή. 
Η εμπειρία αυτή τον έκανε να επανεξετάσει την αξία της ζωής, συνειδητοποιώντας τον επώδυνο χαρακτήρα του "Είναι" (η συνάντηση με τους τρεις πρώτους), αλλά και να μην προσκολληθεί στα πράγματα του κόσμου (η συνάντηση με τον τέταρτο), με αποτέλεσμα να εγκαταλείψει την οικία του και να στραφεί στην αναζήτηση μιας πνευματικού περιεχομένου λύσης για τα προβλήματα του κόσμου και των ανθρώπων. Αυτές οι περίφημες τέσσερις συναντήσεις, απουσιάζουν από το στρώμα των παλαιότερων κειμένων, αργότερα όμως θα αποτελέσουν μόνιμο μοτίβο. Οι διαφορετικές παραλλαγές αυτής της διήγησης καθιστούν φανερό ότι δεν ανάγονται σε μια αρχική μορφή αφήγησης, «αλλά αισθητοποιούν μια πνευματική κατάσταση του νεαρού Σιντάρτα». 
Εξωτερικοί Σύνδεσμοι.
Σοφές ρήσεις του Βούδα
Αποφθέγματα του Βούδα

</doc>
<doc id="61656" url="https://el.wikipedia.org/wiki?curid=61656" title="Βούδας Γκαουτάμα">
Βούδας Γκαουτάμα



</doc>
<doc id="61657" url="https://el.wikipedia.org/wiki?curid=61657" title="Αλφρέδος ο Μέγας">
Αλφρέδος ο Μέγας

Ο Αλφρέδος του Ουέσσεξ ή Αλφρέδος ο Μέγας ("Alfred the Great", 849 - 26 Οκτωβρίου 899) ήταν βασιλιάς του Ουέσσεξ (871 - 899), πέμπτος και μικρότερος γιος του Εθελγούλφ του Ουέσσεξ από την πρώτη σύζυγο του Οσμπούργκα, ήταν ο κορυφαίος βασιλιάς από τον Οίκο του Ουέσσεξ και διαδέχθηκε τον τέταρτο αδελφό του, Έθελρεντ του Ουέσσεξ και του Κεντ. Ο Αλφρέδος θεωρείται ήρωας του Χριστιανισμού στην Αγγλικανική Κοινωνία και τιμάται στις 26 Οκτωβρίου.
Το κυριότερο χαρακτηριστικό της βασιλείας του ήταν οι σημαντικές νίκες εναντίον των Βίκινγκ οι οποίες, την εποχή του θανάτου του, τον είχαν μετατρέψει σε κυρίαρχο βασιλιά ολόκληρης της Αγγλίας. Ο Αλφρέδος και ο Κνούτος είναι οι δυο μοναδικοί μονάρχες που κυβέρνησαν την Αγγλία και απέκτησαν το προσωνύμιο ""Μέγας"." Οι περισσότερες πληροφορίες για τον Αλφρέδο μας παρέχονται από τον Ουαλό συγγραφέα και επίσκοπο του 9ου αιώνα, Ασσέρ.
Ο Αλφρέδος είχε τη φήμη ενός πολύ μορφωμένου και φιλεύσπλαχνου βασιλιά, καθιέρωσε την αγγλική γλώσσα σαν γλώσσα εκμάθησης αντί της Λατινικής, δημιούργησε νομοθετικό σύστημα και βελτίωσε την ποιότητα ζωής των υπηκόων του. Σε ψηφοφορία που έγινε το 2002, ο Αλφρέδος κατατάχθηκε 14ος στην σειρά ανάμεσα στους 100 κορυφαίους Βρετανούς.
Άνοδος στον θρόνο.
Παιδική ηλικία.
Σε ηλικία τεσσάρων ετών (853), σύμφωνα με το Αγγλοσαξωνικό χρονικό εστάλη στη Ρώμη. Εκεί, ο Πάπας Λέων Δ΄ τον "έστεψε βασιλιά". Οι Βικτοριανοί συγγραφείς ανέφεραν αργότερα αυτή την πράξη ως προπαρασκευή ώστε ο Αλφρέδος να στεφτεί αργότερα βασιλιάς του Ουέσσεξ. Η άποψη αυτή δεν ευσταθεί επειδή είχε τρεις μεγαλύτερους αδελφούς, γεγονός που καθιστά απίθανο να ήταν ο ίδιος διάδοχος του πατέρα του. Ένα γράμμα του Πάπα εκείνη την εποχή αναφέρει ότι ο Αλφρέδος ήταν φιλοξενούμενός του. Η πληροφορία αυτή οφείλεται σε σύγχυση. Είναι πολύ πιθανό, την περίοδο 854 - 855 ο Αλφρέδος να συνόδευσε τον πατέρα του σε προσκύνημα στην Ρώμη. Στο ταξίδι τους, πέρασαν πολύ χρόνο στην αυλή του βασιλιά των Φράγκων, Καρόλου του Φαλακρού. 
Μετά την επιστροφή του από την Ρώμη (856), ο Εθεγούλφ ανατράπηκε από τον μεγαλύτερο γιο του, Έθελμπαλντ του Ουέσσεξ. Ο Εθεγούλφ, για να αποφύγει τον εμφύλιο μοίρασε το βασίλειο. Ο ίδιος κυβέρνησε το ανατολικό, ενώ ο Έθελμπαλντ το δυτικό. Ο πατέρας του πέθανε και τον διαδέχθηκαν με τη σειρά οι αδελφοί του Έθελμπαλντ, Έθελμπερτ του Ουέσσεξ και Έθελρεντ του Ουέσσεξ και του Κεντ. 
Ο επίσκοπος Ασσέρ γράφει την ιστορία του πώς ο μικρός Αλφρέδος κέρδισε σαν παιδί ένα βιβλίο σαξονικών ποιημάτων, που δόθηκε από τη μητέρα του στο πρώτο παιδί που θα κατόρθωνε να το απομνημονεύσει. Ο θρύλος αναφέρει ότι ο Αλφρέδος πήγε στην Ιρλανδία για θεραπεία, καθώς είχε έντονα προβλήματα υγείας καθ' όλη τη διάρκεια της ζωής του, ενώ είχε προσβληθεί και από την Νόσο του Crohn. Οι ανδριάντες του Αλφρέδου τον παρουσιάζουν σαν ένα σκληρό, γεροδεμένο άντρα αλλά σύμφωνα με τις περισσότερες πληροφορίες κέρδισε τη δύναμη και τη φήμη του στην εξυπνάδα του, παρά για τις πολεμικές του ικανότητες. 
Ο Αλφρέδος δεν αναφέρεται στη διάρκεια βασιλείας των μεγαλύτερων αδελφών του, Έθελμπερτ και Έθελρεντ. Το Αγγλοσαξωνικό χρονικό περιγράφει τον "Μεγάλο στρατό των Δανών" που στρατοπέδευσε στην Ανατολική Αγγλία με την πρόθεση να κατακτήσει τα τέσσερα βασίλεια από τα οποία συνίστατο η Αγγλοσαξονική Αγγλία το 865. Η δημόσια ζωή του Αλφρέδου ξεκίνησε (865) με την άνοδο στο θρόνο του μεγαλύτερου αδελφού του, Έθελρεντ του Ουέσσεξ και του Κεντ. Ο Αλφρέδος ήταν τότε 16 ετών και ο Έθελρεντ 18.
Ο Αλφρέδος ως διάδοχος.
Στη διάρκεια της περιόδου που ήταν διάδοχος του θρόνου, ο επίσκοπος Ασσέρ απέδωσε στον Αλφρέδο τον τίτλο του "Σεκοντάριου", μια κέλτικη ορολογία που υποδηλώνει τον διάδοχο του θρόνου. Η τοποθέτηση του Αλφρέδου ως διαδόχου είχε γίνει από τον ίδιο τον πατέρα του επειδή είχε τον φόβο μην τυχόν ο Έθελσταν πέσει σε μάχη. Άλλωστε, ήταν συνηθισμένο τότε στους γερμανικούς λαούς, όπως και στους Σάξονες, να στέψουν έναν διάδοχο σαν βασιλικό πρίγκιπα και στρατιωτικό αρχηγό.
Ο Αλφρέδος πολέμησε στο πλευρό του αδελφού του εναντίον των Δανών εισβολέων υπό την ηγεσία του Άιβαρ του Ασπόνδυλου (868) έξω από την Μερκία. Οι Δανοί έφτασαν στην πατρίδα του στα τέλη του 870 και πολέμησαν την επόμενη χρονιά σε εννιά διαφορετικές μάχες. Ο τόπος και ο χρόνος στον οποίο έγινε η κάθε μάχη δεν έχει ακόμα εξακριβωθεί.
Μια επιτυχή επίθεση στην "μάχη του Ένφκεφιλντ" στο Μπέρκσαϊρ ακολούθησε η ήττα στην "μάχη του Ρίντινγκ" από τον αδελφό του Άιβαρ Χάλφνταν Ράγκναρσον και τον Βίκινγκ οπλαρχηγό Μπάγκσεκ στις 5 Ιανουαρίου 871. Σε τέσσερις μέρες, οι Άγγλοι πέτυχαν εντυπωσιακή νίκη στην "μάχη του Άσνταουν," πάλι στις ακτές του Μπέρκσαϊρ κοντά στο Κόμπτον. Στη μάχη έπεσε ο Μπάγκσεκ, αλλά δραπέτευσε ο Χάλφνταν. Τον θρίαμβο πιστώνεται προσωπικά ο ίδιος ο Αλφρέδος επειδή ο αδελφός του Έθελρεντ δε συμμετείχε και είχε δώσει στον ίδιο την αρχηγία.
Οι Σάξονες ηττήθηκαν στην "μάχη του Μπάζινγκ", στις 22 Ιανουαρίου. Στις 22 Μαρτίου, συνετρίβησαν ξανά στη "μάχη του Μέρτον". Ο Έθελρεντ πέθανε αμέσως μετά στις 23 Απριλίου. 
Τον Απρίλιο του 871, ο Αλφρέδος στέφθηκε βασιλιάς, παρά το γεγονός ότι ο Έθελρεντ είχε δυο μικρούς γιους, τους Έθελχελμ και Έθελγουλντ. Αυτό ήταν αποτέλεσμα μιας συμφωνίας της προηγούμενης χρονιάς ανάμεσα στα δυο αδέλφια σύμφωνα με την οποία, αν κάποιος από τους δυο πέθαινε πρόωρα θα κληρονομούσε ο άλλος αδελφός τον θρόνο, ενώ τα παιδιά του άλλου θα κληρονομούσαν την περιουσία του Εθελγούλφ αλλά όχι το στέμμα. Δεδομένου του ότι οι δυο γιοι του Έθελρεντ ήταν πολύ μικροί, καθώς και του μεγάλου κίνδυνου από νέα επίθεση των Δανών, δε δημιούργησε μεγάλες αντιστάσεις στον Αλφρέδο να ορκιστεί βασιλιάς του Ουέσσεξ.
Πρώτα χρόνια.
Πρώτες αποτυχίες με τους Βίκινγκ.
Τον Μάιο, ενώ ο Αλφρέδος ήταν απασχολημένος με την κηδεία του αδελφού του, οι Δανοί συνέτριψαν τον στρατό των Σαξόνων στο Ουίλτον.
Μετά την ήττα στο Ουίλτον, ο Αλφρέδος έχασε κάθε ελπίδα να διώξει τους εισβολείς και αναγκάστηκε να συνάψει μαζί τους ειρήνη. Σύμφωνα με τον Ασσέρ, οι όροι της ειρήνης ήταν αδιευκρίνιστοι. 
Το φθινόπωρο του 871, ο στρατός των Βίκινγκ αναγκάστηκε να εγκαταλείψει το Λονδίνο. Ο Ασσέρ αναφέρει ότι πιθανότατα τους πλήρωσε με ένα μεγάλο χρηματικό ποσό, ενώ το ίδιο έκανε και με τους Μερκιανούς την επόμενη χρονιά. Οι ανασκαφές που έγιναν στο Λονδίνο, την περίοδο 871-872, τη χρονιά που έγινε κατάληψη της πόλης από τους Βίκινγκ, έχουν βρεθεί αντικείμενα τα οποία επιβεβαίωσαν την ειρήνη. Τα επόμενα 5 χρόνια οι Βίκινγκ κατέλαβαν άλλα τμήματα της Αγγλίας. 
Το 876 οι Δανοί με τον νέο τους αρχηγό Γκούθρουμ κατέλαβαν το Γουέρχαμ στο Ντόρσετ. Ο Αλφρέδος δεν κατόρθωσε να ανακαταλάβει το Γουέρχαμ με έφοδο.
Στη συνέχεια, σύναψε ειρήνη με όρο την ανταλλαγή ομήρων. Οι Δανοί ορκίστηκαν στο ιερό δαχτυλίδι του Θωρ αλλά δεν κράτησαν τους όρκους τους και σκότωσαν όλους τους αιχμαλώτους, ενώ στη συνέχεια δραπέτευσαν στο Ντέβον. 
Ο Αλφρέδος σταμάτησε τα πλοία των Βίκινγκ στο Ντέβον χάρη μιας καταιγίδας. Οι Δανοί αναγκάστηκαν να υποταχθούν και στη συνέχεια οπισθοχώρησαν στη Μερκία. Τον Ιανουάριο του 878 οι Δανοί έκαναν αιφνίδια επίθεση στο Τσίππενχαμ, ένα ισχυρό βασιλικό κάστρο στο οποίο είχε παραμείνει ο Αλφρέδος τα Χριστούγεννα και "οι περισσότεροι από τους άντρες του σκοτώθηκαν, ο ίδιος δημιούργησε ένα οχυρό, το Άθελνεϊ, στα έλη του Σάμερσοτ από το οποίο προσπάθησε να πολεμήσει τον εχθρό". Στο φρούριο του Άθελνεϊ, ο Αλφρέδος συγκέντρωσε τις τοπικές πολιτοφυλακές από το Σόμερσετ, το Γουιλσάιρ και το Χαμσάιρ. 
Ένας θρύλος από τα χρονικά του 12ου αιώνα αναφέρει ότι όταν ο Αλφρέδος δραπέτευσε στο Σόμερσετ βρήκε καταφύγιο σε μια αγρότισσα, χωρίς να αποκαλύψει την ταυτότητα του, και η οποία τον άφησε να προσέχει μια πίτα που είχε στην φωτιά. Ο Αλφρέδος, αφηρημένος από τα προβλήματα του βασιλείου του, δεν πρόσεξε την πίτα και όταν η αγρότισσα επέστρεψε του έκανε έντονες παρατηρήσεις.
Το 878, ενώ όλα τα αγγλοσαξονικά βασίλεια είχαν καταληφθεί από τους Βίκινγκ, το Ουέσσεξ ήταν το μοναδικό στο οποίο υπήρχε ακόμα αντίσταση.
Την έβδομη εβδομάδα μετά το Πάσχα, ο Αλφρέδος μετακινήθηκε ανατολικά του Σέλγουντ όπου συνάντησε τον λαό του Σόμερσετ και του Γουιλσάιρ, οι οποίοι ευχαριστήθηκαν ιδιαίτερα όταν τον είδαν. Το γεγονός αυτό απέδειξε ότι ο βασιλιάς είχε την υποστήριξη των αρχόντων που καθοδηγούσαν τον λαό και διατηρούσαν ακόμα την εξουσία. Συνεπώς, μπορούσε να τους εμπιστευτεί σε περίοδο πολέμου. Η τακτική του Αλφρέδου πρότεινε ένα σύστημα ανιχνευτών και αγγελιοφόρων.
Η Συνθήκη του Γουέντμορ.
Στην κρίσιμη "μάχη του Έντινγκτον", κοντά στο Γουιλσάιρ, ο Αλφρέδος κατόρθωσε να πετύχει αποφασιστική νίκη. Οι Δανοί αναγκάστηκαν να υποταχθούν ολοκληρωτικά. Ένας από τους όρους της ειρήνης ήταν να ασπαστούν τον χριστιανισμό. Τρεις βδομάδες αργότερα, ο Δανός βασιλιάς με 29 από τους οπλαρχηγούς του βαπτίστηκαν χριστιανοί στην αυλή του Αλφρέδου. Ο Αλφρέδος δέχτηκε τον Γκούθρουμ ως πνευματικό γιο του. 
Στο Γουέντμορ του Σόμερσετ, ο Αλφρέδος και ο Γκούθρουμ υπέγραψαν τη "Συνθήκη του Γουέντμορ" με αποτέλεσμα την παύση των εχθροπραξιών για μερικά χρόνια. Με τους όρους της "Συνθήκης του Γουέντμορ," ο Γκούθρουμ υποχρεώθηκε να αφήσει το Ουέσσεξ και να επιστρέψει στην Ανατολική Αγγλία. Η συνθήκη μεταξύ του Αλφρέδου και του Γκούθρουμ διατηρήθηκε στην αρχαία αγγλική γλώσσα σε ένα χειρόγραφο στο Κέιμπριτζ και παρουσιάστηκε αργότερα (880), σε μια λατινική συλλογή της εποχής, όταν εκθρονίστηκε ο Κέολγουλφ Β΄ της Μερκίας.
Η συνθήκη διαιρούσε τη Μερκία στα δυο. Το σύνορο ήταν το ανέβασμα του ποταμού Τάμεση μέχρι τον ποταμό Λι, ακολουθώντας τον ποταμό Λι μέχρι τις πηγές του προς το Μπέντφορντ. Ο Αλφρέδος διαδέχθηκε τον Κέολγουλφ στη δυτική Μερκία ενώ ο Γκούθρουμ ενσωμάτωσε την ανατολική Μερκία στο ευρύτερο βασίλειο της Ανατολικής Αγγλίας. Ο Αλφρέδος πήρε υπό τον έλεγχο του το Λονδίνο, το οποίο ανήκε στο τμήμα της Δυτικής Μερκίας που βρέθηκε υπό τη κατοχή του. Η απώλεια του Έσσεξ το οποίο ανήκε στους βασιλείς του Ουέσσεξ από την εποχή του Εγβέρτου είναι ασαφής. Θεωρείται απίθανο ύστερα από μια τόσο μεγάλη νίκη να παραχωρήσει ο Αλφρέδος ένα πατρογονικό τμήμα του βασιλείου του. 
Με την υπογραφή της "Συνθήκης του Γουέντμορ" γύρω στο 880 ο λαός του Γκούθρουμ ξεκίνησε την εγκατάσταση του στην Ανατολική Αγγλία, σύμφωνα με τους όρους της συμφωνίας. Ο στρατός των Βίκινγκ που διέμενε στο Φούλαμ τον χειμώνα του 878-879 εξέπλευσε για την Γάνδη και βρισκόταν στην ηπειρωτική μεριά την περίοδο 879-892.
Ο Αλφρέδος παρ'όλα αυτά τα επόμενα χρόνια ήταν υποχρεωμένος να αντιμετωπίσει πολλές ανεξάρτητες Δανικές απειλές όπως μια σύγκρουση με τέσσερα πλοία των Δανών στην ανοιχτή θάλασσα. Τα δυο από τα πλοία καταστράφηκαν, τα υπόλοιπα παραδόθηκαν στις δυνάμεις του Αλφρέδου, πολλές παρόμοιες συγκρούσεις με τους Δανούς ακολούθησαν τις επόμενες δεκαετίες. 
Το 883 ο Αλφρέδος δέχτηκε την υποστήριξη του από την Ρώμη μέσω του πάπα Μαρίνου Α΄ ο οποίος του έδωσε μια σειρά από εντυπωσιακά δώρα ανάμεσα στα οποία βρισκόταν και ένα κομμάτι του Τιμίου Σταυρού. Ο Ασσέρ αναφέρει ότι η φιλία ανάμεσα στον πάπα και τον Σάξονα βασιλιά ήταν όσο στενή που ο Μαρίνος απήλλαξε απο φόρους και δασμούς όλους τους Αγγλοσάξονες που ζούσαν στην Ρώμη.
Επιστροφή στο Λονδίνο.
Μετά την υπογραφή της συμφωνίας με τον Γκουθρούμ ο Αλφρέδος παρά την ειρήνη εξακολουθούσε να έχει να αντιμετωπίζει πολλές απειλές από τους Βίκινγκ επιδρομείς τα επόμενα χρόνια. Η κορυφαία επιδρομή από την εποχή που είχε να αντιμετωπίσει τον Γκουθρούμ έγινε στο Κεντ (885), ο Ασσέρ αναφέρει μια σειρά από επιδρομές στο Ρότσεστερ στο οποίο οι Βίκινγκ είχαν κτίσει ένα φρούριο προσωρινά για να μπορέσουν να πολιορκήσουν την πόλη. Ο Αλφρέδος απάντησε με μια μεγάλη εκστρατεία η οποία ανάγκασε τους Δανούς να λύσουν την πολιορκία και να εγκαταλείψουν την Βρετανία το επόμενο καλοκαίρι.
Σε σύντομο χρονικό διάστημα μετά την επιδρομή των Δανών στο Κεντ ο Αλφρέδος απέσυρε τον στόλο του στην Ανατολική Αγγλία για άγνωστο λόγο, ο Ασσέρ αναφέρει λόγω επίθεσης ή λεηλασίας. Όταν πέρασε τον ποταμό Στουρ ο στόλος του Αλφρέδου βρέθηκε αντιμέτωπος με τον στόλο των Δανών ο οποίος απαριθμούσε 13 ή 16 πλοία. Ο Αλφρέδος ήταν ο μεγάλος νικητής και όπως περιγράφεται στο Χάντινγκτον "επέστρεψε με πολλά λάφυρα". Ο στόλος ενώ επέστρεφε θριαμβευτής παγιδεύτηκε στον ποταμό Στουρ από μια ομάδα Δανών, ηττήθηκε και αποδυναμώθηκε σημαντικά.
Έναν χρόνο αργότερα ο Αλφρέδος ανακατέλαβε και εποίκησε ξανά το Λονδίνο (886). Ο Αλφρέδος έδωσε αυτή την φορά την φροντίδα της πόλης στον γαμπρό του Έθελρεντ της Μερκίας, έκτισε ξανά την δεκαετία του 880 την πόλη με νέο σχέδιο, ενίσχυσε σημαντικά τα παλιά Ρωμαϊκά τείχη και οικοδόμησε νέα φρούρια στις νότιες όχθες του Τάμεση. 
Η περίοδος αυτή αναφέρεται πριν την ενοποίηση της Αγγλίας από τον Αλφρέδο όπως καταγράφεται από όλους τους χρονικογράφους. Δεν είναι γνωστό πότε και αν πήρε ο Αλφρέδος ο Μέγας τον τίτλο του βασιλιά της Αγγλίας αφού ο ίδιος ποτέ δεν τον κατείχε για τον εαυτό του όταν ήταν ζωντανός.
Μέχρι την ανακατάληψη του Λονδίνου, στις αρχές της δεκαετίας του 890 υπάρχει ένα κενό στις πηγές σχετικά με τον Αλφρέδο. Μετά την ειρήνη την δεκαετία του 880 με τον Γκουθρούμ πέθανε η αδελφή του Έθελσγουιθ την περίοδο που πραγματοποιούσε ταξίδι στην Ρώμη (888), την ίδια χρονιά πέθανε και ο Έθελρεντ, αρχιεπίσκοπος του Καντέρμπερι. Ο Γκουθρούμ βαπτίστηκε χριστιανός από τον ίδιο τον Αλφρέδο, έγινε σύμμαχος του αλλά πέθανε έναν χρόνο αργότερα και τάφηκε στο Σάφοκ. 
Νέες επιδρομές των Βίκινγκ την δεκαετία του 890.
Η απειλή του Γκουθρούμ δεν υπήρχε πλέον, άλλοι Δανοί αρχηγοί αποφάσισαν τα επόμενα χρόνια να πραγματοποιήσουν επιδρομές με στόχο να τον αντικαταστήσουν, τα επόμενα χρόνια κάθε άλλο παρά ήσυχα φαίνονταν για τον Αλφρέδο. Οι Δανοί επιτέθηκαν ξανά το φθινόπωρο του 892, διέσχισαν την Αγγλία με 330 πλοία τα οποία χωρίστηκαν σε δυο διευθύνσεις.Το μεγαλύτερο σώμα μπήκε στο Άππλεντορ του Κεντ, το μικρότερο σώμα υπό την ηγεσία του Χάσταιν στο Μίλτον επίσης στο Κεντ. Οι εισβολείς πήραν μαζί τους και τις οικογένειες τους γεγονός που έδειχνε ότι ήθελαν να εγκατασταθούν μόνιμα, ο Αλφρέδος (893) προσπάθησε να εγκατασταθεί σε μια θέση στην οποία θα μπορούσε να ελέγξει και τις δυο πλευρές. Την ώρα των διαπραγματεύσεων με τον Χάσταιν οι Δανοί στο Άππλεντορ έσπασαν την συνθήκη και ξεκίνησαν τις επιδρομές, παγιδεύτηκαν από τον γιο του Αλφρέδου Εδουάρδο στο Φάρναμ του Σάρρεϋ. Κατέφυγαν στην νησίδα του Θόρνει στον ποταμό Κόλν ανάμεσα στο Μπάκιγχαμ και στο Μίντλσεξ, παγιδεύτηκαν ξανά και αναγκάστηκαν να παραδώσουν τους ομήρους και να εγκαταλείψουν το Ουέσσεξ, κατέφυγαν στο Έσσεξ και ενώθηκαν με τον Χάσταιν. 
Ο Αλφρέδος βάδισε για το Θόρνει προκειμένου να υπερασπιστεί τον γιο του, όταν έμαθε τα νέα άλλαξε πορεία με κατεύθυνση προς το Έξετερ. 
Οι Δανοί βρέθηκαν αντιμέτωποι με μια ισχυρή Αγγλική δύναμη υπό την ηγεσία των τριών κομήτων της Μερκίας, του Γουιλσάιρ και του Σόμερσετ, αναγκάστηκαν να δραπετεύσουν προς τα βορειοδυτικά και παγιδεύτηκαν στο Μπάττινγκτον. Στην προσπάθεια τους να διασπάσουν τις Αγγλικές δυνάμεις ηττήθηκαν και δραπέτευσαν, στην συνέχεια συγκέντρωσαν δυνάμεις και κατέλαβαν τα παλιά Ρωμαϊκή τείχη του Τσέστερ, οι Άγγλοι δεν βιάστηκαν περίμεναν να περάσει ο χειμώνας για να τους τελειώσουν οι προμήθειες. 
Την περίοδο 894 - 895 η έλλειψη φαγητού ανάγκασε τους Δανούς να αποσυρθούν στο Έσσεξ, στα τέλη της χρονιάς οι Δανοί απέσυραν τα πλοία τους στον Τάμεση και στον Λι 32 χιλιόμετρα βόρεια του Λονδίνου για να τα εξοπλίσουν. Μια επίθεση των Δανών την ίδια χρονιά απέτυχε, ο Αλφρέδος βρήκε την ευκαιρία να μπλοκάρει το στόμιο του ποταμού Λι για να αποκλείσει τα πλοία των Δανών, οι Δανοί αποσύρθηκαν άλλοι στην Νορθούμπρια άλλοι στην ανατολική Αγγλία. 
Στρατιωτικές μεταρρυθμίσεις.
Παλιές στρατιωτικές τακτικές.
Οι Γερμανικές φυλές από τα πρώιμα χρόνια όταν έκαναν επιθέσεις στην Αγγλία τον 5ο - 6ο αιώνα στηρίχτηκαν στο σκληρό πεζικό τους. Στο πεζικό έπρεπε να υπηρετήσουν όλοι οι Σάξονες πολίτες με βαριές συνέπειες για όσους αρνήθηκαν να το κάνουν με απώλειες σε γη και τίτλους, ο κώδικας του Ίνε του Ουέσσεξ (894) αναφέρει:
"Άν ένας ευγενής αρνηθεί να υπηρετήσει την στρατιωτική του θητεία θα πληρώσει 120 σελίνια και θα γίνει κατάσχεση της γης του, αν ο ευγενής δεν έχει γη θα πληρώσει 60 σελίνια, ένας απλός αστός θα πληρώσει 30 σελίνια." 
Οι αποτυχίες του Αλφρέδου στις μάχες του με τους Βίκινγκ πριν τις πρώτες επιτυχίες του το 878 είχαν αιτία το πολεμικό σύστημα το οποίο είχε κληρονομήσει από τους προκατόχους του που ευνοούσε τους Δανούς στην εφαρμογή του. Οι Αγγλοσάξονες και οι Δανοί χρησιμοποιούσαν αντίθετες στρατηγικές, οι Αγγλοσάξονες πραγματοποιούσαν κατά μέτωπο επίθεση στον στόχο προκειμένου να σπάσουν την άμυνα του εχθρού. Οι Δανοί αντίθετα πραγματοποιούσαν ανταρτοπόλεμο αποφεύγοντας να ρισκάρουν την κατά μέτωπο επίθεση, ο Αλφρέδος αναγνώρισε σύντομα ότι με την συγκεκριμένη πολεμική τακτική πολύ δύσκολα θα τους υποτάξει. Οι βάσεις τις οποίες θα χρησιμοποιούσαν οι Δανοί για ον ανταρτοπόλεμο ήταν επιλεγμένες από τους ίδιους και τις ενίσχυσαν περιφερειακά με τάφρους περιμένοντας να εξαντληθούν οι προμήθειες του αντιπάλου για να πραγματοποιήσουν αιφνίδια αντεπίθεση. Ο βασιλιάς θα μπορούσε να καλέσει την εθνική πολιτοφυλακή προκειμένου να τον ενισχύσει στον πόλεμο με τους Βίκινγκ αλλά είχε μεγάλα προβλήματα επικοινωνίας με τους γαιοκτήμονες πολλοί από τους οποίους το 878 πρόδωσαν τον Άγγλο βασιλιά προσωρινά και συνεργάστηκαν με τον Γκουθρούμ. Ο Αλφρέδος μετά την νίκη του στο Έντινγκτον αποφάσισε ότι είναι καιρός να αλλάξει την πολεμική του τακτική απέναντι στους Βίκινγκ.
Αλλαγή στρατιωτικής τακτικής βάση των Καρολιδών.
Με τα διδάγματα αυτά ο Αλφρέδος τα πρώτα χρόνια μετά την νίκη του στο Έντινγκτον προσπάθησε να ανασυγκροτήσει τον στρατό του. Σε ένα ταξίδι του στην Ρώμη έμεινε μαζί με τον Κάρολο τον Φαλακρό από τον οποίο διδάχθηκε τον τρόπο με τον οποίο οι Καρολίδες βασιλείς αντιμετώπισαν επιτυχώς τις επιθέσεις των Βίκινγκ, με το ίδιο σύστημα στην συνέχεια οργάνωσε την φορολόγηση και την άμυνα στο βασίλειο του. Στο βασίλειο της Μερκίας υπήρχε ένα σύστημα οχυρώσεων από την προ Βίκινγκ εποχή το οποίο μπορούσε να διευθύνει, με αυτό τον τρόπο όταν ξεκίνησαν ξανά τις επιδρομές μπόρεσε να τους αντιμετωπίσει με έναν ευκίνητο στρατό και με στόλο ο οποίος μπορούσε να κινηθεί παντού. Στο Αγγλοσαξωνικό βασίλειο οι πολίτες είχαν τριπλή υποχρέωση ανάλογα με την οικονομική κατάσταση και την θέση τους σε θέματα όπως η στρατιωτική θητεία, η εργασία στα κάστρα και η επισκευή στις γέφυρες. Ο Αλφρέδος δημιούργησε νέες βάσεις στο σύστημα φορολόγησης και της οργάνωσης του στρατού με βάση την οικονομική κατάσταση των γαιοκτημόνων, εισήγαγε μια νέα μονάδα μέτρησης το "χάιντ" με το οποίο θα μπορούσε να προσδιορίσει τις δυνατότητες τις οποίες μπορούσε να έχει κάθε οικογένεια γαιοκτημόνων.
Το επίκεντρο της πολιτικής των στρατιωτικών μεταρρυθμίσεων του Αλφρέδου στηρίχτηκε στην κατασκευή φρουρίων σε στρατηγικά σημεία κατά μήκος του βασιλείου του. Υπήρχαν συνολικά 33 φρούρια διασκορπισμένα σε σχετικά μικρές αποστάσεις περίπου 30 χιλιομέτρων με τα οποία μπορούσε να αντιμετωπίσει οποιαδήποτε στρατιωτική απειλή στο βασίλειο του. 
Στα φρούρια του Αλφρέδου τα οποία ονομάστηκαν αργότερα "προάστια" επισκευάστηκαν ξανά οι τοίχοι και προστέθηκαν τάφροι ενισχυμένοι με ξύλινες επενδύσεις όπως στο Σάσσεξ. Το μέγεθος των φρουρίων παρουσίαζε διακυμάνσεις από μικρά οχυρά όπως το Πίλτον σε μεγάλες πόλεις με στρατιωτικές εγκαταστάσεις η μεγαλύτερη από τις οποίες ήταν το Γουίντσεστερ. 
Κατασκευή νέων οχυρών.
Ένα έγγραφο της εποχής του παρουσιάζει την εισαγωγή μιας νέας μονάδας μέτρησης του "Χαιντάζ" που καθόριζε το μέγεθος των φρουρίων παράδειγμα ένα μέγεθος της τάξης των 2.400 χαιντάζ δήλωνε ότι το φρούριο θα μπορούσε να συντηρήσει 2400 άντρες. Ένα αμυντικό σύστημα 27.071 χαιντάζ ήταν απαραίτητο για να συντηρήσει όλους τους άντρες στο Ουέσσεξ. 
Πολλά από τα φρούρια ήταν διπλές πόλεις τις οποίες διέσχιζε ένα ποτάμι και ενώνονταν μεταξύ τους με μια οπλισμένη γέφυρα με τον ίδιο τρόπο με τον οποίο τα είχε κατασκευάσει ο Κάρολος ο Φαλακρός μια γενιά πριν. Τα πλοία των Βίκινγκ για να μπορέσουν να διασχίσουν το ποτάμι ήταν υποχρεωμένα να περάσουν κάτω από την οπλισμένη γέφυρα, μια φρουρά πάνω στην γέφυρα παραμόνευε για επίθεση οποιαδήποτε στιγμή με βέλη, τόξα και ακόντια. Μερικά δίδυμα φρούρια ήταν κατασκευασμένα κοντά στα βασιλικά ανάκτορα για να μπορεί και ο ίδιος ο βασιλιάς να εποπτεύσει το έργο. Τα φρούρια ήταν συνδεδεμένα με ένα σύγχρονο οδικό σύστημα με το οποίο ήταν όλα μαζί σε επικοινωνία μεταξύ τους και με την χρήση του στρατού ήταν έτοιμα κάθε στιγμή να αντιμετωπίσουν την εισβολή των Βίκινγκ. Το δίκτυο αυτό δυσκόλεψε σημαντικά τους επιδρομείς οι οποίοι είχαν συνηθίσει να κερδίζουν μόνο όταν ο αντίπαλος τους έκανε κατά μέτωπο επιθέσεις ενώ έκοψε και την επικοινωνία στον στρατό των Βίκινγκ. Το μοναδικό πράγμα που απέμενε στους Βίκινγκ ήταν η υποταγή, αυτό έδωσε χρόνο στον βασιλιά να κινηθεί κατά μήκος του νέου στρατιωτικού οδικού δικτύου σε εκείνη την περίπτωση ήταν απίθανο για τους επιδρομής να κερδίσουν τις δυνάμεις του Άγγλου βασιλιά. Το νέο στρατιωτικό σύστημα του Αλφρέδου κατόρθωσε μετά το 892 να περιορίσει την διείσδυση των Βίκινγκ στο Ουέσσεξ και την Μερκία. Το σύστημα αυτό ήταν εντυπωσιακό τόσο στην αντίληψη όσο και στην εκτέλεση του, ο Ασσέρ αναφέρει ότι πολλοί ευγενείς έκαναν αίτημα να το υπηρετήσουν παρά το γεγονός ότι υπηρετούσαν "στις κοινές ανάγκες του βασιλείου".
Δημιουργία του Αγγλικού ναυτικού.
Ο Αλφρέδος προσπάθησε να δημιουργήσει νέο ναυτικό σχεδιασμό, παρήγγειλε την κατασκευή ενός μικρού στόλου μια δωδεκάδας τεράστιων πλοίων με 60 κουπιά διπλάσιου μεγέθους από τα πλοία των Βίκινγκ (869). Οι Βικτοριανοί αναφέρουν ότι η παραγγελία αυτή σήμανε την δημιουργία του Αγγλικού πολεμικού ναυτικού. Ο βασιλιάς Έθελσταν του Κεντ και ο κόμης Έλχιρ νίκησαν έναν στόλο από πλοία των Βίκινγκ συλλαμβάνοντας εννιά πλοία (851), και ο ίδιος ο βασιλιάς Αλφρέδος είχε συμμετοχή σε ναυτικές εκστρατείες (882).
Το 897 ωστόσο πραγματοποιήθηκε μια σημαντική αλλαγή στο Αγγλικό πολεμικό ναυτικό, το Αγγλοσαξωνικό χρονικό περιγράφει ότι τα πλοία του Αλφρέδου ήταν μεγαλύτερα, ταχύτερα και ψηλότερα από οποιοδήποτε άλλο πλοίο των Δανών ή των Φριζίων. Είναι πολύ πιθανό κάτω από την διδασκαλία του ο Ασσέρ ο Αλφρέδος να χρησιμοποίησε τα σχέδια των Ελληνικών και Ρωμαϊκών πλοίων με μεγάλες πλευρές τα οποία ήταν σχεδιασμένα για την μάχη, όχι για την ναυσιπλοΐα.
Η πρακτική του Αλφρέδου ήταν άριστη για να προλαμβάνει τις ναυτικές επιδρομές και να εξουδετερώνει τον εχθρό πριν φτάσει το λιμάνι, στην πράξη όμως στα στενά νερά των ποταμών όπου γίνονταν συνήθως οι ναυμαχίες ήταν πολύ δύσκολος ο χειρισμός τόσο μεγάλων πλοίων.
Τα πλοία εκείνη την εποχή για τις ναυμαχίες ήταν σχεδιασμένα με προοπτική να μπορούν να πλευρίσουν το ένα το άλλο ώστε να μπορεί ο εχθρός να μπει στο άλλο πλοίο και να πολεμήσει σώμα με σώμα όπως γινόταν συνήθως στις χερσαίες μάχες, στην τακτική αυτή ο νέος στόλος του Αλφρέδου είχε τεράστιες δυσκολίες. 
Η πρώτη ναυτική ναυμαχία με τον νέο στόλο του Αλφρέδου καταγράφεται το 896. Εννιά από τα νέα πλοία του Αλφρέδου προσέγγισαν το στόμιο ενός ποταμού στα νότια της Αγγλίας στον οποίο είχαν εισέλθει έξι πλοία των Βίκινγκ, οι Δανοί προχώρησαν στο εσωτερικό για να συγκεντρώσουν προμήθειες. Τα τρία από τα πλοία των Βίκινγκ προσπάθησαν να διαφύγουν σπάζοντας την Αγγλική άμυνα, το ένα τα κατάφερε αλλά ο Αλφρέδος συνέλαβε τα άλλα δυο. Οι Άγγλοι στρατιώτες προχώρησαν στην θανάτωση του πληρώματος των πλοίων, το πλοίο το οποίο διέφυγε τα κατάφερε επειδή τα ψηλά πλοία του Αλφρέδου δεν μπορούσαν να πλησιάσουν όταν η παλίρροια υποχώρησε. Ακολούθησε η χερσαία μάχη, οι Δανοί σημαντικά περισσότεροι θα είχαν εξαφανιστεί αν δεν σηκωνόταν πάλι η παλίρροια, επέστρεψαν στα πλοία τους τα οποία ήταν σαφώς περισσότερο ευέλικτα και ευκίνητα από τα μεγάλα πλοία του Αλφρέδου. Οι πειρατές είχαν πολύ βαρύτερες απώλειες, 120 Δανοί σκοτώθηκαν έναντι 62 Άγγλων και Φριζίων, συγκεντρώθηκαν γύρω από το Σάσσεξ και οδηγήθηκαν στις ακτές του Σάσσεξ. Οι πειρατές ναυαγοί οδηγήθηκαν στην αυλή του Αλφρέδου στο Γουίντσεστερ ο οποίος τους κρέμασε.
Διοίκηση.
Κωδικοποίηση των νόμων.
Στα τέλη της δεκαετίας του 880 και στις αρχές της δεκαετίας του 890 ο Αλφρέδος ξεκίνησε την κωδικοποίηση των νόμων ακολουθώντας τους νόμους του προκατόχου του τον 7ο αιώνα Ίνε του Ουέσσεξ. Οι νόμοι τακτοποιήθηκαν σε 120 κεφάλαια, στην εισαγωγή του ο βασιλιάς Αλφρέδος αναφέρει "συγκέντρωσα όλους τους νόμους που είχαν δημιουργηθεί από τους προγόνους μου, πολλοί από αυτούς μου άρεσαν και τους δέχτηκα αντίθετα άλλους με την εισήγηση των συμβούλων τους απέρριψα".
Ο Αλφρέδος αναφέρει ότι συμμετείχε στους νόμους οι οποίοι "υπήρχαν στις ημέρες του Ίνε του ευγενούς μου, του Όφα του βασιλιά της Μερκίας και του Έθελμπερτ βασιλιά του Κεντ ο οποίος ήταν ο πρώτος που δέχτηκε το βάπτισμα" περιέχοντας μια σειρά από διατάξεις που καθόριζαν την χρηματική αποζημίωση για τραυματισμό σε διάφορα μέρη του σώματος. Ο Όφα της Μερκίας όπως αναφέρει ο ιστορικός Πάτρικ Ουόρμαλντ (1947 - 2004) είχε δημιουργήσει μια σειρά από νόμους τους οποίους είχε παρουσιάσει το 786 με δυο παπικούς απεσταλμένους. 
Το ένα πέμπτο αυτών των νόμων περιείχαν διατάξεις όπως την μετάφραση στην Αγγλική των Δέκα εντολών, των κεφαλαίων της Εξόδου και των Πράξεων των Αποστόλων (15:23–29), η εισήγηση τους έγινε με πρόταση από τον Αλφρέδο για την εισαγωγή του χριστιανικού νόμου. Εκδηλώνει την συνέχεια των δώρων του θεού στον Μωυσή με τα δώρα του ίδιου του Αλφρέδου στον λαό των Δυτικών Σαξόνων δίνοντας στην νομοθεσία του έναν χαρακτήρα θεϊκής προέλευσης.
Ο Αλφρέδος ο Μέγας κωδικοποίησε την νομοθεσία του σε 120 κεφάλαια όσα ήταν τα χρόνια που έζησε ο Μωυσής με συμβολική πρόθεση. Ισχυρίστηκε το γεγονός ότι ο Μεσσίας ήρθε στην γη για να συγχωρέσει, την συγχώρεση για τα αδικήματα μπορούν να την δώσουν οι κοσμικοί άρχοντες μετά την καταβολή των χρηματικών αποζημιώσεων.
Το μόνο αδίκημα το οποίο δεν θα μπορούσε να εξαγοραστεί με χρήματα ήταν η προδοσία απέναντι στον βασιλιά. Ο Αλφρέδος αναφέρει ότι η φράση του Ευαγγελίου "αγάπα τον πλησίον σου ως εαυτών" (Ματθ. 22:39–40) το εννοούσε ο Μεσσίας ως αγάπη με την δύναμη του θεού τον οποίο δεν μπορούσε να προδώσει ο άνθρωπος, στην θέση του θεού στην γη υπάρχει ο κοσμικός βασιλιάς. 
Η πρώτη εντύπωση που υπάρχει σχετικά με τους νόμους του Αλφρέδου είναι ότι πρόκειται για μια σειρά νόμων μεταξύ τους ασύνδετοι και πολλές φορές ακατάλληλοι στον τομέα της εφαρμογής τους. Στην πραγματικότητα πολλοί από τους νόμους του Αλφρέδου βρέθηκαν σε αντίθεση από τους νόμους του Ίνε, ο Πάτρικ Ουόρμαλντ (1947 - 2004) αναφέρει ότι ο Αλφρέδος πραγματοποίησε την νομοθεσία του περισσότερο ως ιδεολογικό μανιφέστο παρά ως νομική εφαρμογή. Η νομοθεσία του Αλφρέδου συνοψίζεται στην βασική αρχή του Αγγλοσαξονικού νόμου "κάνουμε ότι είναι περισσότερο απαραίτητο και βασιζόμαστε στην αρχή ότι ο καθένας έχει υποχρέωση να κρατήσει τον όρκο του".
Απονομή δικαιοσύνης.
Ο Αλφρέδος έδειξε έντονο ενδιαφέρον στα θέματα γύρω από την απονομή της δικαιοσύνης. Ο Ασσέρ αναφέρει ότι ο Αλφρέδος υποσχέθηκε να "επανεξετάσει οτιδήποτε σχετικό με την νομοθεσία πραγματοποιήθηκε από τους συμβούλους του και θεωρείται αδικία σύμφωνα με την άποψη της κοινής γνώμης ή όσους νόμους πραγματοποιήθηκαν στην διάρκεια της απουσίας του χωρίς να τους εξετάσει ο ίδιος". Ένα έγγραφο που εξέδωσε ο γιος του Εδουάρδος ο πρεσβύτερος δείχνει τον ίδιο τον Αλφρέδο να ακούει μια τέτοια έκκληση την ώρα που έπλενε τα χέρια του.
Ο Ασσέρ παρουσιάζει τον Αλφρέδο σαν έναν δικαστή υπό την μορφή Σολομώντα να διορθώνει ο ίδιος τις άδικες αποφάσεις των συμβούλων ή των ανθρώπων που είχε επιλέξει να τους εφαρμόσει. Οι δικαστές του όπως ανέφερε ο ίδιος ήταν μορφωμένοι και επιλεγμένοι να κρίνουν κάτι που κάνουν σύμφωνα με την σοφία τους, όσοι το παραβαίνουν αυτό θα τιμωρούνταν με απώλεια της θέσης τους.
Το Αγγλοσαξωνικό χρονικό το οποίο άρχισε να γράφεται τα τελευταία χρόνια του Αλφρέδου είχε ως στόχο να εκδηλώσει πανηγυρικά την ενοποίηση της Αγγλίας, πιθανότητα στόχος του να ήταν όπως αναφέρει ο Ασσέρ την διάδοση του στην Ουαλία η οποία μόλις είχε προσαρτηθεί στην Αγγλία. 
Ο Ασσέρ προσπάθησε να αποκτήσει στενές σχέσεις με τις ξένες δυνάμεις, το ενδιαφέρον του στις ξένες υποθέσεις φάνηκε με την μετάφραση του Ορόζιου η οποία αφορούσε τον Ηλία Γ΄, πατριάρχη της Ιερουσαλήμ. Έστειλε πολλές επιστολές στον πάπα προκειμένου να δηλώσει την πίστη του ίδιου και της Αγγλικής εκκλησίας απέναντι του. Γύρω στο 890 ο Βούλφταν του Χέρεμπι ανέλαβε ένα ταξίδι απο την Γιουτλάνδη κατά μήκος της Βαλτικής στην Πρωσική πόλη Τρούσο, ο ίδιος ο Αλφρέδος ζήτησε αναλυτικά λεπτομέρειες για αυτό το ταξίδι.
Οι σχέσεις του Αλφρέδου με τους Κέλτες πρίγκιπες στο δυτικό τμήμα της Βρετανίας ήταν ξεκάθαρες, σύμφωνα με τον Ασσέρ οι πρίγκιπες της νότιας Ουαλίας έδωσαν επαίνους στον Αλφρέδο, οι βόρειοι Ουαλοί αργότερα ακολούθησαν το παράδειγμα τους εκστρατεύοντας μαζί του (893). Ο Αλφρέδος έδειξε πολλά δείγμα ελεημοσύνης στα μοναστήρια της Αγγλίας και της Ιρλανδίας, η ιστορία των τριών Σκωτσέζων προσκυνητών οι οποίοι τον επισκέφτηκαν (891) είναι αναμφισβήτητα αυθεντική. Η ιστορία ότι στάλθηκε ο Αλφρέδος όταν ήταν μικρός στην Ιρλανδία να θεραπευτεί στον Άγιο Μοντουέννα ακόμα και αν δεν είναι αυθεντική αποδεικνύει το ενδιαφέρον το οποίο είχε ο Αλφρέδος για το νησί. 
Εκκλησιαστική πολιτική.
Την δεκαετία του 880 ο Αλφρέδος με έμπνευση από το παράδειγμα του Καρλομάγνου ανέλαβε την πρωτοβουλία να αναβιώσει την μάθηση. Εκείνο το διάστημα οι επιδρομές των Βίκινγκ εθεωρούντο από τον Αγγλικό λαό "θεία τιμωρία", ο Αλφρέδος εκμεταλλεύτηκε την ευκαιρία προκειμένου να εγείρει τα θρησκευτικά τους συναισθήματα. Αυτό απαιτούσε την πρόσληψη θρησκευτικών δασκάλων απο την Μερκία, την Ουαλία και άλλες περιοχές από το εξωτερικό για να ενισχύσει την εξουσία της επισκοπής όπως και την δημιουργία σχολής για να εκπαιδεύσει τα παιδιά των ευγενών, η προσπάθεια απαιτούσε ανάλογη εκπαίδευση σε όσους είχαν θέσεις εξουσίας. Η σύνταξη ενός γενεαλογικού δέντρου του Αλφρέδου και των προπατόρων του με τελική κατάληξη στον Αδάμ θα έδειχνε ότι οι βασιλείς του Ουέσσεξ είχαν θεία καταγωγή.
Λίγα είναι γνωστά σχετικά με την εκκλησία την εποχή του Αλφρέδου, οι επιθέσεις των Δανών έκαναν μεγάλη ζημιά στα μοναστήρια. Ο Αλφρέδος ίδρυσε δυο νέα μοναστήρια στο Άθελνει και στο Σάφτεσμπουρι, ήταν τα πρώτα μοναστήρια που ιδρύθηκαν από τις αρχές του 8ου αιώνα. Σύμφωνα με τον Ασσέρ ο Αλφρέδος εισήγαγε ξένους μοναχούς στην Αγγλία για το μοναστήρι του Άθελνει επειδή υπήρχε ελάχιστο ενδιαφέρον από τους ντόπιους. 
Ο Αλφρέδος δεν προέβη σε καμιά ουσιαστική μεταρρύθμιση των εκκλησιαστικών θεσμών, για τον ίδιο βασικός στόχος ήταν η εκμάθηση και οι πνευματική αναγέννηση των επισκόπων που υπήρχαν όπως και όλου του λαού του, ο ίδιος ως βασιλιάς θεωρούσε τον εαυτό του υπεύθυνο γι'αυτό.
Έδειξε εξίσου έντονο ενδιαφέρον για την μετάφραση και την μετάδοση της διδασκαλίας του Γρηγορίου του Μέγα. Παρά τις προσπάθειες του όμως για την εκκλησιαστική εκπαίδευση δεν έδειξε έντονο ενδιαφέρον για την εκκλησία, έκανε ακόμα και κατάσχεση των εκκλησιαστικών κτημάτων κατά μήκος της Ντάνελοου και τα έδωσε σε στρατιωτικούς που θα μπορούσαν να τα προστατέψουν καλύτερα από τις επιθέσεις των Βίκινγκ. 
Εκπαιδευτικές μεταρρυθμίσεις.
Ο επιδρομές των Δανών έφεραν μεγάλο κενό στην εκπαίδευση στην Αγγλία. Ο ίδιος ο Αλφρέδος στον πρόλογο του δραματικοποιεί την κατάσταση αναφέροντας : "Κανένας άντρας κάτω από τον Χάμπερ δεν ενδιαφέρεται να μάθει τίποτα για την θεϊκή αποστολή του, ακόμα και να μεταφράσει ένα γράμμα από τα Λατινικά στα Αγγλικά". Ο Αλφρέδος έδειξε έναν υπερβολικά δραματικό τόνο επηρεασμένος έντονα από την άσχημη κατάσταση της εκπαίδευσης που υπήρχε στην Αγγλία την εποχή της νεότητας του. Η εκμάθηση των Λατινικών ήταν γνωστή στην Αγγλία και πριν τον Αλφρέδο, αυτό το αποδεικνύει το γεγονός ότι στην αυλή του υπήρχαν επίσκοποι από την Μερκία και την Δυτική Σαξονία όπως ο Πλέμουνγκ, ο Γουφέρθ και ο Γουλφσίγκ. 
Η παραγωγή χειρογράφων είχε διακοπεί απότομα στην Αγγλία την δεκαετία του 860 από τις επιδρομές των Βίκινγκ αναρίθμητα Αγγλοσαξονικά χειρόγραφα κάηκαν μαζί με τις εκκλησίες που τα φιλοξενούσαν, στα τέλη του αιώνα δημιουργήθηκε νέα παραγωγή. Ένα χειρόγραφο από την εκκλησία του Ιησού Χριστού στο Καντέρμπερι χρονολογούμενο το 873 ήταν τόσο φτωχό που ο ιστορικός Νίκολας Μπρούκς (1941 - 2014) αναφέρει ότι ο συγγραφέας του χειρογράφου ή θα ήταν τυφλός ή δεν θα ήξερε να γράφει ή δεν θα ήξερε καθόλου Λατινικά. Είναι εμφανές σημειώνει ο Μπρούκς ότι "ο καθεδρικός ναός του Καντέρμπερι εκείνη την εποχή ήταν ανίκανος να παράγει επιγραφές με θέμα την χριστιανική λατρεία".
Ακολουθώντας το παράδειγμα του Καρλομάγνου ο Αλφρέδος τοποθέτησε στα ανάκτορα σχολή για τα παιδιά του, για τα παιδιά των αριστοκρατών και για παιδιά ακόμα χαμηλότερης καταγωγής. Μελετούσαν βιβλία τόσο στα Αγγλικά όσο και στα Λατινικά και αφιερώθηκαν στην γραφή σε τόσο μεγάλο βαθμό που έγιναν ευφυείς μαθητές των γραμμάτων και των τεχνών. Κάλεσε τους μεγαλύτερους δασκάλους τόσο από την Αγγλία όσο και από την ηπειρωτική Ευρώπη μεταξύ των οποίων τον Πλέγκμουντ που διορίστηκε αρχιεπίσκοπος του Καντέρμπερι (860), τον επίσκοπο Γουέρφερθ του Καντέρμπερι, τον Γκρίμπαλντ και τον Ιωάννη τον Σάξονα από τους Φράγκους και τον Ασσέρ από την εκκλησία του Αγίου Δαυίδ στην νοτιοδυτική Ουαλία. 
Ο Αλφρέδος έχοντας επίγνωση ότι χωρίς την μάθηση δεν πρόκειται να υπάρξει καμιά ευημερία στο βασίλειο του κάλεσε για εκπαίδευση όλους τους νέους και ελεύθερους άντρες. Καθιέρωσε την Αγγλική ως επίσημη γλώσσα στην πρωτοβάθμια εκπαίδευση, οι σπουδαστές στην συνέχεια θα μπορούσαν να προχωρήσουν στην δευτεροβάθμια εκπαίδευση με επίσημη γλώσσα τα Λατινικά.
Υπάρχουν πολλά εκπαιδευτικά βιβλία στην Αγγλική γλώσσα αφού ο Αλφρέδος διέταξε την μετάφραση στην Αγγλική οτιδήποτε θεωρούσε απαραίτητο για την μόρφωση των σπουδαστών του. Ο Αλφρέδος αναφέρεται ότι και ο ίδιος έκανε πολλές μεταφράσεις αλλά αυτό αμφισβητείται από τους περισσότερους ιστορικούς οι οποίοι αναφέρουν ότι παρείχε την ψηλή προστασία των μεταφράσεων αλλά σε καμιά περίπτωση δεν μπορούσε να θεωρηθεί δική του δουλειά. 
Μεταφράσεις.
Το παλιότερο από τα έργα μετάφρασης του Αλφρέδου ήταν οι "Διάλογοι του Γρηγορίου του Μέγα" ένα έργο εξαιρετικά διαδεδομένο την περίοδο του μεσαίωνα. Η μετάφραση ανατέθηκε στον Γουέρφερθ, επίσκοπο του Γουόρκεστερ υπό την επίβλεψη του ίδιου του Αλφρέδου ο οποίος έγραψε τον πρόλογο στο έργο. Τα επόμενα τέσσερα μεγάλα έργα τα οποία μεταφράστηκαν υπό την επίβλεψη του Αλφρέδου ήταν : η "Ποιμαντική φροντίδα" του Γρηγορίου του Μέγα, το έργο του Βοήθιου "Η παραμυθία της Φιλοσοφίας", οι στίχοι του Μεγάλου Αυγουστίνου και οι πρώτοι 50 ψαλμοί από το ψαλτήριο.
Το επόμενο βιβλίο που μεταφράστηκε από τον Αλφρέδο ήταν το Βιβλίο του Εξόδου, η Αγγλική έκδοση των "Ιστοριών του Ορόζιου εναντίον των παγανιστών" και της "Εκκλησιαστικής ιστορίας του Βέδα" δεν έγιναν αποδεκτά από τους ιστορικούς ως μετάφραση του Αλφρέδου λόγω των διαφορών που υπήρχαν στην γραφή του κειμένου. Βρισκόντουσαν όμως εντός του προγράμματος των μεταφράσεων του Αλφρέδου, το ίδιο όπως τονίζουν οι ιστορικοί Σιμόν Κέινες και Μίχαελ Λάπιτζ έγινε με την "Αγγλική Φαρμακολογία" και την "Αρχαία Αγγλική Μαρτυρολογία".
Στον πρόλογο που γράφει ο ίδιος ο Αλφρέδος στην μετάφραση της "Ποιμαντικής φροντίδας" εξηγεί την σκληρή προσπάθεια που έγινε για να γίνει η μετάφραση "λέξη προς λέξη ή νόημα προς νόημα" από τα Λατινικά στα Αγγλικά, παρήγγειλε την αποστολή της μετάφρασης σε όλους τους επισκόπους. Το ενδιαφέρον από τον Αλφρέδο για την μετάφραση του έργου αυτού ήταν τόσο έντονο που τα πρώτα αντίγραφα κυκλοφόρησαν τον 11ο αιώνα. 
Το έργο του Βοήθιου "Η παραμυθία της Φιλοσοφίας" ήταν το πιο διάσημο φιλοσοφικό εγχειρίδιο του μεσαίωνα, σε αντίθεση με το έργο "Ποιμαντική φροντίδα" το κείμενο ασχολείται πολύ έντονα με το πρωτότυπο κείμενο με αποτέλεσμα όλες οι προσθήκες στο κείμενο να μην μπορούν να εντοπιστούν από τον μεταφραστή, αυτό αντικατοπτρίζει την φιλοσοφία της βασιλείας στο περιβάλλον του Αλφρέδου. Στο έργο του Βοήθιου επαναλαμβάνει την φράση : "να μιλήσω σύντομα, ζήτησα να ζήσω ήσυχα μια ζωή όσο το δυνατό περισσότερο, όταν αφήσω την ζωή να παραμείνει σε αυτήν η μνήμη μου μέσω των έργων μου". Το βιβλίο αυτό διασώθηκε σε δυο χειρόγραφα, το ένα από αυτά διασώθηκε υπό μορφή πεζογραφίας το άλλο με έναν συνδυασμό πεζογραφίας και στίχου. Το τελευταίο χειρόγραφο υπέστη πολλές φθορές κατά την διάρκεια του 18ου και του 19ου αιώνα.
Το τελευταίο έργο του Αλφρέδου του Μέγα με το όνομα "Ανθολογία" περιέχει στο πρώτο ήμισυ παροιμίες του Αγίου Αυγουστίνου και στο δεύτερο ήμισυ κείμενα από άλλες πηγές, το υλικό όπως μελετήθηκε περιέχει τα αυθεντικότερα χαρακτηριστικά του Αλφρέδου. Η τελευταία του φράση αποτελούσε επιτάφιο στους μεγάλους Άγγλους βασιλείς με την φράση : "πρέπει να είναι εξαιρετικά άθλιος ο άνθρωπος εκείνος ο οποίος δεν θα προσπαθήσει να αυξήσει την κατανόηση του σε αυτόν τον κόσμο ενώ πάντοτε επιθυμεί να φτάσει στην αιώνια ζωή στην οποία θα είναι όλα σαφή". 
Το κόσμημα του Αλφρέδου.
Ο Αλφρέδος είναι κεντρικός χαρακτήρας στο ποίημα του 12ου αιώνα "η κουκουβάγια και το αηδόνι" στο οποίο τονίζονται η σοφία και οι ικανότητες του, οι "Παροιμίες του Αλφρέδου" έργο του 13ου αιώνα είναι μεταθανάτιος ύμνος στον ίδιο. 
Το περίφημο "κόσμημα του Αλφρέδου" το οποίο ανακαλύφτηκε στο Σάμερσετ (1693) σχετίζεται με τον βασιλιά Αλφρέδο λόγω της επιγραφής που βρέθηκε σε αυτό με τον τίτλο "ο Αλφρέδος παρήγγειλε την κατασκευή μου". Το κόσμημα έχει μήκος δυόμιση ίντσες, είναι κατασκευασμένο από φίλτρο χρυσού το οποίο περικλείει ένα γυαλιστερό κομμάτι χαλαζία, κάτω από αυτό υπάρχει κομμάτι σμάλτου με την εικόνα ενός άντρα που κρατά ένα μάτσο άνθη, ο άντρας αυτός συμβολίζει το βλέμμα και την σοφία του θεού. Το κόσμημα ήταν συνδεδεμένο με μια λεπτή ράβδο η οποία είχε μια κοίλη υποδοχή στην βάση της, χρονολογείται την εποχή της βασιλείας του Αλφρέδου, ο πραγματικός σκοπός της κατασκευής του είναι άγνωστος, η εντολή του Αλφρέδου να σταλεί σε κάθε επίσκοπο την εποχή της μετάφρασης της Ποιμαντικής φροντίδας αποδεικνύει ότι ήταν μεταφραστικό εργαλείο. Το υψηλό κόστος των μεταφραστικών εργαλείων το οποίο έφτανε ακόμα και τα 50 μαντσούνια δείχνει ότι χρησιμοποιήθηκαν πανάκριβα υλικά για την κατασκευή τους. 
Συμπεράσματα.
Αναφορές.
Ο ιστορικός Ρίτσαρντ Αμπελς (γεν. 1951) βλέπει τις στρατιωτικές και θρησκευτικές μεταρρυθμίσεις του Αλφρέδου ως συμπληρωματικές, η εκμάθηση της θρησκείας και της γνώσης θεωρεί ο Αλφρέδος ότι είναι απαραίτητη προϋπόθεση προκειμένου να υπερασπιστεί ο λαός το βασίλειο του. Όπως εξηγεί ο ίδιος στον πρόλογο του στο έργο Ποιμαντική φροντίδα "οι βασιλείς που δεν εκπληρώνουν το θεϊκό τους καθήκον το οποίο είναι η μόρφωση του λαού τους θα ανατραπούν από τον ίδιο τον λαό τους". Η επιδίωξη της σοφίας είναι ο καλύτερος δρόμος για τη εξουσία, όπως αναφέρει στον πρόλογο του στο έργο του Βοήθιου : "μελετήστε την σοφία, όταν μάθετε δεν θα την καταδικάζετε επειδή θα μπορείτε να φτάσετε στην εξουσία αν και δεν θα το επιθυμείτε". 
Οι προσπάθειες του Αγγλοσαξονικού λαού να αντισταθεί στις επιδρομές των Βίκινγκ σύμφωνα με τον Ασσέρ δεν ήταν για τον Αλφρέδο θέμα μιας απλής προπαγάνδας. Ο Αλφρέδος θεωρούσε σαν καθήκον του στον θεό να διαδώσει τον χριστιανισμό σαν ένα όραμα μιας χριστιανικής κοινωνίας στην οποία ο θεός είναι ο απόλυτος άρχοντες, οι βασιλείς οφείλουν την υποταγή τους στον θεό αφού χάρη σε αυτόν αντλούν την εξουσία για τους υπηκόους τους. Η ανάγκη να πείσει τους ευγενείς να αναλάβουν εργασία για το δημόσιο συμφέρον οδήγησε τον Αλφρέδο και την αυλή του στην προώθησε μιας χριστιανικής βασιλείας στα πρότυπα παλιότερων βασιλέων όπως ο Όφα της Μερκίας, κληρικών όπως ο Βέδας και στην αναγέννηση των Καρολιδών. Δεν χρησιμοποίησε ο Αλφρέδος την εκκλησία απλά σαν ένα μέσο για να επιβάλει την εξουσία του στους υπηκόους του αλλά αποτελούσε τμήμα της κοσμοθεωρίας του, πίστευε ότι ο ίδιος ο θεός του είχε αναθέσει την πνευματική φροντίδα του λαού του. Άν ο χριστιανισμός κατέρρεε στο βασίλειο του, αν ο λαός δεν μπορούσε να κατανοήσει τα παλιά κείμενα, αν οι παλιότερες εκκλησίες και μοναστήρια καταστρέφονταν ήταν ο ίδιος ο βασιλιάς ένοχος απέναντι στον θεό έλεγε ο Αλφρέδος επαναλαμβάνοντας τα λόγια του Ιωσία.
Τελικά συμπεράσματα.
Ο Αλφρέδος αγαπήθηκε απο τους γονείς του περισσότερο από τα άλλα αδέλφια του. Ήταν ο πιο όμορφος, χαριτωμένος στους τρόπους και στη συμπεριφορά, ενώ είχε έντονη επιθυμία για σοφία από την ημέρα της γέννησης του, κάτι που χαρακτήριζε την φύση του.
Ο Ασσέρ αναφέρει ότι σε ηλικία 12 ετών, ο Αλφρέδος δεν ήξερε να διαβάζει, κάτι το οποίο χρεώνει στη μεγάλη αμέλεια των γονέων του. Ήταν εξαιρετικός αναγνώστης, με μεγάλη μνήμη και ικανότητα να απαγγείλει ποιήματα και ψαλμούς. Μια ιστορία του Ασσέρ αναφέρει ότι η μητέρα του έδωσε ένα βιβλίο με σαξονικά ποίηματα στον ίδιο και στα αδέλφια του λέγοντας, "θα χαρίσω αυτό το βιβλίο σε όποιον το μάθει συντομότερα". Ο Αλφρέδος πήγε αμέσως στον δάσκαλο του για να του εξηγήσει το νόημα του βιβλίου και στη συνέχεια επέστρεψε αμέσως στην μητέρα του.
Ο Αλφρέδος είχε ένα βιβλίο με ψαλμούς και προσευχές το οποίο δεν αποχωριζόταν ποτέ. Επίσης ήταν κορυφαίος κυνηγός στην εποχή του. 
Ο Αλφρέδος, αν και μικρότερος από όλα τα αδέλφια του, ήταν ο περισσότερο ανοιχτόμυαλος με έντονο ενδιαφέρον στην εκπαίδευση χάρη στη λατρεία που είχε για τα αγγλικά ποιήματα αλλά και στην ανικανότητα του να διαβάζει σε φυσική στάση. Ο Ασσέρ αναφέρει ότι "δεν μπόρεσε ποτέ να ικανοποιηθεί στην λατρεία του για τις τέχνες επειδή ήταν ελάχιστα αναπτυγμένες την εποχή του στην Αγγλία".
Θάνατος και ταφή.
Ο Αλφρέδος πέθανε στις 26 Οκτωβρίου του 899. Ο ακριβής λόγος του θανάτου του είναι άγνωστος. Το βέβαιο είναι ότι υπέφερε σε όλη τη διάρκεια της ζωής του από πόνους και βαριές ασθένειες. Ο βιογράφος του, Ασσέρ, δίνει λεπτομερείς αναφορές για μια βαριά ασθένεια από την οποία έπασχε ο Αλφρέδος, την οποία οι γιατροί σήμερα ονομάζουν νόσο του Crohn ή μια παρόμοια αιμορροϊδική νόσο. Ο εγγονός του Έντρεντ της Αγγλίας έπασχε και εκείνος από την ίδια ασθένεια.
Ο Αλφρέδος αρχικά τάφηκε στον παλιό καθεδρικό ναό του Γουίντσεστερ. Τέσσερα χρόνια αργότερα τα οστά του μεταφέρθηκαν στον νέο καθεδρικό ναό του Γουίντσεστερ που οικοδόμησε ο γιος του, Εδουάρδος, και στον οποίο τάφηκε μαζί με την σύζυγο του. Αργότερα, θα ταφούν στον ίδιο καθεδρικό ναό ο Εδουάρδος και τα υπόλοιπα αδέλφια του. Την εποχή της Μεταρρύθμισης ο ναός κατεδαφίστηκε από τον Ερρίκο Η΄ της Αγγλίας αλλά οι τάφοι των βασιλέων παρέμειναν άθικτοι. 
Οι βασιλικοί τάφοι ανακαλύφτηκαν τυχαία την εποχή που κατασκευάστηκε μια φυλακή για καταδίκους στην περιοχή (1788). Οι κρατούμενοι έσκαψαν κατά μήκος του ιερού για να απομακρύνουν τα ερείπια, τα οστά απογυμνώθηκαν από τον μόλυβδο και διασκορπίστηκαν. Οι ανασκαφές που ακολούθησαν αμέσως μετά (1866, 1897) είναι ασαφείς.. Ένας ερασιτέχνης αρχαιολόγος ο Τζον Μέλλορ (1866) ισχυρίστηκε ότι συνέλεξε οστά του Αλφρέδου και τάφηκαν σε ένα νεκροταφείο που κτίστηκε στην γειτονική εκκλησία του Αγίου Βαρθολομαίου. Αρχαιολογικές ανασκαφές βρήκαν στα θεμέλια ενός αβαείου μερικά οστά (1999), οι αρχαιολόγοι ισχυρίστηκαν ότι ήταν του Αλφρέδου αλλά τελικά αποδείχτηκε ότι ανήκαν σε μια ηλικιωμένη γυναίκα.
Τον Μάρτιο του 2013 η επισκοπή του Γουίντσεστερ εξήγαγε μερικά οστά από τον ναό του Αγίου Βαρθολομαίου, η επισκοπή ισχυριζόταν ότι ήταν οστά του Αλφρέδου αλλά έπρεπε να υποστούν ανάλυση επειδή πολλοί ισχυρίζονταν ότι τα οστά ανήκαν στον Ριχάρδο Γ΄. Η ραδιοχρονολόγηση έδειξε στο 1300 άρα η πιθανότητα τα οστά να ανήκαν στον Αλφρέδο αποκλείστηκε. Τον Ιανουάριο του 2014 ένα κομμάτι απο λεκάνη που βρέθηκε στην ανασκαφή του 1999 χρονολογήθηκε στην εποχή του Αλφρέδου, οι αρχαιολόγοι βεβαιώθηκαν ότι ανήκει στον ίδιο τον Αλφρέδο ή στον γιο του Εδουάρδο αλλά μέχρι και σήμερα ακόμα δεν έχει αποδειχτεί τίποτα επίσημα.
Αγιοποίηση.
Ο Αλφρέδος εορτάζεται σαν Άγιος από μερικές χριστιανικές παραδόσεις. Το 1441, ο Ερρίκος ΣΤ΄ της Αγγλίας προσπάθησε να την αγιοποίηση του Αλφρέδου από τον Πάπα αλλά απέτυχε. Η Αγγλική Κοινωνία τον εορτάζει σαν ήρωα του χριστιανισμού και η μνήμη του τιμάται στις 26 Οκτωβρίου, ενώ συχνά απεικονίζεται σε γυάλινα βιτρό σε εκκλησίες της Αγγλίας. Ο Αλφρέδος ανέθεσε στον επίσκοπο Ασσέρ να γράψει την βιογραφία του, η οποία αναπόφευκτα τονίζει τα θετικά στοιχεία του Αλφρέδου. Αργότερα, χρονικογράφοι του μεσαίωνα, όπως ο Γοδεφρείδος του Μονμάουθ, αναφέρονται με πολύ κολακευτικά λόγια για τον Αλφρέδο. Οι ιστορικοί του 16ου αιώνα του έδωσαν το προσωνύμιο "Μέγας" αναφέροντας ότι δεν υπήρξε κανένας βασιλιάς στην εποχή του που να τον ξεπέρασε. Ο χαρακτηρισμός αυτός υπάρχει μέχρι και σήμερα. Ο λαός τον εξύμνησε σε ακραίο βαθμό για τον πατριωτισμό, τις μεταρρυθμίσεις και την πίστη του.
Οικογένεια.
Με την σύζυγο του Ίαλσουιθ απέκτησε :

</doc>
<doc id="61659" url="https://el.wikipedia.org/wiki?curid=61659" title="Έθελρεντ του Ουέσσεξ">
Έθελρεντ του Ουέσσεξ

Ο Έθελρεντ του Ουέσσεξ ή Έθελρεντ ο Ανέτοιμος ("Æthelred the Unready", 966 – 23 Απριλίου 1016) βασιλιάς της Αγγλίας (978-1013 και 1014-1016) από τον Οίκο του Ουέσσεξ. ήταν ο μικρότερος γιος του Έντγκαρ του ειρηνικού και της Έλφθραιθ, διάδοχος του μεγαλύτερου αδελφού του Εδουάρδου του μάρτυρα μετά τον τραγικό θάνατο του. Το προσωνύμιο "Ανέτοιμος" προέρχεται από την αρχαία Αγγλική γλώσσα και μεταφράζεται ως "κακή συμβουλή".
Διαδέχτηκε τον μεγαλύτερο αδελφό του Εδουάρδο τον Μάρτυρα σε ηλικία μόλις 12 ετών, οι δολοφόνοι του αδελφού του ήταν δικοί του οπαδοί οι οποίοι απαιτούσαν να ανέβει στον θρόνο της Δανίας ο Έθελρεντ αν και η ηλικία του ήταν πολύ μικρή γι'αυτή την θέση. Το βασικότερο πρόβλημα την περίοδο της βασιλείας του Έθελρεντ ήταν οι επιθέσεις των Δανών, μετά από πολλά χρόνια ειρήνης οι Δανοί ξεκίνησαν τις επιθέσεις την δεκαετία του 980. Οι Άγγλοι ηττήθηκαν στην "μάχη του Μάλντον" (991) και ο Έθελρεντ εξαναγκάστηκε να πληρώσει φόρο υποτέλειας στον Δανό βασιλιά. Το 1002 ο Έθελρεντ διέταξε να πραγματοποιηθεί το περίφημο μακελειό της νύχτας του Αγίου Μπράις με την σφαγή των Δανών εποίκων, το μακελειό αυτό ανάγκασε τον Σβεν Α΄ της Δανίας να ξεκινήσει δυναμικές επιθέσεις για την κατάληψη του Αγγλικού θρόνου. Στα τέλη του 1013 ο Σβεν προσωπικά ανέλαβε επίθεση στην Αγγλία, ο Έθελρεντ με όλη την οικογένεια του δραπέτευσε στην Νορμανδία, ο Σβεν ο Διχαλογένης ανακηρύχτηκε βασιλιάς αλλά πέθανε αμέσως μετά. Ο Έθελρεντ επέστρεψε και ανακατατέλαβε τον θρόνο από τον νεαρό γιο του Σβεν Κνούτο, η βασιλεία του Έθελρεντ ήταν η μεγαλύτερη σε μήκος βασιλεία Αγγλο-Σάξονα μονάρχη, την ξεπέρασε αργότερα ο Ερρίκος Γ΄ της Αγγλίας. Ο Κνούτος σε δυο χρόνια αποφάσισε να πραγματοποιήσει νέα εισβολή (1016), ο Έθελρεντ παραιτήθηκε για λογαριασμό του γιου του Έντμουντ του Σιδηρόπλευρου και πέθανε λίγους μήνες αργότερα την εποχή που ο Κνούτος πολιορκούσε την χώρα του.
Ονοματολογία.
Το μικρό όνομα του Έθελρεντ είναι σύνθεση των λέξεων "ευγενής" και "συμβουλή". Είναι συνηθισμένο όνομα στους Άγγλο-Σάξονες μέλη του Οίκου του Ουέσσεξ, παρεμφερή ονόματα συναντάμε σε όλους τους προγόνους του Έθελρεντ όπως Έθελσταν της Αγγλίας, Έλφγουιρντ του Ουέσσεξ, Έθελγουλφ του Ουέσσεξ.
Το προσωνύμιο του μεταφράζεται από την Αγγλική γλώσσα στην Ελληνική ως "Ανέτοιμος". Στην πραγματικότητα όμως σύμφωνα με το Αγγλοσαξωνικό χρονικό το προσωνύμιο του προέρχεται από την αρχαία Αγγλική γλώσσα και μεταφράζεται ως κακή συμβουλή, μια εναλλακτική μετάφραση θα μπορούσε να είναι "κακώς προετοιμασμένος", πιθανότατα θα αναφέρεται στην επίθεση που δέχτηκε το βασίλειο του στα τέλη της ζωής του από τον Κνούτο. 
Το όνομα "Ανέτοιμος" φαίνεται ότι καταγράφεται για πρώτη φορά την δεκαετία του 1180 περίπου 150 χρόνια μετά τον θάνατο του, αυτό πιθανότητα να σημαίνει ότι δεν χρησιμοποιήθηκε κατά την διάρκεια της ζωής του.
Πρώτα χρόνια.
Περίοδος βασιλείας του αδελφού του Εδουάρδου του μάρτυρα.
Ο συγγραφέας Φρανκ Στέντον (1880 - 1967) αναφέρει ότι ήταν περίεργες οι συνθήκες στις οποίες ο Έθελρεντ ανέβηκε στον θρόνο. Ο πατέρας του Έντγκαρ πέθανε αιφνίδια τον Ιούλιο του 975 αφήνοντας δυο μικρούς ανήλικους γιους : ο μεγαλύτερος Εδουάρδος ο Μάρτυρας βρισκόταν στα πρόθυρα της ενηλικίωσης αλλά ήταν πιθανότατα νόθος αφού γεννήθηκε δυο χρόνια πριν τον γάμο του με την πρώτη νόμιμη σύζυγο του Έθελφλεντ της Μερκίας (964). Την εποχή του θανάτου του πατέρα του ο Έθελρεντ ήταν μικρότερος από 10 ετών, ο νεαρός Εδουάρδος είχε πολλές εκρήξεις βίαιης συμπεριφοράς κάτι που είχε δυσαρεστήσει έντονα πολλά μέλη της βασιλικής αυλής. Μια ομάδα ευγενών ενώθηκε προκειμένου να υπερασπιστούν τα δικαιώματα του μικρού Έθελρεντ στον θρόνο και να ανατρέψουν τον Εδουάρδο με την κατηγορία ότι ήταν νόθος γιος του πατέρα του και δεν είχε δικαιώματα διαδοχής στον θρόνο. Τα δυο παιδιά ήταν πολύ μικρά να αναλάβουν πολιτικό ρόλο, οι πρωτοβουλίες πραγματοποιήθηκαν περισσότερο από τους οπαδούς τους, εκ μέρους του Έθελρεντ επικεφαλής των διαπραγματεύσεων ήταν η ίδια η μητέρα του Έλφθράιθ η οποία υπεράσπιζε τα δικαιώματα του γιου της στον θρόνο και είχε την υποστήριξη του κόμη Έλφαιρ της Μερκίας και του επισκόπου Έθελγουλντ του Ουίντσεστερ. Οι οπαδοί του Εδουάρδου από την άλλη πλευρά είχαν την υποστήριξη του Δουνστάνου, αρχιεπισκόπου του Καντέρμπερι και του Όσβαλντ αρχιεπισκόπου της Υόρκης. Οι οπαδοί του Εδουάρδου του Μάρτυρα κατόρθωσαν να υπερισχύσουν, ο ίδιος στέφθηκε βασιλιάς πριν το τέλος της χρονιάς. 
Ο Εδουάρδος βασίλευσε περίπου 3 χρόνια και στην συνέχεια δολοφονήθηκε από μέλη του βασιλικού οίκου οι οποίοι ήταν οπαδοί του αδελφού του, από τις ελάχιστες πληροφορίες οι οποίες μας παρέχονται για την περίοδο της βασιλείας του είναι γνωστό ότι υπήρξαν μεγάλες πολιτικές αναταραχές. Ο πατέρας τους Έντγκαρ είχε παραχωρήσει μεγάλες εκτάσεις γης στα μοναστήρια σε βάρος των ευγενών, οι ευγενείς βρήκαν την ευκαιρία με τον θάνατο του να ανακτήσουν την χαμένη εξουσία τους. Το γεγονός αυτό έφερε την αντίδραση του αρχιεπισκόπου Δουνστάνου, ο συγγραφέας Σίρυλ Χαρτ (1913 - 2009) τονίζει : "η ύπαρξη ιερέων ανάμεσα στους οπαδούς και των δυο νεαρών βασιλέων αποδεικνύει ότι η σύγκρουση είχε περισσότερο θρησκευτικά κίνητρα με σκοπό τον μεγαλύτερο έλεγχο της εκκλησιαστικής περιουσίας". 
Άνοδος στον θρόνο.
Ο Εδουάρδος ωστόσο είχε αρκετά ισχυρότερους δεσμούς με την εκκλησία και τα μοναστήρια, όταν ο Εδουάρδος δολοφονήθηκε στο Ντόρσετ τον Μάρτιο του 978 το έργο της καταγραφής των γεγονότων και της δολοφονίας πραγματοποιήθηκε από τα μοναστήρια. Ο Στέντον βασισμένος στο έργο "Η ζωή του Αγίου Όσβαλντ" αναφέρει : 
"Οι σχέσεις του Εδουάρδου με τον ετεροθαλή αδελφό του Έθελρεντ και την μητέρα του Έλφθράιθ επιφανειακά ήταν καλές, ο Εδουάρδος τους είχε επισκεφτεί την εποχή της δολοφονίας του, κάποια στιγμή οι αυλικοί τον περικύκλωσαν ύπουλα και τον έσφαξαν. Το έγκλημα πρέπει να είχε προσχεδιαστεί από τους οπαδούς του μικρού Έθελρεντ προκειμένου να ανεβάσουν τον εκλεκτό τους στον θρόνο, δεν υπάρχει ωστόσο καμιά απόδειξη ότι ο ίδιος ή η μητέρα του είχαν ζητήσει την δολοφονία του, ο Έθελρεντ στέφτηκε βασιλιάς περίπου έναν μήνα αργότερα σε ένα κλίμα μεγάλης καχυποψίας η οποία θα τον σημαδέψει σε ολόκληρη την υπόλοιπη ζωή του."
Ο ίδιος όμως και οι σύμβουλοι του έγιναν δεκτοί με ενθουσιασμό από τον Αγγλικό λαό. Ο συγγραφέας Σιμόν Κέινες (γεν. το 1952) αναφέρει : "ο νεαρός βασιλιάς αναγνωρίστηκε από τους αρχιεπισκόπους Δουνστάνο και Όσβαλντ, είχε τον σεβασμό της εκκλησίας για πολλά χρόνια, περιγράφεται σαν κομψός στην συμπεριφορά του με ωραία εμφάνιση και πρόσωπο". Ο Έθελρεντ ήταν μόλις 13 ετών όταν έγινε βασιλιάς της Αγγλίας. 
Στην διάρκεια της βασιλείας του ο Έθελρεντ απέκτησε στενές σχέσεις με τον Έθελγουλντ, επίσκοπο του Ουίντσεστερ ο οποίος τον είχε βοηθήσει να ανέλθει στον θρόνο. Όταν ο Έθελγουλντ πέθανε στις 1 Αυγούστου 984 ο Έθελρεντ βαθύτατα θλιμμένος έγραψε ένα καταστατικό (994) στο οποίο τόνιζε ότι η προσφορά του επισκόπου Έθελγουλντ ήταν σημαντική όχι μονάχα στην εκκλησία αλλά και στους κάτοικους ολόκληρης της χώρας. 
Συγκρούσεις με τους Δανούς.
Η μάχη του Μάλντον.
Η Αγγλία βρισκόταν σε μια περίοδο διαρκούς ειρήνης μετά την ανακατάληψη της Ντάνελοου στα μέσα του 10ου αιώνα από τον Έντγκαρ πατέρα του Έθελρεντ. Στις αρχές της δεκαετίας του 980 οι Δανοί εκμεταλλεύτηκαν το νεαρό της ηλικίας του βασιλιά Έθελρεντ για να ξεκινήσουν τις επιδρομές στις Αγγλικές ακτές, ξεκίνησαν με επιδρομές στο Χαμσάιρ και στο Τσεσάιρ (980), στο Ντέβον και στην Κορνουάλη (981) και στο Ντόρσετ (982). Ακολούθησε στην συνέχεια μια εξαετής περίοδος ειρήνης μέχρι να ξεκινήσουν οι νέες επιδρομές (988), ο Στέντον τονίζει ότι οι επιδρομές αυτές δεν προκάλεσαν τίποτα σοβαρό στην ζωή των Άγγλων πέρα από το ότι για πρώτη φορά ήρθαν σε διπλωματικές επαφές με την Νορμανδία. Οι Νορμανδοί σαν απόγονοι Βίκινγκ συγγενείς με τους Δανούς τους πρόσφεραν τα λιμάνια για να τους εξυπηρετήσουν, αυτό έφερε την σφοδρή αντίδραση των Άγγλων οι οποίοι διαμαρτυρήθηκαν στον πάπα Ιωάννη ΙΕ΄. Ο πάπας ανέλαβε ισχυρές πρωτοβουλίες να τους συμφιλιώσει κάτι που έγινε τελικά και επικυρώθηκε με συμφωνία στην Ρουέν (991).
Τον Αύγουστο του ίδιου έτους ένας ισχυρός Δανικός στόλος ξεκίνησε εκστρατεία στην νοτιοανατολική Αγγλία, έφτασε στο Κεντ, έκανε τον γύρο των νοτιοανατολικών ακτών και στην συνέχεια μέσω του ποταμού Μπλάκγουοτερ κατέλαβε την νήσο του Νόρθϊ. Περίπου 2 χιλιόμετρα δυτικά του Νόρθϊ βρισκόταν η παραθαλάσσια πόλη του Μάλντον στην οποία ο Μπίρτνοθ, κόμης του Έσσεξ στρατοπέδευσε περιμένοντας να αντιμετωπίσει τους Δανούς. Η μάχη που ακολούθησε μεταξύ των Δανών και των Άγγλων περιγράφεται στο επικό ποίημα "Η μάχη του Μάλντον", περιγράφεται η ηρωική προσπάθεια του Μπίρτνοθ να υπερασπιστεί το Έσσεξ από τους Δανούς αλλά χωρίς αποτέλεσμα.
"Για να έχουν πρόσβαση στην ηπειρωτική χώρα οι Δανοί αναγκάστηκαν λόγω μιας ισχυρής παλίρροιας απο το Νόρθϊ στις νότιες ακτές αναγκάστηκαν να εξαρτηθούν από την προκυμαία. Προτού φτάσουν στο νησί οι Δανοί ο Μπίρτνοθ είχε καταφέρει με ένα σώμα στρατού να αποκτήσει το νότιο άκρο της προκυμαίας συγκέντρωσε τους άντρες του και περίμενε να περάσει η παλίρροια. Όταν τα νερά έπεσαν ο Μπίρτνοθ επέτρεψε στους Δανούς να περάσουν προκειμένου να πολεμήσουν με ίσους όρους. Αυτό που έκανε μεγαλύτερη εντύπωση ήταν το τεράστιο θάρρος με το οποίο πολέμησαν ο Μπίρτνοθ και οι άντρες του για να υπερασπιστούν τον βασιλιά τους αν και γνώριζαν ότι η μάχη είναι χαμένη."
Επιδρομές των Δανών.
Η "μάχη του Μάλντον" ήταν η πρώτη απο μια μεγάλη σειρά απο ήττες των Άγγλων απο τους Δανούς.
Την επόμενη της μάχης του Μάλντον (991) ο Έθελρεντ υποχρεώθηκε να πληρώσει στους Δανούς ένα ποσό περίπου 10.000 λιρών προκειμένου να κλείσουν ειρήνη. Οι επιδρομές των Δανών συνεχίστηκαν την περίοδο (991 - 993), στην συνέχεια ο στόλος της Δανίας βάδισε κατά μήκος του Τάμεση για να καταλάβει το Λονδίνο, δεν υπάρχουν λεπτομέρειες για την μάχη. Την ίδια εποχή ο Έθελρεντ έκλεισε συμφωνία με τον Όλαφ Τρίγκβασον ο οποίος είχε ανατρέψει από τον θρόνο της Νορβηγίας τον Δανό βασιλιά Σβεν τον Διχαλογένη (995), ένα ποσό 22.000 λιρών θα πλήρωναν στους επιδρομείς σαν τίμημα για την ειρήνη. Την επόμενη χρονιά ο Όλαφ βαπτίστηκε χριστιανός και έγινε σύμμαχος με τον Έθελρεντ, αποφάσισε να αποσυρθεί οριστικά από την Αγγλία, μια ομάδα από άντρες του παρέμεινε στην υπηρεσία του Έθελρεντ στη Νήσο Γουάιτ. 
Το 997 οι Δανοί επανήλθαν με νέες επιδρομές, ο Κέυνς σημειώνει : 
"δεν υπάρχει καμιά απόδειξη ότι πρόκειται για νέο στρατό ή στόλο παρά πρόκειται για τα υπολείμματα του στρατού που έκανε τις επιδρομές το 991." Λεηλάτησε την Κορνουάλη, το Ντέβον, το Σόμερσετ (997), το Χαμσάιρ και το Σάσσεξ (998), το Κεντ (999) και την επόμενη χρονιά οι Δανοί εγκατέλειψαν αιφνίδια την Δανία για την Νορμανδία. Οι λόγοι της αποχώρησης είναι άγνωστοι πιθανότατα επειδή οι Άγγλοι αρνήθηκαν επίμονα να πληρώσουν τους φόρους που απαιτούσαν οι Δανοί, η προσωρινή αυτή ανακούφιση από τους Δανούς επέτρεψε στον Έθελρεντ να ανασυντάξει τον στρατό του. 
Ο στόλος των Δανών επέστρεψε ξανά (1001) και άρχισε την λεηλασία του Σάσσεξ, αργότερα έκαναν αιφνίδια επίθεση στο Ντέβον αφού οι Άγγλοι είχαν καταφέρει επιτυχώς να υπερασπιστούν το Έξετερ, ο Έθελρεντ μετά από την νέα του ήττα αναγκάστηκε ξανά να πληρώσει στους Δανούς το ποσό των 22.000 λιρών για να κλείσει ειρήνη. Οι συνεχείς πληρωμές στους Δανούς πολλοί ιστορικοί το θεωρούν σαν ένδειξη της ανικανότητας του Έθελρεντ να αντιμετωπίσει τους Δανους με άλλα μέσα. Η πρακτική αυτή όπως τονίζει ο Κέυνς "είχε χρησιμοποιηθεί και από άλλους μεγάλους βασιλείς όπως ο Αλφρέδος ο Μέγας και ο Κάρολος ο Φαλακρός προκειμένου να εξασφαλίσει την ζωή, την ασφάλεια και την προστασία τω καλλιεργειών των υπηκόων του γι'αυτό έγιναν αποδεκτά από τους κατοίκους."
Σφαγή των Δανών και ανατροπή.
Στις 13 Νοεμβρίου 1002 την ημέρα του Αγίου Μπράις ο Έθελρεντ διέταξε την σφαγή όλων των Δανών που βρίσκονταν στην Αγγλία, τα θύματα ήταν αναρίθμητα επειδή οι Δανοί ήταν ισχυρή περίπου στο ένα τρίτο της χώρας, ανάμεσα στα θύματα αναφέρεται ότι ήταν και η ίδια η αδελφή του Σβεν Γκινχίλντ. Την επόμενη χρονιά ο Σβεν αποφάσισε να επιτεθεί στην Αγγλία προκειμένου να εκδικηθεί για την σφαγή, ξεκίνησε με την λεηλασία του Νόριτς (1004). Την ίδια χρονιά ένας Άγγλος κόμης ο Ούλφκιτελ αντιμετώπισε τον στρατό του Σβεν, αν και έχασε προκάλεσε σημαντικές απώλειες στους Δανούς, οι τραυματισμοί και η πείνα ανάγκασαν τον Σβεν να εγκαταλείψει τα Βρετανικά νησιά (1005).
Μια νέα εκστρατεία πραγματοποιήθηκε τα επόμενα χρόνια από τους Δανούς στις αρχές του 1007 αλλά εξαγοράστηκε ξανά με το ποσό των 36.000 λιρών με αποτέλεσμα τα επόμενα δυο χρόνια να μην ενοχληθεί η Αγγλία από επιθέσεις. Η κυβέρνηση της Αγγλίας δημιούργησε σε εθνική κλίμακα έναν νέο στόλο από πλοία αλλά όταν αποκαλύφτηκε ότι ένας από τους αρχηγούς συμμετείχε σε πειρατεία ο βασιλιάς αποφάσισε να μην θέσει σε κίνδυνο περισσότερο την χώρα. Ο Στέρτον αναφέρει : "τα επόμενα χρόνια μεταξύ 1009 - 1012 η πτώση ηθικού στην Αγγλική άμυνα προκάλεσε ανεπανόρθωτες ζημιές στην χώρα, η άμυνα της Αγγλίας είχε καταρρεύσει". 
Ο στόλος των Δανών υπό την ηγεσία του Θόρκελ του υψηλού επιτέθηκε στην Αγγλία την περίοδο που ο Έθελρεντ ήταν ακόμα βασιλιάς (1009), εξανάγκασε τους Άγγλους να πληρώσουν ένα επιπλέον ποσό 48.000 λιρών τον Απρίλιο του 1012. 
Ο Σβεν ο Διχαλογένης πραγματοποίησε την εκστρατεία του στα τέλη του 2013, αποδείχτηκε τότε ο ισχυρότερος πολιτικός αρχηγός από οποιονδήποτε άλλον Βίκινγκ ηγέτη στην εποχή του, κατέκτησε την Αγγλία στέφθηκε βασιλιάς και εξανάγκασε τον Έθελρεντ να εξοριστεί στην Νορβηγία. 
Δεύτερη περίοδος βασιλείας του Έθελρεντ.
Η κατάσταση άλλαξε αμέσως μετά αφού ο Σβεν πέθανε μόλις πέντε βδομάδες μετά την ημέρα που στέφθηκε βασιλιάς της Αγγλίας στις 3 Φεβρουαρίου 1014. Οι Δανοί οπαδοί του Σβεν ορκίστηκαν αμέσως μετά πίστη στον γιο και διάδοχο του Σβεν Κνούτο αλλά Άγγλοι ευγενείς πιστοί στην δυναστεία του Ουέσσεξ πίεσαν τον Έθελρεντ να επανέλθει για να ανακαταλάβει την Αγγλία. Οι ίδιοι ευγενείς πίεσαν τον Έθελρεντ για να δηλώσουν την υποστήριξη τους απέναντι του να αποκηρύξει όλες τις προηγούμενες αρνητικές ρυθμίσεις οι οποίες τους είχαν δυσαρεστήσει έντονα την τελευταία περίοδο της βασιλείας του. Η συμφωνία ήταν η πρώτη που έχει ιστορικά καταγραφεί ανάμεσα στον Άγγλο βασιλιά και τους υπηκόους του αποδεικνύοντας ότι Άγγλοι ευγενείς αναγκάστηκαν να υποταχθούν στον Σβεν τον Διχαλογένη μόνο λόγω της δυσαρέσκειας του απέναντι στον Έθελρεντ. 
Το Αγγλοσαξωνικό χρονικό αναφέρει :
"Οι λόρδοι έστειλαν επιστολή στον Έθελρεντ στην οποία ανέφεραν ότι δεν θα είχαν κανένα πρόβλημα να κυβερνήσει ξανά αν αποφασίσει να είναι ένας δίκαιος μονάρχης, εγκαταλείψει την προηγούμενη αυταρχική διακυβέρνηση και καταργήσει όλες τις ρυθμίσεις οι οποίες τον είχαν κάνει μισητό. Η συμφωνία επικυρώθηκε με όρκους και από τις δυο πλευρές, αποφασίστηκε ότι κάθε Δανός μονάρχης με ολόκληρη την οικογένεια του θα εξοριστεί από την Δανία για πάντα." 
Ο Έθελρεντ πραγματοποίησε εκστρατεία εναντίον του Κνούτου και των συμμάχων του, μονάχα το βασίλειο του Λίντσεϊ το σημερινό Λινκολνσάιρ υποστήριξε τον Κνούτο, η πρώτη προτεραιότητα του Έθελρεντ ήταν να ανακαταλάβει το Λονδίνο με την βοήθεια του Όλαφ Β΄ της Νορβηγίας. Τα Ισλανδικά Σάγκας και ο Σνόρρι Στούρλουσον αναφέρουν ότι ο Όλαφ ανέλαβε μια επιτυχή επιχείρηση στην γέφυρα του Λονδίνου με έναν στόλο από πλοία, με την βοήθεια του Όλαφ ο Έθελρεντ κατόρθωσε να ανακαταλάβει το Λονδίνο και πολλά άλλα μέρη της Αγγλίας. Ο Κνούτος εξαναγκάστηκε να αποχωρήσει από την Αγγλία εγκαταλείποντας τους οπαδούς του στο έλεος της εκδίκησης του Έθελρεντ, το 1016 ο Όλαφ αποφάσισε να πραγματοποιήσει επιδρομές στην δυτική Ευρώπη, την ίδια εποχή ο Κνούτος εκμεταλλεύτηκε τις ευνοϊκές γι'αυτόν συγκυρίες. Ο γιος του Έθελρεντ Εδμόνδος ο Σιδηρόπλευρος επαναστάτησε εναντίον του πατέρα του, ο Κνούτος δεν δίστασε να ταχθεί αμέσως με το πλευρό του Εδμόνδου.
Τους επόμενους μήνες ο Κνούτος κατάφερε να κατακτήσει το μεγαλύτερο τμήμα της Αγγλίας,ο Έθελρεντ συμμάχησε με τον γιο του να υπερασπίσουν το βασίλειο τους αλλά πέθανε στις 23 Απριλίου 1016. Ο πόλεμος που ακολούθησε έληξε με μια αποφασιστική νίκη για τον Κνούτο στις 18 Οκτωβρίου 1016 στην "μάχη του Άσινγκτον", σύμφωνα με την συμφωνία που ακολούθησε μεταξύ τους ο Εδμόνδος πήρε το Ουέσσεξ και ο Κνούτος την υπόλοιπη Αγγλία. Ο Εδμόνδος πέθανε πρόωρα στις 30 Νοεμβρίου του ίδιου χρόνου και ο Κνούτος ανακηρύχτηκε βασιλιάς ολόκληρης της Αγγλίας. 
Ο Έθελρεντ τάφηκε στον Καθεδρικό ναό του Αγίου Παύλου στο Λονδίνο, ο τάφος του καταστράφηκε από την μεγάλη πυρκαγιά που έπληξε το Λονδίνο το 1666. 
Συμπεράσματα.
Αναφορές.
Η βασιλεία του Έθελρεντ έμεινε γνωστή για την αναμόρφωση της νομοθεσίας του με έξι νέους νομικούς κώδικες. Ένα από τα βασικά μέλη του συμβουλίου του ήταν ο Γούλφσταν Β΄, αρχιεπίσκοπος της Υόρκης ο οποίος ήταν εκδηλωμένος ομοφυλόφιλος, οι τρεις από τους κώδικες της βασιλείας του Έθελρεντ φαίνεται ότι είχαν συγγραφεί από τον Γούλφσταν. Οι κώδικες αυτοί όπως φαίνεται είχαν σχέση με εκκλησιαστικές υποθέσεις και με τις ρητορικές ικανότητες του Γούλφσταν ο οποίος ανακύκλωσε τους κώδικες που χρησιμοποιούσε ο Έθελρεντ. Ο Έθελρεντ έμεινε γνωστός επιπλέον για την σημαντική αναμόρφωση του νομισματικού συστήματος, βελτιώνοντας όλα τα νομίσματα που κυκλοφορούσαν μέχρι την εποχή του. 
Οι μεταγενέστερες ιστορικές γνώμες για τον Έθελρεντ είχαν περισσότερο μορφές από ανέκδοτα, μια από αυτές από τον Γουλιέλμο του Μαλμεσμπουρι αναφέρει ότι όταν ήταν παιδί του είχαν αφαιρέσει την βασιλική σφραγίδα σαν ένδειξη ότι θα τον ανατρέψουν από την βασιλεία. Η ιστορία αυτή ήταν παρόμοια με αυτή του Βυζαντινού αυτοκράτορα Κωνσταντίνου του Κοπρώνυμου ο οποίος με τον ίδιο τρόπο ήταν μισητός από τους υπηκόους του. 
Στην δεκαετία του 1980 ξεκίνησαν οι προσπάθειες από τους σύγχρονους συγγραφείς για την αποκατάσταση της φήμης του Έθελρεντ. Ο συγγραφέας Σιμόν Κέινες (γεν. το 1952) αναφέρει ότι οι αρνητικές γνώμες για τον Έθελρεντ βασίστηκαν σε μεταγενέστερους συγγραφείς οι οποίοι δεν είχαν καμιά σχέση με τη περίοδο που κυβερνούσε. Οι συγγραφείς όπως αναφέρει είναι συχνά προκατάληψη από τις συνεχείς ήττες των Άγγλων στην διάρκεια των 15 ετών που κυβερνούσε ο Έθελρεντ χωρίς να υπάρχουν συγκεκριμένες αποδείξεις σχετικά με την αφήγηση των γεγονότων στην εποχή του. Η αποτυχία του Έθελρεντ σαν βασιλιάς σύμφωνα με τον Κέινες και άλλους συγγραφείς δεν είχε αιτία μόνο την ανικανότητα του χαρακτήρα του αλλά μια σειρά από αρνητικές περιστάσεις οι οποίες έτυχε να ξεσπάσουν κατά την διάρκεια της βασιλείας του. 
Δικαιοσύνη.
Ο Έθελρεντ πιστώνεται με την αναμόρφωση της παροχής δικαιοσύνης στην Αγγλία διορίζοντας 12 αριστοκράτες της βασιλικής αυλής που ονομάστηκαν "Θέγκν" σε 12 αντίστοιχα επαρχίες του βασιλείου με στόχο με στόχο να δημοσιοποιούν τα ονόματα των εγκληματιών στις αντίστοιχες επαρχίες που κυβερνούσαν. Τα μέλη καθενός από τα αντίστοιχα 12 δικαστικά συμβούλια έπαιρναν όρκο να εργαστούν για τον σκοπό αυτό με βάση τον νόμο και την συνείδηση τους, θεωρείται αυτό σαν πρόδρομος του σημερινού Αγγλικού μεγάλου σώματος των ενόρκων. Ο νόμος που υπέγραψε ο Έθελρεντ στο Βαντάζ (997) αναφέρει :
"Σε κάθε μια από τις 12 μεγάλες επαρχίες θα τοποθετηθούν 12 Θέγκν και θα ορκιστούν κρατώντας τα ιερά λείψανα στα χέρια τους ότι ποτέ δεν θα κατηγορήσουν έναν αθώο άνθρωπο, ούτε θα προσπαθήσουν να προστατέψουν κάποιον ένοχο" 
Το νομοθετικό σύστημα του Έθελρεντ δεν ήταν το πρώτο που δημιουργήθηκε στην Αγγλία, ο ίδιος απλά βελτίωσε παλιότερα νομοθετικά συστήματα τα οποία βρισκόντουσαν σε εφαρμογή ιδιαίτερα στην Ντάνελοου, στους Δανούς κατοίκους του βορρά. Σε κάποιο παλιότερο νομοθετικό σύστημα ο βασιλιάς Έντγκαρ σημειώνει :
""Επιθυμία μου είναι κάθε άνθρωπος να βρίσκεται σε ασφάλεια σε κάθε περιοχή και σε κάθε πόλη. Θα τοποθετήσω 36 μάρτυρες σε κάθε πόλη, στις μικρότερες 12 ή λιγότερους ανάλογα με τις ανάγκες, κάθε μάρτυρας θα βρίσκεται παρών σε όλες τις συναλλαγές και τις αγοραπωλησίες μέσα στην πόλη ή στην επαρχία. Ο καθένας από αυτούς τους μάρτυρες θα πραγματοποιήσει όρκο ότι ποτέ δεν θα αποκρύψει αν χρειαστεί αυτά που είδε ή άκουσε σε οποιαδήποτε πώληση αγαθών"."
Ο μύθος ότι οι Άγγλο-Σάξονες ήταν οι πρώτοι που εισήγαγαν την δικαιοσύνη στην Αγγλία αμφισβητήθηκε έντονα από τον ιστορικό Χένρι Μπρούννερ (1840 - 1915), ο Μπρούννερ τόνισε ρητά το 1972 ότι ο Ερρίκος Β΄ της Αγγλίας περίπου 200 χρόνια αργότερα ήταν ο βασιλιάς που εισήγαγε την δικαιοσύνη στην Αγγλία. Οι θέσεις του Μπρούννερ ότι δεν υπήρχε δικαιοσύνη στην Αγγλία πριν από την εποχή του Ερρίκου Β΄ αμφισβητήθηκαν έντονα από τους μετέπειτα ιστορικούς. Ο ιστορικός Πάτρικ Ουόρμαλντ (1947 - 2004) βρήκε έντονα ίχνη εφαρμογής της δικαιοσύνης στην Αγγλία την εποχή που κυβερνούσε ο Οίκος του Ουέσσεξ με σώματα μαρτύρων και ενόρκων παραπέμποντας την αρχή απονομής της δικαιοσύνης παλιότερα από το 975, πιθανώς έφτανε πίσω στον Καρλομάγνο. Οι γνώμες των ιστορικών ωστόσο γι'αυτό το θέμα βρίσκονται σε σύγκρουση. 
Οικογένεια.
Με την πρώτη σύζυγο του Ελφγκίφου της Υόρκης κόρη του Θόρεντ της Νορθουμβρίας (985) απέκτησε:
Με την δεύτερη σύζυγο του Έμμα της Νορμανδίας απέκτησε:

</doc>
<doc id="61660" url="https://el.wikipedia.org/wiki?curid=61660" title="Έντμουντ ο Σιδηρόπλευρος">
Έντμουντ ο Σιδηρόπλευρος

Ο Έντμουντ ο σιδηρόπλευρος ("Edmund Ironside", 990 – 30 Νοεμβρίου 1016) βασιλιάς του Ουέσσεξ και της Αγγλίας (23 Απριλίου 1016 - 30 Νοεμβρίου 1016) ήταν τρίτος γιος και διάδοχος του Έθελρεντ του Ουέσσεξ από την πρώτη σύζυγο του Ελφγκίφου της Υόρκης κόρης του κόμη Θόρεντ της Νορθούμπριας. Ονομάστηκε "Σιδηρόπλευρος" λόγω των απίστευτων προσπαθειών που έκανε πέρα από τις δυνατότητες του προκειμένου να αντιμετωπίσει την εισβολή των Δανών του Κνούτου. Ο Έντμουντ έγινε διάδοχος στον θρόνο του πατέρα του μετά τον πρόωρο θάνατο τους δυο μεγαλύτερων αδελφών του Έθελσταν Έθελινγκ και Έκγκμπερτ Έθελινγκ, είχε και πολλά νεώτερα αδέλφια όπως ο Έαντρεντ Έθελινγκ, ο Έντουιγκ Έθελινγκ, ο Έντγκαρ Έθελινγκ ο πρεσβύτερος και τέσσερις αδελφές οι οποίες έγιναν μοναχές. Η μητέρα του Έντμουντ Ελφγκίφου πέθανε (1000) και ο πατέρας του παντρεύτηκε σε δεύτερο γάμο του την Έμμα της Νορμανδίας με την οποία απέκτησε δυο ετεροθαλείς αδελφούς τον Εδουάρδος τον Εξομολογητή, τον Άλφρεντ Έθελινγκ και μια ετεροθαλή αδελφή την Γκόντα της Αγγλίας. 
Παιδική ηλικία.
Ο Έντμουντ και τα αδέλφια του είχαν τρομοκρατηθεί από τις φιλοδοξίες της θετής τους μητέρας Έμμας της Νορμανδίας η οποία είχε βάλει στόχο να τους αποκλείσει από την διαδοχή για λογαριασμό των δυο δικών της γιων. Τα "Χρονικά του Εδουάρδου του Εξομολογητή" τα οποία είχαν συγγραφεί περίπου 50 χρόνια αργότερα αναφέρουν ότι όταν η Έμμα ήταν έγκυος στον ίδιο οι Άγγλοι ευγενείς δήλωσαν στην μητέρα του ότι θα δεχτούν τον νεογέννητο γιο της σαν βασιλιά αλλά η πληροφορία πιθανότατα βρίσκεται στα όρια της προπαγάνδας. 
Ο Έθελσταν πέθανε τον Ιούνιο του 1014 αφήνοντας πριν τον θάνατο του στον Εδμόνδο ένα σπαθί το οποίο ανήκε στον Όφα της Μερκίας, αυτό αποδεικνύει την στενή σχέση που υπήρχε ανάμεσα στα αδέλφια όπως και στους αριστοκρατικούς κύκλους του Ιστ Μίντλαντς. 
Ανακατάκτηση της Αγγλίας απο τον πατέρα του.
Ο Σβεν Α΄ της Δανίας στην συνέχεια σφετερίστηκε τον θρόνο της Αγγλίας από τον πατέρα του που δραπέτευσε στην Νορμανδία, ο Έντμουντ και οι αδελφοί του μάλλον παρέμειναν στην Αγγλία αλλά ο Σβεν πέθανε αμέσως μετά (Φεβρουάριος 1014). Ο Έθελρεντ επέστρεψε χωρίς αντίσταση στον θρόνο της Αγγλίας, ο Κνούτος αναγκάστηκε να δραπετεύσει στην πατρίδα του την Δανία όπου ξεκίνησε προετοιμασίες με εντατικούς ρυθμούς για την ανακατάληψη της Δανίας.
Μετά την ανάκτηση του θρόνου η βασιλική οικογένεια του Ουέσσεξ ισχυροποίησε τις κτήσεις της με την υποστήριξη του ισχυρού κόμη Στρεόνα ο οποίος ήταν γαμπρός του Εδμόνδου. Οι Άγγλοι που είχαν υποστηρίξει τους Δανούς τιμωρήθηκαν σκληρά, πολλοί από αυτούς εκτελέστηκαν και έγινε κατάσχεση της περιουσίας τους, τα δυο αδέλφια Σίγκεμπερθ και Μορκάρ οι οποίοι είχαν τοποθετηθεί διοικητές βασιλείων από τον Σβεν θανατώθηκαν από τον ίδιο τον κόμη Στρεόνα. Ο Εδμόνδος έγινε κόμης του Ιστ Μίντλαντς και πήρε ως σύζυγο του την Ίλντγκιθ την χήρα του εκτελεσθέντος Σίγκεμπερθ αφού πρώτα ο Έθελρεντ έκανε κατάσχεση στην περιουσία της. 
Ο Κνούτος επέστρεψε δυναμικά στην Αγγλία τον Αύγουστο του 1015 ξεκινώντας την λεηλασία ολόκληρης της χώρας, ο Εδμόνδος ο οποίος βρισκόταν σε προσωρινή σύγκρουση με τον πατέρα του συμφιλιώθηκε μαζί του προκειμένου να υπερασπίσουν την χώρα τους από την απειλή του Κνούτου. Στα τέλη του 1015 ο Εδμόνδος συγκέντρωσε στρατό με την υποστήριξη της συζύγου του και της πεθεράς του από τις περιοχές του Ιστ Μίντλαντς και τα βόρεια αλλά ο μεγαλύτερος μέχρι τότε σύμμαχος του ο ισχυρός κόμης της Μερκίας Στρεόνα τον πρόδωσε δηλώνοντας την υποταγή του στον Κνούτο. Στις αρχές του 1016 κατόρθωσε ο Εδμόνδος να συγκεντρώσει νέο στρατό με την υποστήριξη του Ούτρεντ, κόμη της Νορθούμπριας και άρχισε να λεηλατεί τις περιοχές του Στρεόνα στην Μερκία, ο πατέρας του το διάστημα αυτό δεν εμφανιζόταν πιθανότατα λόγω της ασθένειας του. Ο Κνούτος όμως κατέλαβε σύντομα την Νορθούμπρια και ο Ούτρεντ για να γλυτώσει την ζωή του αναγκάστηκε να δηλώσει την υποταγή του στον Κνούτο, ο Έντμουντ επέστρεψε στο Λονδίνο.
Σκληρές μάχες με τον Κνούτο.
Ο Έθελρεντ πέθανε στις 23 Απριλίου 1016, ο Εδμόνδος στέφθηκε βασιλιάς από τους κατοίκους του Λονδίνου αποφασισμένος να πολεμήσει τον Κνούτο μέχρι τέλους, ο Κνούτος πολιόρκησε το Λονδίνο και ο Εδμόνδος κατέφυγε στο Ουέσσεξ στο οποίο βρίσκονταν οι περισσότεροι οπαδοί του προκειμένου να συγκεντρώσει στρατό. Έδωσε σκληρές μάχες με τους Δανούς στο Σόμερσετ και στο Γουιλσάιρ, στην πολιορκία του Λονδίνου από τους Δανούς κατάφερε να τους νικήσει κοντά στο Μπρέντφορντ ανακουφίζοντας προσωρινά την πόλη. Στην συνέχεια επέστρεψε στο Ουέσσεξ για να συγκεντρώσει νέο στρατό, ο κόμης της Μερκίας Στρεόνα ήρθε ξανά με το μέρος του αλλά στην καθοριστική "Μάχη του Ασσαντάν" στις 18 Οκτωβρίου 1016 ο Στρεόνα και οι άντρες του δραπέτευσαν, ο Κνούτος ήταν ο τελικός μεγάλος νικητής. Οι δυο βασιλείς αποφάσισαν σε νέα συνάντηση τους στην συνέχεια να μοιράσουν την χώρα, ο Έντμουντ θα παρέμενε βασιλιάς μόνο στο Ουέσσεξ και ο Κνούτος σε ολόκληρη την υπόλοιπη Αγγλία μαζί με την Μερκία και την Νορθούμπρια.
Ο Εδμόνδος ωστόσο πέθανε αμέσως μετά στις 30 Νοεμβρίου 1016 στο Λονδίνο. Υπάρχουν πολλές θεωρίες σχετικά με την αιτία θανάτου του, οι περισσότεροι ιστορικοί όπως ο Χένρυ του Χάντινγκτον συμφωνούν στο γεγονός ότι πέθανε από τα τραύματα του κατά την διάρκεια των πολέμων του με τους Δανούς. 
Ο Έντμουντ τάφηκε μαζί με τον παππού του Έντγκαρ τον Ειρηνικό στο αβαείο του Γκλάστονμπερι το οποίο καταστράφηκε κατά την διάρκεια της θρησκευτικής μεταρρύθμισης του 16ου αιώνα, από τότε η τοποθεσία στην οποία παραμένουν τα οστά του είναι ασαφής.
Ο συγγραφέας M. K. Λόσον (γεν. 1950) εξυμνεί τον Έντμουντ σαν ικανό και γενναίο βασιλιά από τους ελάχιστους που έχουν περάσει από την Αγγλία, το θάρρος του παρομοιάζεται μονάχα με αυτό του Αλφρέδου του Μέγα, ο Κνούτος επισκέφτηκε τον τάφο του στην επέτειο του θανάτου του φορώντας έναν χιτώνα διακοσμημένο με παγόνια σαν ένδειξη σεβασμού.
Οικογένεια.
Ο Έντμουντ με την σύζυγο του Ίλντγκιθ άφησε δυο γιους:
Ο Ιωάννης του Ουόρκεστερ αναφέρει ότι ο Κνούτος έστειλε τα δύο μικρά παιδιά στον βασιλιά της Σουηδίας με την ελπίδα να τα σκοτώσει. Όμως ο βασιλιάς Όλαφ Σκότκονουνγκ τα έστειλε στο Κίεβο, στην κόρη του Ιγκεγκέρδη, η οποία είχε παντρευτεί τον Γιαροσλάβ τον Σοφό μεγάλο πρίγκιπα του Κιέβου. Τα δυο αγόρια στην συνέχεια μετακινήθηκαν στην Ουγγαρία, στην οποία ο Έντμουντ πέθανε. Ο Εδουάρδος ο Εξόριστος κατόρθωσε να επιστρέψει στην Αγγλία, αλλά πέθανε λίγες ημέρες μετά την άφιξή του (1057). Ο γιος του τελευταίου, ο Έντγκαρ Έθελινγκ ανακηρύχτηκε -για σύντομο χρονικό διάστημα- βασιλιάς μετά την Μάχη του Χέιστινγκς (1066), αλλά στην συνέχεια αναγκάστηκε να δηλώσει υποταγή στον Γουλιέλμο Α΄ τον Κατακτητή. Αργότερα συμμετείχε σε μια σειρά εξεγέρσεων εναντίον του Γουλιέλμου Α΄ του Κατακτητή, πάντα στο πλευρό του μεγαλύτερου γιου εκείνου Ροβέρτου Β΄ της Νορμανδίας, τον οποίο συνόδευσε στις εκστρατείες του στην Σικελία και στην Α΄ Σταυροφορία. 
Η κόρη του Εδουάρδου του Εξόριστου, η:

</doc>
<doc id="61661" url="https://el.wikipedia.org/wiki?curid=61661" title="Όφα">
Όφα



</doc>
<doc id="61662" url="https://el.wikipedia.org/wiki?curid=61662" title="Έντμουντ">
Έντμουντ



</doc>
<doc id="61663" url="https://el.wikipedia.org/wiki?curid=61663" title="Ρέντγουλφ">
Ρέντγουλφ



</doc>
<doc id="61664" url="https://el.wikipedia.org/wiki?curid=61664" title="Εντμουντ">
Εντμουντ



</doc>
<doc id="61666" url="https://el.wikipedia.org/wiki?curid=61666" title="Εντμουντ της Νορθουμβρίας">
Εντμουντ της Νορθουμβρίας



</doc>
<doc id="61667" url="https://el.wikipedia.org/wiki?curid=61667" title="Κνούτος">
Κνούτος

Ο Κανούτος Β΄ ο Μέγας ή – και πιο σπάνια – Κνούτος ο Μέγας ("Knud den Store", 995-1035) περίφημος Βίκινγκ Δανός βασιλιάς της Αγγλίας (1016-1035) της Δανίας (1018 - 1035), της Νορβηγίας (1026 - 1035) και εν μέρει της Σουηδίας ήταν γιος του βασιλιά της Δανίας Σβεν του διχαλογένη και της Σλαβο-Πολωνής πριγκίπισσας Σίγκριντ Στοράντα. 
Γενικά χαρακτηριστικά.
Μετά τον θάνατο τον δικό του, των απογόνων του και ειδικά μετά την Νορμανδική κατάκτηση της Αγγλίας (1066) ο θρύλος του άρχισε να ξεχνιέται, ο μεσαιωνικός ιστορικός Νόρμαν Κάντορ αναφέρει ότι αν και Δανός ήταν ο κορυφαίος βασιλιάς των Αγγλο-Σαξόνων. Είναι γνωστός για τον θρύλο του βασιλιά Κνούτου ο οποίος αν και στην αρχή είχε τον μύθο του σοφού βασιλιά παραποιήθηκε κατά την διάρκεια των αιώνων σε αλαζόνα βασιλιά ο οποίος πίστευε ότι έχει υπερφυσικές δυνάμεις. Ο Κανούτος ήταν ο μοναδικός μεγάλος βασιλιά που ένωσε την Αγγλία και την Δανία σε ένα στέμμα με κοινή γλώσσα, ήθη και έθιμα, διεκδίκησε το στέμμα της Νορβηγίας και κατέκτησε την Σουηδική πόλη Σιγκτούνα όπου έκοψε νομίσματα αλλά δεν υπάρχει ιστορική καταγραφή για κατοχή της Σουηδίας από τον Κνούτο. 
Η βασιλεία του Κνούτου στην Αγγλία οδήγησε σε έντονη σύνδεση των κατοίκων της Δανίας με τα Βρετανικά νησιά, όπως και ο πατέρας του είχε έντονη επίδραση από τους Γαλάτες. Η κατοχή των επισκοπών της Αγγλίας και της Δανίας τον οδήγησε σε διεκδίκηση της αρχιεπισκοπής του Αμβούργου - Βρέμης, μετά από έντονες διαπραγματεύσεις με τους πάπες Βενέδικτο Η΄ και Ιωάννη ΙΘ΄ κατόρθωσε σημαντικά πράγματα όπως την πτώση της τιμής του πάλλιουμ των ιερέων οι οποίοι έπρεπε να ταξιδέψουν για να το αποκτήσουν, διεκδίκησε πτώση της τιμής των διοδίων που έβαζαν οι Ευρωπαίοι βασιλείς στους πιστούς οι οποίοι ήθελαν να παραβρεθούν στην στέψη του Ρωμαίου αυτοκράτορα. Μετά την νίκη του απέναντι στους Σουηδούς και τους Νορβηγούς (1026) στον δρόμο για την στέψη του στην Ρώμη αναφέρεται σαν "βασιλιάς της Αγγλίας, της Δανίας, της Νορβηγίας και τμηματικά της Σουηδίας", ενώ οι υπόλοιποι Αγγλοσάξονες βασιλείς χρησιμοποιούσαν τον τίτλο "βασιλεύς των Άγγλων" ο Κανούτος χρησιμοποιούσε τον τίτλο "βασιλεύς όλων των Άγγλων".
Η καταγωγή του Κανούτου.
Η καταγωγή του Κνούτου προερχόταν από την βασιλική γραμμή των βασιλέων Βίκινγκ που κατόρθωσε να ενοποιήσει την Δανία με μυθικό ιδρυτή τον Αρθακνούτο τον 10ο αιώνα, ο γιος του Γκρόμ ο πρεσβύτερος ήταν ο πρώτος ιστορικά καταγεγραμμένος Δανός βασιλιάς, ο γιος του Γκρόμ Χάραλντ ο Κυανόδους ήταν ο πρώτος Δανός βασιλιάς ο οποίος ασπάστηκε τον χριστιανισμό, ο Χάραλντ ο Κυανόδους ήταν ο πατέρας του Σβεην του διχαλογένη και παππούς του Κνούτου. 
Υπάρχουν πολλές αμφισβητούμενες πληροφορίες σχετικά με την μητέρα του, τα Χρονικά του Μέρσεμπουργκ αναφέρουν ότι πατέρας της ήταν ο δούκας της Πολωνίας Μιέσζκο Α, άλλες πηγές του μεσαίωνα όπως ο Σνόρρι Στούρλουσον αναφέρει σαν μητέρα του Κνούτου την Γκανχίλδ κόρη του Βουρισλάβ, βασιλιά της Βίνδλαντ. Ο Αδάμ της Βρέμης αναφέρει ότι η μητέρα του Κνούτου Σίγκριντ Στοράντα πριν παντρευτεί τον πατέρα του Σβεην ήταν βασίλισσα της Νορβηγίας σύζυγος του βασιλιά Ερρίκου του Νικηφόρου και μητέρα του Όλαφ Σκότκονουνγκ ενώ με τον Σβεην ο Κανούτος είχε έναν μεγαλύτερο αδελφό με την ίδια μητέρα τον Χάραλντ, η άποψη του Αδάμ αν και αμφισβητήθηκε είναι ιστορικά επικρατέστερη. 
Ελάχιστα είναι γνωστά για την παιδική ηλικία του Κνούτου, σύμφωνα με το Φλάτειτζαρμποκ ένα κείμενο του 13ου αιώνα στην παιδική του ηλικία εκπαιδεύτηκε τον Θόρκελ τον Υψηλό τον ισχυρό Βίκινγκ που βρισκόταν στο νησί του Βόλιν. Υπάρχει μεγάλη αμφισβήτηση σχετικά με την ημερομηνία γέννησης της που τοποθετείται σε διάφορες ημερομηνίες μεταξύ 980 - 1000, την ημερομηνία γέννησης του οι ιστορικοί προσπαθούν να την προσεγγίσουν βάση της ημερομηνίας της εκστρατείας του πατέρα του Σβεην του διχαλογένη στην Αγγλία το μακελειό των Δανών από τους Άγγλους (1002) και στην συνέχεια την επίθεση στην πόλη του Νόριτς (1003). Οι αναφορές λένε ότι ο Κανούτος συμμετείχε στην εκστρατεία αλλά δεν ήταν ακόμα ενήλικας, οπότε ταυτόχρονα η ημερομηνία γέννησης του τοποθετείται το διάστημα (980 - 990) άλλες αναφορές αντίστοιχα βάση της εκστρατείας του Σβεν στην Αγγλία (1013) τοποθετούν την ημερομηνία γέννησης του γύρω στο 1000, αλλά το βέβαιο είναι ότι την περίοδο της Αγγλικής κατάκτησης ήταν ώριμος άντρας. 
Κατάληψη της Αγγλίας.
Πρώτη κατάληψη της Αγγλίας απο τον πατέρα του Σβεην τον Διχαλογένη.
Ο Κανούτος περιγράφεται πολύ ψηλός και γεροδεμένος περισσότερο από όλους τους υπόλοιπους άντρες, η μύτη του ήταν λεπτή και γαμψή, τα μαλλιά του πολύ πυκνά και τα μάτια του σπινθηροβόλα. Ελάχιστα πράγματα είναι γνωστά γι'αυτόν πριν το 1013, ύστερα από μια σειρά αμέτρητων επιδρομών των Βίκινγκ στρατοπέδευσαν στο Χάμπερ και το Αγγλοσαξωνικό βασίλειο έπεσε στα χέρια τους και ο βασιλιάς Έθελρεντ ο Ανέτοιμος δραπέτευσε στην Νορμανδία. Ο πατέρας του Σβεην ο Διχαλογένης προσπάθησε να ανασυγκροτήσει το βασίλειο, τοποθέτησε τον Κνούτο αλλά πέθανε στις 3 Φεβρουαρίου 1014 λίγους μήνες μετά από όταν έγινε βασιλιάς και τον διαδέχθηκε ο μεγαλύτερος γιος του Χάραλντ Β΄ της Δανίας. 
Η αριστοκρατία της Αγγλίας προτίμησε την επαναφορά στον θρόνο του βασιλιά Έθελρεντ τον οποίο ανακάλεσε από την Νορμανδία, ο Κανούτος δραπέτευσε μαζί με τους ομήρους του για την Δανία και αφού τους ξεγέλασε τους εγκατέλειψε στην νήσο του Σάντουιτς. Ο Κανούτος συμφώνησε με τον μεγαλύτερο αδελφό του Χάραλντ να κάνουν μαζί εκστρατεία στην Δανία, ο Χάραλντ του υποσχέθηκε να τον κάνει αρχηγό του στρατού του υπο τη προϋπόθεση να εγκαταλείψει τα δικαιώματα του στον θρόνο. 
Ανάμεσα στους συμμάχους των Δανών ήταν ο Βόλεσλαβ ο Γενναίος, δούκας της Πολωνίας συγγενής της βασιλικής οικογένειας της Δανίας του οποίου ο Χάραλντ και ο Κανούτος είχαν δεχτεί στην αυλή τους την μητέρα του όταν την έδιωξε απο την αυλή του ο πατέρας του, όπως και ο βασιλιάς της Νορβηγίας Έρικος ο Νικητής όπου ο αδελφός του ήρθε στο πλευρό του Κνούτου αλλά σκοτώθηκε στην μάχη του Νέσζαρ (1016). Η βασιλική οικογένεια της Σουηδίας ήταν επίσης ισχυρός σύμμαχος των Δανών στην κατάκτηση της Αγγλίας λόγω της συγγένειας που είχαν όπως επίσης και ο Έρικ Χάκοναρσον, κόμης του Λέιντ και συμβασιλέας της Νορβηγίας.
Το καλοκαίρι ο στόλος του Κνούτου που αποτελείτο από 10.000 άνδρες σε 200 μεγάλα πλοία, εξέπλευσε απο την Δανία για την Αγγλία με τον Κνούτο γενικό αρχηγό όλων των Σκανδιναβών, ακολούθησαν τους επόμενους 14 μήνες πολύ σκληρές μαχες με τους Άγγλους εναντίον του του μεγαλύτερου γιου του Έθελρεντ, Εδμόνδου του Σιδηρόπλευρου.
Εκστρατεία του Κνούτου στην Αγγλία.
Σύμφωνα με το χειρόγραφο του Πέτερμπορουγκ την κυριότερη πηγή των ΑγγλοΣαξονικών χρονικών για την κατάκτηση των Βίκινγκ αναφέρει οτι τον Σεπτέμβριο του 1015 ήρθε στο νησί του Σάντουιτς επικεφαλής ενός τεράστιου στρατού και από κει μετέβη στο Κεντ ξεκινώντας την εκστρατεία κατάκτησης, τόσο μεγάλη ένταση δεν είχε ποτέ γνωρίσει η χώρα από την εποχή του Αλφρέδου του Μεγάλου. Ο στρατός είχε τόσο πολλά είδη ασπίδων που έμοιαζε με πολυεθνικός, οι άντρες ήταν όλοι σκληροί, μάχιμοι, ώριμης ηλικίας και όλοι ήταν ελεύθεροι, κανένας σκλάβος δεν είχε πάει να πολεμήσει, τα κέρατα τους ήταν επιχρυσωμένα, δεν είχαν καμιά αίσθηση του φόβου. 
Το Γουέσσεξ το οποίο το διοικούσε για αιώνες η δυναστεία του Αλφρέδου του Μεγάλου υποτάχθηκε στον Κνούτο (1015) όπως στον πατέρα του δυο χρόνια πιο νωρίς, πολλοί ντόπιοι Άγγλοι ευγενείς εγκατέλειψαν τον Έθελρεντ και πήγαν στον στρατό του Κανούτου, μερικοί απο αυτούς ήταν ο Έντρικ Στρέονα, κόμης της Μερκίας με 40 πλοία, όπως και ο Θόρκελ ο Υψηλός ο οποίος είχε το ίδιο όνομα με τον οπλαρχηγό που εκπαίδευσε τον Κνούτο. 
Στις αρχές του 1016 οι Βίκινγκ διέσχισαν τον Τάμεση, ο διάδοχος Εδμόνδος έκανε υπεράνθρωπες προσπάθειες να αντιμετωπίσει τον ανίκητο στρατό του Κνούτου γι'αυτό ονομάστηκε Σιδηρόπλευρος ο οποίος κάλεσε όλους τους πολίτες του Λονδίνου να αντισταθεί μαζί του αλλά δεν βρέθηκε κανένας να τον βοηθήσει. Ο Κανούτος κυρίευσε τις περιοχές γύρω από την Μερκία, οι αποστασίες των Άγγλων στο πλευρό του Κνούτου συνεχίστηκε και ο Έθελρεντ τρομοκρατημένος για τον φόβο προδοσίας επέστρεψε στο Λονδίνο. Ο γιος του Εδμόνδος από την άλλη συμμάχησε με με τον Ούτρεντ, κόμη της Νορθαμπρίας και κυρίευσαν περιοχές της δυτικής Μερκίας οι οποίες ανήκαν στον κόμη Έντρικ Στρέονα που αποστάτησε, γρήγορα όμως αναγκάστηκε να επιστρέψει και ο Ούτρεντ στον Κανούτο όταν έμαθε ότι έστειλε έναν αντίπαλο του ευγενή από την Νορθαμπρία να τον σφάξει, ο Έρικ Χάκοναρσον με Σκανδιναβική δύναμη έφτασε τότε για μεγαλύτερη ενίσχυση του Κανούτου. 
Οριστική κατάληψη της Αγγλίας για δεύτερη φορά από τον ίδιο τον Κανούτο.
Ο Έντμουντ παρέμεινε στο Λονδίνο όπου ορκίστηκε βασιλιάς των Αγγλοσαξόνων μετά τον θάνατο του πατέρα του Έθελρεντ στις 23 Απριλίου 1016.
Ο Κανούτος επέστρεψε νοτιότερα μοιράζοντας τον στρατό του σε δυο τμήματα το ένα με κατεύθυνση το Λονδίνο το οποίο δεν είχε καταλάβει ακόμα και το άλλο με κατεύθυνση του Γουέσσεξ την καρδιά της ΑγγλοΣαξωνικής δυναστείας χρίζοντας παράλληλα πρανή στον Τάμεση για να εμποδίσει την διέλευση των πλοίων, σε μια μάχη στο δάσος του Σέλγουντ κοντά στα Σάμερσετ δεν υπήρξε κανένας νικητής. Ο Εδμόνδος κατάφερε προσωρινά να ανακουφίσει το Λονδίνο νικώντας τον Κανούτο στο Μπρέντφορτ αλλά με βαριές απώλειες αναγκάστηκε να οπισθοχωρήσει στο Γουέσσεξ και οι Δανοί πολιόρκησαν το Λονδίνο ξανά ανεπιτυχώς, εκείνη την στιγμή ο γνωστός αποστάτης κόμης Έντρικ Στρέονα επέστρεψε ξανά στον Εδμόνδο και ο Κανούτος βάδισε για την κατάληψη της Μερκίας. 
Στις 18 Οκτωβρίου 1016 οι Δανοί περικύκλωσαν τον στρατό του Εδμόνδου και τον παρέσυραν στην μάχη του Ασσαντάν, εκεί αποδείχθηκε οτι ο Έντρικ Στρέονα βιάστηκε να επιστρέψει στους Άγγλους, αναγκάστηκε να αποχωρήσει από το πεδίο της μάχης και οι Δανοί στο κρίσιμο σημείο πέτυχαν μια αποφασιστική νίκη. Ο Κανούτος και ο Εδμόνδος ο Σιδηρόπλευρος βαριά τραυματισμένοι και οι δυο συναντήθηκαν στο νησί του Ντρίρχαρστ για να πραγματοποιήσουν την τελική συμφωνία ειρήνης σύμφωνα με την οποία νέος βασιλιάς της Αγγλίας ο Κανούτος ενώ ο Εδμόνδος θα παρέμενε βασιλιάς μονάχα σε μια μικρή περιοχή γύρω από το Γουέσσεξ. Λίγες μέρες αργότερα στις 30 Οκτωβρίου 1016 ο Εδμόνδος πέθανε πρόωρα υπο περίεργες συνθήκες πολλοί λένε ότι δολοφονήθηκε, μετά τον θάνατο του Εδμόνδου ο Κανούτος κατέλαβε εύκολα και το Γουέσσεξ και έγινε βασιλιάς ολόκληρης της Αγγλίας. 
Ο Κανούτος βασιλιάς της Αγγλίας και της Δανίας.
Εξουδετέρωση των αντιπάλων του.
Ο Κανούτος βασίλευσε 19 χρόνια στην Αγγλία, το διάστημα αυτό προσπάθησε να αποκαταστήσει στο βασίλειο την ευημερία η οποία είχε διαταραχθεί από τις επιδρομές των Βίκινγκ το 980. Τον Ιούλιο του 1017 ο Κανούτος παντρεύτηκε την Έμμα της Νορμανδίας δεύτερη σύζυγο και χήρα του Έθελρεντ του Γουέσσεξ, όταν πέθανε ο Εδμόνδος ο Κανούτος αποφάσισε να εξουδετερώσει όλα τα υπολείμματα της Αγγλοσαξωνικής δυναστείας που υπήρχαν υποψίες να διεκδικήσουν ξανά την εξουσία, πλήθος από Αγγλοσάξονες ευγενείς εκτελέστηκαν. Ο άλλος γιος του Έθελρεντ Ίντγουικ Έθελινγκ δραπέτευσε απο την Αγγλία και δολοφονήθηκε με εντολή του Κανούτου, οι γιοι του Εδμόνου Σιδηρόπλευρου Εδουάρδος ο Εξόριστος και Εδμόνδος Έθελινγκ δραπέτευσαν για την Ουγγαρία, οι γιοι της Έμμας και του Έθελρεντ Εδουάρδος ο Εξομολογητής και Άλφρεντ Έθελινγκ εξορίστηκαν με όλους τους συγγενείς τους στην Νορμανδία. Ο Κανούτος όρισε διάδοχο του τον γιο του με την Έμμα της Νορμανδίας Αρθακανούτο βάζοντας στο περιθώριο τους δυο γιους από τον πρώτο του γάμο με την Έλφγκιφου του Νορθάμπτον τους Σβεην της Νορβηγίας και Χάρολντ τον Λαγοπόδαρο.
Το 1018 με την συλλογή του κολοσσιαίου ποσού των 72.000 λιρών και ενός πρόσθετου ποσού 10.500 λιρών μόνο από το Λονδίνο ο Κανούτος πλήρωσε τον στρατό του κρατώντας στην Αγγλία μονάχα 40 πλοία και τα πληρώματα τους. 
Χώρισε την Αγγλική επικράτεια σε τέσσερις μεγάλες κομητείες: το Γουέσσεξ, που κράτησε για τον εαυτό του, την Μερκία που παρέδωσε στον προδότη του βασιλιά Εδμόνδου του Σιδηρόπλευρου Έντρικ Στρέονα, την Ανατολική Αγγλία την παρέδωσε στον Θόρκελ τον Υψηλό και την Νορθαμβρία στον Έρικ τον Νικητή. Σύντομα αυτοί οι άντρες αποτελούσαν απειλή για τον ίδιο τον Κνούτο πέφτοντας από την θέση τους ο Έντρικ Στρεόνα εκτελέστηκε την επόμενη χρονιά (1017) και η Μερκία πέρασε στις ευγενείς οικογένειες της περιοχής. Ο Έρικ πέθανε την δεκαετία του 1020 και η Νορθουμβρία πέρασε στον Στιουαρντ του οποίου η γιαγιά Έστριντ που παντρεύτηκε τον Ουλφ Γιαρλ ήταν αδελφή του Κνούτου, η Βερνικία το νοτιότερο τμήμα της Νορθαμβρίας έμεινε υπό τον έλεγχο της Αγγλικής δυναστείας. Την δεκαετία του 1030 έληξε και η απ'ευθείας διακυβέρνηση του Κνούτου στο Γουέσσεξ και παραδόθηκε στον Γκόντγουιν έναν ισχυρό Άγγλο ευγενή από την ισχυρή οικογένεια του Σάσσεξ, με αυτό τον τρόπο άρχισαν σταδιακά να επανέρχονται στην διακυβέρνηση της Αγγλίας οι παλιές Αγγλοσαξωνικές οικογένειες.
Γενικά χαρακτηριστικά της βασιλείας του.
Στην μάχη του Νεζάρ (1016) το βασίλειο της Νορβηγίας το κέρδισε ο Όλαφ Β΄ Χάραλντσσον την ίδια εποχή που ο βασιλιάς Σβεην στην Αγγλία πέθανε.
Ο μεγαλύτερος αδελφός του Κνούτου Χάραλντ Β΄ της Δανίας πιθανώς να ήταν παρόν στην στέψη του Κνούτου (1016) την εποχή που επέστρεφε με τμήμα του στόλου του στην Δανία, το βέβαιο είναι ότι το όνομα του εμφανίζεται δίπλα από αυτό του Κνούτου σε μια επιγραφή στην εκκλησία του Ιησού στο Καντέρμπερι την χρονιά που πέθανε (1018), δεν είναι βέβαιο αν γράφτηκε με την συγκατάθεση του Κνούτου ούτε αν την εποχή που έγινε η επιγραφή βρισκόταν ο Χάραλντ στην ζωή. Ο Κανούτος συμμετείχε σε μάχη με τους πειρατές (1018) που είχε σαν αποτέλεσμα την καταστροφή των πληρωμάτων 30 πλοίων, είναι αβέβαιο αν έγινε στις ακτές της Αγγλίας ή της Δανίας, αναφέρονται ταραχές σε επιστολή (1019) με την υπογραφή του βασιλιά της Αγγλίας και της Δανίας. 
Ο Κανούτος αναφέρει στην επιστολή του (1019) :
"Ο Κανούτος χαιρετά την φιλία του με τον αρχιεπίσκοπο και τους επισκόπους, τον κλήρο και τον λαό της Αγγλίας και ενημερώνει ότι θα είναι ευγενικών άρχοντας και πιστός παρατηρητής της εφαρμογής του νόμου του Θεού στην γη. Άν οποιοσδήποτε άρχοντας είτε είναι λαϊκός είτε κληρικός παραβεί τον νόμο του θεού και γίνει πολύ αυταρχικός θα προσευχηθώ γι'αυτόν αλλά αν επιμείνει και δεν συμμορφωθεί θα τον καταστρέψω ή θα τον διώξω από την γη, θα τηρήσω πιστά τον νόμο του Έντγκαρ στον οποίο όλοι οι άνδρες έχουν ορκιστεί στην Οξφόρδη. Βρέθηκα σε μεγάλο κίνδυνο τον οποίο ξεπέρασα με την βοήθεια του θεού, γι'αυτό του είμαι ευγνώμων και υπόσχομαι να τον υπηρετώ πιστά" 
Ο Κανούτος έχει καταγραφεί σαν σοφός και επιτυχημένος βασιλιάς της Αγγλίας, ήταν πιστός Χριστιανός και είχε καλές σχέσεις με την εκκλησία παρά την αμαρτωλή συμπεριφορά που έδειξε στις σχέσεις του με τις δυο συζύγους του και στην άσχημη μεταχείριση των χριστιανών αντιπάλων του.
Την περίοδο της βασιλείας του Κνούτου τόσο η Αγγλία όσο και η Δανία γνώρισαν χρυσή εποχή που εξαπλώθηκε ως την Σκανδιναβία, οι πινακίδες της εποχής περιγράφουν σημαντική υπεροχή των Βίκινγκ. Επανέφερε τους νόμους του βασιλιά Έντγκαρ προσαρμόζοντας τους σύμφωνα με τα δεδομένα της Δανίας προσπαθώντας να τακτοποιήσει τα προβλήματα που θα μπορούσαν να δημιουργηθούν όπως αυτό της κληρονομικότητας, έκοψε και νομίσματα ίσου βάρους με τα νομίσματα που κυκλοφορούσαν στην Δανία και στην Σκανδιναβία.
Βασιλιάς της Δανίας.
Ο μεγαλύτερος αδελφός του Χάραλντ Β΄ πέθανε (1018) και ο Κανούτος πήγε στην Δανία για να στεφθεί επίσημα βασιλιάς, όπως φαίνεται πολλοί Δανοί ευγενείς ήταν σε αντίθεση μαζί του και όταν πραγματοποίησε εκστρατεία εναντίον των Σλάβων της Πομερανίας δεν ήταν πρόθυμοι για συμμετοχή, βρέθηκε όμως ένας Άγγλος ευγενής ο Γκόντγουιν που κέρδισε την εμπιστοσύνη του βασιλιά και ανέλαβε προσωπικά την εκστρατεία. Έχοντας εξασφαλίσει την Δανία ο Κανούτος αποφάσισε να εγκατασταθεί στην Αγγλία αφήνοντας αντιβασιλιά της Δανίας τον Ουλφ Γιαρλ τον σύζυγο της αδελφής του Έστριντ Σβέινσνταττερ όπως και την κηδεμονία του γιου του Αρθακανούτου τον οποίο είχε αφήσει ο Κανούτος κληρονόμο του θρόνου του. Η εξαφάνιση του Θόρκελ του Υψηλού (1021) συνδέεται με την επίθεση των Σλάβων και τον θάνατο του βασιλιά της Σουηδίας Όλαφ Σκότκονουνγκ (1022) τον οποίο διαδέχθηκε ο γιος του Άνουντ Ιάκωβος φέρνοντας την Σουηδία σε συμμαχία με την Νορβηγία. Ο Κανούτος αποφάσισε να κάνει επίδειξη δύναμης στη Βαλτική προσπαθώντας να καταλάβει το ισχυρό κάστρο Τζόμσμποργκ το οποίο βρισκόταν σε ένα νησί στις ακτές της Πομερανίας, αφού έγιναν γνωστές οι προθέσεις του Κανούτου φαίνεται ότι συμφιλιώθηκε με τον Θόρκελ τον Υψηλό (1023).
Ο Όλαφ Χάραλντσσον και ο Άνουντ Ιάκωβος εκμεταλλεύτηκαν την απουσία του Κανούτου στην Αγγλία για να ξεκινήσουν τις επιθέσεις στην Δανία, ο γαμπρός του Κανούτου Ούλφ Γιάρλ ευρισκόμενος μπροστά σε αδιέξοδο έστεψε τον ανήλικο Αρθακανούτο βασιλιά της Δανίας εν άγνοια του πατέρα του. Ο Κανούτος όταν το έμαθε έσπευσε αμέσως να αντιμετωπίσει τους βασιλείς της Σουηδίας και της Νορβηγίας τους οποίους κατάφερε να νικήσει στην μάχη του Ελγκέα (1026) μετατρέποντας για άλλη μια φορά τον Κανούτο σε κυρίαρχο ολόκληρης της Σκανδιναβίας, αλλά στον γαμπρό του Ουλφ Γιαρλ δεν συγχώρησε το ατόπημα να στέψει βασιλιά τον Αρθακανούτο παρόλο που του παρήχε σημαντική βοήθεια στην μάχη του Ελγκέα. Σύμφωνα με πολλές πηγές την ημέρα των Χριστουγέννων του 1026 ένας από τους αυλικούς του Κανούτου δολοφόνησε τον Ουλφ Γιαρλ στην εκκλησία της Αγίας Τριάδας προκάτοχο του καθεδρικού ναού του Ρόσκιλντ ύστερα από συνεννόηση με τον ίδιο τον βασιλιά Κανούτο.
Ταξίδι στην Ρώμη για την στέψη του αυτοκράτορα Κορράδου Β΄.
Μετά την υποταγή των εχθρών του στην Σκανδιναβία ο Κανούτος δέχτηκε πρόσκληση να παραβρεθεί στην στέψη του Ρωμαίου αυτοκράτορα Κορράδου Β΄ το Πάσχα του 1027, ήταν ένα ταξίδι προσκύνημα στην καρδιά της χριστιανοσύνης το οποίο ανέβαζε πολύ την αξία των Ευρωπαίων μεσαιωνικών ηγεμόνων, στο ταξίδι της επιστροφής του έγραψε επιστολή (1027) παρόμοια με την επιστολή του 1019, στην οποία αναφέρει ξανά τον εαυτό του ως βασιλιά των Άγγλων, των Δανών, των Νορβηγών και κάποιων από τους Σουηδούς. 
Ο Κανούτος σύμφωνα με πηγές πήγε στην Ρώμη προκειμένου να ζητήσει άφεση αμαρτιών, να ζητήσει την ασφάλεια των υπηκόων του αλλά και να διαπραγματευθεί με τον πάπα και άλλα θέματα όπως η τιμή του πάλλιου των Άγγλων αρχιεπισκόπων, να βελτιώσει τις συνθήκες και να ρίξει τις τιμές των διοδίων για τους εμπόρους και τους προσκυνητές οι οποίοι πήγαιναν από τον βορά στην Ρώμη, ο ίδιος έγραψε :
"Μίλησα με τον αυτοκράτορα, τον πάπα και τους πρίγκιπες για τις ανάγκες του λαού του βασιλείου μου τους Άγγλους και τους Δανούς για τον ασφαλή δρόμο τους προς την Ρώμη και του μείωση του μεγάλου κόστους για την μετακίνηση τους λόγω των άδικων διοδίων, ο αυτοκράτορας συμφώνησε όπως και ο βασιλιάς Ροβέρτος ο οποίος είχε υπό τον έλεγχο του τα περισσότερα από αυτά και υποσχέθηκε να τα καταργήσει. Ο λαός μου όπως και οι έμποροι θα μπορούν να ταξιδέψουν με άνεση στην Ρώμη και να κάνουν την αφιέρωση τους χωρίς να υποφέρουν από κάθε είδους εμπόδια όπως και από συλλέκτες διοδίων, με σταθερή ειρήνη, ασφάλεια όπως και δίκαιους νόμους." 
Ο Ροβέρτος στο κείμενο του Κνούτου πρέπει να ήταν εσφαλμένος όρος προφανώς πρόκειται για τον Ροδόλφο τον τελευταίο κυβερνήτη του ανεξάρτητου βασιλείου της Βουργουνδίας , οι λόγοι του πάπα, του αυτοκράτορα και του Ροδόλφου δόθηκαν μπροστά σε 4 αρχιεπισκόπους, 20 επισκόπους και σε πάρα πολλούς δούκες και ευγενείς πριν οι τελετές ολοκληρωθούν, η εικόνα του Κνούτου σαν χριστιανού ηγεμόνα, διπλωμάτη και Σταυροφόρου είχε εδραιωθεί πολύ γερά. 
Ο Κανούτος και ο βασιλιάς της Βουργουνδίας όχι μόνο βάδισαν μαζί με τον αυτοκράτορα στην πομπή αλλά ανέβηκαν μαζί στο ίδιο έδρανο, συμπεριφέρθηκαν σαν αδέλφια αφού ήταν της ίδιας ηλικίας, ο αυτοκράτορας σαν ένδειξη της φιλίας τους παραχώρησε στον Κνούτο την περιοχή του Σλέσβιχ το οποίο είχε τον ρόλο της γέφυρας ανάμεσα στην Γερμανία και στην Βαλτική Θάλασσα αλλά θα φέρει και μακροχρόνιες διαμάχες μεταξύ των απογόνων τους. 
Η επίσκεψη του Κνούτου στην Ρώμη θεωρήθηκε από όλους σαν μεγάλος θρίαμβος, σε έναν στίχο του Κνούτσνταπα ο Σίγκβαρτ αποκαλεί τον Κνούτο σαν τον μεγάλο βασιλιά αγαπημένο στον αυτοκράτορα και κοντά στον Πέτρο, ένας βασιλιάς που έχει την ευλογία του θεού θα μπορούσε να κυριαρχήσει σε ένα ευτυχισμένο βασίλειο. Είχε δίπλα του πλέον όχι μόνο την εκκλησία και τον λαό αλλά και ισχυρούς σύμμαχους από τον νότο εδραιώνοντας την εξουσία του σε ολόκληρη την Σκανδιναβία, συγκεκριμένα μετά την επιστροφή του στην Δανία γράφει :
"Όπως σας υποσχέθηκα επιστρέφω από τον ίδιο δρόμο με τον οποίο έφυγα για να επαναφέρω την ειρήνη σε όλους τους Δανούς, σε όλους αυτούς που μας δημιουργούσαν προβλήματα μέχρι τώρα ας καταστρέψει ο θεός την δύναμη τους ώστε να μην υπάρχει κανένας κίνδυνος για εχθρότητες και να υπάρχει ειρήνη μεταξύ όλων των λαών του βασιλείου, σκοπεύω να έρθω στην Αγγλία όσο γίνεται νωρίτερα το καλοκαίρι για να μπορέσω να συμμετάσχω στον εξοπλισμό ενός στόλου" 
Βασιλιάς της Νορβηγίας.
Στην τελευταία επιστολή την οποία έγραψε ο Κανούτος (1027) αποκαλεί τον εαυτό του "βασιλιά των Άγγλων, των Δανών, των Νορβηγών και τμήματος της Σουηδίας" μετά από τον θρίαμβο του στην μάχη του Ελγκέα η οποία πρέπει να σχετίζεται με τον ποταμό στην Σκανδιναβία, ο Κανούτος είχε από νωρίς έντονο ενδιαφέρον να κατακτήσει τις Σκανδιναβικές χώρες σύμφωνα με τον Ιωάννη του Ουόρκεστερ επισκέφτηκε την Νορβηγία (1027), άκουσε τα παράπονα των κατοίκων δωροδοκώντας τους με μεγάλα ποσά από χρυσό και ασήμι προκειμένου να κερδίσει την υποστήριξη τους για τον θρόνο. Μετά την επιστροφή του από την Ρώμη στην Αγγλία μέσω της Δανίας ο Κανούτος αποφάσισε να αποπλεύσει για το Τρόντχαϊμ με έναν στόλο 50 πλοίων, ο Όλαφ Χάραλντσον ανίκανος να πολεμήσει δραπέτευσε ενώ έχασε και την υποστήριξη των ευγενών οι οποίοι τον κατηγορούσαν για μαγεία απέναντι στις γυναίκες τους. Ο Κανούτος ανακηρύχθηκε "βασιλιάς της Αγγλίας, της Δανίας, της Νορβηγίας και τμήματος της Σουηδίας", εμπιστεύτηκε την αντιβασιλεία της Νορβηγίας στον Χάκων Έιρικσσον κόμη του Λάντε από την περιοχή του Τρόντχαϊμ ο οποίος ήταν συγγενής του και αντίπαλος της βασιλικής οικογένειας της Νορβηγίας. Η μεγάλη φιλοδοξία του Κνούτου ήταν ο έλεγχος όλων των θαλασσίων δρόμων οι οποίοι οδηγούσαν από την θάλασσα της Ιρλανδίας και τις Εβρίδες στην Σκανδιναβία κάτι που κατάφερε με την εκθρόνιση του Όλαφ Χάραλντσον, ο υποτελής αντιβασιλιάς του Χάκων στην Νορβηγία όμως πέθανε σε ένα ναυάγιο περίπου δυο χρόνια αργότερα, ο Όλαφ Χάραλντσον επέστρεψε στην Νορβηγία να διεκδικήσει ξανά τον θρόνο του αλλά σκοτώθηκε στην μάχη του Στίκλεσταντ (1030). Ο Κανούτος έκανε στην συνέχεια νέα προσπάθεια να κυριαρχήσει στην Νορβηγία μέσω του Σβεην της Νορβηγίας του μεγαλύτερου γιου του από την πρώτη σύζυγο του Έλφγκιφου του Νορθάμπτον αλλά χωρίς την υποστήριξη των κομήτων του Λάντε δεν υπήρχε επιτυχία, οι κάτοικοι εξεγέρθηκαν λόγω των υψηλών φόρων επαναφέροντας την εθνική δυναστεία της Νορβηγίας με τον νόθο γιο του Αγίου Όλαφ Μάγκνους τον Καλό.
Κατάκτηση της Σκωτίας και της Ιρλανδίας.
Όταν ο Κανούτος προετοίμαζε την νέα εισβολή στην Αγγλία (1014) έφερε στρατεύματα κατά μήκος του Δουβλίνου υπό την ηγεσία του Μαέλ Μόρντα βασιλιά του Λέστερ και του Σίγκτρυγκ Σίλκπιρντ κυβερνήτη του Νορβηγο - Γαλατικού βασιλείου του Δουβλίνου προκειμένου να υποστηρίξουν τα αιτήματα των επαναστατών εναντίον του μεγάλου βασιλιά της Ιρλανδίας Μπρίαν Μπόρου. Οι Βίκινγκ είχαν την υποστήριξη του Σίγκουρντ του ισχυρού κόμη του Όρκνει από την άλλη ο μεγάλος βασιλιάς της Ιρλανδίας είχε την υποστήριξη των Αλμπαννάιχ υπό την ηγεσία του Ντόμναλ Μακ Έιμιν Μακ Κάιννιχ και του Μορμαέρ του Κεντ. Οι σύμμαχοι ηττήθηκαν ο Μαέλ Μόρντα και ο Σίγκτρυγκ Σίλκπιρντ έπεσαν στο πεδίο της μάχης στην οποία σκοτώθηκε και ο ηλικιωμένος μεγάλος βασιλιάς της Ιρλανδίας Μπρίαν Μπόρου μαζί με τον γιο του και τον εγγονό του, το βασίλειο της Ιρλανδίας επέστρεψε στον Μαέλ Σεχνάιλ Μακ Ντομνάιλ. Το πολιτικό κενό στο νησί της Ιρλανδίας ήταν αισθητό τα επόμενα χρόνια που το κάλυψε ο Κανούτος ο οποίος έκοψε νομίσματα με το όνομα του με τετραψήφια επιγραφή και αντικατέστησε τον παλιό Ιρλανδικό θρύλο με το όνομα του. 
Σε έναν από τους στίχους του ο ποιητής της αυλής του Κανούτου Σίνγκβαρτ απαριθμούσε διάσημους πρίγκιπες οι οποίες έφεραν σε νομίσματα κεφαλές του Κνούτου με αντάλλαγμα την ειρήνη, οι στοίχοι αναφέρουν συγκεκριμένα τον Νορβηγό βασιλιά Όλαφ Χάραλντσσον και τον θάνατο του στην μάχη του Στίκλεσταντ (1030). Μετά την προσάρτηση της Νορβηγίας επόμενος στόχος του Κνούτου ήταν η Σκωτία και η Ιρλανδική θάλασσα, δέχτηκε χωρίς να προκαλέσει αιματοχυσία την υποταγή των 3 Σκωτσέζων βασιλέων Μάλκομ, Μάλβεθ και Ίερμακ (1031). Ο τελευταίος από αυτούς τους βασιλιάδες Ίεμαρκ πιθανώς ταυτίζεται με τον Εχμαρκάς μακ Ρανάιλ έναν από τους βασιλείς της Ιρλανδίας, ένα νέο ποίημα εξυμνεί τον βασιλιά της Αγγλίας, της Δανίας, της Ιρλανδίας και της Ισλανδίας οι στίχοι ήταν γραμμένη στην μορφή της γλώσσας των Γαλατικών βασιλείων και όπως δείχνει συνδέεται με την υποταγή του Ίερμακ στον Κανούτο. 
Θρησκευτική πολιτική.
Οι πρώτες πράξεις του Κνούτου ως βασιλιά με την βαρβαρότητα που έδειξε απέναντι στην ανατραπείσα Αγγλοσαξωνική δυναστεία τον έφερε σε σύγκρουση με την εκκλησία, ήταν ήδη Χριστιανός, το χριστιανικό του όνομα ήταν Λαμπέρτ, ο εκχριστιανισμός της Σκανδιναβίας όμως δεν είχε ολοκληρωθεί. Οι σχέσεις του με μια ερωμένη την Αλφιγκού του Νορθάμπτον την οποία κρατούσε σαν βασίλισσα στον βορά ενώ κρατούσε την νόμιμη σύζυγο του Έμμα της Νορμανδίας στον νότο στην περιουσία της στο Έξετερ ήταν άλλο ένα σημείο διχασμού με την εκκλησία. Στην προσπάθεια του να συμφιλιωθεί με τον κλήρο ο Κανούτος επισκεύασε όλες τις εκκλησίες και τα μοναστήρια της χώρας που είχαν καταστραφεί απο την λεηλασία των Βίκινγκ, έχτισε νέες εκκλησίες και μοναστικές κοινότητες, η πρώτη πέτρινη εκκλησία που καταγράφηκε να έχει χτιστεί στη Σκανδιναβία ήταν στο Ρόσκιλντ (1027) με προστάτη την αδελφή του Κνούτου Έστριντ. 
Είναι αβέβαιες οι γνώμες σχετικά με το πάθος του Κνούτου με την εκκλησία αν πραγματικά ήταν πιστός Χριστιανός ή αν οι ενέργειες του έγιναν προκειμένου να έχει την βοήθεια της εκκλησίας στην εδραίωση της εξουσίας του, στην πραγματικότητα ο Κανούτος ήταν πολύ ανεκτικός στην αρχαία θρησκεία έχοντας διακοσμήσει τα ανάκτορα του με σκηνές από την Σκανδιναβική μυθολογία, αντίθετα οι υπόλοιποι εκχριστιανισμένοι Βίκινγκ ηγεμόνες είχαν αυστηρά χριστιανική τεχνοτροπία όπως ο Άγιος Όλαφ. Το 1018 μερικές πηγές δείχνουν ότι ήταν στο Καντέρμπερι με την επιστροφή του Αρχιεπισκόπου Λίφινγκ από τον Ρώμη για να δεχτεί επιστολές από τον πάπα. 
Τα οικουμενικά δώρα του Κνούτου ήταν ευρέως διαδεδομένα, δόθηκε στην εκκλησία γη όπως το σημαντικό λιμάνι του Σάντουιτς, φοροαπαλλαγή της περιουσίας της, λείψανα αγίων όπως και καταστατικά στα ιερά. Το Γουίντσεστερ έγινε το δεύτερο λατρευτικό κέντρο της Αγγλίας μετά το Καντέρμπερι, το καταστατικό του ναού παρουσιάζει τον Κανούτο ως ευεργέτη του, στο Γουίντσεστερ δώρησε σταυρό αξίας 500 ασημένιων μάρκων και 30 μάρκων χρυσού όπως και λείψανα αγίων, μεταξύ των οποίων του Αγίου Βιρίνου. 
Το μοναστήρι του Εβεσάμ το οποίο είχε ηγούμενο τον Άλφγουιρντ πιθανώς συγγενή της ερωμένης του Κνούτου Άλφτζιφου του Νορθάμπτον πήρε τα οστά του Αγίου Ουίνγκσταν, ο Κανούτος ήταν πολύ γενναιόδωρος στους υπηκόους του και το ύψος της φορολογίας του ήταν ευρέως αποδεκτό. Η στάση του ωστόσο απέναντι στο Λονδίνο δεν ήταν σαφής αφού τα μοναστήρια του Έλι και Γκλάστονμπουρι δεν ήταν σε καλές συνθήκες, ήταν όμως πολύ γενναιόδωρος απέναντι στους γείτονες του συγκεκριμένα ο επίσκοπος του Σάρτρ του γράφει : 
"Όταν είδαμε το δώρο που μας στείλατε μείναμε έκπληκτοι από την φήμη και την σοφία σας, ποτέ δεν περιμέναμε από έναν βασιλιά που έχει την φήμη του παγανιστή να κάνει τόσο επιβλητικά δώρα στις εκκλησίες και τους υπηρέτες του Θεού" 
Είναι γνωστό επίσης ότι έστειλε ένα ψαλτήρι και έγινε ιεροτελεστία στο Πέτερμπορουγκ διάσημη για τις εικονογραφήσεις της στην Κολωνία, έστειλε μεταξύ των άλλων ένα βιβλίο γραμμένο με χρυσό στον Γουλιέλμο τον Μέγα της Ακουιτανίας, στο οποίο υποστήριζε το αίτημα του να γίνει ο Άγιος Μαρτελ προστάτης της Ακουιτανίας ισαπόστολος. Ο Κανούτος εκτός από αφοσιωμένος Χριστιανός ήταν επίσης σοφός και τεχνίτης, η μονή του Αγίου Μαραθίου έγινε τεράστια βιβλιοθήκη η δεύτερη στην εποχή της μετά από αυτή του Κλάνι, τα δώρα του Κνούτου ξεπέρασαν κάθε φαντασία.
Το ταξίδι του Κνούτου στην Ρώμη με την στέψη του βασιλιά Κορράδου Β΄ μπορεί να είχε ως κύριο στόχο την σύσφιξη των σχέσεων του με την Αγία Ρωμαική Αυτοκρατορίας αλλά είχε και στόχο να πάρει την ευλογία του Αγίου Πέτρου ο οποίος κρατούσε τα κλειδιά του Παραδείσου. Στην Ρώμη ο Κανούτος έκανε συμφωνία με τον πάπα να μειωθεί η τιμή του Πάλλιον των ιερέων όπως και οι τιμές των διοδίων των ταξιδιωτών για την Ρώμη, υπάρχουν πολλές ενδείξεις ότι πραγματοποίησε και δεύτερο ταξίδι (1030). 
Θάνατος του Κανούτου και διαδοχή.
Ο Κανούτος πέθανε στις 12 Νοεμβρίου 1035 ορίζοντας διάδοχο του τον Αρθακανούτο γιο από την δεύτερη σύζυγο του Έμμα της Νορμανδίας ως Κανούτος Γ΄ ο οποίος εκείνη την εποχή βρισκόταν στην Δανία σε πόλεμο με τον Μάγκνους Α΄ της Νορβηγίας, το όνομα του προήλθε από την φράση "ξεχασμένος πολύ καιρό στην Δανία". Η μητέρα του Έμμα της Νορβηγίας η οποία βρισκόταν στην Νορθάμπτον αναγκάστηκε από τους οπαδούς του δεύτερου γιου του Κανούτου Χάρολντ του Λαγοπόδαρου από την πρώτη σύζυγο του Έλφγκιφου του Νορθάμπτον να δραπετεύσει στην Μπρυζ, ο Χάρολντ ανέβηκε στον θρόνο όπου παρέμεινε μέχρι τον πρόωρο θάνατο του (1040) την ίδια στιγμή που ο Αρθακανούτος ήταν έτοιμος να εκστρατεύσει για να ανακαταλάβει τον θρόνο του. Ο εκδικητικός Αρθακανούτος ξέθαψε το πτώμα του ετεροθαλούς αδελφού του το αποκεφάλισε και το έριξε στον Τάμεση, ο Αρθακανούτος ήταν πολύ βίαιος και μισητός βασιλιάς σε αντίθεση με τον πατέρα του αλλά πέθανε και εκείνος αιφνίδια και πρόωρα. Μετά τον θάνατο του Αρθρακανούτου επανήλθε η Αγγλοσαξωνική δυναστεία με τον Εδουάρδο τον Εξομολογητή ο οποίος ήταν ετεροθαλής αδελφός του Αρθακανούτου μέσω της μητέρας του Έμμας της Νορμανδίας.Ωστοσο παρα το γεγονος οτι ορισε τον Αρθακανουτο ως επισημο διαδοχο στον θρονο πολλοι ιστορικοι ακομη και σημερα πιστευουν πως υπαρχει μια αρκετα μεγαλη πιθανοτητα ο ιδιος ο Αρθακανουτος να δολοφονησε τον πατερα απο ζηλια ριχνοντας ενα ειδος φυλλου τσαγιου στο χρυσο ποτηρι του πατερα του για να παρει ο ιδιος τον θρονο μιας που ο πατερας του ηταν μονο 40 μεχρι τις 12 Νοεμβρη του 1035 και ο ιδιος φαινεται να ειχε σταθερα μια καλη υγεια οποτε στα αυτια πολλων ακουγεται αδυνατον να φταει μια ξαφνικη αρρωστια και το γεγονος οτι ο πατερας του ηταν ακομη νεος και δεν εδειχνε σημαδια αδυναμιας πρεπει να επηρεασε τον επιθετικο και λογικα ζηλιαρη γιο του ο οποιος κατα πασα πιθανοτητα πρεπει να τον ξεφορτωθηκε.Αλλα επισης το γεγονος οτι ο Κανουτος ειχε ηδη ονομασει τον εαυτο του βασιλια της Σουηδιας και Αρχοντα ολης της Σκανδιναβιας πρεπει να εξοργησε τους ακομη ισχυρους Σουηδους οι οποιοι απο οτι φαινεται ειχαν την δικαιολογια να σκοτωσουν τον Κανουτ αλλα επειδη πολεμος εναντιον της πανισχυρης Δανεζικης Αυτοκρατοριας θα ηταν απλα μια σκετη αυτοκτονια,οι Σουηδοι μπορει να καταφεραν να πεισουν τελικα με διαφορους τροπους τον Αρθακανουτο να δολοφονησει τον πατερα του με ανταλλαγμα Σουηδεζικη προστασια στην προσπαθεια του για να κατακτησει τον θρονο τον οποιο πιστευε οτι του αξιζει καθαρα και με τοση ανυπομονησια ηθελε και για αυτο λογικα θα ηθελε να ξεφορτωθει τον πατερα, ειτε ηταν οι Σουηδοι αντιπαλοι του Κανουτου ειτε σκετη ζηλια απο τον πρωτο του γιο οι πιθανοτητες ειναι εναντια του Αρθακανουτου για δολοφονια του πατερα του η οποια δεν ανακαληφθηκε ποτε απο τους βασιλικους του παλατιου που εμενε μαζι ειτε απο κανεναν αλλο Δανο, ετσι υπαρχει μεχρι σημερα μια 90 τοις εκατο πιθανοτητα ο θανατος του Κανουτου Του Μεγάλου να προκειται εξαιτιας του μεγαλυτερου γιου του, Αρθακανουτ. 
Οικογένεια.
Με την πρώτη σύζυγό του Έλφγκιφου του Νορθάμπτον παιδιά του ήταν:
Με την δεύτερη σύζυγο του Έμμα της Νορμανδίας παιδιά του ήταν :

</doc>
<doc id="61672" url="https://el.wikipedia.org/wiki?curid=61672" title="Ουίλιαμ Σέξπιρ">
Ουίλιαμ Σέξπιρ



</doc>
<doc id="61673" url="https://el.wikipedia.org/wiki?curid=61673" title="Κάλγκαρι">
Κάλγκαρι

Το Κάλγκαρι ή Κάλγκαρυ (αγγλικά: "Calgary, Alberta"), είναι η μεγαλύτερη σε πληθυσμό πόλη της καναδικής επαρχίας της Αλμπέρτας. Η πόλη βρίσκεται στα νότια της επαρχίας σε απόσταση περίπου 80 χλμ. ανατολικά από τα Βραχώδη Όρη. 
Ο πληθυσμός του Κάλγκαρι, ανέρχεται σε 1,361,852 κατοίκους (σύμφωνα με εκτιμήσεις για το 2020), ενώ ο πληθυσμός της μητροπολιτικής περιοχής του Κάλγκαρι, αγγίζει τους 1,654,503 κατοίκους (σύμφωνα με εκτιμήσεις για το 2021).
Το Κάλγκαρι αποτελεί το νότιο άκρο μίας πολύ πυκνοκατοικημένης περιοχής που εκτείνεται για 300 χλμ. περίπου βόρεια μέχρι το Έντμοντον. Το Κάλγκαρι είναι η τρίτη σε πληθυσμό πόλη του Καναδά και ο πληθυσμός του αυξάνεται με εντυπωσιακό ρυθμό λόγω της οικονομικής ανάπτυξης που έχει φέρει η άντληση πετρελαίου στην Αλμπέρτα.
Το Κάλγκαρι φιλοξένησε τους Χειμερινούς Ολυμπιακούς Αγώνες το 1988.
Ιστορία.
Πριν από την άφιξη των ευρωπαίων εποίκων, η περιοχή του Κάλγκαρι κατοικούνταν για χιλιάδες χρόνια από αυτόχθονες Ινδιάνους της φυλής των Μαυροπόδαρων (Μπλάκφουτ).
Το 1875, η τότε Βορειοδυτική Έφιππη Αστυνομία (αγγλ., North West Mounted Police), η προκάτοχος της σημερινής ομοσπονδιακής αστυνομίας του Καναδά, έστησε στην περιοχή το Οχυρό Μπρισμπουά (αγγλ., Fort Brisebois), προκεμένου να ελέγξει τις λαθραίες εισαγωγές ουίσκι από τις ΒΔ Ηνωμένες Πολιτείες. Έναν χρόνο αργότερα, ένας σκώτος αξιωματικός της Έφιππης Αστυνομίας μετονόμασε το οχυρό σε Οχυρό Κάλγκαρι προς τιμή μιας ομώνυμης τοποθεσίας στις δυτικές ακτές της Σκωτίας.
Το 1883, το σιδηροδρομικό δίκτυο του Καναδά έφτασε μέχρι το Κάλγκαρι και η πόλη άρχισε να αναπτύσσεται με γοργό ρυθμό. Έτσι, το 1884, η πόλη, ο πληθυσμός της οποίας ανερχόταν τότε 4.000 κατοίκους, ανακηρύχθηκε ανεξάρτητος δήμος. Δύο χρόνια κατόπιν, ένα μεγάλο μέρος της πόλης καταστράφηκε από πυρκαγιά. Μετά την πυρκαγιά, οι κάτοικοι του Κάλγκαρι εγκατέλειψαν τις ξύλινες οικοδομές και άρχισαν να χτίζουν με χαρακτηριστικές κίτρινες πέτρες από ψαμμίτη που έφερναν από κοντινά λατομεία. Ωστόσο, μέχρι το 1913, όλα τα κοντινά αποθέματα ψαμμίτη είχαν εξαντληθεί και έτσι σταμάτησε το χτίσιμο με κίτρινες πέτρες.
Το 1914 κοντά στο Κάλγκαρι ανακαλύφθηκαν κοιτάσματα πετρελαίου. Η συστηματική άντληση αυτών των κοιτασμάτων άρχισε τρεις δεκαετίες αργότερα, το 1947. Η πετρελαϊκή κρίση στις αρχές της δεκαετίας του 1970 και η απότομη αύξηση της τιμής του πετρελαίου έφερε πολύ πλούτο στην πόλη. Ακολούθησε η περίοδος της ύφεσης στις αρχές της δεκαετίας του 1980, όταν η τιμή του πετρελαίου άρχισε να πέφτει. Κατά την περίοδο της ύφεσης το ποσοστό των ανοίκιαστων γραφείων και κατοικιών έφτασε το 20%, ενώ το ποσοστό της ανεργίας έφτασε το 15%.
Η σύγχρονη πόλη.
Το 1988, το Κάλγκαρι φιλοξένησε τους 25ους Χειμερινούς Ολυμπιακούς Αγώνες και έτσι απέκτησε την φήμη παγκόσμιας μητρόπολης. Η αύξηση των τιμών του πετρελαίου στο τέλος της δεκαετίας του 1990 οδήγησε την πόλη σε νέα εντυπωσιακή οικονομική ανάπτυξη. Πολλές μεγάλες καναδικές εταιρείες έχουν την έδρα τους στο Κάλγκαρι.
Η μεγάλη οικονομική άνθηση έφερε νέους κατοίκους στην πόλη, κυρίως Καναδούς από τις κεντρικές και ανατολικές επαρχίες της χώρας. Έτσι, από το 1996 έως το 2001, ο πληθυσμός του Κάλγκαρι αυξήθηκε κατά 15,8%. Η μεγάλη αύξηση του πληθυσμού έχει προκαλέσει την επέκταση των προαστίων της πόλης, την δημιουργία κυκλοφοριακών προβλημάτων στους δρόμους, την έλλειψη φθηνής κατοικίας και την αύξηση του ποσοστού των αστέγων.
Γεωγραφία.
Το Κάλγκαρι είναι χτισμένο σε υψόμετρο 1050 μ. στο οροπέδιο που μεσολαβεί ανάμεσα στα Βραχώδη όρη και τις κεντρικές καναδικές πεδιάδες. Η πόλη εκτείνεται σε 825,56 τετραγωνικά χιλιόμετρα, δηλ. η έκταση του Κάλγκαρι είναι μεγαλύτερη από την έκταση του Τορόντο ή της Νέας Υόρκης.
Δύο ποταμοί διασχίζουν το Κάλγκαρι: Ο ποταμός Μπόου (αγγλ., Bow River), που ρέει από τα δυτικά προς τα νότια και ο ποταμός Έλμποου (αγγλ., Elbow River), που ρέει από τα νότια και συναντά τον ποταμό Μπόου στο κέντρο της πόλης. Γύρω από αυτούς τους ποταμούς έχει δημιουργθεί το Επαρχιακό Πάρκο Φις Κρηκ (αγγλ., Fish Creek Provincial Park).
Κλίμα.
Το Κάλγκαρι έχει ηπειρωτικό κλίμα μεγάλων υψομέτρων, με μεγάλους χειμώμες και σύντομα ξηρά καλοκαίρια. Το κλίμα επηρεάζεται σημαντικά από το υψόμετρο της πόλης και την γειτνίασή της με τα Βραχώδη Όρη. Κατά την περίοδο του χειμώνα άνεμοι Τσινούκ (αγγλ., Chinook wind) φέρνουν θερμό αέρα από τον Ειρηνικό και προκαλούν παροδική αύξηση της θερμοκρασίας, που μπορεί να φτάσει μέχρι και τους 15 °C. Πάντως, η μέση ημερήσια θερμοκρασία τον Ιανουάριο είναι −9 °C και τον Ιούλιο 16 °C.
Παρά τους βαρείς χειμώνες το Κάλγκαρι είναι μία από τις πιο ηλιόλουστες πόλεις του Καναδά και το καλοκαίρι είναι ξηρό χωρίς τα προβλήματα της υγρασίας που αντιμετωπίζουν άλλες πόλεις της χώρας, όπως το Μόντρεαλ και το Τορόντο.
Αξιοθέατα.
Το κέντρο του Κάλγκαρι είναι πλούσιο σε εστιατόρια, πολιτιστικούς χώρους, δημόσιες αγορές και άλλα αξιοθέατα. Τα παιδιά μπορούν να χαρούν μια επίσκεψη στον Ζωολογικό Κήπο της πόλης (Calgary Zoo), ενώ οι μεγάλοι μπορούν να θαυμάσουν τα εκθέματα στο Μουσείο Γκλενμπόου (Glenbow Museum) ή στην Πινακοθήκη του Κάλγκαρι (Art Gallery of Calgary ή AGC).
Οι αίθουσες EPCOR Centre for the Performing Arts και Devonian Gardens συχνά φιλοξενούν θεατρικές παραστάσεις, συναυλίες κ.λ.π. Θεατρικές, χορευτικές και μουσικές παραστάσεις επίσης φιλοξενούνται στο μεγάλο συναυλιακό κέντρο Southern Alberta Jubilee Auditorium ή Jube, κτίσμα του 1957 με 2.700 θέσεις.
Στα δυτικά της πόλης βρίσκεται το "Ιστορικό Χωριό" (αγγλ., Heritage Park Historical Village), ένα δημόσιο θεματικό πάρκο που δείχνει πώς ήταν η ζωή στην Αλμπέρτα πριν από το 1914. Επίσης, κάθε Ιούλιο, στην πόλη πραγματοποιείται το ροντέο Calgary Stampede. Το ροντέο αυτό, που πραγματοποιήθηκε για πρώτη φορά το 1913, διαρκεί 10 ημέρες και το επισκέπτονται εκατοντάδες χιλιάδες θεατές.
Στα άλλα αξιοθέατα του Κάλγκαρι συμπεριλαμβάνονται:
Δημογραφικά στοιχεία.
Οι κάτοικοι του Κάλγκαρι είναι στην πλειονότητά τους απόγονοι ευρωπαίων εποίκων και μεταναστών. Σύμφωνα με τα στοιχεία της απογραφής του 2001, οι πιο πολλοί κάτοικοι του Κάλγκαρι είναι βρετανικής (41%), γερμανικής (18%), ιρλανδικής (15%), ουκρανικής (14%) και γαλλικής (12%) καταγωγής.
Η απογραφή του 2001, έδειξε ότι στο Κάλγκαρι κατοικούν και 4090 άτομα ελληνικής καταγωγής, εκ των οποίων μόνον τα 1375 έχουν τα ελληνικά για μητρική γλώσσα.
Οι αυτόχθονες αποτελούν μόνον το 2,3% του πληθυσμού του Κάλγκαρι (19.800 άτομα, σύμφωνα με την απογραφή του 2001).
Συγκοινωνίες.
Το Κάλγκαρι συνδέεται με τον υπόλοιπο Καναδά οδικώς και αεροπορικώς. Από το Διεθνές Αεροδρόμιο του Κάλγκαρι (Calgary International Airport (YYC)) πραγματοποιούνται πτήσεις προς τις ΗΠΑ, την Ευρώπη και την Λατινική Αμερική.
Μέσα στην πόλη, τα κύρια μέσα συγκοινωνίας είναι τα αστικά λεωφορεία και τα ελαφρά ηλεκτρικά τρένα του δικτύου C-Train.

</doc>
<doc id="61677" url="https://el.wikipedia.org/wiki?curid=61677" title="Έθελρεντ ο Ανέτοιμος">
Έθελρεντ ο Ανέτοιμος



</doc>
<doc id="61678" url="https://el.wikipedia.org/wiki?curid=61678" title="Εδουάρδος ο Γηραίος">
Εδουάρδος ο Γηραίος



</doc>
<doc id="61680" url="https://el.wikipedia.org/wiki?curid=61680" title="Λέιφ Έρικσον">
Λέιφ Έρικσον

Ο Λέιφ Έρικσον ήταν, σύμφωνα με την "Σάγκα των Γροιλανδών", θαλασσοπόρος εξερευνητής που έφτασε μέχρι την Αμερική και την ανακάλυψε πριν τον Κολόμβο.
Ήταν γιος του Έρικ του Ερυθρού ο οποίος ήταν εξερευνητής και εποικιστής της Γροιλανδίας. Ο Λέιφ ακούγοντας τις αφηγήσεις του Μπιόρνι αποφάσισε να εξερευνήσει τα νέα εδάφη με την προοπτική εγκατάστασης εκεί. Σημειωτών ο Λέιφ και ο Μπιόρνι θεωρούσαν τα νέα εδάφη συνέχεια της Γροιλανδίας.
Ξεκίνησε από τη Γροιλανδία το 1000 περίπου αγοράζοντας το πλοίο του Μπιόρνι αλλά ακολουθώντας διαφορετική διαδρομή από αυτόν, από βορά προς νότο. Φτάνοντας στα νέα εδάφη ο Λέιφ αρχικά αντίκρισε βραχώδεις εκτάσεις με πάγους και την ονόμασε "Χέλουλαντ" (Helluland). Η περιοχή αυτή σήμερα ταυτίζεται με την Νήσο Μπάφιν. Συνεχίζοντας νότια αντίκρισαν γη με δάση και ήπιο κλίμα, την ονόμασαν "Μέρκλαντ" (Μarkland ), "Γη των Δασών". Θεωρείται ότι είναι η σημερινή χερσόνησος Λαμπραντόρ στον Καναδά. Οσο ο Λέιφ κατέβηκε πιο νότια είδε πιο πυκνή βλάστηση και ηπιότερο κλίμα και αυτή την περιοχή την ονόμασε "Βίνλαντ" (Vinland), "Γη της αμπέλου". Οι μελετητές την ταυτίζουν είτε με τη Νέα Γη του Καναδά είτε στον κόλπο του Αγίου Λαυρεντίου στις Η.Π.Α.. Εδώ αποβιβάστηκαν για να ξεχειμωνιάσουν ο Λέιφ και οι άντρες του κατασκευάζοντας και έναν οικισμό. Το καλοκαίρι επέστρεψαν στην Γροιλανδία, όπου και ο Έρικσον εγκαταστάθηκε μόνιμα.
Ο αδελφός του Λέιφ, Θόρβαλντ, συνέχισε τον επόμενο χρόνο τις εξερευνητικές αποστολές στα νέα εδάφη, όπου είχε και την πρώτη επαφή με ιθαγενείς.
Σήμερα έχουν βρεθεί μικρός οικισμός στη θέση Λ' Ανζ ο Μήντοους (L'Anse aux Meadows) στη Νέα Γη που είναι ευρύτερα αποδεκτό ότι ταυτίζεται με την εγκατάσταση του Λέιφ και της ομάδας του στη Βίνλαντ.

</doc>
<doc id="61681" url="https://el.wikipedia.org/wiki?curid=61681" title="Μπιόρνι Χέριολφσον">
Μπιόρνι Χέριολφσον

Ο Μπιόρνι Χέριολφσον (ισλανδικά: "Bjarni Herjólfsson") (σύμφωνα με την "Σάγκα των Γροιλανδών") ήταν Ισλανδός, Βίκινγκ, θαλασοπόρος και εξερευνητής που περιέπλευσε πρώτος τις βόρειες ακτές της Αμερικάνικης ηπείρου
Ο Μπιόρνι κατοικούσε σε οικισμό της Γροιλανδίας και είχε πάρει μέρος στον εποικισμό της νήσου. Το 985 ο Μπιόρνι συνέχιζε την εξερεύνηση της Γροιλανδίας για πιο γόνιμες εκτάσεις. Το πλοίο του έφτασε σε άγνωστη περιοχή που ταυτίζεται με το σημερινό Λαμπραντόρ του Καναδά. Ο Μπιόρνι δεν αποβιβάστηκε στην νέα χώρα αλλά την περιέπλευσε για δύο μέρες και γύρισε στην Γροιλανδία. 
Οι αφηγήσεις του Μπιόρνι δεν εξέπληξαν τους Εσκιμώους αλλά ενέπνευσαν τον Λέιφ Έρικσον να πραγματοποίηση νέα αποστολή στην νέα χώρα την οποία θεωρούσαν συνέχεια της Γροιλανδίας.

</doc>
<doc id="61682" url="https://el.wikipedia.org/wiki?curid=61682" title="Θόρβαλντ Έρικσον">
Θόρβαλντ Έρικσον

Ο Θόρβαλντ Έρικσον (ισλανδικά: "Þorvaldr Eiríksson") (975-1006) ήταν, σύμφωνα με την "σάγκα των Γροιλανδών", θαλασσοπόρος και εξερευνητής που πρώτος είχε επαφή με τους ιθαγενείς της Αμερικανικής ηπείρου.
Ο Θόρβαλντ ήταν αδελφός του Λέιφ Έρικσον και συνέχισε την εξερεύνηση που άρχισε αυτός. Ακολουθώντας την ίδια πορεία με τον Λέιφ πραγματοποίησε αναγνωρίσεις στα νέα εδάφη. Σε κάποιες από αυτές είχε επαφή με ιθαγενείς τους οποίους ονόμασε "Σκρέλινγκ (Skraeling) (Εξαθλιωμένοι)". Σε κάποια ένοπλη σύγκρουση με τους ιθαγενείς ο Θόρβαλντ σκοτώθηκε και οι άντρες του τον έθαψαν εκεί.

</doc>
<doc id="61683" url="https://el.wikipedia.org/wiki?curid=61683" title="Θόρφιν Καρλσέφνι">
Θόρφιν Καρλσέφνι

Ο Θόρφιν Καρλσέφνι (Thorfinn Karlsefni) (Σύμφωνα με την σάγκα του Έρικ) ήταν Θαλασοπόρος από την Ισλανδία.
Ο Θόρφιν Καρλσέφνι ήταν Ισλανδός έμπορος ο οποίος είχε πάει στην Γροιλανδία να πουλήσει τα εμπορεύματα του. Εκεί άκουσε τις ιστορίες για την νέα γη και τους Λέιφ, Θόρβαλντ και αποφάσισε να εποικίσει την νέα χώρα.
Ξεκίνησε από την Γροιλανδία με τρία πλοία και 160 άντρες τις οικογενειές τους και την περιουσία τους. Έφτασε στην "Βίτλαντ" και εκεί συνάντησε τους ιθαγενείς "Σκέρλινγκ" όπως τους είχε ονομάσει ο Θόρβαλντ Έρικσον. Στην αρχή έκαναν μαζί τους εμπορικές συναλλαγές με ανταλλαγή ειδών. Στην συνέχεια όμως άρχισαν αψιμαχίες μεταξύ τους αναγκάζοντας την αποστολή σταδιακά να αποχωρήσει από την περιοχή. Αυτή ήταν η τελευταία μαρτυρία για παρουσία Βίκινγκς στην Αμερικάνικη ήπειρο. Σταδιακά οι Βίκινγκς θα αποχωρήσουν και από την Γροιλανδία ξεχνώντας τα νεα εδάφη.

</doc>
<doc id="61684" url="https://el.wikipedia.org/wiki?curid=61684" title="Έρικ ο Ερυθρός">
Έρικ ο Ερυθρός

Ο Έρικ ο Ερυθρός (950-1003, Ισλανδικά: "Eiríkur rauði", νορβηγικά: "Eirik Torvaldsson") ήταν Νορβηγός βίκινγκ, πρώτος εποικιστής της Γροιλανδίας.
Ο Έρικ ήταν Νορβηγός που είχε μεταναστεύσει στην Ισλανδία και ακούγοντας τις ιστορίες ναυτικών για μια νέα γη η οποία καλυπτόταν από πάγους αποφάσισε να την εξερευνήσει. Ο βασικότερος λόγος που αποφάσισε να φύγει από την Ισλανδία ήταν ότι είχε διαπράξει φόνους. Για να γλιτώσει από νομικές κυρώσεις επέλεξε έναν τόπο απόμακρο χωρίς δικαστές. Η δικαιοσύνη επιβαλλόταν και από κοινότητες, αλλά, αν ήταν μικρή αποικία και οι περισσότεροι συγγενείς με το μέρος του φονιά, τότε η οικογένεια του θύματος δεν είχε ελπίδες δικαίωσης. 
Το 983 έκανε το πρώτο ταξίδι του και ανακάλυψε εύφορες εκτάσεις που έδιναν τη δυνατότητα μόνιμης εγκατάστασης. Επιστρέφοντας στην Ισλανδία έπεισε και άλλους να τον ακολουθήσουν. Το 986 επέστρεψε στη Γροιλανδία με 25 πλοία με πολλά ζώα, αν και τελικά μόνο 14 πλοία κατάφεραν να φτάσουν. Οι άποικοι δημιούργησαν τρεις οικισμούς, τον "Ανατολικό οικισμό", το "Δυτικό οικισμό", και το "Μεσαίο οικισμό". Ο πιο ανεπτυγμένος ήταν ο Ανατολικός, ο οποίος άντεξε περισσότερο από τους υπόλοιπους. Οι άποικοι δημιούργησαν εκκλησίες και μοναστήρια και ξεκίνησαν περαιτέρω εξερευνήσεις για πιο εύφορες εκτάσεις.
Ο Έρικ ονόμασε τη νέα χώρα Πράσινη γη (Groland), και όταν τον ρώτησαν οι υπόλοιποι γιατί την ονόμασε έτσι αφού ήταν καλυμμένη με πάγους απάντησε ότι αυτό το όνομα θα προσέλκυε νέους αποίκους.
Ο Έρικ αναδείχτηκε σε "ερμηνευτή των νόμων" και αρχηγό των αποίκων. Οι αποικίες με την πάροδο του χρόνου ευημερούσαν και απέκτησαν πλούτο, έως το 1002 όταν μια ομάδα μεταναστών έφερε μια επιδημία που αποδεκάτισε τους κατοίκους και μεταξύ τους και τον ίδιο τον Έρικ.
Γιοί του Έρικ ήταν οι Λέιφ Έρικσον και Θόρβαλντ Έρικσον, που υπήρξαν εξερευνητές της Αμερικάνικης ηπείρου. Ο Λέιφ τον αντικατέστησε στα καθήκοντα του αρχηγού και ερμηνευτή των νόμων.

</doc>
<doc id="61685" url="https://el.wikipedia.org/wiki?curid=61685" title="Τουργκάις">
Τουργκάις

Ο Τουργκάις ("Turgeis", ... - 845) ήταν πολέμαρχος (Βίκινγκ) που ίδρυσε το Δουβλίνο στην Ιρλανδία.
Ο Τουργκάις ήρθε στην Ιρλανδία σε μια επιδρομή των Βίκινγκς και αποφάσισε να εγκατασταθεί εκεί το 840. Έχτισε ένα μικρό φρούριο για να το χρησιμοποιεί σαν ναυτική βάση για τις επιδρομές του. Το φρούριο αυτό σταδιακά εξελίχθηκε σε οικισμό και αργότερα σε Βασίλειο. Ο οικισμός αυτός είναι η σημερινή πόλη του Δουβλίνου.
Ο θάνατός του αναφέρεται στα Χρονικά του Ώλστερ: το 845 αιχμαλωτίστηκε από τον Máel Sechnaill mac Máele Ruanaid και πνίγηκε στη λίμνη Όουελ. 

</doc>
<doc id="61686" url="https://el.wikipedia.org/wiki?curid=61686" title="Ανανεωτική Κομμουνιστική Οικολογική Αριστερά">
Ανανεωτική Κομμουνιστική Οικολογική Αριστερά

Η Ανανεωτική Κομμουνιστική Οικολογική Αριστερά (Α.Κ.Ο.Α.) (παλαιότερα Κ.Κ.Ε. Εσωτερικού - Ανανεωτική Αριστερά) ήταν ένα ελληνικό κομμουνιστικό κόμμα, θεωρούμενο ως ο συνεχιστής της ευρωκομμουνιστικής παράδοσης στην Ελλάδα. Επικεφαλής της ήταν ο πρώην βουλευτής Γιάννης Μπανιάς. 
Το 2013 συγχωνεύτηκε μαζί με άλλα κόμματα της αριστεράς στο ΣΥ.ΡΙΖ.Α. και αυτοδιαλύθηκε.
Ιστορία.
Μετά τη διάσπαση του Κ.Κ.Ε. Εσωτερικού το 1986, οι δυνάμεις της κομμουνιστικής ανανέωσης (η λεγόμενη «πλατφόρμα της αναβάθμισης») συνέχισαν να εκφράζονται μέσα από το "Κ.Κ.Ε. Εσωτερικού - Ανανεωτική Αριστερά" και την οργάνωση νεολαίας ΕΚΟΝ Ρήγας Φεραίος. Ενώ το άλλο κόμμα που προέκυψε από τη διάσπαση (Ελληνική Αριστερά) συνεργάσθηκε με το Κ.Κ.Ε. και συγκρότησαν τον Συνασπισμό, το Κ.Κ.Ε. Εσ.-Α.Α. ακολούθησε αυτόνομη πορεία. Συμμετείχε μάλιστα στις εκλογές του 1990, καταγγέλλοντας τη συνεργασία του Συνασπισμού με τη Νέα Δημοκρατία.
Στις αρχές της δεκαετίας του 1990 το Κ.Κ.Ε. Εσ.-Α.Α. άλλαξε την ονομασία του σε «Ανανεωτική Κομμουνιστική Οικολογική Αριστερά», σηματοδοτώντας τη μετατροπή του σε κινηματική αριστερή πολιτική οργάνωση που διεκδικεί την ανανέωση - ριζοσπαστικοποίηση του αριστερού και κομμουνιστικού κινήματος της χώρας, καθώς και τη συνάντησή του με την πολιτική οικολογία. 
Το 1998 συνεργάστηκε με το Κ.Κ.Ε. στις δημοτικές εκλογές, την εποχή που το τελευταίο έκανε άνοιγμα σε συμμαχίες, στα πλαίσια της απόφασης του 15ου Συνεδρίου του για τη δημιουργία «"Αντι-ιμπεριαλιστικού Αντιμονοπωλιακού Δημοκρατικού Μετώπου"». Αυτή η συνεργασία δεν συνεχίστηκε στις ευρωεκλογές του 1999, με πρωτοβουλία της Α.Κ.Ο.Α., με αποτέλεσμα να υποστεί διάσπαση τον Ιανουάριο του 2000. Τα μέλη που αποχώρησαν, διαφώνησαν με την επιδίωξη για εκλογική συνεργασία με το Συνασπισμό, ενώ επιθυμούσαν τη συνέχιση της συνεργασίας με το Κ.Κ.Ε., την οποία και πραγματοποίησαν στις εκλογές του Απριλίου 2000, ιδρύοντας την Κομμουνιστική Ανανέωση.
Η Α.Κ.Ο.Α. συμμετείχε στις εκλογές του 2004 με το Συνασπισμό Ριζοσπαστικής Αριστεράς, ο οποίος διαλύθηκε αμέσως μετά τις εκλογές. Με την αναβίωσή του το 2007 η Α.Κ.Ο.Α. συμμετείχε εκ νέου. Στις εκλογές του 2007 ο γραμματέας της Α.Κ.Ο.Α. Γιάννης Μπανιάς βρέθηκε στην πρώτη θέση του ψηφοδελτίου Επικρατείας του ΣΥ.ΡΙΖ.Α. και εκλέχθηκε βουλευτής. Την ίδια επιτυχία κατήγαγε και στην Α΄ Αθηνών ο θεατρολόγος Περικλής Κοροβέσης. Είναι η πρώτη φορά που η Α.Κ.Ο.Α. εισερχόταν, μέσω στελεχών της, στη Βουλή των Ελλήνων. Στις εκλογές του 2009 κανένα μέλος της δεν κατάφερε να εκλεγεί, όπως και στις εκλογές του Μαΐου του 2012. Ωστόσο, στις επαναληπτικές εκλογές του Ιουνίου εξελέγησαν βουλευτές δύο μέλη της Α.Κ.Ο.Α., ο Σταύρος Κοντονής και η Αφροδίτη Σταμπουλή.
Στις 9 Ιουλίου 2013, εν όψει του Ιδρυτικού Συνεδρίου του ΣΥ.ΡΙΖ.Α., πραγματοποιήθηκε η Πανελλαδική Συνδιάσκεψη της Α.Κ.Ο.Α., η οποία αποφάσισε την αναστολή της αυτόνομης πολιτικής λειτουργίας του κόμματος και την πολιτική και οργανωτική ένταξή του στον ενιαίο, πλέον, Συνασπισμό Ριζοσπαστικής Αριστεράς.
Η Α.Κ.Ο.Α. εξέδιδε την κυριακάτικη εφημερίδα «Εποχή», ενώ συμμετείχε στο Ελληνικό Κοινωνικό Φόρουμ και στο «Χώρο Διαλόγου και Κοινής Δράσης της Αριστεράς».

</doc>
<doc id="61687" url="https://el.wikipedia.org/wiki?curid=61687" title="Έρικ ο Κόκκινος">
Έρικ ο Κόκκινος



</doc>
<doc id="61688" url="https://el.wikipedia.org/wiki?curid=61688" title="Έρικ Τόρβαλντσον">
Έρικ Τόρβαλντσον



</doc>
<doc id="61690" url="https://el.wikipedia.org/wiki?curid=61690" title="Γιόχαν Γιοάχιμ Βίνκελμαν">
Γιόχαν Γιοάχιμ Βίνκελμαν

Ο Γιόχαν Γιοάχιμ Βίνκελμαν, (γερμ. Johann Joachim Winckelmann 9 Δεκεμβρίου 1717 - 8 Ιουνίου 1768) ήταν Γερμανός θεολόγος, βιβλιοθηκάριος (από το 1748 έως το 1754, στην περίφημη βιβλιοθήκη του κόμητα "Heinrich von Bünau" στο "Nothnitz", κοντά στη Δρέσδη) και επιφανής αρχαιογνώστης. 
Βιογραφία.
Γεννήθηκε το 1717 στην πόλη Στένταλ ("Stendal") του Μαγδεβούργου, στη βόρεια Γερμανία (τότε Πρωσία), από πατέρα τσαγκάρη και μάνα υφάντρα. Στην ιστορία της αρχαιολογίας θεωρείται πατέρας της κλασικής αρχαιολογίας ως ανεξάρτητης επιστήμης, δεδομένου ότι με τις απόψεις του για την τεχνοτροπική εξέλιξη της αρχαιοελληνικής τέχνης, την αυτονόμησε από τα δεσμά των φιλολογικών πηγών. 
Το 1755 ο Βίνκελμαν κυκλοφόρησε το πρώτο σύγγραμμά του με τον ενδεικτικό τίτλο "Σκέψεις για τη μίμηση των ελληνικών έργων στη ζωγραφική και τη γλυπτική" ("Gedanken über die Nachahmung der griechischen Werke in der Malerei und Bildhauerkunst"). Εδώ εξέφρασε για πρώτη φορά τις απόψεις του για την ανωτερότητα της αρχαίας ελληνικής τέχνης και προέτρεψε τους καλλιτέχνες να διδαχθούν από αυτή και να τη μιμηθούν. Η μίμηση, όμως, δεν έπρεπε να είναι μηχανική αλλά δημιουργική, ώστε να αποφέρει ουσιαστικούς καρπούς. Παροιμιώδης έμεινε η φράση του για την «ευγενική απλότητα και το ήρεμο μεγαλείο» ("«edle Einfalt und stille Größe»") των έργων τέχνης της κλασικής αρχαιότητας. Την ίδια άποψη εξέφρασε και στο "Δοκίμιο για την ικανότητα αντίληψης του ωραίου στην τέχνη", το 1763. Θεωρείται ότι τα δύο έργα επηρέασαν τις αισθητικές αντιλήψεις του ύστερου Διαφωτισμού και τον κλασικισμού στην Ευρώπη.
Για την ιστορία της Αρχαιολογίας, όμως, μεγαλύτερη αξία έχει η συνθετική μελέτη του για την "Ιστορία της τέχνης της Αρχαιότητας" ("Geschichte der Kunst des Alterthums"), ώριμο έργο που εκδόθηκε το 1764 στη Δρέσδη. Εδώ ταξινόμησε την τεχνοτροπική (στυλιστική) εξέλιξη των αρχαίων έργων τέχνης, διακρίνοντας: 
Η ουσία της προσφοράς του Βίνκελμαν στην κλασική αρχαιολογική επιστήμη βρίσκεται στο ότι εισήγαγε τις έννοιες της τεχνοτροπίας (ύφους) και της καλλιτεχνικής εξέλιξης στη μελέτη των έργων τέχνης. Έτσι, πρόσφερε στην αρχαιολογική έρευνα ένα πολύτιμο εργαλείο για να προχωρήσει στη συνολική θεώρηση των αρχαίων δημιουργιών και κατ' επέκταση του αρχαίου πολιτισμού. Διατυπώνοντας το εξελικτικό σχήμα «γένεση, ανάπτυξη, ακμή και παρακμή» για την τεχνοτροπική ανάλυση και ταξινόμηση της αρχαίας ελληνικής τέχνης, πρόσφερε ένα γενικότερο ταξινομητικό σχήμα για την ιστορία της αρχαίας τέχνης γενικότερα. Οι αισθητικές του αναλύσεις και εκτιμήσεις στηρίχθηκαν σε έργα της μνημειακής γλυπτικής και φυσικά σε αντίγραφα των κλασικών πρωτοτύπων του 4ου αι. Π.Κ.Ε., όπως ο Απόλλων του Belvedere ή πρωτότυπα της ελληνιστικής περιόδου, όπως το σύμπλεγμα του Λαοκόοντα και των γιων του.
Οι αντιλήψεις του θεωρείται ότι επηρέασαν τους σύγχρονους και μεταγενέστερους σπουδαστές της αρχαίας ελληνικής τέχνης κυρίως στη Γερμανία αλλά και στα κείμενα πολλών μεγάλων πνευματικών μορφών του 19ου αιώνα, όπως ο Γκαίτε, ο Σίλλερ και ο Μπάυρον. Ο απόηχος των θεωριών του έφθασε μέχρι την πολιτική επικαιρότητα της εποχής του. Έτσι οι απόψεις του για τον καθοριστικό ρόλο που έπαιξε το δημοκρατικό πολίτευμα των πόλεων-κρατών στην ανάπτυξη, της αρχαίας ελληνικής τέχνης βρήκαν ευνοϊκό έδαφος στην ιδεολογία της Γαλλικής Επανάστασης αρχικά και αργότερα ανάμεσα στους οπαδούς του Ναπολέοντα.
Δολοφονήθηκε σε ένα ξενοδοχείο της Τεργέστης από τον Φραντσέσκο Αρκάντζελι (έναν άνθρωπο του υποκόσμου, τον οποίο είχε «γνωρίσει» στο λιμάνι της πόλης τις πρώτες ημέρες της άφιξής του στην Τεργέστη, με πιθανότατο κίνητρο τη ληστεία) τον Ιούνιο του 1768 και ετάφη στην αυλή του καθεδρικού ναού του Σαν Τζιούστο.

</doc>
<doc id="61693" url="https://el.wikipedia.org/wiki?curid=61693" title="Ιστορία της αρχαιολογίας">
Ιστορία της αρχαιολογίας

Η ιστορία της αρχαιολογίας είναι η μελέτη των παραμέτρων (προσωπικότητες, ιδεολογικές αρχές, γεγονότα) που διαμόρφωσαν την πορεία της αρχαιολογικής επιστήμης από την πρώτη συστηματική ενασχόληση με τα υλικά κατάλοιπα του παρελθόντος έως τον 20ο αιώνα.
Αναγέννηση - Διαφωτισμός.
Η αφετηρία της ενασχόλησης με τα κατάλοιπα της Αρχαιότητας σε συστηματική βάση εντοπίζεται ήδη στα χρόνια της Αναγέννησης. Τότε έγινε η πρώτη συνειδητή επαφή με την ελληνορωμαϊκή Αρχαιότητα από τους Ευρωπαίους ανθρωπιστές και λίγο αργότερα από τους διάφορους αρχαιοδίφες. Ο Διαφωτισμός και ο Κλασικισμός σφράγισαν την ιστορία της αρχαίας τέχνης στο 18ο αιώνα, έτσι όπως εκφράστηκε από πρωτοπόρους όπως ο Γ. Βίνκελμαν και οι μεταγενέστεροι ερευνητές. Οι κλασικιστές τάσεις εκείνων των χρόνων βρήκαν έκφραση σε διάφορους τομείς της πνευματικής και καλλιτεχνικής δημιουργίας καθώς και της καθημερινής ζωής. Η ενασχόληση με τις αρχαιότητες δεν ήταν πλέον μόνο θεωρητική, αλλά επεκτάθηκε στην προσεκτική παρατήρηση, μελέτη και αξιολόγηση των σωζόμενων αρχαίων λειψάνων και έργων τέχνης.
Ρομαντισμός - Θετικισμός.
Ο Ρομαντισμός και ο Θετικισμός επηρέασαν αποφασιστικά κατά τον 19ο αιώνα το ιδεολογικό υπόβαθρο των σπουδαστών της επιστήμης και άλλαξαν τη μεθοδολογία και τις αισθητικές θεωρίες που εφαρμόστηκαν στη μελέτη των διαφόρων εικαστικών κατηγοριών της αρχαίας τέχνης και εν γένει των αρχαίων πολιτισμών. Στη διάρκεια του ίδιου αιώνα άρχισαν οι πρώτες μεγάλες συστηματικές ανασκαφές σε πολλές από τις γνωστότερες περιοχές τον αρχαίου κόσμου και ήρθαν στο φως σημαντικά στοιχεία για άγνωστους ως τότε πολιτισμούς, κυρίως από το χώρο της προϊστορίας. Παράλληλα, στα νεοσύστατα ευρωπαϊκά κράτη (π.χ. Ελλάδα, Ιταλία) η αρχαιολογία αναπτύχθηκε σε εθνικό επίπεδο με τη δημιουργία τοπικών αρχαιολογικών σχολών με εθνικιστικά ενδιαφέροντα (π.χ. μελέτη του πολιτισμού των αρχαίων Ελλήνων, των Ρωμαίων, των Κελτών κ.λπ.), προκειμένου να επανασυνδεθούν οι εγχώριες κοινωνίες με τους προγόνους τους, αναδεικνύοντας τα πνευματικά και υλικά επιτεύγματά τους.
20ός αιώνας - αρχαιολογική έρευνα.
Οι πρώτες δεκαετίες του 20ού αιώνα χαρακτηρίζονται από την εντατικοποίηση της αρχαιολογικής έρευνας σε όλα τα επίπεδα. Η ανασκαφική δράση των αρχαιολόγων επεκτείνεται και συστηματοποιείται με την εφαρμογή νέων μεθόδων και τη μελέτη των διαφόρων κατηγοριών ευρημάτων. Σε θεωρητικό επίπεδο μετά τον Α' Παγκόσμιο Πόλεμο επικρατούν ουμανιστικά ιδεώδη, ιδιαίτερα στο χώρο της κλασικής Αρχαιολογίας. Παράλληλα, αναπτύσσονται νέες αισθητικές θεωρίες και δημιουργούνται ερμηνευτικές σχολές όχι μόνο για την αξιολόγηση των έργων της αρχαίας τέχνης αλλά και για την κατανόηση του συνόλου της παραγωγής μιας περιόδου.
Σύγχρονες τάσεις.
Μετά τον Β' Π. Π. η αρχαιολογία συμμετέχει στους θεωρητικούς προβληματισμούς των άλλων ανθρωπιστικών και κοινωνικών επιστημών. Εκτός από τις τεχνοτροπικές αναζητήσεις, το ενδιαφέρον στρέφεται στην παραδοσιακή ιστορία της αρχαίας τέχνης, η οποία γίνεται σταδιακά ιστορία του αρχαίου πολιτισμού. Τούτο έχει ως αποτέλεσμα την καθιέρωση νέων κριτηρίων για τη σπουδή και την αξιολόγηση των διάφορων πολιτισμικών φαινομένων και καλλιτεχνικών εκδηλώσεων κατά την αρχαιότητα. Σημαντική παράμετρος για την εξέλιξη της αρχαιολογικής επιστήμης είναι η διεπιστημονικότητα της αρχαιολογικής έρευνας και η εισαγωγή νέων ανασκαφικών και ερευνητικών τεχνικών και μεθόδων.

</doc>
<doc id="61695" url="https://el.wikipedia.org/wiki?curid=61695" title="Αρχιεπίσκοπος Ελσίνκι Λέων">
Αρχιεπίσκοπος Ελσίνκι Λέων

&lt;br&gt;
Βιογραφικά στοιχεία.
Ο Αρχιεπίσκοπος Ελσίνσκι και πάσης Φινλανδίας Λέων (κατά κόσμον Λέων Μακκόνεν) είναι ο προκαθήμενος της Ορθόδοξης Αυτόνομης Εκκλησίας της Φινλανδίας.
Γεννήθηκε στο Πιελαβέσι της ανατολικής Φινλανδίας στις 4 Ιουνίου 1948. 
Το 1972, ολοκλήρωσε τις θεολογικές σπουδές του, στην Ορθόδοξη Σχολή του Κουόπιο. 
Χειροτονήθηκε Διάκονος, στις 20 Ιουλίου 1973, και δυο μέρες αργότερα πρεσβύτερος. Χειροτονήθηκε Επίσκοπος Ιοενσού ("Joensuu") στις 25 Φεβρουαρίου 1979. Υπηρέτησε ως Μητροπολίτης Ούλου το διάστημα 1980-1996 και ως Μητροπολίτης Ελσίνκι από το 1996 μέχρι το 2001. 
Το 2001, μετά την παραίτηση του Αρχιεπισκόπου Ιωάννη, εξελέγη νέος Αρχιεπίσκοπος Καρελίας και πάσης Φινλανδίας. Την Δευτέρα 1 Ιανουαρίου 2018 ο Μητροπολίτης Ελσινικίου Αμβρόσιος, παραιτήθηκε από τα καθήκοντά του, μετά από 29 χρόνια διακονίας και ακολούθως με απόφασή του ο Αρχιεπισκόπου Λέοντος, ο προκαθήμενος της Φινλανδικής Εκκλησίας θα φέρει τον τίτλο του Αρχιεπισκόπου Ελσίνσκι και πάσης Φινλανδίας.
Εξωτερικοί Σύνδεσμοι.
Η επίσημη σελίδα της Φινλανδικής Ορθόδοξης Εκκλησίας

</doc>
<doc id="61701" url="https://el.wikipedia.org/wiki?curid=61701" title="Ζίγκφρηντ">
Ζίγκφρηντ

Ο Ζίγκφρηντ ("Sigfred", ... - 804) ήταν Δανός, Βίκινγκ, πολέμαρχος.
Ο Ζίγκφρηντ το 885 κατέπλευσε με στόλο στις ακτές της Γαλλίας και μέσω του Σηκουάνα έφτασε στο Παρίσι. Το Παρίσι εκείνη την εποχή ήταν χτισμένο σε ένα νησάκι στο μέσο του Σηκουάνα (Ιλ-ντε-Φρανς) και είχε δύο γέφυρες που το ένωναν με την ξηρά και έλεγχαν τη διέλευση του ποταμού. Ο Ζίγκφρηντ ζήτησε να να περάσει με ασφάλεια από τις γέφυρες αλλά οι κάτοικοι του Παρισιού αρνήθηκαν και έτσι άρχισε η πολιορκία. 
Το Παρίσι άντεξε ένα χρόνο και εν τω μεταξύ οι Βίκινγκς είχαν καταστρέψει τις γέφυρες. Τον Οκτώβριο του 886 έφτασε στην περιοχή ο Βασιλιάς Κάρολος με ενισχύσεις. Αυτός διαπραγματεύτηκε μαζί τους και τους επέτρεψε την είσοδο στην ενδοχώρα καταβάλλοντας και 700 λίμπρες αργυρού. Ο στρατός του Ζίγκφρηντ εγκατέλειψε την πολιορκία και στην συνέχεια λεηλάτησε την Βουργουνδία επιστρέφοντας στην Δανία με πολλά λάφυρα.

</doc>
<doc id="61704" url="https://el.wikipedia.org/wiki?curid=61704" title="Γκρίμουρ Καμπάν">
Γκρίμουρ Καμπάν

Ο Γκρίμουρ Καμπάν ("Grimur Kamban") ήταν Νορβηγός, Βίκινγκ, εποικιστής των νησιών Φερόες.
Ο Γκρίμουρ έφυγε από τη Νορβηγία γύρω στο 825 σαν αρχηγός αποστολής για να εποικίσει το νησί που την εποχή εκείνη ήταν ακατοίκητο. Ο Γκρίμουρ παρακινήθηκε από διηγήσεις Ιρλανδών ιεραποστόλων οι οποίοι είχαν ανακαλύψει πρώτοι το νησί.
Η μαρτυρία για τον Γκρίμουρ Καμπάν προέρχεται από την "Σάγκα των νησιών Φερόες".

</doc>
<doc id="61705" url="https://el.wikipedia.org/wiki?curid=61705" title="Γκάρνταρ Σβάβαρσον">
Γκάρνταρ Σβάβαρσον

&lt;br&gt;
Ο Γκάρνταρ Σβάβαρσον (σύγχρονα ισλανδικά: Garðar Svavarsson, σύγχρονα σουηδικά: Gardar Svavarsson) ήταν Σκανδιναβός που κατοίκησε για λίγο στην Ισλανδία, σύμφωνα με τις σκανδιναβικές σάγκα. Λέγεται ότι είναι ο δεύτερος Σκανδιναβός που έφτασε στην Ισλανδία, μετά τον Νάντοντ. Αυτός και η οικογένειά του εμφανίζονται στην ισλανδική σάγκα. Ήταν ο πρώτος θαλασσοπόρος που εξερεύνησε την Ισλανδία.
Ο Σβάβαρσον περιγράφεται ως Σουηδός Βίκινγκ που κατείχε γη στη Ζηλανδία (στη σημερινή Δανία). Ήταν παντρεμένος με μια γυναίκα από το νησιωτικό σύμπλεγμα κοντά στις δυτικές ακτές της Σκωτίας, Εβρίδες. Στη δεκαετία του 860, χρειάστηκε να διεκδικήσει την κληρονομιά του από τον πατέρα του. Κατά τη διάρκεια ενός ταξιδιού σε αυτά τα νησάκια, έπεσε σε καταιγίδα. Η καταιγίδα έσπρωξε το πλοίο του πολύ βορειότερα μέχρι που έφτασε στην ανατολική ακτή της Ισλανδίας. Περιέγραψε το νησί, καθιστώντας τον το πρώτο που έκανε κάτι τέτοιο και έτσι διαπίστωσε ότι η στεριά ήταν νησί. Σε μια ακτή έχτισε ένα σπίτι και έμεινε εκεί για τον χειμώνα.
Όταν επέστρεψε, επαίνεσε τη νέα γη και την ονόμασε από το όνομά του Garðarshólmi. Τίποτα δεν είναι γνωστό για την τύχη του στη συνέχεια, αλλά ο γιος του μετανάστευσε αργότερα στην Ισλανδία. Έκανε μια αδύναμη προσπάθεια ώστε να την κερδίσει για τον Νορβηγό βασιλιά και αυτός να γίνει κόμης. Όταν όμως οι ντόπιοι αγρότες έμαθαν τις προθέσεις του, δεν τον βοήθησαν και σύντομα σκοτώθηκε.

</doc>
<doc id="61706" url="https://el.wikipedia.org/wiki?curid=61706" title="Νάντοντ">
Νάντοντ

Ο Νάντοντ (Αρχαία Σκανδιναβικά: Naddoðr ή Naddaðr) ήταν Νορβηγός Βίκινγκ εξερευνητής της Ισλανδίας και αποικιστής των νησιών Φερόες.
Ο Νάντοντ τυχαία συνέχισε την εξερεύνηση του νησιού που είχε αρχίσει ο Γκάρνταρ Σβάβαρον την ίδια χρονιά. Ο Νάντοντ ξεκίνησε από τις Φερόες με κατεύθυνση την Νορβηγία, αλλά στον δρόμο παρασύρθηκε από τα ρεύματα και κατέληξε σε κάποια ακτή της Ισλανδίας. Αποβιβάστηκε στο νησί και ανέβηκε σε κάποιο βουνό για να εντοπίσει ίχνη ανθρώπινης παρουσίας. Τότε διαπίστωσε ότι βρισκόταν σε ένα ακατοίκητο νησί και γύρισε στο πλοίο του. Ο Νάντοντ ονόμασε το νησί "Χώρα του Χιονιού" (Snaeland).

</doc>
<doc id="61707" url="https://el.wikipedia.org/wiki?curid=61707" title="Φλόκι Βίλκγερνταρσον">
Φλόκι Βίλκγερνταρσον

Ο Φλόκι Βίλκγερνταρσον (ισλανδικά: "Flóki Vilgerðarson") ήταν ο πρώτος Σκανδιναβός εξερευνητής της Ισλανδίας. Η ιστορία του τεκμηριώνεται στο χειρόγραφο "Βιβλίο του Αποικισμού" (ισλανδ.: "Landnámabók" ή "Landnáma"). Ωστόσο, το ακριβές έτος της άφιξής του εκεί δεν είναι σαφές.
Το 868, Φλόκι Βίλκγερνταρσον γνωρίζοντας τις προηγούμενες εξερευνήσεις των Γκάρνταρ Σβάβαρον και Γκρίμουρ Καμπάν ξεκίνησε αποστολή για να αποικήσει το νησί, συνοδευόμενος από την οικογένειά του, την σύζυγό του και τα παιδιά του. Από τη Δυτική Νορβηγία έφτασε στα Σέτλαντ όπου λέγεται ότι πνίγηκε η κόρη του. Συνέχισε το ταξίδι του, όπου αποβιβάστηκε στις Νήσους Φερόες όπου παντρεύτηκε μια από τις άλλες κόρες του. Εκεί πήρε τρία κοράκια για να τον βοηθήσουν να βρει τον δρόμο του προς την Ισλανδία. Αφού έπλευσε από τις Φερόες, ο Φλόκι άφησε τα κοράκια ελεύθερα. Το πρώτο επέστρεψε στις Φερόες. Αργότερα, το δεύτερο γύρισε στο πλοίο, αλλά το τρίτο πέταξε βορειοδυτικά και δεν επέστρεψε. Ο Φλόκι ήξερε ότι κοντά υπήρχε γη και έτσι ακολούθησαν το τρίτο κοράκι. Στην πορεία τους, είδαν έναν μεγάλο κόλπο. Ο Φλόκι ίδρυσε εκεί έναν χειμερινό καταυλισμό. Το καλοκαίρι ήταν πολύ καλό, οπότε ο Φλόκι δεν ήταν καλά προετοιμασμένος για τον κρύο χειμώνα που ακολούθησε. Αναμένοντας την άνοιξη, ο Φλόκι ανέβηκε στο υψηλότερο βουνό πάνω από τον καταυλισμό. Από εκεί, είδε ένα μεγάλο φιόρδ γεμάτο με πάγο. Έτσι, ονόμασε ολόκληρη τη γη Ísland (Ισλανδία). Όταν ο Φλόκι και οι υπόλοιποι επέστρεψαν στη Νορβηγία, τους ρώτησαν για τη νέα γη που βρήκαν. Ο Φλόκι την θεωρούσε άχρηστη, όμως, αργότερα επέστρεψε και εγκαταστάθηκε εκεί για να ζήσει μέχρι το θάνατό του. 

</doc>
<doc id="61708" url="https://el.wikipedia.org/wiki?curid=61708" title="Μοχέντζο-ντάρο">
Μοχέντζο-ντάρο

Το Μοχέντζο-ντάρο ( Ουρντού: موئن جودڑو, Σίντι: موئن جو دڙو, Ελληνικά: Λόφος των νεκρών) ήταν πόλη του πολιτισμού της κοιλάδας του Ινδού κτισμένη περί του 2600 π.Χ. και βρίσκεται στην Επαρχία Σιντ του Πακιστάν. Είναι η μεγαλύτερη αρχαία πόλη της κοιλάδας του Ινδού και αναγνωρίζεται ευρέως ως μία από τις σημαντικότερες και πρωιμότερες πόλεις της Ν. Ασίας και του πολιτισμού της κοιλάδας του Ινδού. Ενίοτε αναφέρεται ως «αρχαία μητρόπολη της κοιλάδας του Ινδού».
Το Μοχέντζο-ντάρο, η Χαράππα και ο πολιτισμός τους εξαφανίστηκαν δίχως ίχνη έως την ανακάλυψή τους το 1920. Η συγκεκριμένη αρχαιολογική θέση ανασκάφθηκε εκτεταμένα επί σειρά ετών, ενώ σε ορισμένα σημεία οι ανασκαφές συνεχίζονται με νέες τεχνικές επιφανειακής επιθεώρησης, συντήρησης και προστασίας από φυσικές και ανθρωπογενείς καταστροφές.
Το Μοχέντζο-ντάρο είναι Μνημείο Πολιτιστικής Κληρονομιάς της UNESCO. Το μεγαλύτερο τμήμα των έργων που γίνονται σήμερα εκεί έχει επικεντρωθεί στην προστασία και συντήρηση των κτηρίων, εγχείρημα που ανέλαβε η UNESCO σε συνεργασία με το Τμήμα Αρχαιολογίας και Μουσείων, καθώς και διάφορους συμβούλους.
Τον Δεκέμβριο του 1996, το έργο της συντήρησης ανεστάλη εξαιτίας της έλλειψης χρηματοδότησης από την κυβέρνηση και τους διεθνείς οργανισμούς. Τον Απρίλιο του 1997 η UΝESCO χρηματοδότησε με $10 εκατομμύρια ένα νέο εγχείρημα -επιτυχημένο έως τώρα- εικοσαετίας για την προστασία του Μοχέντζο-ντάρο από τις πλημμύρες. Οι προσπάθειες της UNESCO για τη διάσωση του Μοχέντζο-ντάρο ήταν ένα από τα κεντρικά γεγονότα που οδήγησαν στην απόφαση της εγκαθίδρυσης του θεσμού των Μνημείων Πολιτιστικής Κληρονομιάς.
Ιστορία.
Το Μοχέντζο-ντάρο κτίστηκε περί το 2600 π.Χ. και εγκαταλείφθηκε κατά το 1700 π.Χ.. Την ύπαρξή του ανακάλυψε το 1920 ο Τζον Μάρσαλ και οι αρχαιολόγοι του. Το αυτοκίνητό του βρίσκεται ακόμη στο Μουσείο Μοχέντζο-ντάρο, ως ένδειξη της παρουσίας και της αφοσίωσής του σε αυτόν τον αρχαιολογικό τόπο. Περαιτέρω ανασκαφές έγιναν το 1945 από τον Αχμάντ Χασάν Ντανί και τον Μόρτιμερ Γουήλερ. Πιθανώς το Μοχέντζο-ντάρο υπήρξε διοικητικό κέντρο του αρχαίου πολιτισμού της κοιλάδας του Ινδού. Όπως υποδεικνύει ο σχεδιασμός και οι κατασκευές της, ήταν η πλέον ανεπτυγμένη και εξελιγμένη πόλη στη Ν. Ασία στην περίοδο της ακμής της.
Ο Πολιτισμός της κοιλάδας του Ινδού (περ. 3300–1700 π.Χ., ακμή περί το 2600–1900 π.Χ.), ήταν αρχαίος ποτάμιος πολιτισμός που ήκμασε στην κοιλάδα του Ινδού ποταμού στο Πακιστάν και τη βορειοδυτική Ινδία. Εναλλακτική ονομασία για τον ίδιο πολιτισμό είναι η «Χαράππειος πολιτισμός». Σύμφωνα με ενδείξεις (τυπολογία εγκαταστάσεων) ήταν εξαπλωμένος νότια έως τις ακτές της Ινδίας προς την Αραβική Θάλασσα και δυτικά έως τα ιρανικά σύνορα. Βόρεια επεκτεινόταν έως την οροσειρά των Ιμαλαΐων. Εκτός από τη Χαράππα και το Μοχέντζο-ντάρο στις μείζονες αστικές εγκαταστάσεις περιλαμβάνεται και η πόλη Λοθάλ.
Σύμφωνα με τις εκτιμήσεις των αρχαιολόγων στο Μοχέντζο-ντάρο και τις άλλες πόλεις αυτού του διακριτού πολιτισμού στην περίοδο της ακμής του ζούσαν τουλάχιστον 5 εκατομμύρια κάτοικοι. Έως σήμερα έχουν ανακαλυφθεί πάνω από 1.000 πόλεις και άλλου είδους εγκαταστάσεις κυρίως στην κοιλάδα του Ινδού στο Πακιστάν και τη βορειοδυτική Ινδία.
Η γλώσσα του συγκεκριμένου πολιτισμού δεν έχει ακόμη αποκρυπτογραφηθεί και το πραγματικό όνομα της πόλης είναι άγνωστο. 

</doc>
<doc id="61709" url="https://el.wikipedia.org/wiki?curid=61709" title="Ίνγκολφουρ Άρναρσον">
Ίνγκολφουρ Άρναρσον

Ο Ίνγκολφουρ Άρναρσον ("Ingólfur Arnarson") μαζί με τον αδελφό του Χιόρλεϊφ ήταν οι πρώτοι που εγκαταστάθηκαν μόνιμα στην Ισλανδία.
Τα δύο αδέλφια, έχοντας χάσει όλη τους την περιουσία στην Νορβηγία, ξεκίνησαν το 870 για να εγκατασταθούν στο νέο νησί. Στην διαδρομή οι δούλοι του Χιόρλεϊφ επαναστάτησαν και αφού τον σκότωσαν εγκαταστάθηκαν σε ένα κοντινό νησάκι. Ο Ίνγκολφουρ τους κατεδίωξε και τους σκότωσε όλους, και αυτοί ήταν οι πρώτοι φόνοι που έγιναν στην Ισλανδία. Ο Ίνγκολφουρ, αφού πρώτα εξερεύνησε το νησί για τρία χρόνια για να βρει την καλύτερη περιοχή για να εγκατασταθεί, το 874 δημιούργησε τον πρώτο οικισμό που σήμερα είναι το Ρέυκιαβικ.

</doc>
<doc id="61711" url="https://el.wikipedia.org/wiki?curid=61711" title="Πατρέας">
Πατρέας

Ο Πατρέας ή Πατρεύς, σύμφωνα με την ελληνική μυθολογία, ήταν επώνυμος και οικιστής ήρωας των Πατρών. Ο τάφος του υπήρχε στην αγορά της πόλης, μπροστά από το τοποθετημένο στο ύπαιθρο άγαλμα της Αθηνάς. 
Ήταν από το Σπαρτιάτικο γένος των Αγιαδών, ο Παυσανίας τον αναφέρει ως γιο του Πρευγένη, που ήταν γιος του Αγήνορος, που ήταν γιος του Αρέως, που ήταν γιος του Άμπυκα, που ήταν γιος του Πελία, που ήταν γιος του Αιγινήτη, που ήταν γιος του Δηρείτη, που ήταν γιος του Αρπάλου, που ήταν γιος του Αμύκλα, που ήταν γιος του Λακεδαίμονα. Αδελφός του ήταν ο Αθερίων.
Ο Πατρέας ήρθε στην Αχαΐα που κατοικούσαν ακόμα οι Ίωνες, αλλά είχαν εγκατασταθεί και Αχαιοί του Τισαμενού, επίσης με καταγωγή την Σπάρτη. Μετά το θάνατο του Τισαμενού σε μάχη από τους Ίωνες και τη φυγή αυτών η χώρα μοιράστηκε και κυβερνήθηκε ανάμεσα στους γιους του, ενώ στον Πρευγένη και τον Πατρέα δόθηκε η παράλια περιοχή, όπου σήμερα είναι η Πάτρα.
Ο Πατρέας εγκαταστάθηκε στην Αρόη, την οποία οχύρωσε και ανάγκασε και τους κατοίκους της Άνθειας και της Μεσσάτιδος να συνοικιστούν εκεί. Έτσι δημιούργησε μια νέα πόλη που την ονόμασε από το όνομά του «Πάτραι», της οποίας έγινε βασιλιάς.

</doc>
<doc id="61718" url="https://el.wikipedia.org/wiki?curid=61718" title="Φραγκίσκος Κάλμπος">
Φραγκίσκος Κάλμπος

Ο Φραγκίσκος Κάλμπος ή Φραγκίσκος Άλμπος ήταν Έλληνας ναυτικός από την Χίο, μέλος του πληρώματος στο στόλο του Μαγγελάνου. Ήταν αξιωματικός και πλοηγός του "Βικτώρια", του μοναδικού απ' τα πέντε καράβια του Μαγγελάνου που γύρισε στην Ισπανία μετά τον περίπλου της Γης. Ο Κάλμπος διατηρούσε ημερολόγιο του ταξιδιού.

</doc>
<doc id="61721" url="https://el.wikipedia.org/wiki?curid=61721" title="Μιχαήλ (εξερευνητής)">
Μιχαήλ (εξερευνητής)

Ο Μιχαήλ ήταν Έλληνας εξερευνητής που ήταν μαζί με τον Μαγγελάνο στο ταξίδι του για τον γύρο του κόσμου το 1519.
Ο Μιχαήλ καταγόταν από τη Ρόδο και ήταν στο πλοίο "Βικτώρια" το μοναδικό που επέστρεψε. Κατά την επάνοδό του τιμήθηκε από τον Ισπανό βασιλιά με τίτλο ευγενείας για τις υπηρεσίες του στην αποστολή αλλά το 1526 ονομάστηκε γενικός πλοηγός για τις Μολούκες.

</doc>
<doc id="61722" url="https://el.wikipedia.org/wiki?curid=61722" title="Πιέντρο ντε Κάντια">
Πιέντρο ντε Κάντια



</doc>
<doc id="61726" url="https://el.wikipedia.org/wiki?curid=61726" title="Επαμεινώνδας Δημόπουλος">
Επαμεινώνδας Δημόπουλος

Ο Επαμεινώνδας Δημόπουλος (Pete E. J. Demas) (1905 -1979) ήταν Έλληνας μηχανικός, που συμμετείχε στις αποστολές του Αμερικανού εξερευνητή Ρίτσαρντ Μπερντ στην Ανταρκτική, το 1928 -1930 και το 1934.
Βιογραφικό.
Ο Επαμεινώνδας Δημόπουλος γεννήθηκε στις 31 Μαΐου 1905 στο χωριό Σιβίστα (παλιά ονομασία του Φενεού), στην ορεινή Κορινθία. Όταν ήταν περίπου δέκα χρονών εγκαταστάθηκε στην Αμερική όπου ζούσαν ήδη τα μεγαλύτερα αδέρφια του. Σπούδασε στο Τεχνικό Γυμνάσιο ΜακΚίνλυ (McKinley Technical Hihg School) ενώ παράλληλα έκανε διάφορες δουλειές για να μπορέσει να ζήσει.
Όταν ήταν είκοσι χρονών γνωρίστηκε με τον εξερευνητή Ρίτσαρντ Μπερντ (Richard Byrd), που ήταν πελάτης στο εστιατόριο που δούλευε ο αδερφός του Νίκος. Το 1926 συμμετείχε στην αποστολή του Μπερντ, κατά την οποία ο Αμερικανός εξερευνητής, μαζί με τον Φλόιντ Μπένεττ (Floyd Bennett), πραγματοποίησε μια πτήση 15 ωρών και 57 λεπτών με αναχώρηση και κατάληξη τη Σπιτσβέργη, και το 1927 στην οργάνωση της Διατλαντικής Πτήσης του Μπερντ.
Το 1928 -1930 πήρε μέρος στην Α’ Εξερεύνηση της Ανταρκτικής του Μπερντ (BAE I –first Byrd Antarctic Expedition) και το 1934 στη Β’. Κατά την παραμονή του στην Ανταρκτική στη δεύτερη αποστολή φρόντιζε για τη συντήρηση και σωστή λειτουργία του μηχανολογικού εξοπλισμού, ως επικεφαλής μηχανικός, υπό ιδιαίτερα δύσκολες συνθήκες, στον κεντρικό σταθμό «Little America». Το χειμώνα του 1934, ο Δημόπουλος και άλλα δύο μέλη της αποστολής κατάφεραν να φτάσουν σε ένα σταθμό μετρήσεων, περίπου 160 χιλ. μακριά από την βάση «Little America», όπου ο Μπερντ διεξήγαγε μόνος του μετεωρολογικές παρατηρήσεις και αντιμετώπιζε σοβαρά προβλήματα υγείας λόγω των αναθυμιάσεων από τη σόμπα, και να σώσουν τον εξερευνητή.
Το 1934 ο Δημόπουλος σπούδαζε στο ΜΙΤ αλλά μετά τη δεύτερη αποστολή του Μπερντ δεν επέστρεψε εκεί. Το 1937 έλαβε πτυχίο μηχανικού αεροσκαφών από το Πανεπιστήμιο της Νέας Υόρκης. Το 1945 κατοχύρωσε δίπλωμα ευρεσιτεχνίας για πλάστιγγες βαρέων οχημάτων – μηχανημάτων.
Είχε εργαστεί στο πρώτο πολιτικό αεροδρόμιο της Ουάσινγκτον, το Hoover Field, καθώς και στο αεροπλάνο του Τσάρλς Λίντμπεργκ και στο Columbia των Chamberlin κ Levine. Επίσης εργάστηκε στις εταιρίες Douglas Aircraft κ Lockheed για περίπου τριάντα χρόνια.
Πέθανε στο Λος Άντζελες στις 17 Νοεμβρίου 1979.
Το όνομά του δόθηκε σε μια οροσειρά μήκους 15 χιλ.(Demas Range), στη Marie Byrd Land, καθώς και στη παγετώδη απόληξη, στη Θάλασσα του Άμουνδσεν, στην Ανταρκτική (Demas Ice Tongue).

</doc>
<doc id="61729" url="https://el.wikipedia.org/wiki?curid=61729" title="Πιέντρο ντε Κάντια.">
Πιέντρο ντε Κάντια.



</doc>
<doc id="61732" url="https://el.wikipedia.org/wiki?curid=61732" title="Κριστόφ Βαζέχα">
Κριστόφ Βαζέχα

Ο Κριστόφ Βαζέχα (πολωνικά: "Krzysztof Ireneusz Warzycha", , γένν. 17 Νοεμβρίου 1964, Κατοβίτσε), είναι διεθνής Πολωνός πρώην ποδοσφαιριστής και νυν προπονητής, ο οποίος διακρίθηκε ιδιαίτερα στα ελληνικά γήπεδα αγωνιζόμενος για 15 έτη με τον Παναθηναϊκό. 
Για την Α΄ κατηγορία Ελλάδας πέτυχε 244 γκολ σε 390 αγώνες και αναδείχθηκε τρεις φορές πρώτος σκόρερ (1994, 1995, 1998), ενώ στο κύπελλο ακριβώς 50 σε 100 και τις ευρωπαϊκές διοργανώσεις 25 σε 63. Πρόκειται για τον κορυφαίο ξένο του ελληνικού πρωταθλήματος σε τέρματα και συμμετοχές, όπως και τον δεύτερο σκόρερ όλων των εποχών μετά τον Θωμά Μαύρο (260). Με ένα σύνολο 319 γκολ σε 553 "επίσημους" αγώνες για λογαριασμό του Παναθηναϊκού, αποτελεί τον πρώτο σκόρερ στην ιστορία του συλλόγου (με μεγάλη διαφορά από τον Αντώνη Αντωνιάδη των 221) και το δεύτερο ποδοσφαιριστή με τις περισσότερες εμφανίσεις (ο Μίμης Δομάζος συμπλήρωσε 605 επίσημες), διακρίσεις τις οποίες αναμένεται να διατηρήσει και στο μέλλον. Απέκτησε την ελληνική υπηκοότητα το 1998 και αποσύρθηκε από την ενεργό δράση το 2004, σε ηλικία 39½ ετών.
Ποδοσφαιρική σταδιοδρομία.
Ρουχ Χόρζοβ.
Εντάχθηκε στις ακαδημίες της πολωνικής Ρουχ Χόρζοβ σε ηλικία δέκα ετών. Προβιβάστηκε στην πρώτη ομάδα της Ρουχ Χόρζοβ το 1983 και παρέμεινε στον πολωνικό σύλλογο μέχρι το 1989. Σε 167 συμμετοχές για το Πολωνικό Πρωτάθλημα σημείωσε 66 γκολ. Το 1989 αναδείχθηκε Πρωταθλητής και Πρώτος σκόρερ του Πολωνικού πρωταθλήματος.
Παναθηναϊκός.
Τη χειμερινή μεταγραφική περίοδο του 1989, αποκτήθηκε από τον Παναθηναϊκό όπου μαζί με το Δημήτρη Σαραβάκο δημιούργησαν ένα από τα πιο επιτυχημένα δίδυμα στην ιστορία του συλλόγου. Το τέλος της αγωνιστικής περιόδου τον βρήκε Πρωταθλητή και κορυφαίο σκόρερ του Παναθηναϊκού έχοντας σημειώσει 14 γκολ σε 21 συμμετοχές. Την περίοδο 1990-91 ο Σαραβάκος με τον Βαζέχα συνέθεσαν την κορυφαία επιθετική δυάδα του πρωταθλήματος καθώς ο Σαραβάκος αναδείχθηκε πρώτος σκόρερ του Ελληνικού πρωταθλήματος με 23 γκολ και ο Βαζέχα δεύτερος με 18 γκολ. Ο Παναθηναϊκός κατέκτησε το νταμπλ τερματίζοντας πρώτος με 8 βαθμούς διαφορά στο πρωτάθλημα ενώ στέφθηκε και κυπελλούχος Ελλάδας με 5 γκολ του Βαζέχα.
Την περίοδο 1991-92 συμμετείχε στα Προημιτελικά της πρώτης διοργάνωσης του Τσάμπιονς Λιγκ. Στις 26 Ιανουαρίου 1992 ο Παναθηναϊκός με τους Σαραβάκο και Βαζέχα να σημειώνουν γκολ, επικράτησε με 3-0 επί του Ολυμπιακού. 
Την περίοδο 1992-93 ο Βαζέχα σημειώνει 32 γκολ σε 33 συμμετοχές στο Πρωτάθλημα. Αναδείχθηκε κυπελλούχος Ελλάδας με τον Παναθηναϊκό σημειώνοντας 7 γκολ, σημειώνοντας και το γκολ που έδωσε το τρόπαιο στον τελικό απέναντι στον Ολυμπιακό. Συμμετείχε στους ευρωπαϊκούς αγώνες στους οποίος ο Παναθηναϊκός σημείωσε ρεκόρ τερμάτων τόσο σε έναν αγώνα όσο και στο σύνολο της διπλής αναμέτρησης με την Ελεκτροπούτερε με 10 γκολ στις 2 νίκες του 0-6 και 4-0, με τον ίδιο να σημειώνει τέσσερα συνολικά. Το καλοκαίρι του 1993 κατακτά το Σούπερ Καπ με αντίπαλο την ΑΕΚ.
Την περίοδο 1993-94 ο Κριστόφ Βαζέχα αναδείχθηκε πρώτος σκόρερ του ελληνικού πρωταθλήματος με 24 γκολ και οδήγησε τον Παναθηναϊκό στην κατάκτηση του Πρωταθλήματος έχοντας για τελευταία χρονιά στο πλευρό το Δημήτρη Σαραβάκο. Με 7 γκολ οδήγησε τον Παναθηναϊκό και στην κατάκτηση του Κυπέλλου σκοράροντας και στον τελικό απέναντι στην ΑΕΚ. Το καλοκαίρι του 1994 κατακτά και το Σούπερ Καπ. 
Το 1995 είναι ξανά ο Πρώτος Σκόρερ του ελληνικού πρωταθλήματος με 29 γκολ, με τον Παναθηναϊκό να αναδεικνύεται Πρωταθλητής Ελλάδας. Κατακτά και πάλι το Κύπελλο Ελλάδας σημειώνοντας 5 γκολ. Σημείωσε το γκολ της νίκης στον προημιτελικό απέναντι στον Ολυμπιακό στο Στάδιο Καραϊσκάκη στο 88ο λεπτό αλλά και το γκολ της νίκης στον τελικό εναντίον της ΑΕΚ στο 114΄.
Από την προηγούμενη χρονιά είχε αναλάβει το χρέος του ηγέτη της ομάδας και την περίοδο 1995-96 ήταν εκείνος που θα οδηγούσε τον Παναθηναϊκό σε μια από τις μεγαλύτερες διακρίσεις της ομάδας. Σημειώνοντας 6 γκολ απέναντι στις Ναντ (2), Άαλμποργκ, Λέγκια (2), Άγιαξ οδήγησε τον Παναθηναϊκό στον ημιτελικό του Τσάμπιονς Λιγκ. Με το γκολ του απέναντι στον Άγιαξ που υπήρξε η πιο φορμαρισμένη ομάδα της εποχής και Πρωταθλητής Ευρώπης, σταμάτησε ένα αήττητο δυόμισι ετών για τον Άγιαξ ο οποίος στον τελικό της διοργάνωσης έχασε στα πέναλτι. Τα 6 γκολ σε μία σεζόν στο Τσάμπιονς Λιγκ αποτελούν την κορυφαία συγκομιδή αθλητή ελληνικής ομάδας στην κορυφαία διασυλλογική διοργάνωση (μαζί με το Μιχάλη Κωνσταντίνου το 2001-02) με εξαίρεση την επίδοση του Αντώνη Αντωνιάδη για το Κύπελλο Πρωταθλητριών. Στην Ελλάδα κατακτά το Πρωτάθλημα του 1996 όντας ο πρώτος σκόρερ του Παναθηναϊκού με 19 γκολ.
Η περίοδος 1996-97 υπήρξε μεταβατική για τον Παναθηναϊκό που θα προχωρούσε πλέον σε φάση ανανέωσης με το Βαζέχα να παραμένει ο σταθερός της ομάδας και να σημειώνει 19 γκολ για το πρωτάθλημα. Την περίοδο 1997-98 ο Βαζέχα είναι ο κορυφαίος σε συμμετοχές (34) και γκολ στον Παναθηναϊκό (32), αναδεικνύεται πρώτος σκόρερ του Πρωταθλήματος. Από την επόμενη περίοδο παρτενέρ του στην επίθεση υπήρξε ο Νίκος Λυμπερόπουλος με τον οποίο σημείωσαν εξαιρετικές εμφανίσεις σε Ελλάδα και Ευρώπη. Ο Βαζέχα σημείωσε 2 γκολ στο 6-3 επί της Στεάουα που οδήγησε τον Παναθηναϊκό και πάλι στους ομίλους του Τσάμπιονς Λιγκ.
Την περίοδο 1999-00 ο Γιάννης Κυράστας αναλαμβάνει την ηγεσία του Παναθηναϊκού δημιουργώντας μια πολύ ισχυρή ομάδα που παρουσίασε αξιόλογο ποδόσφαιρο σε Ελλάδα και Ευρώπη. Ο Κριστόφ Βαζέχα μαζί με το Λυμπερόπουλο είναι οι βασικοί εκτελεστές και ο Παναθηναϊκός παρουσιάζεται και πάλι ισχυρός και στους αγώνες ντέρμπι. Στις 21 Νοεμβρίου του 1999 ο Βαζέχα σημειώνει το 2-0 στη νίκη επί του Ολυμπιακού στον αγώνα που αποτέλεσε το εφαλτήριο για μια δυναμική πορεία προς τον τίτλο ο οποίος χάθηκε τις τελευταίες αγωνιστικές. Στη Ευρώπη για το Κύπελλο ΟΥΕΦΑ σημείωσε γκολ απέναντι στη Λακορούνια το οποίο δεν στάθηκε αρκετό για να προκριθεί ο Παναθηναϊκός.
Την περίοδο 2000-01 ο Βαζέχα σημειώνει τρία γκολ (απέναντι στις Πολόνια, Λακορούνια, Γιουβέντους) τα οποία υπήρξαν καθοριστικά ώστε ο Παναθηναϊκός να προκριθεί στους ομίλους του Τσάμπιονς Λιγκ αλλά και να περάσει από τον όμιλο των Γιουβέντους, Αμβούργου, Λακορούνια. Η νίκη απέναντι στη Γιουβέντους με 3-1 με το δικό του γκολ που σφράγισε την πρόκριση αποτελεί μια από τις πιο ένδοξες ευρωπαϊκές στιγμές του Παναθηναϊκού. Το γκολ του απέναντι στη Γιουβέντους έμελε να είναι και το τελευταίο του στο Τσάμπιονς Λιγκ. Αλλά και στον επόμενο όμιλο απέναντι στις Μάντσεστερ, Βαλένθια, Στουρμ η παρουσία του Βαζέχα δίπλα στους πολλά υποσχόμενους αθλητές όπως οι Καραγκούνης, Μπασινάς, Γκούμας, Λυμπερόπουλος, Σεϊταρίδης στάθηκε αρωγός ώστε να σημειώσουν αξιόλογες εμφανίσεις και να αφήσουν παρακαταθήκη για την επόμενη ευρωπαϊκή χρονιά η οποία υπήρξε ακόμα πιο επιτυχημένη για το σύλλογο.
Την επόμενη περίοδο το ρόστερ του Παναθηναϊκού περιελάμβανε επιθετικούς όπως οι Λυμπερόπουλος, Ολισαντέμπε, Βλάοβιτς, Κωνσταντίνου με συνέπεια ο Βαζέχα να σημειώσει τις δυο τελευταίες ολιγόλεπτες συμμετοχές του στο Τσάμπιονς Λιγκ με το τελευταίο τον αγώνα απέναντι στη Ρεάλ που έδωσε την πρόκριση στον Προημιτελικό της διοργάνωσης. Στο ελληνικό πρωτάθλημα είχε επίσης λίγες συμμετοχές, 12 και 6 γκολ. Την περίοδο 2002-03 ο Βαζέχα εμφανίζεται ανανεωμένος και παρά το ότι βάδισε πλέον στο 38ο έτος της ηλικίας του, ήταν εκείνος που έδωσε την πρόκριση στον Παναθηναϊκό απέναντι στη Λίτεξ Λόβετς, μπαίνοντας αλλαγή και σημειώνοντας στην παράταση δύο γκολ και ανατρέποντας το 0-1. Το τελευταίο Ευρωπαϊκό γκολ του, το σημείωσε γράφοντας το 4-1 επί της Φενέρ Μπαχτσέ. Συμμετείχε συνολικά σε 6 αγώνες που οδήγησαν τον Παναθηναϊκό στον Προημιτελικό του Κυπέλλου ΟΥΕΦΑ το 2003. Στο πρωτάθλημα Ελλάδας συμμετείχε σε 21 αγώνες και σημείωσε 3 γκολ και άλλα 2 στο Κύπελλο. Στις 15 Ιανουαρίου του 2003 με αντίπαλο τον Ακράτητο σημείωσε το τελευταίο του γκολ με τον Παναθηναϊκό για το Κύπελλο Ελλάδας και επίσης απέναντι στον Ακράτητο σημείωσε το τελευταίο του γκολ για το Πρωτάθλημα Ελλάδας στις 25 Μαΐου του 2003.
Η περίοδος 2003-04 βρήκε τον Παναθηναϊκό Νταμπλούχο, δίνοντας την ευκαιρία στον Κριστόφ Βαζέχα να κατακτήσει το πέμπτο του Πρωτάθλημα και το πέμπτο του Κύπελλο με τον Παναθηναϊκό, συμμετέχοντας στις πανηγυρικές εκδηλώσεις για την επιστροφή του Παναθηναϊκού μετά από επτά έτη στην κορυφή. Το 2006 δόθηκε προς τιμήν του φιλικός αγώνας μεταξύ ομάδας παλαιμάχων του Παναθηναϊκού και της Ρουχ Χόρζοβ.
Στις εθνικές ομάδες.
Είχε 50 συμμετοχές με την Εθνική Πολωνίας με εννέα γκολ, το διάστημα 1984-1997.
Τα γκολ του Βαζέχα στην Ευρώπη.
Αξιόλογη είναι και η επιθετική συγκομιδή του Βαζέχα σε γκολ στους ευρωπαϊκούς αγώνες. Έχει σημειώσει 25 τέρματα, 12 στο Τσάμπιονς Λιγκ, 8 στο Κύπελλο ΟΥΕΦΑ και 5 στο Κύπελλο Κυπελλούχων, σε 63 συνολικά συμμετοχές. Τα 6 γκολ σε μία σεζόν στο Τσάμπιονς Λιγκ αποτελούν την κορυφαία συγκομιδή αθλητή ελληνικής ομάδας, στο Τσάμπιονς Λιγκ (μαζί με το Μιχάλη Κωνσταντίνου το 2001-02), με εξαίρεση την επίδοση του Αντώνη Αντωνιάδη με 10 γκολ ή οποία επιτεύχθηκε για το Κύπελλο Πρωταθλητριών.
Ο Βαζέχα στα Ντέρμπι Αιωνίων.
Έχοντας σημειώσει 9 γκολ ο Κριστόφ Βαζέχα βρίσκεται στην 4η θέση των σκόρερ στα Ντέρμπι των Αιωνίων Αντιπάλων και με 7 γκολ στην πρώτη θέση (μαζί με 5 ακόμα ποδοσφαιριστές) στη λίστα με τους σκορ στο Πρωτάθλημα Ελλάδος στις αναμετρήσεις Ολυμπιακού - Παναθηναϊκού. Καθοριστικής σημασίας υπήρξε το γκολ του στον τελικό Κυπέλλου το 1993 απέναντι στον Ολυμπιακό το οποίο έδωσε το τρόπαιο στον Παναθηναϊκό. Επίσης το γκολ του στο Στάδιο Καραϊσκάκη στο 89ο λεπτό στην αναμέτρηση για το Κύπελλο απέναντι στον Ολυμπιακό έδωσε την πρόκριση για να αναδειχθεί στη συνέχεια ο Παναθηναϊκός Κυπελλούχος Ελλάδος. Τα γκολ του Βαζέχα στις αναμετρήσεις Παναθηναϊκού - Ολυμπιακού:
Ο Βαζέχα στα ντέρμπι ΑΕΚ-Παναθηναϊκού.
Ο Βαζέχα σημείωσε 10 γκολ για το Αθηναϊκό Ντέρμπι στην καριέρα του με σπουδαιότερα τα 2 γκολ του στους τελικούς Κυπέλλου το 1994 και το 1995 τα οποία υπήρξαν καθοριστικά για την κατάκτηση του τροπαίου. 
Προπονητική σταδιοδρομία.
Μετά την αποχώρησή του από την ενεργό δράση ξεκίνησε μια νέα καριέρα, αυτή του προπονητή και το καλοκαίρι του 2007 ανέλαβε τεχνικός διευθυντής της Arsenal Soccer School στην Ελλάδα, ενώ το 2008 έγινε και ένας από τους σκάουτερ του Παναθηναϊκού. Παράλληλα, το 2009 ίδρυσε την ακαδημία ποδοσφαίρου FC ΜΑΧΗ (Ακαδημία Ποδοσφαίρου Βαζέχα).
Στις 8 Δεκεμβρίου 2009, μετά τη λύση της συνεργασίας του Παναθηναϊκού με τον Χενκ τεν Κάτε, ανέλαβε βοηθός του νέου προπονητή της ομάδας και παλιού του συμπαίκτη, Νίκου Νιόπλια, θέση στην οποία παρέμεινε έως τον Νοέμβριο του 2010.
Ως πρώτος προπονητής.
Στις 3 Μαρτίου 2012, ανέλαβε την τεχνική ηγεσία του ΑΟ Αιγάλεω, αποχωρώντας στις 14 Ιουνίου 2012. Στις 9 Ιουλίου 2012 συμφώνησε να ηγηθεί της τεχνικής ηγεσίας του Φωκικού, όπου και παρέμεινε έως τις 22 Οκτωβρίου 2012. Στις 3 Ιουλίου 2013, ανέλαβε την τεχνική ηγεσία του ΓΣ Καλλιθέας, από όπου αποχώρησε στις 5 Φεβρουαρίου 2014. Από τις 24 Ιουλίου 2014 μέχρι τις 26 Φεβρουαρίου 2015, διατέλεσε προπονητής του Φωστήρα Ταύρου.
Τον χειμώνα του 2021 αναλαμβάνει την Ένωση Ασπροπύργου που αγωνίζεται στην Football League.

</doc>
<doc id="61734" url="https://el.wikipedia.org/wiki?curid=61734" title="Κάλαμος Αττικής">
Κάλαμος Αττικής

 
Ο Κάλαμος είναι χωριό της βορειοανατολικής Αττικής, νότια του Ωρωπού και βόρεια του Καπανδριτίου. Ο πληθυσμός του σύμφωνα με την απογραφή του 2011 είναι 1.824 κάτοικοι. Το επίνειό του είναι οι Άγιοι Απόστολοι, παραθεριστική περιοχή, με μεγάλη κίνηση τους καλοκαιρινούς μήνες. Διοικητικά ανήκει στον Δήμο Ωρωπού.
Περιγραφή του οικισμού.
Ο Κάλαμος είναι χτισμένος σε κατάφυτη περιοχή της βορειοανατολικής Αττικής, σε απόσταση 39 χιλιομέτρων από το κέντρο της Αθήνας. Περιτριγυρίζεται από σημαντικά μνημεία και αξιοθέατα. Ξεχωρίζει ανάμεσά τους το ιερομαντείο Αμφιαράειο. Αξιοθέατα της ευρύτερης περιοχής αποτελούν η Μονή Μεταμορφώσεως του Σωτήρος που τοποθετείται στον 6ο αιώνα μ.Χ. και οι βυζαντινοί ναοί του Αγίου Νικολάου και της Αγίας Παρασκευής. Σημαντικότερη προσωπικότητα από τον Κάλαμο είναι ο Άγιος Τιμόθεος ο Επίσκοπος Ευρίπου που είναι και ο πολιούχος του οικισμού.
Πορεία του πληθυσμού:
Διοικητικές μεταβολές.
Ο Κάλαμος μετά την απελευθέρωση του ελληνικού κράτους μετονομάστηκε προσωρινά σε Περαία και αποτέλεσε έδρα του νεοσύστατου Δήμου Περαίας. Μετά το 1840 έδρα του δήμου έγινε ο Ωρωπός ενώ μετά το 1871 η Σκάλα Ωρωπού (ο δήμος μετονομάστηκε σε δήμο Ωρωπού). Το 1912 σχηματίστηκε η κοινότητα Καλάμου με έδρα τον Κάλαμο η οποία συμπεριέλαβε και τον παραλιακό οικισμό των Αγίων Αποστόλων. Η κοινότητα αναγνωρίστηκε σε δήμο το 2007. Από την 1η Ιανουαρίου του 2010 ο Κάλαμος εντάχθηκε στον νέο δήμο Ωρωπού.

</doc>
<doc id="61735" url="https://el.wikipedia.org/wiki?curid=61735" title="Τραγούδι">
Τραγούδι

Τραγούδι ονομάζεται η μουσική σύνθεση που περιλαμβάνει την ανθρώπινη φωνή, συνήθως συνοδευόμενη από μουσικά όργανα, η οποία εκτελεί στίχους. Το τραγούδι εκτελείται σε προκαθορισμένες νότες και με συγκεκριμένη μελωδία, από ένα, δύο (ντουέτο), τρία (τρίο) ή περισσότερα (συγκρότημα ή χορωδία) άτομα, που ονομάζονται τραγουδιστές ή τραγουδίστριες.
Οι στίχοι των τραγουδιών είναι συνήθως ποιητικής μορφής, με ομοιοκαταληξία ή και χωρίς, σε πρόζα. Θεματολογικά, μπορεί να σχετίζονται με τα συναισθήματα (κυρίως την αγάπη, τη θλίψη και τον θυμό), την κοινωνία, την πολιτική, και την θρησκεία.
Η κατηγοριοποίηση των τραγουδιών γίνεται με τη διάκριση των μουσικών ειδών. Άλλος τρόπος διαχωρισμού των τραγουδιών είναι αυτός της χρονολογικής προέλευσης, των μουσικών οργάνων και της στιχουργικής θεματολογίας που χρησιμοποιούνται, των συμμετεχόντων καλλιτεχνών και άλλα.

</doc>
<doc id="61736" url="https://el.wikipedia.org/wiki?curid=61736" title="Amsterdam Arena">
Amsterdam Arena



</doc>
<doc id="61739" url="https://el.wikipedia.org/wiki?curid=61739" title="Άντριγια Μοχορόβιτσιτς">
Άντριγια Μοχορόβιτσιτς

Ο Άντριγια Μοχορόβισιτς ("Andrija Mohorovičić", IPA ['ʌndɹɪja mɔhɔ'ɹɔvɪtʃɪtʃ], 23 Ιανουαρίου 1857 – 18 Δεκεμβρίου 1936) ήταν Κροάτης γεωλόγος, μετεωρολόγος και σεισμολόγος. Είναι γνωστός για την ανακάλυψη της επιφάνειας γεωσεισμικής ασυνέχειας Μοχορόβισιτς ή Moho, η οποία αποτελεί το σύνορο μεταξύ του γήινου φλοιού και του εξωτερικού μανδύα.

</doc>
<doc id="61740" url="https://el.wikipedia.org/wiki?curid=61740" title="Κωλαίος ο Σάμιος">
Κωλαίος ο Σάμιος

Ο Κωλαίος ήταν αρχαίος Έλληνας από τη Σάμο, που ανακάλυψε το Γιβραλτάρ τυχαία.
Βιογραφία.
Πηγαίνοντας στην Αίγυπτο σε κάποιο ταξίδι του, ο Κωλαίος έπεσε σε καταιγίδα και παρασύρθηκε από τους ισχυρούς ανέμους. Όταν επέστρεψε στη Σάμο, διηγούνταν έντρομος τα ύψους 70 μέτρων κύματα που αντιμετώπισε.
Η μοναδική μαρτυρία που έχουμε για τον Κωλαίο και το γεγονός είναι από τον Ηρόδοτο.

</doc>
<doc id="61742" url="https://el.wikipedia.org/wiki?curid=61742" title="Ευθυμένης ο Μασσαλιώτης">
Ευθυμένης ο Μασσαλιώτης

Ο καταγόμενος από την Μασσαλία Ευθυμένης υπήρξε θαλασσοπόρος, εξερευνητής και γεωγράφος του 6ου ή 5ου π.Χ. αιώνα σύμφωνα με την επικρατέστερη σήμερα άποψη. Κάποιοι μελετητές ωστόσο τον θεωρούν νεώτερο και τον τοποθετούν στον 4ο π.Χ. αιώνα, στην εποχή περίπου που έζησε και ο επίσης θαλασσοπόρος συμπατριώτης του Πυθέας.
Ο Ευθυμένης ήταν ο δεύτερος γνωστός Έλληνας που, μετά τον Κωλαίο τον Σάμιο, πέρασε τις Ηράκλειες στήλες και ανοίχτηκε στην "Έξω Θάλασσα". Εξερεύνησε τις ακτές της βορειοδυτικής Αφρικής φθάνοντας μέχρι τις εκβολές ενός μεγάλου ποταμού, του Νίγηρα ίσως ή πιθανότερα του Σενεγάλη. 
Περιέγραψε το ταξίδι αυτό σ' ένα βιβλίο με τίτλο "Περίπλους" (όπως μας πληροφορεί ο γεωγράφος Μαρκιανός)
από το οποίο διασώθηκε ένα μόνο απόσπασμα που αναφέρεται, περίπου με τα ίδια λόγια, από τον φιλόσοφο Σενέκα.
και τον Πλούταρχο.
Σ' αυτό ισχυριζόταν ότι ο Νείλος πηγάζει από τον Ατλαντικό ωκεανό και ότι οι πλημμύρες του οφείλονται στην δύναμη των ετήσιων ανέμων που σπρώχνουν με ορμή τα νερά του ωκεανού μέσα στο ποτάμι. Φαίνεται πως στήριξε την πεποίθησή του αυτή στην παρατήρηση ότι και στον Σενεγάλη υπήρχαν κροκόδειλοι και ιπποπόταμοι (ζώα χαρακτηριστικά του Νείλου) και στο ότι στο σημείο εκείνο τα νερά της θάλασσας ήταν γλυκά (επειδή - όπως ξέρουμε σήμερα - το ρεύμα του Σενεγάλη εισχωρεί βαθειά μέσα στον ωκεανό). 
Η αντίληψη ότι ο Νείλος πηγάζει από τον ωκεανό και αφού διασχίσει ολόκληρη την Αφρική χύνεται στην Μεσόγειο, όσο παράδοξη και αν φαντάζει σήμερα, ήταν απολύτως συμβατή με τι γνώσεις "και κυρίως τους μύθους" της εποχής του Ευθυμένη.
Ο Ευθυμένης ο Μασσαλιώτης μνημονεύεται επίσης από τον Αθήναιο,
τον Ιωάννη τον Λυδό
και τον Αίλιο Αριστείδη (που επικαλείται παλαιότερη μαρτυρία του Εφόρου). 
Αντιθέτως, ο αναφερόμενος από τον Κλήμη τον Αλεξανδρρέα "Ευθυμένης" ως συγγραφέας κάποιου "Χρονικού" εικάζεται πως δεν ήταν ο θαλασσοπόρος Μασσαλιώτης, αλλά κάποιος άλλος συνονόματος του.

</doc>
<doc id="61743" url="https://el.wikipedia.org/wiki?curid=61743" title="Κολαίος">
Κολαίος



</doc>
<doc id="61746" url="https://el.wikipedia.org/wiki?curid=61746" title="Δον Θεόδωρος Γκριέγκο">
Δον Θεόδωρος Γκριέγκο

Ο Δον Θεόδωρος Γκριέγκο (ισπανικά: Θεόδωρος ο Έλληνας) ήταν Έλληνας θαλασσοπόρος με καταγωγή από νησί του Αιγαίου και εξερευνητής της Αμερικής. Θεωρείται ο πρώτος Έλληνας που έφτασε στην Αμερική.
Στις 17 Ιουνίου 1527 απέπλευσε από το λιμάνι του Σανλούκαρ δε Μπαρραμέδα της Ισπανίας στόλος με πέντε πλοία και κυβερνήτη τον Αδελάνταδο Δον Πάνφιλο δε Ναρβάεθ με προορισμό την εξερεύνηση της Αμερικής.
Τον Σεπτέμβριο η αποστολή έφτασε στον Άγιο Δομίνικο, αγόρασε ακόμα ένα πλοίο και προμήθειες ενώ συμπληρώθηκε και το πλήρωμα σε άντρες, αφού κάποιοι ήταν άρρωστοι η είχαν πεθάνει στο ταξίδι. Η αποστολή μετά κατέπλευσε στο Σαντιάγο της Κούβας και χωρίστηκε στα δύο. Στο ένα μέρος ήταν και ο Θεόδωρος ο οποίος με δυο καράβια κατευθύνθηκε προς το Τρινιντάντ για να πάρει προμήθειες. Όμως τα δύο πλοία έπεσαν σε τυφώνα με αποτέλεσμα να βυθιστούν παρασύροντας στο βυθό 60 άντρες. Ο Θεόδωρος επέζησε μαζί με 30 ναυτικούς που είχαν βγει στη στεριά προκειμένου να μεταφέρουν τα εφόδια στα πλοία. 
Στις 14 Απριλίου 1528 η αποστολή κατέπλευσε τελικά στην Φλόριντα και αμέσως άρχισαν να κατασκευάζουν καταλύματα για να εγκατασταθούν. Από τις πρώτες μέρες υπήρχε επαφή με ντόπιες ινδιάνικες φυλές, οι οποίες έφερναν μαζί τους κομμάτια χρυσού και έλεγαν ότι υπήρχε πολύς χρυσός στα βουνά στην περιοχή των Απαλάτσι.
Οι Ισπανοί ξεκίνησαν για να ανακαλύψουν τον χρυσό, αλλά στην διαδρομή σκότωναν τους ινδιάνους άνδρες και αιχμαλώτισαν τις γυναίκες και τα παιδιά τους με σκοπό να τους πουν που ήταν ο χρυσός, ξεσηκώνοντας τους έτσι εναντίον τους. Κάποια στιγμή η ομάδα βρέθηκε αποκλεισμένη σε άγνωστα εδάφη μακριά από την βάση της και χωρίς προμήθειες. Τότε ο Θεόδωρος κατασκεύασε πέντε βάρκες με σκοπό να φύγουν μέσω των παραποτάμων του Μισισιπή χρησιμοποιώντας ξύλο και δέρμα και αλείφοντας τες με ρετσίνι.
Μετά από έναν μήνα περιπλάνησης η ομάδα βγήκε στην θάλασσα αλλά αδυνατούσε να βρει την βάση της. Τελικά έφτασαν σε έναν όρμο κοντά στη σημερινή πόλη Πενσακόλλα της Φλώριδας όπου ο Θεόδωρος βγήκε στην στεριά για να πάρει νερό από τους Ινδιάνους της περιοχής. Το απόγευμα της ίδιας ημέρας οι Ινδιάνοι επέστρεψαν χωρίς τον Θεόδωρο, ενώ στις ερωτήσεις των Ισπανών αρνήθηκαν να απαντήσουν και τράπηκαν σε φυγή. Οι Ισπανοί προσπάθησαν για δύο ημέρες να τον εντοπίσουν χωρίς επιτυχία. Η αποστολή τελικά κατάφερε το 1535 να φτάσει στην Καλιφόρνια και τελικά να επιστρέψει στην Ισπανία το 1537.
Το 1540 έφτασε στο σημείο που είχε χαθεί ο Θεόδωρος ο Γκονθάλο Βαλντές γραμματέας του Ντε Σότο έμαθε ότι δυο χριστιανοί που βρισκόταν στην αποστολή του Ναρβάεθ έμειναν με τους Ινδιάνους, οι οποίοι για άγνωστο λόγο τους σκότωσαν. Οι Ινδιάνοι που αφηγήθηκαν το τέλος του Θεόδωρου δεν γνώριζαν το πότε ακριβώς δολοφονήθηκε ο Θεόδωρος, ούτε πού ήταν θαμμένος. Του έδωσαν μόνο το εγχειρίδιο που χρησιμοποιούσε ο Θεόδωρος.
Άγαλμα του Θεόδωρου υπάρχει σήμερα στην Τάμπα της Φλόριντας.

</doc>
<doc id="61748" url="https://el.wikipedia.org/wiki?curid=61748" title="Αιολικό Πάρκο «Μονολάτη - Ξερολίμπα»">
Αιολικό Πάρκο «Μονολάτη - Ξερολίμπα»



</doc>
<doc id="61751" url="https://el.wikipedia.org/wiki?curid=61751" title="Πέτρος Μαρτίνος">
Πέτρος Μαρτίνος

Ο Πέτρος Μαρτίνος ήταν Έλληνας θαλασσοπόρος.
Ο Πέτρος Μαρτίνος καταγόταν απο το Ηράκλειο της Κρήτης και γεννήθηκε περίπου το 1510-1516. Το 1540 ακολούθησε τον Πέδρο ντε Βαλντίβια στην κατάκτηση του Περού. Εγκαταστάθηκε στη Χιλή όπου παντρεύτηκε μια Ισπανίδα και έκανε 4 παιδιά. Έζησε μέχρι ηλικίας 90 χρόνων. 

</doc>
<doc id="61762" url="https://el.wikipedia.org/wiki?curid=61762" title="Πέτρος Γαϊτάνος">
Πέτρος Γαϊτάνος

Ο Πέτρος Γαϊτάνος (Κοκκινόγεια Δράμας, 31 Οκτωβρίου 1967) είναι Έλληνας τραγουδιστής και ψάλτης.
Πρώιμα χρόνια.
Γεννήθηκε στα Κοκκινόγεια Δράμας. Πήρε πτυχίο βυζαντινής και ευρωπαϊκής μουσικής από το Ελληνικό Ωδείο, με δάσκαλο τον ψάλτη Μανώλη Χατζημάρκο. 
Καριέρα.
Στα πρώτα χρόνια της καριέρας του συνεργάστηκε με τραγουδιστές περιοδεύοντας στην Ελλάδα και το εξωτερικό. Μερικοί από αυτούς είναι η Χάρις Αλεξίου, ο Μανώλης Μητσιάς, η Ελευθερία Αρβανιτάκη, η Νάνα Μούσχουρη, η Μαρινέλλα και άλλοι.
Το 1990 κυκλοφόρησε "Το Δίλημμα" σε σύνθεση και στίχους του Σταμάτη Σπανουδάκη. 
Το 1992 κυκλοφόρησε το άλμπουμ Γυάλινος δρομέας με συνθέσεις του Αντώνη Μιτζέλου κ.α 
1993 κυκλοφόρησε το άλμπουμ Σε πρώτο πρόσωπο σε ενορχήστρωση και με συνθέσεις του Αντώνη Μιτζέλου κ.α 
Το Πάσχα του 1995 κυκλοφόρησε το άλμπουμ με τον τίτλο "Ώρα Ενάτη".
Στις 18 Απριλίου του 1995 Μεγάλη Τρίτη στο Μέγαρο Μουσικής Αθηνών, με ύμνους της Μεγάλης Εβδομάδας. Στις 18 Οκτωβρίου του 1995 έκανε συναυλία στο Ηρώδειο ερμηνεύοντας βυζαντινούς ύμνους και το "Άξιον Εστί" των Μίκη Θεοδωράκη και Οδυσσέα Ελύτη. Στις 5 Δεκεμβρίου του ίδιου έτους έκανε συναυλία στο Αριστοτέλειο Πανεπιστήμιο Θεσσαλονίκης προς τιμήν του Αρχιεπισκόπου Αμερικής Ιακώβου.
Στις 3 Απριλίου του 1996 έψαλλε στην Μητρόπολη Αθηνών ύμνους της Μεγάλης Εβδομάδας. Το καλοκαίρι του ίδιου έτους κλήθηκε από τον στιχουργού Λευτέρη Παπαδόπουλο και έγινε ο κύριος ερμηνευτής του έργου του, έστηνε μία παράσταση για τα 33 χρόνια του στιχουργού στο ελληνικό τραγούδι και περιόδευσε σε όλη την Ελλάδα σημειώνοντας επιτυχία. Ο Παπαδόπουλος ανέφερε ότι "…ο Γαϊτάνος είναι ένας από τους σημαντικότερους τραγουδιστές της Ελλάδας και ο σημαντικότερος της νέας γενιάς" και πρόσθεσε: "όπως είχε πει ο Παλαμάς μεριάστε να διαβεί ο Ρίτσος, έτσι λέω κι εγώ σε όλους τους Έλληνες τραγουδιστές μεριάστε να διαβεί ο Γαϊτάνος". Επίσης, κυκλοφόρησε το "Πολιτεία Δ΄" με τον Μίκη Θεοδωράκη και τον Μάνο Ελευθερίου.
Το 1997 κυκλοφόρησε τη ζωντανή ηχογράφηση που έδωσε την Μεγάλη Εβδομάδα του Πάσχα του 1996 στη Μητρόπολη Αθηνών με τίτλο "Τα Θεία Πάθη".
Το 1998 πκυκλοφόρησε το "Φως εκ φωτός ύμνοι Χριστουγέννων, Πρωτοχρονιάς και Θεοφανίων". 
Τον Μάρτιο του 1998 κυκλοφόρησε το άλμπουμ με τίτλο "Αγέρας, Έρωτας κι Αρμύρα - Από την Μαύρη στην Άσπρη Θάλασσα", που έγινε πλατινένιο. Το δεύτερό του CD με παραδοσιακά τραγούδια έχει τίτλο "Σαν τα κρύα τα νερά".
Το 1999 κυκλοφόρησε την τρίγλωσση συλλεκτική κασετίναμε τίτλο "Ψαλώ τω Θεώ μου έως υπάρχω". Το ίδιο έτος υνεργάστηκε με τον Γιώργο Χατζηνάσιο στο σάουντρακ της σειράς "Σύνορα αγάπης". Επίσης, κυκλοφόρησε το "Η Θάλασσα στο Τραγούδι", τα έσοδα του οποίου διατίθενται στον Σύλλογο Πασχόντων από Μεσογειακή Αναιμία Θεσσαλονίκης. Έγραψε τους στίχους για το τραγούδι της Μεσογειακής Αναιμίας με τον τίτλο "Σαν Πουλάκι Πιάνομαι." Ο σύλλογος τον ανακήρυξε επίτιμο πρόεδρό του, ενώ για κάποια χρόνια ήταν καλλιτεχνικός διευθυντής στο Καρίπειον Μέλαθρον Θεσσαλονίκης.
Το 2000 συνεργάστηκε ξανά με τον Χατζηνάσιο στο σάουντρακ της σειράς "Στα φτερά του έρωτα". Επίσης, κυκλοφόρησε το "Η Πηγή της Ζωής Ύμνοι της Παναγίας".
Στις 7 Απριλίου του 2001 έκανε συναυλία με ύμνους στον Ιερό Ναό της Θεού Σοφίας στη Θεσσαλονίκη, που παρακολούθησαν δέκα χιλιάδες θεατές. Τον Ιούνιο του ίδιου έτους ερμήνευσε με τον Μάριο Φραγκούλη στο Μέγαρο Μουσικής Αθηνών το έργο "Η Συμφωνία της Ίασης", για την παγκόσμια μέρα του Ερυθρού Σταυρού, σε συνεργασία με την Ορχήστρα των Φίλων της Μουσικής και τον σολίστα Μαρκ Γκράουνελς. Η εικαστική επιμέλεια της συναυλίας ήταν του Αλέκου Φασιανού, ενώ στη συναυλία παρέστη ο Πρόεδρος της Δημοκρατίας Κωστής Στεφανόπουλος.
Στις 6 Νοεμβρίου του 2002 παρουσίασε στο Μέγαρο Μουσικής Θεσσαλονίκης μια παράσταση σε δική του σκηνοθεσία και σενάριο, με τη συμμετοχή δεκάδων συντελεστών και τον τίτλο "Να 'μουν Ξανά Παιδί". 
Το 2003 το "Πεντηκοστάριον ύμνοι Αναστάσεως, Αναλήψεως, Πεντηκοστής, Αγίου Πνεύματος και Θαυμάτων Ιησού", όπου ανέλαβε και τον ρόλο του αφηγητή.
Το 2004 περιόδευσε στις Ηνωμένες Πολιτείες σε συνεργασία με Κρήτες συντελεστές, παρουσιάζοντας την παράσταση "Η Εκκλησία της Κρήτης Διαμέσου των Αιώνων", σε συνεργασία με την παναμερικανική ομοσπονδία Κρητών.
Το καλοκαίρι του 2006 κυκλοφόρησε το "Ανθεί και φέρει κι’ άλλο", με παραδοσιακά τραγούδια του Πόντου. Το άλμπουμ περιλαμβάνει συμμετοχές με τραγούδια της Θράκης, Κυπριακά, Κάλαντα, Μικρασιάτικα, Νησιώτικα, Ηπειρώτικα, Κρητικά και άλλα. Το ίδιο έτος κυκλοφόρησε το "Αίμα και ύδωρ - Πορεία στο θείο πάθος" (που βασίζεται στα πάθη του Ιησού) και την τετραπλή κασετίνα "Οι ουρανοί διηγούνται...".
Το 2008 κυκλοφόρησε το "Ωδές Αρχαγγέλων", που περιέχει δύο CDs με τους καλύτερους ύμνους της Ορθοδοξίας και ένα DVD με μια ζωντανή συναυλία που δόθηκε στον Καθεδρικό Ναό της του Θεού Σοφίας στη Θεσσαλονίκη.
Το 2009 κυκλοφόρησε την κασετίνα "Οι δρόμοι μιας φωνής", που περιλαμβάνει και ένα DVD με βιντεοκλίπ και αφιερώματα.
Το 2010 κυκλοφόρησε διπλά πλατινένια δεκαπλή κασετίνα "Τα Ιερά Ευαγγέλια &amp; Ύμνοι της Ορθοδοξίας", που είναι η σκηνοθετημένη ηχητική καταγραφή των κειμένων των Ευαγγελιστών σε σκηνοθεσία δική του, που μιλά για τη ζωή, το λόγο και τη θυσία του Χριστού.
Το 2012 κυκλοφόρησε το "Άγιες Γραφές", εμπνευσμένο από τα κείμενα της "Καινής Διαθήκης". Το 2015 κυκλοφόρησε το εξαπλό άλμπουμ "Άγιος Παΐσιος ο Αγιορείτης", εμπνευσμένη από τη ζωή, το λόγο και τους ύμνους του Αγίου Παϊσίου.
Το 2016 κυκλοφόρησε τα διπλά άλμπουμ "Η Ακολουθία των Χαιρετισμών της Παναγίας", "Ο Ακάθιστος Ύμνος" και "Ο Παρακλητικός Κανόνας στην Υπεραγία Θεοτόκο".
Το 2017 κυκλοφόρησε το διπλό άλμπουμ "Διδαχές &amp; ύμνοι της Ορθοδοξίας", που έγινε πλατινένιο.
Το 2018 κυκλοφόρησε το διπλό άλμπουμ "Ημέραι τρεις"- "Ο γήινος θάνατος – Η εις Άδου κάθοδος - Η Ανάσταση", όπου συμμετείχε ο κλαρινίστας Πετρολούκας Χαλκιάς. Η πρωτότυπη ηχογράφηση εστιάζει στις τρεις μέρες που βρέθηκε ο Χριστός στον Άδη.
Ο Γαϊτάνος περιόδευσε με τον Μίκη Θεοδωράκη και τη Λαϊκή ορχήστρα Μίκης Θεοδωράκης σε όλη την Ελλάδα ερμηνεύοντας τα τραγούδια του συνθέτη, ενώ έκανε και αφιερώματα σε συνθέτες και στιχουργούς της Ελλάδας όπως ο Σταύρος Κουγιουμτζής και ο Μάνος Χατζιδάκις, ενώ παρουσίασε για πρώτη φορά ένα αφιέρωμα στους δύο συνθέτες Μίκη Θεοδωράκη και Σταύρο Ξαρχάκο με συμφωνική ορχήστρα στο Μέγαρο Μουσικής Θεσσαλονίκης.
Περιόδευσε για πολλά χρόνια με τον συνθέτη Γιάννη Μαρκόπουλο, ερμηνεύοντας τραγούδια από τα σημαντικά έργα του, με σημαντικότερη την παρουσίαση του έργου "Ελεύθεροι Πολιορκημένοι", σε ποίηση Διονυσίου Σολωμού για την επέτειο των 200 χρόνιων από τη γέννηση του ποιητή.
Επίσης, ταξίδεψε στην Ιερουσαλήμ για τα γυρίσματα τεσσάρων ντοκιμαντέρ στα μέρη των παθών του Ιησού Χριστού, σε συνεργασία με την Ελληνική Κρατική Τηλεόραση.
Κριτική.
Έχει δεχθεί έντονη κριτική για εκφορά ακραίων απόψεων στον δημόσιο λόγο.
Δισκογραφία.
Συμμετοχές

</doc>
<doc id="61767" url="https://el.wikipedia.org/wiki?curid=61767" title="Σύνθετος οφθαλμός">
Σύνθετος οφθαλμός

Σύνθετος οφθαλμός ονομάζεται ένα από τα περίπου πέντε είδη ματιών, που υπάρχουν στο βασίλειο των ζώων. Αυτό το είδος ματιών συναντάται αποκλειστικά σε μερικά οστρακοειδή, στους κάβουρες και, ιδιαίτερα, στα έντομα. Σε αυτά τα ζώα ο σύνθετος οφθαλμός εξελίχθηκε παράλληλα . Οι σύνθετοι οφθαλμοί είναι συγκρότημα απλών ματιών ("ομματιδίων"), που συλλειτουργούν ως ενότητα. Σε μερικά είδη και ιδιαίτερα στις προνύμφες οι σύνθετοι οφθαλμοί αποτελούνται από μερικά οφθαλμίδια μόνο, πολλές φορές όμως ο αριθμός οφθαλμιδίων ξεπερνά τις δέκα χιλιάδες. Οι σύνθετοι οφθαλμοί αποκαλούνται και μωσαϊκοί οφθαλμοί.
Δομή του σύνθετου οφθαλμού.
Οι σύνθετοι οφθαλμοί μπορεί να αποκτήσουν πολλά σχήματα. Η περιφέρειά τους μπορεί να είναι κυκλική ("Εικόνα 3") ή ωοειδής ("Εικόνα 4"). Στα κολεόπτερα, πολλές φορές περικυκλώνουν τη βάση των κεραιών, σε σχήμα φασολιού ή και διαιρούνται από τις κεραίες σε πάνω και κάτω μέρος. Πάντοτε όμως είναι κυρτοί και προεξέχουν κατά ένα ημισφαίριο ή και περισσότερο ("Εικόνα 2"), ούτως ώστε ο άξονας κάθε οφθαλμιδίου έχει κατεύθυνση που διαφέρει λίγο από αυτήν των γειτονικών οφθαλμιδίων. Με αυτόν το τρόπο επίσης, η κατεύθυνση της όρασης κάθε οφθαλμιδίου διαφέρει λίγο από αυτήν του γειτονικού οφθαλμιδίου. Αφού οι δυο σύνθετοι οφθαλμοί είναι στην αριστερή και δεξιά πλευρά του κεφαλιού, η όραση καλύπτει σχεδόν ολόκληρο το περιβάλλον του εντόμου από μπροστά μέχρι πίσω και από πάνω μέχρι κάτω σε μια σύνθετη εικόνα σαν ψηφιδωτό.
Το κάθε οφθαλμίδιο δε βλέπει το μέρος του περιβάλλοντος που βρίσκεται μπροστά του όπως το μάτι ενός ανθρώπου, αλλά μόνο την ποσότητα του φωτός σε αυτό το μέρος, δηλαδή αντιλαμβάνεται ένα μόνο σημείο ως πιο σκούρο ή ως πιο ανοιχτό. Το είδωλο που αντιλαμβάνεται οπτικά για το περιβάλλον, αποτελείται από λιγότερα ή περισσότερα σκούρα σημεία, που το κάθε σημείο αντιστοιχεί στην εικόνα από ένα οφθαλμίδιο. Η ποιότητα της εικόνας βέβαια εξαρτάται από το αριθμό των οφθαλμιδίων, όπως στις ψηφιακές εικόνες η ποιότητα εξαρτάται από τον αριθμό των εικονοστοιχείων. Ο αριθμός των οφθαλμιδίων δεν εξαρτάται μόνο από το είδος, αλλά μπορεί να είναι άλλος στο θηλυκό και άλλος στο αρσενικό. Στην πυγολαμπίδα, η οποία είναι κολεόπτερο, το αρσενικό πετάει με σκοπό να βρει το θηλυκό και έτσι διαθέτει 2500 οφθαλμίδια, ενώ το θηλυκό μόνο 300 . Στις μέλισσες και άλλα είδη ο αριθμός ποικίλλει ανάλογα με την κάστα. Ο σύνθετος οφθαλμός της βασίλισσας αποτελείται από 3.000 - 4.000 οφθαλμίδια, της εργάτριας από 4.000 - 6.900 και του κηφήνα από 7.000-8.000 ομματίδια . Γενικά στα έντομα που πετάν γρήγορα, ο σύνθετος οφθαλμός αποτελείται από περισσότερα ομματίδια. Μεγάλες λιβελλούλες έχουν μέχρι και 28.000 οφθαλμίδια σε κάθε σύνθετο οφθαλμό .
Δομή του οφθαλμιδίου ("Εικόνα 6").
Η εξωτερική εξαγωνική επιφάνεια του οφθαλμιδίου είναι από χιτίνη και λειτουργεί ως φακός (Α). Το φως μπαίνει στο οφθαλμίδιο μέσω του φακού αυτού και μετά οδεύει προς τον κωνικό κρύσταλλο (Β). Σε μερικά είδη ζώων ο κρύσταλλος αυτός αποτελείται από λίγα κύτταρα, ενώ σε κάποια άλλα είναι ένας εξωκυτταρικός όγκος που δημιουργήθηκε από διάφορα κύτταρα. Ο κωνικός κρύσταλλος οδηγεί το φως στον αμφιβληστροειδή (F). Ο αμφιβληστροειδής κάθε οφθαλμιδίου σχηματίζεται από οχτώ οπτικά κύτταρα σε διάταξη παρόμοια με τα κομμάτια ενός κομμένου πορτοκαλιού. Οι φωτοχρωστικές που είναι εξειδικευμένες για την αντίληψη του φωτός από τα κύτταρα αυτά, στοιχίζονται σε μια σειρά από παράλληλες επεκτάσεις του κυττάρου, τα Microvilli, που βρίσκονται κατά μήκος του κοινού άξονα αυτών των οπτικών κυττάρων. Αυτή η σειρά από Microvilli λέγεται "ραβδομερές". Στην "Εικόνα 6" τα οχτώ ραβδομερή μαζί σχηματίζουν το ράβδωμα (E). Υπάρχουν όμως και άλλες περιπτώσεις, όπως αναλύεται παρακάτω. Δύο στεφάνια (C και D) από κύτταρα που περιέχουν φωτοχρωστικές ικανές να απορροφήσουν φως, αλλά όχι ευαίσθητες στο φως περικυκλώνουν τον αμφιβληστροειδή.
Στο μέρος του ραβδώματος που βρίσκεται κοντά στο κέντρο του σύνθετου οφθαλμού αρχίζουν οι αποφυάδες (Η) του νευρικού κύτταρου που οδηγούν τα αρχικά οπτικά ερεθίσματα μέσω των χημικών ερεθισμάτων του ραβδώματος με τη μορφή νευρικών παλμών, οι οποίοι ξεκινούν από τα οπτικά κύτταρα του οφθαλμιδίου και φτάνουν στα γάγγλια του εγκεφάλου. Περισσότερο φως σημαίνει μικρότερα χρονικά διαστήματα μεταξύ δυο παλμών 
Τύποι σύνθετων οφθαλμών.
Σχετικά με τη περαιτέρω δομή του οφθαλμιδίου, προκύπτουν τρεις τύποι που ανήκουν σε δυο κατηγορίες, τα μάτια του είδους "apposition" (παράθεσης) και τα μάτια του είδους "superposition" (υπέρθεσης). Στην πρώτη κατηγορία τα οφθαλμίδια λειτουργούν ανεξάρτητα, δηλαδή το κάθε ομματίδιο βλέπει το περιβάλλον με ένα τρόπο ανεξάρτητο από τα άλλα ομματίδια. Στα μάτια του είδος superposition τα οφθαλμίδια συνεργάζονται. Σε ποιον τύπο ανήκουν τα οφθαλμίδια εξαρτάται από τα κύτταρα που περιέχουν φωτοχρωστικές ικανές να απορροφήσουν φως και από την δομή των ραβδομερών. 
Στα μάτια τύπου apposition τα κύτταρα με απορροφητικές φωτοχρωστικές σχηματίζουν τέτοιο χιτώνα γύρω από τον αμφιβληστροειδή ώστε το φως που προέρχεται από τον φακό, δεν μπορεί να φτάνει σε γειτονικά οφθαλμίδια. Τα οχτώ ραβδομερή σχηματίζουν μια ενότητα. Το κάθε ραβδομερές ερεθίζεται σε ευθεία αναλογία με την ποσότητα φωτός που προέρχεται από το μέρος του περιβάλλοντος που βρίσκεται μπροστά του σε σχέση με τον άξονα του ομματιδίου. Τα περισσότερα έντομα διαθέτουν αυτόν τον τύπο σύνθετου οφθαλμού. Το φως που πέφτει στις φωτοχρωστικές των τοίχων, (που δεν είναι ευαίσθητες στο φως, μόνο το απορροφάν) χάνεται.
Εάν τα κύτταρα που περιέχουν φωτοχρωστικές ικανές να απορροφήσουν φως μπορούν να μικρύνουν και έτσι να περιτριγυρίσουν τον αμφιβληστροειδή μόνο κατά ένα μέρος, το φως που μπαίνει στο ένα οφθαλμίδιο, κατά ένα ποσοστό καταλήγει και στα γειτονικά οφθαλμίδια, αυξάνοντας έτσι την πιθανότητα αποτελεσματικού ερεθισμού του. Τα σκούρα τμήματα φαίνονται πιο ανοιχτά και η διάφορα μεταξύ ανοιχτού και σκούρου στα οφθαλμίδια είναι μικρότερη από την αντίστοιχη διαφορά στο περιβάλλον. Το περίγραμμα των αντικειμένων, που καθορίζεται από την διάφορα φωτεινότητας, δεν φαίνεται τόσο καθαρά στα οφθαλμίδια, αλλά τα αντικείμενα φαίνονται, γιατί η φωτοευαισθησία του ματιού είναι πιο μεγάλη. Αυτό αποκαλείται οπτική υπέρθεση. Τα περισσότερα έντομα που δραστηριοποιούνται το σούρουπο ή τη νύχτα, διαθέτουν αυτό το τύπο σύνθετου οφθαλμού. Η επέκταση των φωτοχρωστικών που απορροφούν φως εξαρτάται από την ποσότητα φωτός που μπαίνει στο οφθαλμίδιο. Αν δεν υπάρχει αρκετό φως, τα κύτταρα με αυτές τις φωτοχρωστικές μικραίνουν, το έντομο συνεχίζει να βλέπει, αλλά πιο θολά. 
Η δεύτερή ευκαιρία για συνεργασία προκύπτει από την δομή του ραβδώματος. Στα μάτια τύπου νευρικής υπέρθεσης αυτό αποτελείται από μόνο δυο ραβδομερή, τα άλλα έξι σχηματίζουν κύκλο γύρο από το κεντρικό. Τα επτά στοιχεία συντίθενται με αποφυάδες νευρικού κύτταρου, γι' αυτό και ο τύπος αυτός ονομάζεται έτσι. Αυτόν τον τύπο τον συναντούμε στα έντομα που πετάνε γρήγορα, π.χ. στις μύγες 
Αποτελεσματικότητα.
Σχετικά με την ποιότητα του ειδώλου προκύπτει δίλημμα. Αφού μπορούμε να συγκρίνουμε κάθε οφθαλμίδιο με τον κόκκο μιας εικόνας, είναι αυτονόητο πως περισσότερα ομματιδία σημαίνουν καλύτερη απεικόνιση του περιβάλλοντος. Από την άλλη, με την αύξηση του πλήθους των οφθαλμιδίων σε έναν σύνθετο οφθαλμό, η επιφάνεια κάθε οφθαλμιδίου γίνεται όλο και πιο μικρή, και έτσι η ποσότητα φωτός που μπορεί να ερεθίσει το ράβδωμα γίνεται πιο μικρή και τελικά δεν θα αρκεί για να προκαλέσει ερεθίσματα που θα μεταδίδονταν στα γάγγλια.
Στο ανθρώπινο μάτι, το φως που πέφτει στο φακό με επιφάνεια 10 mm² συγκεντρώνεται στην ωχρή κηλίδα με μόνο λίγα οπτικά κύτταρα, ενώ στον σύνθετο οφθαλμό το οφθαλμίδιο μπορεί να έχει επιφάνεια μέχρι μόνο 0.001 mm². Έτσι η ποσότητα των οφθαλμιδίων και συνεπώς η ποιότητα του ειδώλου στους σύνθετους οφθαλμούς είναι περιορισμένη λόγω έλλειψης φωτός.
Σχετικά με την ταχύτητα αναγνώρισης διακρίνουμε το κατώφλι της εναλλαγής εικόνων ανά δευτερόλεπτο μέχρι να μη γίνονται αντιληπτές ως ξεχωριστές εικόνες, αλλά ως μεταμόρφωση της μιας στην άλλη, και το κατώφλι εναλλαγών εικόνων ανά δευτερόλεπτο, μέχρι αυτές να σταματήσουν να φαίνονται να τρεμοσβήνουν, να μη φαίνεται δηλαδή διαφορά στη φωτεινότητα. Το πρώτο στο ανθρώπινο μάτι είναι 16 εικόνες παρά δευτερόλεπτο, το δεύτερο 40 εικόνες το δευτερόλεπτο. Στο σύνθετο οφθαλμό η ταχύτητα είναι πολύ καλύτερη. Στον τύπο παράθεσης διακρίνονται μέχρι 80 εικόνες το δευτερόλεπτο, στο τύπο νευρικής υπέρθεσης μέχρι πάνω από 300 εικόνες. Αυτό είναι δυνατόν γιατί στην υπέρθεση οι νευρικοί παλμοί στους νευρίτες δεν εμφανίζονται ως αποτέλεσμα του φωτισμού, αλλά της αλλαγής του φωτισμού.
Επιπλέον, το πεδίο ακριβής οράσεως στον άνθρωπο περιορίζεται στο τμήμα που απεικονίζεται στην ωχρή κηλίδα, ενώ στις πλευρές γίνεται πιο θολό. Αντίθετα, στο σύνθετο οφθαλμό είναι παντού το ίδιο μέτριο. Από την άλλη, τα μάτια των εντόμων δεν μπορούν να κινούνται όπως τα μάτια του ανθρώπου. Υπάρχουν όμως άλλα αρθρόποδα, που έλυσαν αυτό το πρόβλημα ακόμα καλύτερα. Τα μάτια μερικών καβουριών είναι τοποθετημένα σε κοντό στέλεχος, που μπορεί να κινείται. Στα αρπακτικά έντομα πολλές φορές κινείται ολόκληρο το κεφάλι, για να μπορούν να βλέπουν την λεία από διάφορες γωνίες. Αυτό επιτρέπει να καθορισθεί πιο καλά η απόστασή τους από τη λεία τους.
Στο ερώτημα εάν τα έντομα με τα μάτια τους μπορούν να βλέπουν χρώματα, μπορούμε να απαντήσουμε θετικά. Αποδείχτηκε από τον Karl von Frisch για τις μέλισσες. Αυτές μπόρεσαν να βρουν νερό με ζάχαρη που περιείχε ένα δοχείο τοποθετημένο πάνω σε γαλάζιο χαρτί, σε σύγκριση με όμοια δοχεία με νερό χωρίς ζάχαρη τοποθετημένα πάνω σε διάφορα γκρι χαρτιά διαφορετικών τόνων. Βρήκαν το γαλάζιο χαρτί ανεξάρτητα από την θέση του μεταξύ των γκρι χαρτιών. Δεν βλέπανε μόνο την ποσότητα του φωτός, αλλά και το χρώμα του. Αυτό εξαρτάται μόνο από τις χρωστικές στα ραβδομερή. Αποδείχτηκε, πως οι χρωστικές των εντόμων μπορεί να διαφέρουν από αυτές του ανθρώπου. Η μέλισσα λ.χ. δεν μπορεί να διακρίνει το κόκκινο από το γκρι της ίδιας φωτεινότητας, όπως το κάνει ο άνθρωπος, αλλά μπορεί να βλέπει στο υπεριώδες μήκος κύματος, που είναι μικρότερο από αυτό που βλέπει ο άνθρωπος. 
Πολλά έντομα εκτός από τα δυο σύνθετα μάτια έχουν συνήθως τρία επιπλέον απλά μάτια στο μέτωπο. Με αυτά συγχρονίζουν το ρυθμό των σωματικών βιολογικών τους κύκλων με τον ρυθμό της αλλαγής από μέρα σε νύχτα.

</doc>
<doc id="61770" url="https://el.wikipedia.org/wiki?curid=61770" title="Αγράμπελα Αχαΐας">
Αγράμπελα Αχαΐας

"Για οικισμό με το ίδιο όνομα δείτε το λήμμα: Αγράμπελα Αιτωλοακαρνανίας"
Τα Αγράμπελα (παλιά ονομασία: Πορετσό) είναι ορεινό χωριό, έδρα πρώην κοινότητας του Νομού Αχαΐας, που μεταξύ των ετών 1997 - 2010 αποτέλεσε έδρα του ομώνυμου Δημοτικού Διαμερίσματος του Δήμου Αροανίας στον ίδιο Νομό. Από το 2011 είναι έδρα της ομώνυμης Τοπικής Κοινότητας, της Δημοτικής Ενότητας Αροανίας, του "Καλλικρατικού" Δήμου Καλαβρύτων. Η ομώνυμη Τοπική Κοινότητα περιλαμβάνει και το χωριό Πλατανίτσα.
Τοποθεσία.
Τα Αγράμπελα (ή και Αγράμπελη) απέχουν 10 χλμ. από την έδρα της Δημοτικής Ενότητας Αροανίας, την πρώην κοινότητα Ψωφίδος και πιο συγκεκριμένα τον οικισμό Τριπόταμα. Είναι ορεινό χωριό, όπως και όλος ο δήμος, σε υψόμετρο 831 μέτρων και οι κάτοικοι ασχολούνται ως επί το πλείστον με την κτηνοτροφία. Στην απογραφή του 2011 ο οικισμός βρέθηκε να έχει πληθυσμό 41 κατοίκους και 99 συνολικά η ομώνυμη πρώην κοινότητα. Κοντά στο χωριό υπάρχει η Μονή Παναγιά η Πορετσιώτισα (Μονή Πορετσού).
Ιστορία.
Στην αρχαιότητα η περιοχή ανήκε στην αρχαία Ψωφίδα.
Τα Αγράμπελα από ιδρύσεως του ελληνικού κράτους ήταν δημοτικό διαμέρισμα του τότε Δήμου Λάμπειας, έως το 1912, όταν μαζί με την Πλατανίτσα έγιναν ανεξάρτητη κοινότητα. Κατά καιρούς με διάφορους νόμους την μία ανήκε στο Νομό Αχαΐας και την άλλη στο Νομό Ηλείας.
Σε απογραφή του 1700 αναφέρεται με 29 οικογένεις, το 1935 με 159 κατοίκους, το 1896 με 268 κατοίκους και το 1951 με 155 κατοίκους.
Από τα Αγράμπελα κατάγονται οι αγωνιστές του 1821, Γιάννης Πορετσάνος και Αναγνώστης Τριανταφυλλόπουλος.

</doc>
<doc id="61771" url="https://el.wikipedia.org/wiki?curid=61771" title="Αγρίδι Αροανίας Αχαΐας">
Αγρίδι Αροανίας Αχαΐας

Το Αγρίδι είναι Τοπική Κοινότητα της Δημοτικής Ενότητας Αροανίας του Δήμου Καλαβρύτων στο Νομό Αχαΐας, σύμφωνα με τη διοικητική διαίρεση του Προγράμματος Καλλικράτης που ισχύει στην Ελλάδα από το 2011. Προ της εφαρμογής της διοικητικής μεταρρύθμισης «Καποδίστριας», ήταν αυτοτελής κοινότητα, ενώ στη συνέχεια αποτέλεσε Δημοτικό Διαμέρισμα του «Καποδιστριακού» Δήμου Αροανίας. Οι κάτοικοι του ασχολούνται επί το πλείστον με την κτηνοτροφία. Στην απογραφή του 2011 ο οικισμός βρέθηκε να έχει πληθυσμό 92 κατοίκους. Κοντά στο χωριό βρίσκεται το Σοποτό (Αροανία) και το μοναστήρι των Αγίων Θεοδώρων.
Ιστορία.
Το όνομά του πιστεύεται ότι προήλθε από το αρχικό "Αγρίδιον" δηλαδή μικρός αγρός. Το χωριό πρωτοκατοικήθηκε τον 14ο αιώνα.
Το Κάστρο της Παλαιορούμελης.
Βορειοδυτικά του Αγριδίου, στην κορυφή του λόφου πάνω από την τοποθεσία "Παλιορούμελη" υπάρχει το ομώνυμο Φράγκικο κάστρο. Πρόκειται για μικρό οχυρό κτίσμα που χρησίμευε για την εγκατάσταση μικρής στρατιωτικής φρουράς των Φράγκων. Η τοπική παράδοση αναφέρει ότι εκεί είναι θαμμένος χρυσός αργαλειός! Στην κορυφή του λόφου και μέσα στα όρια του κάστρου, βρίσκεται το μεταγενέστερο ξωκλήσι Ανάληψη, σε πολύ καλή κατάσταση. Έχουν βρεθεί κατά καιρούς διάφορα ευρήματα, όπως μία αξίνα 5 κιλών και άλλα. Ακριβώς στο κέντρο του κάστρου φαίνεται καθαρά το υδραγωγείο, με τη δεξαμενή όπου έφερναν νερό από την πηγή "Ιτιά", που βρίσκεται 1.000 περίπου μέτρα νότια, στην πλαγιά της κορυφής "Αϊ Θανάσης". Για σωλήνες χρησιμοποιούσαν αυλακωτά κεραμίδια της εποχής, επιχρισμένα με πωρόχωμα και αυγό αντί για ασβέστη. Κατά μήκος της απόστασης από την πηγή προς το κάστρο, φαίνονται ακόμη τα κεραμίδια, με τα οποία μεταφερόταν το νερό. Το κάστρο επικοινωνούσε οπτικά με άλλες οχυρές θέσεις της εποχής της Φραγκοκρατίας. Μέχρι σήμερα δεν έχει εξερευνηθεί από αρμόδια υπηρεσία.
Λοιπά στοιχεία.
Μέχρι το 1960 στο Αγρίδι λειτουργούσαν 8 νερόμυλοι από τους συνολικά 17 παλαιότερα. Στο χωριό υπάρχουν 2 εκπολιτιστικοί σύλλογοι με έδρες την Αθήνα και την Πάτρα. Το χωριό έχει σαν προστάτιδά του την Παναγία, και πανηγυρίζει στις 31 Αυγούστου, εορτή της καταθέσεως της Τίμιας Ζώνης της Υπεραγίας Θεοτόκου.

</doc>
<doc id="61772" url="https://el.wikipedia.org/wiki?curid=61772" title="Αλέσταινα Αχαΐας">
Αλέσταινα Αχαΐας

Η Αλέσταινα είναι είναι Τοπική Κοινότητα της Δημοτικής ενότητας Αροανίας του διευρυμένου Δήμου Καλαβρύτων στο Νομό Αχαΐας, σύμφωνα με τη διοικητική διαίρεση του Προγράμματος Καλλικράτης που ισχύει στην Ελλάδα από το 2011. Προ της εφαρμογής της διοικητικής μεταρρύθμισης «Καποδίστριας», ήταν αυτοτελής κοινότητα, ενώ στη συνέχεια αποτέλεσε Δημοτικό Διαμέρισμα του «Καποδιστριακού» Δήμου Αροανίας. Είναι σήμερα ένα χωριό με λίγους μόνιμους κατοίκους που το καλοκαίρι πολλαπλασιάζονται. Στην απογραφή του 2011 ο οικισμός βρέθηκε να έχει πληθυσμό 13 μόνιμους κατοίκους. Οι ελάχιστοι κάτοικοι του ασχολούνται με την κτηνοτροφία και την γεωργία.
Ιστορία.
Η Αλέσταινα βρισκόταν υπό την κυριαρχία των Οθωμανών μέχρι την Επανάσταση του 1821, εκτός από την περίοδο 1687-1715, οπότε ήταν υπό την κυριαρχία των Ενετών.
Μετά τον Β' Παγκόσμιο και τον Εμφύλιο Πόλεμο ανοικοδομήθηκε αλλά μεγάλο ρεύμα του πληθυσμού εγκατέλειψε το χωριό. Τα τελευταία χρόνια αυξάνεται ο πληθυσμός του κατά τη θερινή περίοδο.

</doc>
<doc id="61773" url="https://el.wikipedia.org/wiki?curid=61773" title="Ανάσταση Αχαΐας">
Ανάσταση Αχαΐας

Η Ανάσταση είναι Τοπική Κοινότητα της Δημοτικής Ενότητας Αροανίας του Δήμου Καλαβρύτων στο Νομό Αχαΐας, σύμφωνα με τη διοικητική διαίρεση του Προγράμματος Καλλικράτης που ισχύει στην Ελλάδα από το 2011. Προ της εφαρμογής της διοικητικής μεταρρύθμισης «Καποδίστριας», ήταν αυτοτελής κοινότητα, ενώ στη συνέχεια αποτέλεσε Δημοτικό Διαμέρισμα του «Καποδιστριακού» Δήμου Αροανίας. Είναι χτισμένη στους πρόποδες του όρους Ζέμπι, παρυφάδας του Καλλιφωνίου, δίπλα σε δάσος από καστανιές. Η Ανάσταση απέχει 30 χλμ από τα Καλάβρυτα και κοντά στο χωριό βρίσκεται η Μονή Αγίων Θεοδώρων. Στην απογραφή του 2011 ο οικισμός βρέθηκε να έχει πληθυσμό 71 μόνιμους κατοίκους. Οι κάτοικοι ασχολούνται κυρίως με την κτηνοτροφία.
Ιστορία.
Το 1700 σε απογραφή των Ενετών αναφέρεται σαν Αναστάσοβα με 19 κατοίκους, και το 1896 με 272 κατοίκους. Το όνομα Αναστάσοβα διατηρήθηκε μέχρι το 1953, οπότε ο οικισμός μετονομάστηκε σε Ανάσταση.

</doc>
<doc id="61774" url="https://el.wikipedia.org/wiki?curid=61774" title="Αροανία Αχαΐας">
Αροανία Αχαΐας

Η Αροανία είναι Τοπική Κοινότητα της Δημοτικής Ενότητας Αροανίας του Δήμου Καλαβρύτων στο Νομό Αχαΐας, σύμφωνα με τη διοικητική διαίρεση του Προγράμματος Καλλικράτης που ισχύει στην Ελλάδα από το 2011. Προ της εφαρμογής της διοικητικής μεταρρύθμισης «Καποδίστριας», ήταν αυτοτελής κοινότητα, ενώ στη συνέχεια αποτέλεσε Δημοτικό Διαμέρισμα του «Καποδιστριακού» Δήμου Αροανίας. Στην απογραφή του 2011 ο οικισμός βρέθηκε να έχει πληθυσμό 46 μόνιμους κατοίκους. Οι κάτοικοι κυρίως ασχολούνται με την κτηνοτροφία.
Ιστορία.
Το χωριό κατοικήθηκε πρώτη φορά κατα τον 8ο αιώνα από κατοίκους που ήρθαν από το χωριό Κλείτωρ. Το παλιό όνομα του χωριού ήταν Σοπωτό. Εδώ γεννήθηκε ο Οσιομάρτυρας Παύλος. Το 1928 άλλαξε όνομα σε Άγιος Παύλος προς τιμήν του οσιομάρτυρος αλλά το 1930 πήρε το σημερινό του όνομα. Μέχρι το 1914 ήταν έδρα του τότε Δήμου Αροανίας και έδρα δημοσίων υπηρεσιών. 
Από την Αροανία κατάγονται οι αγωνιστές του 1821 Βασιλικός Σοφιανόπουλος, Παναγιώτης Σοφιανόπουλος, Κωνσταντής Πετιμεζάς, Αντώνιος Ανδριόπουλος, Ιωάννης Ανδρέου ή Καράς, Σπήλιος Σακελλάριος και επίσης οι Νεόφυτος Καυσοκαλυβίτης, Ευάγγελος Παπανούτσος, Κωνσταντίνος Φάσσος και Ιωάννης Σοφιανόπουλος. Στην ευρύτερη περιοχή του χωριού σημειώθηκε μία από τις πρώτες εχθροπραξίες το 1821.
Στο Σοπωτό το 1776 ιδρύθηκε η "Ελληνική Σχολή Σωποτού", η οποία λειτουργούσε μέχρι τα τέλη του προηγούμενου αιώνα. Το Σοπωτό αναφέρεται το 1830 ότι είχε αλληλοδιδακτικό σχολείο και ήταν τότε από τα λίγα χωριά που είχαν σχολείο.
Αξιοθέατα.
Πάνω από το χωριό δεσπόζει ο Τάρταρης, παρυφάδα του Ερύμανθου, όπου υπάρχουν και ερείπια φράγκικου κάστρου. Κοντά στην Αροάνια βρίσκεται η Μονή Παναγίας της Φανερωμένης. Στο χωριό επίσης υπάρχει και ο πύργος των Πετιμεζαίων της ιστορικής αυτής οικογένειας με τη μεγάλη προσφορά στον απελευθερωτικό αγώνα.
Νέος Οσιομάρτυρας Παύλος.
Στην Αροανία το "Ίδρυμα Προασπίσεως Ηθικών και Πνευματικών Αξιών" ανέγειρε εκ θεμελίων μεγαλοπρεπή ιερό ναό εις μνήμη του Αγίου Νέου Οσιομάρτυρος Παύλου. Ο θεμέλιος λίθος ετέθη την 23.6.1996 και τα εγκαίνια έλαβαν χώραν την 28.9.2002. Ο ναός περιβάλλεται από άρτια οργανωμένα προσκτίσματα, πνευματικό κέντρο, δανειστική βιβλιοθήκη, ξενώνες για αρχιερείς και φίλους του ιδρύματος δωρεάν. Την 11.5.2019 εγκαινιάσθηκε και το Λαογραφικό Μουσείο του Αγίου Παύλου δίπλα εις το γενέθλιο οίκημά του. Οι φίλοι και οι ευλαβείς προσκυνητές μεταφέρονται και φιλοξενούνται δωρεάν κάθε χρόνον στη μνήμη του και η επιστροφή γίνεται μέσω των αξιοθεάτων της περιοχής.

</doc>
<doc id="61775" url="https://el.wikipedia.org/wiki?curid=61775" title="Σοπωτό">
Σοπωτό



</doc>
<doc id="61776" url="https://el.wikipedia.org/wiki?curid=61776" title="Σοπωτό Αχαΐας">
Σοπωτό Αχαΐας



</doc>
<doc id="61777" url="https://el.wikipedia.org/wiki?curid=61777" title="Σοπωτό Καλαβρύτων">
Σοπωτό Καλαβρύτων



</doc>
<doc id="61778" url="https://el.wikipedia.org/wiki?curid=61778" title="Δεσινό Αχαΐας">
Δεσινό Αχαΐας

Το Δεσινό (παλαιότερη ονομασία: Τεσινόν) είναι Τοπική Κοινότητα της Δημοτικής Ενότητας Αροανίας του Δήμου Καλαβρύτων στο Νομό Αχαΐας, σύμφωνα με τη διοικητική διαίρεση του Προγράμματος Καλλικράτης που ισχύει στην Ελλάδα από το 2011. Προ της εφαρμογής της διοικητικής μεταρρύθμισης «Καποδίστριας», ήταν αυτοτελής κοινότητα, ενώ στη συνέχεια αποτέλεσε Δημοτικό Διαμέρισμα του «Καποδιστριακού» Δήμου Αροανίας. Είναι χτισμένο στους πρόποδες του Ερύμανθου. Στην απογραφή του 2011 ο οικισμός βρέθηκε να έχει πληθυσμό 37 μόνιμους κατοίκους.
Ιστορία.
Η ονομασία του είναι αναγραμματισμός της λέξης "στενό". Το χωριό είναι σχετικά νέο. Η περιοχή στην οποία βρίσκεται, ήταν μετόχι της Μονής Ευαγγελίστριας και το χωριό δημιουργήθηκε από κτηνοτρόφους οι οποίοι έτρεφαν τα ζώα τους στις ιδιοκτησίες της Μονής. Κατά την απογραφή του 1900 είχε 174 κατοίκους.
Στο Δεσινό γεννήθηκε ο μητροπολίτης Κεφαλληνίας Δαμασκηνός Πολυδώρου (1852 - 1933).

</doc>
<doc id="61779" url="https://el.wikipedia.org/wiki?curid=61779" title="Καμενιάνοι Αχαΐας">
Καμενιάνοι Αχαΐας

Οι Καμενιάνοι είναι Τοπική Κοινότητα της Δημοτικής Ενότητας Αροανίας του Δήμου Καλαβρύτων στο Νομό Αχαΐας, σύμφωνα με τη διοικητική διαίρεση του Προγράμματος Καλλικράτης που ισχύει στην Ελλάδα από το 2011. Προ της εφαρμογής της διοικητικής μεταρρύθμισης «Καποδίστριας», ήταν αυτοτελής κοινότητα, ενώ στη συνέχεια αποτέλεσε Δημοτικό Διαμέρισμα του «Καποδιστριακού» Δήμου Αροανίας. Στην ίδια Τοπική Κοινότητα ανήκει και ο οικισμός του Δροβολοβού. Στους Καμενιάνους βρίσκεται η πηγή «Μεγάλη Βρύση» που είναι η μεγαλύτερη του Ερύμανθου ποταμού. Στην απογραφή του 2011 ο οικισμός βρέθηκε να έχει πληθυσμό 85 μόνιμους κατοίκους.
Ιστορία-Ονομασία.
Η ονομασία του χωριού προέρχεται από την λέξη Κάμινος ή καμινιάζω η οποία ανάγεται στον 4ο-5ο αι. π.Χ. Επίσης, ο Νικόλαος Πολίτης, πρόεδρος της επιτροπής τοπωνυμίων, αναφέρει σε έγγραφό του το 1916 ότι η ονομασία Καμενιάνοι προέρχεται από το όνομα παλαιάς Βυζαντινής οικογένειας. Σύμφωνα με τη μυθολογία, στην περιοχή "Καπρίβαινα" ο Ηρακλής έπιασε τον Ερυμάνθιο κάπρο. Έχει βρεθεί πλήθος αρχαίων ερειπίων ναών και νεκροταφείων. Εκεί βρίσκεται το Σπήλαιο της Παναγίας Δροβολοβού όπου το 1825 έμεινε κλεισμένος ο Παλαιών Πατρών Γερμανός. Ο χώρος χρησιμοποιείται από την αρχαιότητα για λατρευτικούς σκοπούς.

</doc>
<doc id="61780" url="https://el.wikipedia.org/wiki?curid=61780" title="Λεχούρι Αχαΐας">
Λεχούρι Αχαΐας

Το Λεχούρι είναι χωριό και Τοπική Κοινότητα της Δημοτικής Ενότητας Αροανίας του Δήμου Καλαβρύτων στο ορεινό τμήμα του Νομού Αχαΐας. 
Προ της εφαρμογής της διοικητικής μεταρρύθμισης «Καποδίστριας» ήταν αυτοτελής κοινότητα ενώ στη συνέχεια αποτέλεσε Δημοτικό Διαμέρισμα του «Καποδιστριακού» Δήμου Αροανίας. Στην ίδια Τοπική Κοινότητα ανήκουν επίσης οι οικισμοί Σέλλι και Κερασιά. Στην Απογραφή του 2011 ο ομώνυμος οικισμός βρέθηκε να έχει πληθυσμό 209 μόνιμους κατοίκους και συνολικά όλη η πρώην ομώνυμη κοινότητα 288 κατοίκους. 
Τοποθεσία.
Είναι ένα ορεινό χωριό ευρισκόμενο σε υψόμετρο 970 μέτρων στο οποίο η αμφιθεατρική του όψη προσδίδει ιδιαίτερη ομορφιά. Είναι χτισμένο σε μια από τις ελατόφυτες πλαγιές του Καλλιφωνίου όρους, παραφυάδας του Ερύμανθου, στο δυτικό τμήμα αυτού. Περιβάλλεται από βουνά κατάφυτα με δάση και έχει άφθονα νερά. Από τη θέση "Λειβαρτζινό" του κεντρικού δρόμου Τριπόταμα – Καλάβρυτα απέχει 7 χιλιόμετρα. 
Η απόσταση μέσω του οδικού άξονα με τα Καλάβρυτα είναι περί τα 41 χιλιόμετρα, ενώ απέχει επίσης από την Πάτρα 103 χιλιόμετρα, από την Τρίπολη Αρκαδίας 89 χιλιόμετρα και 80 χιλιόμετρα από τον Πύργο Ηλείας. 
Ονομασία.
Για την ονομασία του υπάρχουν κατά τον ιστορικό - λαογράφο Γ. Πορετσάνο δυο εκδοχές: α) Η πρώτη ότι προέρχεται από την ομηρική λέξη "ουρέα" που σημαίνει κορφοβούνια και β) η δεύτερη από την κρητική λέξη "λέσκες" που σημαίνει κορυφογραμμές.
Ιστορία.
Στην ευρύτερη περιοχή έχουν βρεθεί ίχνη κατοικιών και τάφων της ρωμαϊκής μάλλον εποχής. Το Λεχούρι αναφέρεται και στην απογραφή «Γριμάνι» που έγινε το 1700 από τους Ενετούς κατά την διάρκεια της παραμονής τους στην Πελοπόννησο.
Το Λεχούρι το 1821.
Από το Λεχούρι κατάγονταν η οικογένεια αγωνιστών της Επανάστασης του 1821 "Λεχουρίτες": Γεώργιος Λεχουρίτης, Αναγνώστης Λεχουρίτης, όπως επίσης και οι αγωνιστές Γ. Γαλάνης, Αγγελής Πορετσάνος, Αυγουστής Λαδάς, Β. Πέπας, Δήμος Λάγιος, Χρύσανθος Κουρόγιαννος, Σπηλιώτης Φασουλάρας, Γ. Σωτήρης, Αν. Οικονόμου, Κ. Λέγουρας, Β. Πατητήρας Ν. Καραχούσος, Απόστολος Περσάνης, Δήμ. Ρέμπος, Ηλίας Τσεκλένης, Δ. Πορετσάνος κ.ά. 
Το Λεχούρι έχει να παρουσιάσει ένα ένδοξο ιστορικό παρελθόν. Στον απελευθερωτικό αγώνα του 1821 αποτελούσε το κέντρο οργάνωσης των πολεμικών επιχειρήσεων για διάφορες μάχες, με αρχηγό τον οπλαρχηγό Καπετάν Γιώργη (Παπαδόπουλο) Λεχουρίτη. Στο χωριό διασώζεται και ο πύργος του, στον οποίο έμεινε έγκλειστος (ως αιχμάλωτος) ο Τούρκος διοικητής των Καλαβρύτων Ιμπραήμ Αρναούτογλου μετά την απελευθέρωση της πόλης στις 21 Μαρτίου 1821. Σήμερα ο ιστορικός αυτός πύργος έχει μετατραπεί σε μουσείο από την ιδιοκτήτρια του κα Ελένη Πορετσάνου και τον αείμνηστο πατέρα της Γιώργη Πορετσάνο, λογοτέχνη και συγγραφέα. Το Λεχούρι επίσης, κατά τους παλαιότερους χρόνους, αποτελούσε το σταυροδρόμι στο ορεινό μονοπάτι που οδηγούσε στην Πάτρα μέσω Βλασίας – Χαλανδρίτσας.
Αξιοθέατα.
Εκτός από τον ιστορικό πύργο του Λεχουρίτη, σημαντικό μνημείο του Λεχουρίου είναι και ο "Αϊ Γιώργης", μικρομονάστηρο του 16ου αιώνα. Στην όμορφη πλατεία του χωριού δεσπόζει η προτομή του Καπετάν Γιώργη Λεχουρίτη. Κάτω απ’ τη σκιά του στις παραπλήσιες ταβέρνες και τα καφενεία ο επισκέπτης μπορεί να γευτεί παραδοσιακές νοστιμιές και τσίπουρο της περιοχής.
Λοιπά στοιχεία.
Πλησίον του Λεχουρίου, προς τη μεριά της μυθικής "Καπρίβαινας" των Καμενιάνων, βρίσκεται ο μικρός οικισμός της Κερασιάς. Το Λεχούρι σήμερα κρατιέται ζωντανό με πλούσιες εκδηλώσεις των Συλλόγων Λεχουριώτων Αθήνας και Πάτρας.

</doc>
<doc id="61781" url="https://el.wikipedia.org/wiki?curid=61781" title="Πασχαλινά αβγά">
Πασχαλινά αβγά

Τα πασχαλινά αβγά είναι μέρος των Πασχαλινών εθίμων, είτε βαμμένα κόκκινα αβγά, είτε σοκολατένια αβγά.
Παραδοσιακά αβγά.
Στην Ελλάδα τα αβγά αυτά βάφονται κατά κύριο λόγο κόκκινα (αν και δεν είναι ασυνήθιστη ποικιλία χρωμάτων ή και σχεδίων), ενώ σε άλλες χώρες τα αβγά βάφονται σε περισσότερα χρώματα, αρκετές φορές με περίτεχνα σχήματα.
Τα αβγά βάφονται παραδοσιακά τη Μεγάλη Πέμπτη και αρχίζουν να καταναλώνονται την Κυριακή του Πάσχα.
Τσούγκρισμα των αβγών.
Μέρος του εθίμου των πασχαλινών αβγών είναι και το τσούγκρισμα. Πριν από την κατανάλωσή τους, ιδιαίτερα στο πασχαλινό τραπέζι, ο καθένας διαλέγει το δικό του αβγό και το τσουγκρίζει με αυτό άλλου. Όποιος έχει το αβγό που δεν έσπασε, το τσουγκρίζει στη συνέχεια με το αβγό τρίτου και ούτω καθεξής μέχρι να αναδειχθεί αυτός που έχει το πιο ισχυρό αβγό.
Χαρακτηριστική στιγμή του εθίμου στην πασχαλινή επικαιρότητα είναι το τσούγκρισμα των αβγών των πολιτικών αρχηγών οι οποίοι περνούν την ημέρα του Πάσχα σε στρατιωτικές εγκαταστάσεις. Σε αυτή την περίπτωση (η οποία συνήθως απαθανατίζεται με τηλεοπτική κάλυψη), ο πολιτικός αρχηγός τσουγκρίζει αβγά με όλο το στρατιωτικό προσωπικό.
Σοκολατένια αβγά.
Μέρος των σύγχρονων πασχαλινών εθίμων είναι και τα σοκολατένια πασχαλινά αβγά, τα οποία συνήθως προσφέρονται σε παιδιά και περιέχουν μικρά παιχνίδια.
Βαφή των αβγών.
Σήμερα κυκλοφορούν ειδικές βαφές που δίνουν έντονα ομοιόμορφα χρώματα.
Εκτός από τις βαφές αυτές υπάρχουν και παραδοσιακοί τρόποι βαψίματος όπως με ξερά φύλλα κρεμμυδιού με τα οποία τα αβγά παίρνουν ένα ελαφρύ κεραμιδί χρώμα. Εναλλακτικά, μπορεί να καλυφθεί με φύλλα κρεμμυδιού το αβγό, να το τυλίξει και να το δέσει σφιχτά μέσα σε ένα μικρό δίχτυ ή σε μία κάλτσα και να το βάλει στη βαφή με αποτέλεσμα να βγαίνουν διάφορα σχέδια στα μέρη που εφάπτεται το φύλλο και δεν πηγαίνει η βαφή.
Στόλισμα πασχαλινών αβγών.
Υπάρχουν πλέον πολλοί τρόποι διακοσμήσεως των πασχαλινών αβγών. Εκτός από την πολυχρωμία που μπορεί να δημιουργηθεί (εκτός του κόκκινου χρώματος), ένας τρόπος είναι τα αυτοκόλλητα που υπάρχουν στις συσκευασίες των χρωμάτων που χρησιμοποιούνται από τον περισσότερο κόσμο.

</doc>
<doc id="61782" url="https://el.wikipedia.org/wiki?curid=61782" title="Λιβάρτζι Αχαΐας">
Λιβάρτζι Αχαΐας

Το Λιβάρτζι (ή Λειβάρτζι) είναι Τοπική Κοινότητα της Δημοτικής Ενότητας Αροανίας του Δήμου Καλαβρύτων στο Νομό Αχαΐας, σύμφωνα με τη διοικητική διαίρεση του Προγράμματος Καλλικράτης που ισχύει στην Ελλάδα από το 2011. Προ της εφαρμογής της διοικητικής μεταρρύθμισης «Καποδίστριας», ήταν αυτοτελής κοινότητα, ενώ στη συνέχεια αποτέλεσε Δημοτικό Διαμέρισμα του «Καποδιστριακού» Δήμου Αροανίας. Στην ίδια Τοπική Κοινότητα ανήκουν επίσης οι οικισμοί Λιβάδι, και Λιβαρτζινό. Κοντά στο χωριό βρίσκεται η Ιερά Μονή Αγίας Τριάδος. Στην απογραφή του 2011 ο οικισμός βρέθηκε να έχει πληθυσμό 164 μόνιμους κατοίκους και συνολικά όλη η Τοπική Κοινότητα 211 κατοίκους.
Ιστορία.
Το χωριό δε γνωρίζουμε πότε ακριβώς ιδρύθηκε αλλά υπήρχε πριν την Τουρκοκρατία. Στις 14 Μαρτίου 1821 ο Ξαντάκης Τομαράς σκότωσε δύο Τούρκους εισπράκτορες του χαρατσίου. Τον 19ο αιώνα κατέφθασαν πρόσφυγες από το Μυστρά και το χωριό έφτασε να έχει 3.000 περίπου κατοίκους. Η πνευματική άνθιση του χωριού ήταν πολύ μεγάλη, ιδίως τον 18ο και 19ο αιώνα μέχρι τα μέσα του 20ού. Από τους πύργους του, οι περισσότεροι σήμερα είναι χαλάσματα. Χαλάσματα είναι και οι περισσότεροι από 20 νερόμυλοι και ταμπακόμυλοι. 
Μέχρι το 1912 ήταν έδρα του τότε Δήμου Ψωφίδος.
Προσωπικότητες.
Από το Λιβάρτζι κατάγονταν οι αγωνιστές της Ελληνικής Επανάστασης Μήτρος Αβραμόπουλος, Γεώργιος Αργυρόπουλος, Δημήτριος Γιαννακόπουλος και Δημήτριος Ινταρές, ο πολιτικός Ανδρέας Παπαγιαννακόπουλος, οι χημικοί Λεόντιος και Σπήλιος Οικονομίδης, ο θεολόγος, ποιητής και δημοσιογράφος Θεόδωρος Κωνσταντίνου και ο κληρικός, συγγραφέας και ιδρυτικό μέλος της χριστιανικής οργάνωσης «Ο Σωτήρ» Γεώργιος Δημόπουλος.
Πολιτισμός.
Στο χωριό διοργανώνεται κάθε φθινόπωρο από το Σύλλογο Λειβαρτζινών Αθήνας "Η Αγία Τριάδα" γιορτή τσίπουρου.

</doc>
<doc id="61784" url="https://el.wikipedia.org/wiki?curid=61784" title="Πλάκα Αχαΐας">
Πλάκα Αχαΐας

Η Πλάκα (παλιά ονομασία: Μορόχοβα) είναι Τοπική Κοινότητα της Δημοτικής Ενότητας Αροανίας του Δήμου Καλαβρύτων στο Νομό Αχαΐας, σύμφωνα με τη διοικητική διαίρεση του Προγράμματος Καλλικράτης που ισχύει στην Ελλάδα από το 2011. Προ της εφαρμογής της διοικητικής μεταρρύθμισης «Καποδίστριας», ήταν αυτοτελής κοινότητα, ενώ στη συνέχεια αποτέλεσε Δημοτικό Διαμέρισμα του «Καποδιστριακού» Δήμου Αροανίας. Το χωριό είναι χτισμένο στην αριστερή όχθη του δυτικού Ερύμανθου ποταμού. Συγκεκριμένα βρίσκεται στους πρόποδες του "Προφήτη Ηλία", παρυφάδας του Ερύμανθου, σε υψόμετρο 655-830 μέτρων. Στην απογραφή του 2011 ο οικισμός βρέθηκε να έχει πληθυσμό 99 μόνιμους κατοίκους.
Ιστορία.
Το χωριό είναι παλιό και υπήρχε πριν την Τουρκοκρατία. Γνώρισε τη μανία των Γερμανών κατά την κατοχή τους στην Ελλάδα. Στο πέρασμα τους από εκεί έκαψαν μερικά από τα σπίτια της.
Το χωριό σήμερα.
Η Πλάκα ξέφυγε από τον μαρασμό και την εγκατάλειψη που χτύπησαν τόσο βαθιά πολλά χωριά του πρώην Δήμου Αροανίας. Αρκετοί νέοι του χωριού παρέμειναν εκεί, ασχολούμενοι ιδιαίτερα με την κτηνοτροφία και τα οικοδομικά επαγγέλματα, καθώς και άλλες εργασίες. Ο επισκέπτης ακολουθώντας το δρόμο Τριποτάμων - Αγραμπέλων μπορεί να γνωρίσει τις ιδιαιτερότητες του χωριού.

</doc>
<doc id="61786" url="https://el.wikipedia.org/wiki?curid=61786" title="Σειρές Αχαΐας">
Σειρές Αχαΐας

Οι Σειρές είναι πρώην κοινότητα του Νομού Αχαΐας, που μεταξύ των ετών 1997 - 2010 αποτέλεσε Δημοτικό Διαμέρισμα του Δήμου Αροανίας στον ίδιο Νομό. Αποτελεί μία από τις μεγαλύτερες Τοπικές Κοινότητες της Δημοτικής Ενότητας Αροανίας του "Καλλικρατικού" Δήμου Καλαβρύτων. Το χωριό κατέχει μία από τις ακραίες θέσεις του Νομού Αχαΐας. Προς το νότο συνορεύει με το Νομό Αρκαδίας και συγκεκριμένα με την Επαρχία Γορτυνίας.
Ονομασία.
Η ονομασία του προέρχεται από την αρχαία κώμη "Σείραι" ενώ η παλιά ονομασία Βερσίτσι είναι σλαβική και σημαίνει σειρές κορυφών.
Ιστορία.
Στην αρχαιότητα ανήκε στη γεωγραφική περιοχή της σημερινής Αρκαδίας, όπως όλη σχεδόν η Καλαβρυτινή γη, που τότε λεγόταν "Αζανία" και οι κάτοικοι της Αζάνες. Κατά το Μεσαίωνα (1200 μ.Χ. περίπου) πέρασε στην διοικητική περιφέρεια των Καλαβρύτων, στην οποία ανήκει μέχρι σήμερα. Επί Τουρκοκρατίας το Βερσίτσι ήταν πρωτεύουσα Καλεμίου και περιλάμβανε τα χωριά Βερσίτσι, Σκούπι, Δεχούνι, Αλέσταινα και Λόπεσι.
Δημοτικό Διαμέρισμα Σειρών.
Το Δημοτικό Διαμέρισμα Σειρών περιλαμβάνει, εκτός από το ομώνυμο χωριό, και τα χωριά "Άγιοι Θεόδωροι" με πληθυσμό 23 κατοίκων, "Άγιος Γεώργιος" με πληθυσμό 116 κατοίκων, "Θωμαίικα" με πληθυσμό 60 κατοίκων και την "Κρήνη" με πληθυσμό 75 κατοίκων. Αποτελεί πλέον Τοπική Κοινότητα της Δημοτικής Ενότητας Αροανίας του Δήμου Καλαβρύτων. Στην απογραφή του 2011 ο ομώνυμος οικισμός βρέθηκε να έχει πληθυσμό 76 μόνιμους κατοίκους και όλη συνολικά η πρώην κοινότητα 263 κάτοικους.
Η μεγαλύτερη συγκέντρωση πληθυσμού του δημοτικού διαμερίσματος παρατηρείται στους οικισμούς που αναπτύχθηκαν κατά μήκος της κοιλάδας του Σειραίου ποταμού, δηλ. στους οικισμούς Κρήνη (συμπεριλαμβανομένου του συνοικισμού του Αγίου Βασιλείου) και Άγιο Γεώργιο.
Άγιοι Θεόδωροι Σειρών.
Οι Άγιοι Θεόδωροι είναι το μικρότερο χωριό του δημοτικού διαμερίσματος Σειρών. Είναι χτισμένος σε υψόμετρο 751 μέτρων και σχηματίστηκε από τη μετοίκηση κατοίκων των Σειρών στην πιο πεδινή αυτή τοποθεσία. Οφείλει την ονομασία του στον ναό των Αγίων Θεοδώρων. Παλιότερα ονομαζόταν Λόπεσι.
Άγιος Γεώργιος Σειρών.
Ο Άγιος Γεώργιος είναι το δεύτερο μεγαλύτερο χωριό του δημοτικού διαμερίσματος μετά τις Σειρές. Είναι χτισμένος σε υψόμετρο 598 μέτρων και σχηματίστηκε από τη μετοίκηση κατοίκων των Σειρών στην πιο πεδινή αυτή τοποθεσία. Οφείλει την ονομασία του στον ναό του Αγίου Γεωργίου.
Θωμαίικα Καλαβρύτων.
Τα Θωμαίικα είναι μικρός οικισμός, χτισμένος σε υψόμετρο 645 μέτρων. Ως νέος οικισμός την 18/03/2001 προσαρτάται στο Τοπικό Διαμέρισμα Σειρών του Δήμου Αροανίας. Το όνομά του είναι ανθρωπωνυμικό.
Κρήνη Καλαβρύτων.
Η Κρήνη είναι το τρίτο μεγαλύτερο χωριό του δημοτικού διαμερίσματος μετά τις Σειρές. Είναι χτισμένος σε υψόμετρο 601 μέτρων. Παλιότερα ονομαζόταν Καλύβια από τα χειμαδιά που διατηρούσαν σε παλαιότερες εποχές οι κάτοικοι των Σειρών για τα κοπάδια τους.

</doc>
<doc id="61788" url="https://el.wikipedia.org/wiki?curid=61788" title="Συνθήκη του Κάμπο Φόρμιο">
Συνθήκη του Κάμπο Φόρμιο

Η Συνθήκη του Κάμπο Φόρμιο (Campo Formio) που συνήφθη στις 17 Οκτωβρίου 1797 ήταν μια σημαντική συνθήκη ειρήνης μεταξύ της Γαλλίας και της Αυστρίας, η οποία και επισφράγισε την προκαταρκτική Συνθήκη Ειρήνης του Λέομπεν που είχαν συνομολογήσει οι ίδιες χώρες έξι μήνες πριν. Υπογράφηκε στο Κάμπο Φόρμιο, ένα χωριό της Βενέτσια Τζούλια (Βενετίας), ύστερα από την ήττα των Αυστριακών και τον τερματισμό της νικηφόρας εκστρατείας του Ναπολέοντος στην Ιταλία.
Όροι Συνθήκης.
Σύμφωνα με τη συνθήκη αυτή:
Επιπτώσεις.
Από τις χώρες του Πρώτου Συνασπισμού εναντίον της Γαλλίας, μόνο η Βρετανία διατήρησε την εχθρότητά της απέναντί της μετά τη σύναψη αυτής της συνθήκης. Η Πρωσία υπέγραψε συνθήκη ειρήνης το Μάρτιο του 1795, μετά την πραγματοποίηση του Τρίτου Διαμελισμού της Πολωνίας.
Η συνθήκη όμως αυτή δεν συγκλόνισε μόνο την Ευρώπη, αλλά και την Οθωμανική Αυτοκρατορία, η δε κατάληψη των Επτανήσων απετέλεσε σοβαρό πλήγμα στις γαλλοτουρκικές σχέσεις. Ο δε Τσάρος της Ρωσίας που είχε προσφέρει προηγουμένως τη βοήθειά του στην Υψηλή Πύλη, μετά την υπογραφή της συνθήκης αυτής, βρήκε τώρα σύμφωνο τον Σουλτάνο για σύμπραξη των στόλων τους εναντίον των επεκτατικών κινήσεων των Γάλλων στη Μεσόγειο. Έτσι, ένα χρόνο μετά, τον Ιανουάριο του 1799, συνάπτεται η Ρωσοτουρκική συμμαχία (1799), με συνέπεια τα ρωσικά συμφέροντα στη Μεσόγειο όχι μόνο να λάβουν σημαντική πρόοδο, αλλά και ν΄ ακολουθήσει η Συνθήκη Ανακωχής του Αγίου Παύλου τον ίδιο χρόνο, το 1799.
Αλλά και ο βασιλιάς της Νεάπολης ήγειρε αξιώσεις μετά την κατάργηση της Γαληνοτάτης Δημοκρατίας της Βενετίας, απαιτώντας την προσάρτηση των άλλοτε βενετικών κτήσεων ως ιστορικά νόμιμος κληρονόμος, αφού αποτελούσαν κτήσεις των προκατόχων του ηγεμόνων. Σ' αυτή όμως τη νέα κατάσταση, και η Αγγλία άρχισε ν΄ αναζητά βάσεις ώστε στη κατάλληλη στιγμή ν΄ ανακόψει με κάθε δυνατό τρόπο τη "ναπολεόντεια πλημμυρίδα". Και τελικά τη βρήκε στην πρώτη δυσφορία και αντίδραση των Επτανησίων, παρουσιαζόμενη ως νέα προστάτις "ελευθερώτρια". Επ' αυτού ακολούθησε η Προκήρυξη ναυάρχου Νέλσωνος προς τους Επτανησίους, τον Οκτώβριο του 1798.
Σημειώσεις.
Κατά την ημέρα της υπογραφής της συνθήκης φέρονται να παρουσιάστηκαν στο Γάλλο στρατηλάτη εκπρόσωποι Ελλήνων της Τεργέστης, οι οποίοι έλαβαν κάποιες υποσχέσεις από τον Βοναπάρτη, κάτι που αποτελεί όμως σκοτεινό ιστορικό σημείο. Τη συνάντηση αυτή μνημόνευσε και η γαλλική εφημερίδα "Moniteur" ("Παρατηρητής") στις 10 Ιουνίου 1798. Η είδηση αυτή επιβεβαιώνεται και από την αλληλογραφία του Άγγλου πράκτορα και γνωστού περιηγητή του ελλαδικού χώρου, Ληκ (Leake), ο οποίος έγραφε προς την κυβέρνησή του στις 25 Ιανουαρίου 1807:
Ίσως τότε οι Έλληνες αυτοί ή ο Αντώνιος Κορωνιός (κατά τον Α. Βακαλόπουλο) διαβίβασαν στον Βοναπάρτη προσωπική επιστολή του Ρήγα Φεραίου, μέσω του Γάλλου προξένου Μπρεσέ (Brechet). Γεγονός πάντως είναι πως όταν ο Βοναπάρτης μετέφερε ο ίδιος τη συνθήκη αυτή στο Παρίσι, και μέσα σε εορταστική ατμόσφαιρα την παρέδωσε στα μέλη του Διευθυντηρίου, στο λόγο του τόνισε τα εξής (κατά μετάφραση εποχής):
Η Πόλη.
Το Κάμπο Φόρμιο είναι η παλαιότερη και γνωστότερη ονομασία της βορειοδυτικής ιταλικής πόλης Καμποφόρμιντο (Campoformido) στην επαρχία Ούντινε, νοτιοδυτικά της πόλης Ούντινε.

</doc>
<doc id="61792" url="https://el.wikipedia.org/wiki?curid=61792" title="Φρανσουά Τρυφώ">
Φρανσουά Τρυφώ

Ο Φρανσουά Τρυφώ ("François Roland Truffaut", 6 Φεβρουαρίου 1932 - 21 Οκτωβρίου 1984) ήταν Γάλλος κριτικός, σκηνοθέτης, σεναριογράφος και ηθοποιός του κινηματογράφου, από τους πιο σημαντικούς εκπροσώπους του γαλλικού νέου κύματος.
Με τη βοήθεια του θεωρητικού του κινηματογράφου Αντρέ Μπαζέν, άρχισε να γράφει κριτικές στο περιοδικό "Cahiers du cinema", με το οποίο, μαζί άλλους συναδέλφους του, άνοιξαν τον δρόμο για το νέο κύμα και το μη εμπορικό κινηματογράφο. Με την μικρού μήκους ταινία του "Les Mistons" (1958), και θέμα την σεξουαλική αφύπνιση μιας ομάδας νεαρών, έθεσε στην πράξη τις θεωρίες του, τις οποίες συνέχισε στην ημιαυτοβιογραφική, μεγάλου μήκους ταινία του, "Τα 400 χτυπήματα" ("Les Quatres Cents Coups", 1959), μία γεμάτη ειλικρίνεια αλλά και ποίηση ταινία, που κέρδισε το βραβείο Σκηνοθεσίας στο Φεστιβάλ των Καννών, κάτι που τον καθιέρωσε ως τον κατ' εξοχήν ηγέτη του πρωτοεμφανιζόμενου νέου κύματος ("nouvelle vague"). Συνεχίζει την ιστορία του αγοριού από την πρώτη του ταινία με άλλες ταινίες. Το 1962 ένα μικρό επεισόδιο (Ο Έρωτας στα Είκοσι, 1962). Τότε ο Αντουάν Ντουανέλ (Ζαν-Πιερ Λεό) ερωτεύεται τη Κριστίν (Κλοντ Ζαντ) ("Κλεμμένα φιλιά", 1968]. Η Αντουάν και η Κριστίν παντρεύονται ("Παράνομο κρεβάτι", 1970). Ο Αντουάν και η Κριστίν διαζευγνύονται ("Η αγάπη το βάζει στα πόδια", 1979). Ο κύκλος είναι μοναδικός στην ιστορία του κινηματογράφου. Έτσι, ο Τρυφώ και ο Κλοντ Ζαντ προσλήφθηκαν και μετά την κινηματογράφηση το 1968.
Ακολούθησαν οι ταινίες "Πυροβολείτε τον Πιανίστα" (Tirez sur le pianiste, 1960), αναφορά αλλά και ανατροπή των γκανγκστερικών ταινιών, "Απολαύστε το κορμί μου" (Jules et Jim, 1961) γύρω από τις ιδιόμορφες σχέσεις ενός ερωτικού τριγώνου, "Φαρενάιτ 451" (Fahrenheit 451, 1966), εξαιρετική μεταφορά στην οθόνη του βιβλίου επιστημονικής φαντασίας του Ρέι Μπράντμπερι, που ο Τρυφώ γύρισε στην Αγγλία, "Η νύφη φορούσε μαύρα" (La mariée etait en noir, 1967), μία παραλλαγή του αμερικανικού φιλμ νουάρ, ταινίες που επέβαλαν τον Τρυφώ ως έναν ξεχωριστό και εντελώς πρωτότυπο δημιουργό.
Πολιτικές απόψεις.
Ο Τριφό δεν εξέφραζε ποτέ πολιτικές απόψεις μέσα από τις ταινίες του. Ακόμα και την περίοδο του Μάη του '68 ο Τρυφώ απέρριψε τον στρατευμένο και πολιτικοποιημένο κινηματογράφο και συνέχισε με το ξεκάθαρα δικό του στυλ. Σε μία συνέντευξή του το 1980 στο περιοδικό "Cahiers du Cinema" αναφέρει χαρακτηριστικά για τις πεποιθήσεις του τα εξής: "Πολιτικά οι ιδέες μου με οδηγούν προς την αριστερά. Αυτό όμως δεν εκφράζεται στις ταινίες μου, ίσως επειδή μου φαίνεται ότι βάζουν πολύ αίσθημα στην πολιτική, ενώ πιστεύω ότι δεν πρέπει να είναι κανείς στην αριστερά επειδή αυτό είναι συμπαθητικό και της μόδας, αλλά επειδή είναι πιο δίκαιο. Το σλόγκαν «όλα είναι πολιτική» δεν μ' αρέσει γιατί, αν όλα είναι πολιτική, τίποτα δεν είναι πολιτική".

</doc>
<doc id="61793" url="https://el.wikipedia.org/wiki?curid=61793" title="Τρυφώ Φρανσουά">
Τρυφώ Φρανσουά



</doc>
<doc id="61797" url="https://el.wikipedia.org/wiki?curid=61797" title="Πρίνος Τρικάλων">
Πρίνος Τρικάλων

Ο Πρίνος είναι χωριό του Δήμου Τρικκαίων, στο νομό Τρικάλων με πληθυσμό 454 κατοίκους, κατά την Ελληνική απογραφή 2011 .Βρίσκεται σε απόσταση 19 χλμ. από την πόλη των Τρικάλων. Στον Πρίνο υπάρχει πίστα για αγώνες μότο κρος, που αποτελεί πόλο έλξης για τους φίλους του αθλήματος. Έως το 1928 λεγόταν Τόσκεσι. Είναι χωριό στους πρόποδες του Κόζιακα και οι κάτοικοι του ασχολούνται κυρίως με αγροτικές καλλιέργειες.

</doc>
<doc id="61800" url="https://el.wikipedia.org/wiki?curid=61800" title="Κατάλογος ελληνικών πανεπιστημίων">
Κατάλογος ελληνικών πανεπιστημίων



</doc>
<doc id="61801" url="https://el.wikipedia.org/wiki?curid=61801" title="Κατάλογος ελληνικών Πανεπιστημίων">
Κατάλογος ελληνικών Πανεπιστημίων



</doc>
<doc id="61802" url="https://el.wikipedia.org/wiki?curid=61802" title="Δρέπανο">
Δρέπανο

Με την ονομασία Δρέπανο αναφέρονται τα παρακάτω.

</doc>
<doc id="61807" url="https://el.wikipedia.org/wiki?curid=61807" title="Άραξος">
Άραξος



</doc>
<doc id="61808" url="https://el.wikipedia.org/wiki?curid=61808" title="Φόρος προστιθέμενης αξίας">
Φόρος προστιθέμενης αξίας

Ο Φόρος Προστιθέμενης Αξίας (αρκτικόλεξο Φ.Π.Α., προφέρεται Φι-Πι-Α) είναι έμμεσος φόρος που επιβλήθηκε από το "Παράγωγο Δίκαιο" του Κοινοτικού Δικαίου στα κράτη μέλη της Ευρωπαϊκής Ένωσης. Παρόμοιος όμως φόρος υφίσταται και σε περίπου 30 κράτη εκτός Κοινότητας σε διάφορες ηπείρους. 
Ιστορία του Φ.Π.Α. στην ΕΕ.
Προκειμένου να υπάρξει μία ενιαία εναρμόνιση στην έμμεση φορολογία των κρατών-μελών της ΕΟΚ, το έτος 1957 διορίζεται από την Κομμισιόν (Ευρωπαϊκή Επιτροπή) μια ειδική επιτροπή φορολογικής εναρμόνισης με πρόεδρο τον καθηγητή Neumark. Η Επιτροπή Νιούμαρκ όπως καθιερώθηκε να λέγεται εξετάζοντας τις μέχρι τότε πρακτικές ανά τον κόσμο, μετά από πολλές συζητήσεις πρότεινε την κατάργηση όλων των εφαρμοζομένων εσωτερικών (εθνικών) σωρευτικών φόρων κύκλου εργασιών και την αντικατάστασή τους μ΄ ένα μόνο φόρο, τον Φ.Π.Α., που εφάρμοζε επιτυχώς την εποχή εκείνη η Γαλλία σε κάθε στάδιο συναλλαγής πάνω στη προστιθέμενη αξία.
Οι προτάσεις της Επιτροπής Νιούμαρκ τελικά έγιναν αποδεκτές και άρχισαν να υλοποιούνται στις 11 Απριλίου του 1967 με την έκδοση από το τότε Συμβούλιο Υπουργών των δύο πρώτων οδηγιών (ντιρεκτίβες), 62/227/ΕΟΚ και 67/228/ΕΟΚ, δια των οποίων και καθιερώθηκε ο Φ.Π.Α. ως κοινό σύστημα φόρου κύκλου εργασιών στα κράτη-μέλη. Αυτές καθιέρωσαν και τις αρχές του Φ.Π.Α. (αντικείμενα-πράξεις, υπόχρεους, συντελεστές, βεβαιώσεις κ.λπ.). Η εισαγωγή του Φ.Π.Α., βάσει των παραπάνω, ολοκληρώθηκε σταδιακά το 1973.
Αργότερα, 10 χρόνια μετά την έκδοση της 2ης οδηγίας, στις 11 Μαΐου του 1977 εκδόθηκε η 6η οδηγία (77/388/ΕΟΚ) η οποία συμπλήρωσε και ολοκλήρωσε κενά πρακτικής των δύο προηγουμένων επεκτείνοντας τον Φ.Π.Α. μέχρι και το λιανικό εμπόριο. Η οδηγία αυτή έπρεπε να τεθεί σε ισχύ από τις 1 Ιανουαρίου του 1978, πλην όμως δύο μόνο κράτη-μέλη, το Βέλγιο και το Ηνωμένο Βασίλειο είχαν συμμορφωθεί. Έτσι το Συμβούλιο Υπουργών με την 7η οδηγία (78/558/ΕΟΚ) παρέτεινε την προθεσμία εφαρμογής για ένα χρόνο ακόμη. Τελικά οι τελευταίες χώρες-μέλη, η Γερμανία και το Λουξεμβούργο εφάρμοσαν τον Φ.Π.Α. στις 1 Ιανουαρίου του 1980. 
Η 6η αυτή οδηγία είναι και η σπουδαιότερη κοινοτική πράξη βάσει της οποίας ρυθμίστηκε αρχικά ο Φ.Π.Α. ως κοινό φορολογικό σύστημα στην ΕΕ, αλλά και για όλες τις νεότερες συμπληρώσεις και τροποποιήσεις.
Ο ομοιόμορφος υπολογισμός του φόρου απ΄ όλα τα κράτη-μέλη καθώς και ο υπολογισμός ενός κοινού ποσοστού επ΄ αυτού αποτελούν τα βασικότερα στοιχεία στη χρηματοδότηση του κοινοτικού προϋπολογισμού, και αυτός είναι ο λόγος που παρακολουθείται ιδιαίτερα η εφαρμογή του στα κράτη-μέλη.
Καθιέρωση του Φ.Π.Α. στην Ελλάδα.
Στην Ελλάδα καθιερώθηκε την 1η Ιανουαρίου 1987 ύστερα από απόφαση του τότε υπουργού Οικονομικών Δημήτρη Τσοβόλα (νόμος 1642 της 21ης Αυγούστου 1986) με τρίχρονη καθυστέρηση (επρόκειτο να τεθεί σε εφαρμογή την 1η Ιανουαρίου 1984, όμως η Ελλάδα ζήτησε αναβολή για τεχνικού χαρακτήρα δυσκολίες) και ο συντελεστής του ήταν 6% για είδη λαϊκής κατανάλωσης, 18% για υπηρεσίες και 36% για είδη πολυτελείας. Για ένα μικρό χρονικό διάστημα η εφαρμογή του προκάλεσε αρρυθμία στην αγορά. Οι πρώτοι που πλήρωσαν τον φόρο, ήταν οι πελάτες των κέντρων διασκέδασης όπου γιόρτασαν το πρωτοχρονιάτικο ρεβεγιόν, με τον συντελεστή του 36%. 
Σήμερα ο Φ.Π.Α. ορίζεται από το Νόμο υπ'αριθμόν 2859 του 2000 (όπως ανακοινώθηκε στo ΦΕΚ Α' 248/07-11-2000 και σύμφωνα με την πιο πρόσφατη αναθεώρησή του) επίσης ως είδος έμμεσου φόρου που επιβάλλεται στις συναλλαγές σε ολόκληρη την ελληνική επικράτεια εκτός από την περιοχή του Αγίου Όρους και των υπαγομένων σ΄ αυτό.
Πρόκειται για φόρο κύκλου εργασιών και μετακυλίεται από τον κατά νόμο υπόχρεο στον αντισυμβαλλόμενο. Καταβάλλεται τμηματικά σε κάθε στάδιο συναλλαγής στην προστιθέμενη αξία και μετακυλίεται ολόκληρος στην τελική κατανάλωση. Με αυτόν τον τρόπο κάθε βαθμίδα παραγωγής ή συναλλαγής φορολογείται κατ' αποτέλεσμα μόνο ως προς το επιπλέον τίμημα που εισπράττει ο προμηθευτής, δηλαδή ως προς την αξία που προστίθεται στο αγαθό κατά την κάθε βαθμίδα επεξεργασίας του. Υπολογίζεται ουσιαστικά μόνο στην αξία η οποία προστίθεται από κάθε επιχείρηση, δηλαδή στη διαφορά μεταξύ αξίας παράδοσης των αγαθών και αξίας κτήσης τους. Γι' αυτό ονομάζεται και φόρος "προστιθέμενης" αξίας. Με τον Φ.Π.Α. το κράτος εισπράττει φόρο από κάθε συναλλαγή, ενώ από το 2006 και έπειτα επιβαρύνει και τις οικοδομικές εργασίες και υλικά.
Αντικείμενο του Φόρου.
Αντικείμενο του φόρου σύμφωνα με το άρθρο 2 του Κώδικα Φόρου Προστιθέμενης Αξίας είναι:
Η παράγραφος 2 του άρθρου 11 αναφέρει πως κατά παρέκκλιση από την παράγραφο 1, που ορίζει τι θεωρείται ενδοκοινοτική απόκτηση αγαθών, "δε θεωρείται" ενδοκοινοτική απόκτηση η κατά τις διατάξεις του άρθρου 2 (δηλαδή οι προαναφερθείσες διατάξεις σχετικά με το αντικείμενο του φόρου)απόκτηση αγαθών που πραγματοποιείται:
ή της μεταφοράς, δεν υπερβαίνει κατά την προηγούμενη διαχειριστική περίοδο το ποσό των 10.000 ευρώ και κατά την τρέχουσα διαχειριστική περίοδο δεν υπερβαίνει το ποσό αυτό
Αν πρόκειται για καινούργια μεταφορικά μέσα και προϊόντα που υπάγονται σε ειδικούς φόρους κατανάλωσης τότε θεωρείται ενδοκοινοτική απόκτηση. Τα πρόσωπα που εμπίμπτουν σε αυτή την περίπτωση μπορούν να επιλέγουν τη φορολόγησή τους, σύμφωνα με τις διατάξεις της παραγράφου 1(βλέπε ενδοκοινοτικές αποκτήσεις).
Το ειδικό καθεστώς των αγροτών (άρθρο 41) προβλέπει πως:
Υποκείμενα στο Φόρο Πρόσωπα.
Πρόσωπο υποκείμενο στο φόρο για σκοπούς Φ.Π.Α. θεωρείται:
Μη Υποκείμενα στο Φόρο Πρόσωπα.
Ένα πρόσωπο θεωρείται μη υποκείμενο στο φόρο για σκοπούς Φ.Π.Α. όταν:
Απαλλασσόμενα από το Φόρο Πρόσωπα.
Σύμφωνα με το άρθρο 22 του Κώδικα Φόρου Προστιθέμενης Αξίας, απαλλάσσονται από το φόρο προστιθέμενης αξίας στο εσωτερικό της χώρας:

</doc>
<doc id="61809" url="https://el.wikipedia.org/wiki?curid=61809" title="Άγιος Μάμας Λακωνίας">
Άγιος Μάμας Λακωνίας

Ο Άγιος Μάμας είναι κοινότητα του Δημοτικού Διαμερίσματος Ελίκας που ανήκει στο Δήμο Βοιών Λακωνίας. Σύμφωνα με την απογραφή του 2001 ο πληθυσμός του οικισμού φτάνει τους 48 κατοίκους.
Κύρια οικονομική δραστηριότητα των κατοίκων αποτελεί η παραγωγή ελαιολάδου, που συμπληρώνεται από δευτερεύουσες αγροτικές ασχολίες. Στην κοινότητα βρίσκεται η ομώνυμη εκκλησία του Αγίου Μάμα, καθώς και το εκκλησάκι της Αγίας Τριάδας.
Στις 2 Σεπτεμβρίου τελείται ο εορτασμός του Αγίου Μάμαντος και διοργανώνεται διήμερη πανήγυρη προς τιμή του Αγίου.

</doc>
<doc id="61810" url="https://el.wikipedia.org/wiki?curid=61810" title="Tori Amos">
Tori Amos



</doc>
<doc id="61812" url="https://el.wikipedia.org/wiki?curid=61812" title="Δήμος">
Δήμος

Δήμος ονομάζεται μία οντότητα της δημόσιας διοίκησης, η οποία στα περισσότερα κράτη αποτελεί τη βασική αυτοδιοικητική μονάδα και κατά κανόνα περιλαμβάνει μια πόλη ή κωμόπολη και τα γύρω χωριά της. Δεν είναι πάντως σπάνιο φαινόμενο να περιλαμβάνει μόνο κάποια συνοικία ή προάστιο μιας μεγαλούπολης, ή και αντίθετα μόνο χωριά μιας απομονωμένης ορεινής περιοχής ή ενός νησιού.
Ο θεσμός στην Ελλάδα.
Στην Ελλάδα ο δήμος αποτελεί "πρωτοβάθμιο Οργανισμό Τοπικής Αυτοδιοίκησης" (ΟΤΑ). Σε άλλες χώρες οι α΄ βάθμιοι ΟΤΑ αναφέρονται αδιακρίτως ως κοινότητες (π.χ. γαλλική "commune", ιταλική "comune", γερμανική "Gemeinde/Kommune" κλπ).
Η εδαφική περιφέρεια κάθε δήμου που συνιστάται με το Πρόγραμμα «Καλλικράτης» αποτελείται από τις εδαφικές περιφέρειες των συνενούμενων ΟΤΑ. Οι δήμοι και οι κοινότητες, που συνενώθηκαν με το ν.2539/1997, αποτελούν τοπικές κοινότητες του νέου δήμου που δημιουργήθηκε με τις διατάξεις του ν.3852/2010, εφόσον έχουν πληθυσμό μέχρι 2.000 κατοίκους και δημοτικές κοινότητες, εφόσον έχουν πληθυσμό μεγαλύτερο από 2.000 κατοίκους. Πηγή

</doc>
<doc id="61813" url="https://el.wikipedia.org/wiki?curid=61813" title="Βοσνία">
Βοσνία



</doc>
<doc id="61816" url="https://el.wikipedia.org/wiki?curid=61816" title="Ο Ψαράς (τοιχογραφία)">
Ο Ψαράς (τοιχογραφία)

Φυσιοκρατικό θέμα από τις κυκλαδικές τοιχογραφίες, Ο Ψαράς, όπως αποδόθηκε, τοποθετείται χρονικά στο 1650 Π.Κ.Ε./π.Χ. περίπου, δηλαδή κατά τη μετάβαση από τη ΜΚΙΙ στη ΜΚΙΙΙ και βρέθηκε στο 5ο δωμάτιο της Δ. Οικίας, στο Ακρωτήρι Θήρας. 
Περιγραφή.
Είναι ζωγραφική σε ασβεστοκονία με την τεχνική του "buon fresco", δηλαδή της νωπογραφίας και μετά την αποκατάστασή της έχει ύψος 147 εκ. Το θέμα του έργου είναι ένας νεαρός ψαράς με την ψαριά του και στο άνω τμήμα του έργου βλέπουμε απλό γραμμικό διακοσμητικό περίγραμμα κόκκινης και καστανής ώχρας. Η σύνθεση είναι ισορροπημένη και το έργο είναι επίσης δισδιάστατο, αν και ο καλλιτέχνης προσπαθεί να αποδώσει συστροφή του σώματος. Τα πόδια ξεχωρίζουν, αποδίδοντας αμυδρά την ιδέα του βάθους με τον τονισμό του αριστερού μηρού με μαύρη γραμμή στο περίγραμμα, κάτι που δεν τονίζεται εμφατικά στα χέρια.
Ο ψαράς είναι η κεντρική μορφή του θέματος και στα απλωμένα χέρια του απλώνονται δύο αρμαθιές ψάρια περασμένα σε σχοινί με έναν τρόπο που επιβιώνει ακόμη και σήμερα σε ερασιτέχνες ψαράδες. Κάτω από τα πόδια του απλώνεται το γαλάζιο χρώμα, αποδίδοντας πιθανώς τη θάλασσα και δίνοντας την εντύπωση πως ο ψαράς περπατά δίπλα στην ακτογραμμή. Η μορφή παρουσιάζεται ισορροπημένα στο κέντρο και εντελώς αποκαλυμμένη δίχως ίχνη κοσμημάτων, κάτι που υπονοεί την ενασχόληση με τη θάλασσα, πιθανώς με δίκτυα ή υποβρύχιο κυνήγι. Φέρει περιλαίμιο στη μορφή ενός σχοινιού πιθανώς, η χρηστικότητα του οποίου μας είναι άγνωστη.
Οι ανατομικές λεπτομέρειες του φύλου είναι διακριτές και επιβεβαιώνονται από τη χρήση της κόκκινης ώχρας, η οποία δημιουργεί ισχυρή αντίθεση με το λευκό του κονιάματος και φέρνει τη μορφή κυριαρχικά στο προσκήνιο. Τα ψάρια είναι πολλά και έχουν αποδοθεί με σχετικό ρεαλισμό, καθώς το γαλάζιο της ράχης δημιουργεί αντίθεση με το καστανό της κοιλιάς. Το αυτί της μορφής είναι πλήρως σχηματοποιημένο και το μάτι έχει επίσης την προοπτική του πτηνού. Όσον αφορά στο γαλάζιο χρώμα της κεφαλής, είχε κατ’ αρχήν προταθεί πως είναι σύμβολο θεότητας, καθώς αρκετοί θεοί της Μεσογείου απεικονίζονταν με γαλάζια μαλλιά ή γενειάδες. Ωστόσο, αργότερα ο καθ. Μαρινάτος συμπέρανε πως το γαλάζιο υποδηλώνει ξυρισμένο κεφάλι, στο οποίο έχουν μείνει απείρακτες δύο τούφες μαλλιά.
Θεματολογικές συσχετίσεις.
Θεματολογικά θα μπορούσαμε να συνδέσουμε το συγκεκριμένο θέμα με την εικονιστική διακόσμηση ενός πήλινου κυλινδρικού ποδιού ανεξακρίβωτου σκεύους. Το συγκεκριμένο έκθεμα του Εθνικού Αρχαιολογικού Μουσείου (1700. ΠΚΕ) έχει ως διακοσμητικό θέμα ψαράδες που κρατούν τα ψάρια από την ουρά. Έστω και αμυδρά διακρίνεται πάνω τους το κόκκινο χρώμα, ενώ οι μορφές έρχονται στο προσκήνιο με μια λεπτή μαύρη γραμμή στο περίγραμμά τους.

</doc>
<doc id="61822" url="https://el.wikipedia.org/wiki?curid=61822" title="Η Μυκηναία (τοιχογραφία)">
Η Μυκηναία (τοιχογραφία)

Σημαντικός εκπρόσωπος των μυκηναϊκών τοιχογραφιών Η Μυκηναία, όπως αποδόθηκε, τοποθετείται χρονικά στην Υστεροελλαδική ΙΙΙΒ και βρέθηκε ραγισμένη αλλά πλήρης στην «οικία του αρχιερέα», στην ακρόπολη των Μυκηνών. 
Περιγραφή.
Είναι ζωγραφική σε ασβεστοκονία ("buon fresco") και μετά την αποκατάστασή του το έργο έχει διαστάσεις 53Χ70 εκ. Το θέμα είναι μία γυναίκα, πιθανώς θεά, ενώ δεν έχει διασωθεί το περίγραμμά του. Το οπίσθιο τμήμα της κεφαλής λείπει, όπως και το σώμα της, από το ύψος του στήθους. Το έργο είναι δισδιάστατο αλλά εδώ, όπως και στον Ψαρά, ο καλλιτέχνης προσπαθεί να δώσει την αίσθηση της διάστασης μέσω της στροφής της κεφαλής σε προοπτική "profile", ενώ είναι σχηματοποιημένες οι αρθρώσεις των δακτύλων, γεγονός που συνηγορεί υπέρ της ύστερης χρονολόγησης. Επίσης, στο στήθος της γυναίκας αποδίδεται η αίσθηση του όγκου, με τη χρήση μαύρου λεπτού περιγράμματος.
Η λεπτομέρεια της αναδίπλωσης στο υποσιάγονο και οι αρθρώσεις των δακτύλων δείχνουν μια τάση για ρεαλισμό και απελευθέρωση από το κλασικό απεικονιστικό μοτίβο της γυναικείας κεφαλής. Το αυτί είναι σχηματοποιημένο, κατά τα πρότυπα μιας άλλης τοιχογραφικής απεικόνισης θεάς από την Τίρυνθα. Τα χρώματα που χρησιμοποιούνται είναι γαιώδη και περιλαμβάνουν κόκκινη και καστανή ώχρα, κίτρινο, μαύρο από κάρβουνο ή μαγγάνιο και γαλάζιο στο φόντο, ενώ το χρώμα του προσώπου και των χεριών είναι το συμβατικό λευκό. Φέρει κοσμήματα στα χέρια και περιδέραιο στο λαιμό, ενώ το βλέμμα είναι στραμμένο σε ένα περιδέραιο που κρατά η μορφή στο δεξί της χέρι, ενώ το μάτι, αν και περίτεχνα απεικονισμένο, διαθέτει επίσης την προοπτική του πτηνού. Το στήθος στην προκειμένη περίπτωση είναι σκεπασμένο με ένδυμα χρώματος κίτρινου, το οποίο επικαλύπτεται από κόκκινο περικόρμιο με λευκή διακοσμητική λωρίδα. Η θέση της θηλής τονίζεται με δύο μικρές κόκκινες στιγμές. Τα μαλλιά της συγκρατούνται με ταινία σε λευκό και κόκκινο, ενώ μπροστά από το αυτί πέφτει ελεύθερα ο κλασικός βόστρυχος.
Θεματολογικές συγκρίσεις.
Θεματολογικά θα μπορούσε κανείς να αναζητήσει κανείς ομοιότητες μεταξύ της συγκεκριμένης τοιχογραφίας και τις γυναικείες μορφές, πιθανώς θεές, που κοσμούν τις ζωφόρους της Τίρυνθας ή των Θηβών. Επίσης, Οι λεπτομέρειες των κοσμημάτων στρέφουν την προσοχή μας στη συλλογή περιδεραίων του Εθνικού Αρχαιολογικού Μουσείου.

</doc>
<doc id="61824" url="https://el.wikipedia.org/wiki?curid=61824" title="Βέροια Π.Α.Ε.">
Βέροια Π.Α.Ε.



</doc>
<doc id="61825" url="https://el.wikipedia.org/wiki?curid=61825" title="Πανσερραϊκός">
Πανσερραϊκός



</doc>
<doc id="61829" url="https://el.wikipedia.org/wiki?curid=61829" title="Αγροτικός Αστέρας">
Αγροτικός Αστέρας



</doc>
<doc id="61830" url="https://el.wikipedia.org/wiki?curid=61830" title="ΠΚΕ">
ΠΚΕ



</doc>
<doc id="61831" url="https://el.wikipedia.org/wiki?curid=61831" title="ΚΕ">
ΚΕ



</doc>
<doc id="61832" url="https://el.wikipedia.org/wiki?curid=61832" title="ΠΚΧ">
ΠΚΧ



</doc>
<doc id="61833" url="https://el.wikipedia.org/wiki?curid=61833" title="ΚΧ">
ΚΧ



</doc>
<doc id="61841" url="https://el.wikipedia.org/wiki?curid=61841" title="Οίκος της Τραστάμαρα">
Οίκος της Τραστάμαρα

Ο Οίκος της Τραστάμαρα (ισπανικά: "Casa de Trastámara") ήταν πλάγιος κλάδος του Οίκου της Ιβρέας. Ήταν βασιλική δυναστεία της Ιβηρικής χερσονήσου, η οποία κατά τον 14ο και 15ο αιώνα κατέλαβε διάφορα βασιλικά στέμματα της Νότιας Ευρώπης. Το όνομά της το οφείλει στην κομητεία της Τραστάμαρα. Το 1369 ο κόμης της Τραστάμαρα Ερρίκος κατέλαβε τον θρόνο της Καστίλης ως Ερρίκος Β΄. Ο γιος του Ιωάννης Α΄ νυμφεύτηκε την Ελεονώρα της Βαρκελώνης. Ο πρωτότοκος γιος του Ερρίκος Γ΄ τον διαδέχθηκε στην Καστίλη. Στο γειτονικό βασίλειο της Αραγωνίας, βασιλιάς ήταν ο αδελφός της Ελεονώρας, ο Ιωάννης Α΄, που απεβίωσε χωρίς άρρενα τέκνα. Ο αδελφός του Μαρτίνος που τον διαδέχθηκε, απεβίωσε το 1410 χωρίς επιζόντα νόμιμα τέκνα, έτσι τον διαδέχθηκε ο δευτερότοκος γιος της Ελεονώρας, ο Φερδινάνδος Α΄ ως βασιλιάς της Αραγωνίας. 
Στην Καστίλη τον Ερρίκο Γ΄ διαδέχθηκε ο γιος του Ιωάννης Β΄ και αυτόν ο γιος του Ερρίκος Δ΄. Όταν αυτός απεβίωσε οι ευγενείς, που είχαν αμφιβάλλει για την πατρότητα της κόρης του Ιωάννας, δεν τη δέχθηκαν ως βασίλισσα, αν και το αίτημά της το υποστήριζε ο σύζυγός της Αλφόνσος Ε΄ της Πορτογαλίας. Προτίμησαν την αδελφή του Ερρίκου Δ΄, την Ισαβέλλα, που την υποστήριζε ο σύζυγός της Φερδινάνδος Β΄ της Αραγωνίας.
Στην Αραγωνία και στη Σικελία τον Φερδινάνδο Α΄ διαδέχθηκε ο πρωτότοκος γιος του Αλφόνσος Ε΄, τον οποίο υιοθέτησε η Ιωάννα Β΄ βασίλισσα της Νάπολης, έτσι αργότερα κληρονόμησε το βασίλειό της. Δεν είχε όμως νόμιμα τέκνα και την Αραγωνία και τη Σικελία την κληρονόμησε ο αδελφός του Ιωάννης Β΄. Κληροδότησε μόνο το βασίλειο της Νάπολης στο νόθο γιο του Φερδινάνδο Α΄, αυτός στον πρώτο γιο του Αλφόνσο Β΄ και αυτός στον γιο του Φερδινάνδο Β΄. Αυτόν διαδέχθηκε ο θείος του Φρειδερίκος Α΄.
Ο Ιωάννης Β΄ της Αραγωνίας νυμφεύτηκε πρώτα τη Λευκή Α΄ βασίλισσα της Ναβάρρας, έτσι η Ναβάρρα κληρονομήθηκε στο πρώτο τέκνο του Κάρολο Δ΄, που απεβίωσε χωρίς απογόνους και ως εκ τούτου τον διαδέχθηκε η αδελφή του Λευκή Β΄, επίσης χωρίς απογόνους και αυτήν η αδελφή της Ελεονώρα. Στον γιο από το δεύτερο γάμο του Φερδινάνδο Β΄ κληροδότησε το βασίλειο της Αραγωνίας - Σικελίας. Ο Φερδινάνδος Β΄ νυμφεύτηκε τη 2η εξαδέλφη του, την προαναφερθείσα Ισαβέλλα της Καστίλης. Οι δύο "καθολικοί βασιλείς" ολοκλήρωσαν την ανάκτηση της Ιβηρικής από τους Μαυριτανούς. Η κόρη τους Ιωάννα κληρονόμησε και τα δύο βασίλεια, από την ένωση των οποίων δημιουργήθηκε η Ισπανία. Παντρεύτηκε τον Φίλιππο των Αψβούργων. Είναι οι γονείς του Καρόλου, αρχιδούκα της Αυστρίας, Ε΄ (quintus) βασιλιά της Γερμανίας και A΄ της Ισπανίας. Έτσι στην Ισπανία τον Οίκο των Τραστάμαρα διαδέχθηκε ο Οίκος των Αψβούργων.
Επίσης από το 1425 μέχρι το 1479 οι Τραστάμαρα κατείχαν το θρόνο της Ναβάρρας και από το 1442 μέχρι το 1501 κατείχαν το θρόνο της Νάπολης.
Η οικογένεια εξέλιπε με φυσικό τρόπο, όταν ο τελευταίος εκπρόσωπός της, Φερδινάνδος Β΄ της Αραγωνίας, απεβίωσε χωρίς να αφήσει άρρενες απογόνους. Τους διαδέχτηκαν οι Αψβούργοι, οι οποίοι είχαν συνδεθεί μαζί τους με γάμο. Η κόρη του Φερδινάνδου Β΄, η Ιωάννα ήταν η τελευταία ηγεμόνας από Ισπανικό Οίκο, καθώς οι μετέπειτα δυναστικοί Οίκοι ήταν μη ισπανικής καταγωγής.
Οι Τραστάμαρα γενικά άφησαν καλές εντυπώσεις στις περιοχές που κυβέρνησαν. Ενίσχυσαν τη βασιλική εξουσία, την αστική οικονομία και την ανάπτυξη των αστικών κέντρων και έδωσαν σημαντική ώθηση στη οικονομική πρόοδο των εδαφών τους. Παράλληλα όμως χαρακτηρίζονται από την έντονη προσκόλλησή τους στον καθολικισμό και τις διώξεις κατά των Εβραίων και των Μουσουλμάνων. Ο Φερδινάνδος Β΄ έμεινε στην ιστορία ως ο μεγαλύτερος διώκτης των Εβραίων μετά τον Χίτλερ.

</doc>
<doc id="61842" url="https://el.wikipedia.org/wiki?curid=61842" title="Οίκος των Τρασταμάρα">
Οίκος των Τρασταμάρα



</doc>
<doc id="61848" url="https://el.wikipedia.org/wiki?curid=61848" title="Βασίλης Μπουγιουκλάκης">
Βασίλης Μπουγιουκλάκης

Ο Βασίλης Μπουγιουκλάκης (22 Φεβρουαρίου 1944 - 31 Ιανουαρίου 1999) ήταν Έλληνας ηθοποιός.
Βιογραφικό.
Γεννήθηκε στον Πειραιά στις 22 Φεβρουαρίου του 1944 και πέθανε στη Νίκαια στις 31 Ιανουαρίου 1999. 
Απόφοιτος (1966) της Δραματικής Σχολής του Εθνικού Θεάτρου, ο Βασίλης Μπουγιουκλάκης δούλεψε στο θέατρο για 25 και πλέον χρόνια συνεργαζόμενος με Μινωτή, Καρέζη, Βλαχοπούλου, Χατζηχρήστο, Βέγγο κ.ά. Συνεργάστηκε επί μια 8ετία (1968-1974) με το Θέατρο Τέχνης του Κάρολου Κουν . Συμμετείχε στα έργα "Ονειρο καλοκαιρινής νύχτας" του Σαίξπηρ, "Κομμάτια και θρύψαλα" του Σκούρτη, "Πρόσωπα για βιολί και ορχήστρα" του Καμπανέλη κ.ά. Είχε παίξει σε πολλές ταινίες μαζί με το Σωτήρη Μουστάκα και άλλους ηθοποιούς. Είχε τον ρόλο του "Δημάρχου Χαρχούδα" στην παιδική ραδιοφωνική εκπομπή "«Εδώ Λιλιπούπολη»", την εποχή που ο Μάνος Χατζιδάκις ήταν Διευθυντής του κρατικού ραδιοσταθμού Τρίτο Πρόγραμμα. Το 1980 ίδρυσε παιδική σκηνή ανεβάζοντας το έργο της γυναίκας του, Λιάνας, "Το παράξενο όνειρο του Βασίλη". Το έργο παρουσιάστηκε στην Ελλάδα καθώς και στην ελληνική ομογένεια της Αμερικής, του Καναδά και της Ευρώπης.
Συμμετείχε σε κινηματογραφικές ταινίες και σειρές στην τηλεόραση. Παρουσίασε μεταξύ 1990-1992 την καθημερινή εκπομπή "Κάμερα αλήθεια" στο Κανάλι 29, με ρεπορτάζ από τις λαϊκές αγορές καθώς και την ραδιοφωνική εκπομπή "Μια σκελίδα σκόρδο" στο "Ράδιο Αθήνα". Όταν ο σταθμός μετατράπηκε σε "Κανάλι 5" διώχτηκε με αποτέλεσμα να ταλαιπωρηθεί οικονομικά και ψυχικά τα τελευταία χρόνια της ζωής του.
Πέθανε από εγκεφαλικό επεισόδιο και κηδεύτηκε στο νεκροταφείο της Νεάπολης στην Νίκαια. Είχε δύο γιους, τον Μάρκο και τον Νίκο.
Θεατρικές παραστάσεις.
Κατάλογος βασικών πληροφοριών θεατρικών παραστάσεων στις οποίες συμμετείχε ο Μπουγιουκλάκης, ως ηθοποιός.

</doc>
<doc id="61874" url="https://el.wikipedia.org/wiki?curid=61874" title="Τείχιο Φωκίδας">
Τείχιο Φωκίδας

Το Τείχιο είναι ορεινό χωριό του δήμου Δωρίδος σε υψόμετρο 580 μέτρων και έχει πληθυσμό 159 κατοίκους, σύμφωνα με την απογραφή του 2011. Μαζί με τη μονή Παναγίας Βαρνάκοβας και τις 16 μοναχούς της, συναποτελούν την Τοπική Κοινότητα Τειχίου της Δημοτικής Ενότητας Ευπαλίου, συνολικού πληθυσμού 175 κατοίκων.
Γεωγραφία.
Το Τείχιο βρίσκεται στα NΔ. του Νομού Φωκίδoς, ΒΔ. του Ευπαλίου και Δ. της μονής Παναγίας Βαρνάκοβας. Είναι κτισμένο στις ανατολικές πλαγιές της κορυφής Τούρλα (704 μ.) και στις βόρειες της κορυφής Βίγλα («Καστρί» 1.090 μ.) και απέχει 25 χλμ. από τη Ναύπακτο και 79 χλμ. από την Άμφισσα. Οι πιο πολλοί κάτοικοι είναι συνταξιούχοι και ασχολούνται συμπληρωματικά με τα αγροτικά, ενώ πολλοί λιγότεροι είναι καθεαυτού κτηνοτρόφοι. Τους καλοκαιρινούς μήνες ο πληθυσμός του χωριού αυξάνεται κατά πολύ.
Ιστορία.
Το Τείχιο βρίσκεται στην τοποθεσία της αρχαίας πόλης Τείχιον που την περίοδο του Πελοποννησιακού πολέμου, όπως αναφέρει ο Θουκυδίδης, κυριεύθηκε από τον Αθηναίο στρατηγό Δημοσθένη. Μαζί με την Ποτειδάνια (σημερινή ονομασία Κάμπος) και το Κροκύλειο (ίσως στο σημερινό χωριό Φιλοθέη), την εποχή αυτή υπήρξαν πόλεις της Αιτωλίας, αλλά επειδή βρίσκονταν πολύ κοντά στα σύνορα με τη δυτική Λοκρίδα, πιθανόν παλαιότερα να ήταν Λοκρικές.
Ονομασία.
Το χωριό παλιότερα είχε το όνομα Λυκοχώρι και αυτό προήλθε, σύμφωνα με μια άποψη, από τους λύκους που αφθονούσαν στην περιοχή ή σύμφωνα με άλλη άποψη από το όνομα κάποιου στρατηγού Λυκ που είχε καταλάβει το αρχαίο Τείχιο. Μετονομάστηκε σε «Τείχιον», σε αναφορά της αρχαίας ομώνυμης πόλης της Φωκίδας, το 1929 με το ΦΕΚ :40/1929
Αξιοθέατα.
Στο κέντρο του χωριού υπάρχει το παλιό Δημοτικό Σχολείο όπου στεγάζεται το Λαογραφικό Μουσείο Τειχίου που ιδρύθηκε το 1995. Το κτίσμα από το 1996 έχει χαρακτηριστεί ιστορικό διατηρητέο μνημείο γιατί "«... με τον περιβάλλοντα χώρο του στα όρια της ιδιοκτησίας, αποτελεί δείγμα σχολικού κτιρίου, συνδεδεμένο άμεσα με τις μνήμες των κατοίκων της περιοχής»". Εκεί επίσης, βρίσκεται το αρχοντικό του οπλαρχηγού της Επανάστασης του 1821 K. Παπαποστόλου κτισμένο το 1824 από τεχνίτες της Κωνσταντινούπολης το οποίο αναπαλαιώθηκε το 1997 και χαρακτηρίστηκε από το Υπουργείο Πολιτισμού ως ιστορικό διατηρητέο κτίριο αλλά και ο ναός της Κοίμησης της Θεοτόκου κτισμένος από πέτρα το 1898. Τα μονοπάτια της περιοχής γύρω από το Τείχιο είναι χαρακτηριστικά και ιδιαίτερης αισθητικής αξίας, γι΄ αυτό από το 2014 και μετά, διοργανώνεται κάθε χρονιά ο αγώνας ορεινού τρεξίματος TihioRace με τη συμμετοχή εκατοντάδων δρομέων και σημαντικών αθλητών δρόμου.

</doc>
<doc id="61887" url="https://el.wikipedia.org/wiki?curid=61887" title="Ολυμπιάδα">
Ολυμπιάδα

Η Ολυμπιάδα (373 π.Χ. - 316 π.Χ.) ήταν Ελληνίδα πριγκίπισσα των Μολοσσών της Ηπείρου, κόρη του Βασιλιά Νεοπτολέμου B´, σύζυγος του Βασιλιά των Μακεδόνων Φιλίππου Β´ και μητέρα του Μεγάλου Αλεξάνδρου των Μακεδόνων. 
Γεννήθηκε στη Αρχαία Πασσαρώνα το έτος 373 π.Χ., και μεγάλωσε στο Αρχαίο Όρραον.
Έζησε ως σύζυγος του Φιλίππου Β´ στην Πέλλα και στις Αιγές (σημερινή Βεργίνα).
Δολοφονήθηκε με λιθοβολισμό στην Πύδνα του Θερμαϊκού Κόλπου με εντολή του Κασσάνδρου (στρατηγού και επιμελητή του Μακεδονικού θρόνου) το έτος 316 π.Χ..
Βιογραφικό.
Ως ιστορική προσωπικότητα η Ολυμπιάδα έζησε στη σκιά δύο μεγάλων ιστορικών χαρακτήρων, του Φιλίππου Β´ και του γιου της, Μεγάλου Αλεξάνδρου. Όμως, δεν υστερούσε καθόλου σε δύναμη προσωπικότητας και η συμμετοχή ή η παρέμβασή της συνετέλεσαν σημαντικά στη διαμόρφωση πολλών ιστορικών γεγονότων της εποχής της. Ήταν η δευτερότοκη κόρη του Νεοπτόλεμου Β´, βασιλιά των Μολοσσών της Ηπείρου, και γεννήθηκε το 373 π.Χ. στην Πασσαρώνα (Νομός Ιωαννίνων), την πρωτεύουσα του βασιλείου των Μολοσσών. Η αδελφή της λεγόταν Τρωάδα. Το όνομα της, σύμφωνα με τον ιστορικό W. Heckel, ήταν Πολυξένη όταν ήταν παιδί, Μυρτάλη όταν παντρεύτηκε, και αργότερα μετονομάστηκε Ολυμπιάδα και Στρατονίκη. Το όνομα Ολυμπιάδα της δόθηκε, σύμφωνα με την παράδοση, ύστερα από την νίκη του Φίλιππου στους Ολυμπιακούς αγώνες του 356 π.Χ..
Εφηβική ηλικία.
Όταν ήταν έντεκα χρόνων, πέθανε ο πατέρας της Νεοπτόλεμος Β´ και το θρόνο πήρε ο θείος της, Αρύββας, ο οποίος παντρεύτηκε την ορφανή ανεψιά του και μεγαλύτερη αδελφή της, Τρωάδα, 16 ετών τότε. Ο ορφανός αδελφός της, Αλέξανδρος, ήταν τότε μόλις ενός έτους. Ήταν η εποχή που η Ήπειρος είχε απαλλαγεί από το πνεύμα της τοπικής περιχαράκωσης και βρίσκονταν σε αναγεννητική περίοδο σε όλους τους τομείς. Πιθανολογείται ότι ο Αρύββας με τη μικρή σύζυγό του Τρωάδα και την κουνιάδα του Μυρτάλη διέμεναν στην Αρχαία Αμβρακία του Ν. Άρτας και Αρχαίο Όρραον. Η Μυρτάλη - Ολυμπιάδα από τα παιδικά της χρόνια έτυχε ιδιαίτερης μόρφωσης πέρα από απλή μάθηση και γραφή. Νωρίς διακρίθηκε για το ανήσυχο και ανικανοποίητο πνεύμα της, τις μεταφυσικές της ανησυχίες και τη δίψα να μάθει περισσότερα για τα μυστήρια της ζωής και του θανάτου. Έμαθε τα ιερατικά μυστικά στο Μαντείο της Δωδώνης, το οποίο και υπηρέτησε για χρόνια, ενώ ήταν μυημένη και στα Βακχικά Μυστήρια. Ήταν ιέρεια των Καβειρίων Μυστηρίων της Σαμοθράκης, όπου και γνώρισε και ερωτεύτηκε τον Φίλιππο Β'.
Προσωπικότητα-Χαρακτήρας.
Υπήρξε η νόμιμη γυναίκα του Φιλίππου Β´ και μοναδική βασίλισσα των Μακεδόνων. Έζησε μαζί του είκοσι χρόνια (357 π.Χ.-337 π.Χ.). Ο Φίλιππος, βέβαια, σύμφωνα με τα κρατούντα της εποχής, πήρε πολλές γυναίκες (Αυδάτη, Φίλινα, Νικησίπολη, Μήδα, κ.α.) που δεν ήταν Μακεδόνισσες, εκτός της τελευταίας, της Κλεοπάτρας. Όταν μπήκε στη Μακεδονική αυλή, βρήκε από αυτές τη Φίλινα με το γιο της, Αρριδαίο, και τη θυγατέρα της Αυδάτης, Κυνάνη. Η Ολυμπιάδα ήταν η πιο μορφωμένη από όλες όσες παντρεύτηκε ο Φίλιππος και από όλες γενικά τις Μακεδόνισσες αρχόντισσες. Εξασκούσε μια απαράμιλλη γοητεία με την ομορφιά της, τη μόρφωση και τη σοβαρότητά της. Θυσίαζε πολλά για την ακόρεστη φιλαρχία της, εκτός από τη ζωή ή τη φήμη του γιου της, Αλέξανδρου, που αγαπούσε παθολογικά. Ο Πλούταρχος, ο οποίος έζησε πολλούς αιώνες αργότερα, τη χαρακτήριζε κακότροπη και ζηλιάρα. Επίσης, αναφέρει ότι εμφανιζόταν με εξημερωμένα φίδια. Αργότερα, λέγεται ότι η ίδια ομολόγησε στο σύζυγό της ότι ο Αλέξανδρος δεν ήταν γιος του, αλλά ότι τον είχε συλλάβει από ένα φίδι που εμφανίστηκε στον ύπνο της, το οποίο, σύμφωνα με το μύθο, ήταν ενσάρκωση του ίδιου του Δία, και ότι ο ίδιος ο Φίλιππος Β´ τη χώρισε και την έστειλε στην Ήπειρο, κατηγορώντας την για μοιχεία.
Ωστόσο, είχε πολλές αρετές, αρκετές από τις οποίες μετέδωσε στο γιο της, τον Αλέξανδρο Γ´. Στην πολυκύμαντη και ταραχώδη ζωή της συναντώνται μεγάλα προτερήματα και μεγάλα ελαττώματα. Ως αφοσιωμένη μητέρα, είχε τάξει τη ζωή της σε ένα μόνο σκοπό και τον υπηρετούσε με πάθος: πώς θα εξασφάλιζε για το γιο της τη διαδοχή του θρόνου της Μακεδονίας μέσα στη δίνη των μηχανορραφιών και δολοπλοκιών στην αυλή της Πέλλας. Και αυτό το ανυποχώρητο πάθος της υπονοούσε ο Φίλιππος, όταν, απαντώντας στο γιο του Αλέξανδρο, που χαρακτήριζε τη μητέρα του ως τη γενναιότερη απ' όλες τις Νηρηίδες, του είπε γελώντας: «όχι μόνο γενναιότερη, αλλά και πολεμικότερη, γιατί δεν σταματάει να με καυγαδίζει». Οι σχέσεις των δύο συζύγων έως τo 337 π.Χ., οπότε και η Μακεδόνισσα Κλεοπάτρα, ανεψιά του στρατηγού Άτταλου, ανυψώνεται ως ισότιμη και νόμιμη βασίλισσα, υπήρξαν κατά βάσιν αρμονικές, χωρίς να λείπουν κάποιες εκρήξεις. Ο Φίλιππος της εμπιστευόταν τη διακυβέρνηση του κράτους, όταν απουσίαζε στις συχνές και μακρόχρονες εκστρατείες του. Η Ολυμπιάδα είχε δημιουργήσει στην Αυλή δικό της κύκλο ευνοουμένων, που τους προστάτευε ακόμα και από τη στράτευσή τους και την αποστολή στα διάφορα μέτωπα.
Ο Μέγας Αλέξανδρος διακρινόταν για την αφοσίωση στη μητέρα του, παρά τον δύστροπο και αυταρχικό χαρακτήρα της. Όταν ο Αντίπατρος, που είχε μείνει τοποτηρητής στη Μακεδονία, έγραψε στον Αλέξανδρο, που βρισκόταν στην Ασία, ένα εκτενές γράμμα, γεμάτο παράπονα για την Ολυμπιάδα, ο Μέγας Αλέξανδρος είπε, αφού το διάβασε: "Δεν ξέρει ο Αντίπατρος ότι ένα μόνο δάκρυ της μητέρας μου αρκεί, για να σβήσει χίλιες τέτοιες επιστολές!".
Ίδρυση της Ηπειρωτικής Συμμαχίας.
Η Ολυμπιάδα ήταν προικισμένη με χαρίσματα μεγάλα, πράγματι ηγεμονικά. Μετά το θάνατο του αδελφού της, Αλέξανδρου Α της Ηπείρου, βασιλιά των Μολοσσών, εγκαταστάθηκε στην Ήπειρο και έγινε Αντιβασίλισσα και επίτροπος του ανήλικου εγγονού της, Νεοπτόλεμου Γ'. Στην Ήπειρο, ανέπτυξε πολιτική δράση ιστορικής σημασίας. Πλάτυνε το «κοινό των Μολοσσών» με την εισδοχή νέων Ηπειρωτικών φύλων και το μετονόμασε «Οι Σύμμαχοι των Απειρωτάν», ζωντανεύοντας έτσι το κλονισμένο γόητρο της δυναστείας των Αιακιδών. Η Συμμαχία αυτή διήρκεσε από το 336 π.Χ.-328 π.Χ. δηλαδή οκτώ χρόνια, στη συνέχεια δε, κυβέρνησε μόνη της το Βασίλειο των Μολοσσών της Ηπείρου για άλλα έντεκα (11) κατ άλλους συγγραφείς δεκατρία (13) χρόνια έως το 317 π.Χ. οπότε επέστρεψε στη Μακεδονία.
Θάνατος του Μεγάλου Αλεξάνδρου.
Η απροσδόκητη και θλιβερή αγγελία του θανάτου του γιου της Αλέξανδρου Γ´, το 323 π.Χ. στη Βαβυλώνα, τη συνέτριψε. Δε θέλησε ποτέ να δεχτεί πως ο Μέγας Αλέξανδρος πέθανε από φυσιολογικό θάνατο και θρηνούσε ακόμα που μάθαινε ότι έμενε άταφος στη Βαβυλώνα επί δύο χρόνια, εξαιτίας των άγριων αγώνων διαδοχής των στρατηγών του. Η οργή της μεγάλωσε, όταν ο Μακεδονικός στρατός της Ασίας αναγόρευσε βασιλιά τον διανοητικά καθυστερημένο γιο του Φιλίππου – από τη Φίλινα – ως Φίλιππο Αρριδαίο, τον οποίο παντρεύτηκε η φιλόδοξη κόρη της Κυνάνης, Ανταία Ευρυδίκη, για να εξυπηρετήσει τους φιλόδοξους σκοπούς της. Ο νεογέννητος γιος του Μεγάλου Αλέξανδρου και της Ρωξάνης, Αλέξανδρος Δ', αναγορεύτηκε συμβασιλιάς. Η αχαλίνωτη φιλοδοξία της Ευρυδίκης ανησυχούσε την Ολυμπιάδα, που φοβόταν για τη ζωή του εγγονού της. Έπεισε τη Ρωξάνη να καταφύγει στην Ήπειρο. Εκεί βρήκε προστασία και η κόρη του Φιλίππου Β´ και της Νικησίπολης, η Θεσσαλονίκη, για την οποία η Ολυμπιάδα έτρεφε αγάπη και στοργή, αφού την ανάθρεψε σαν δικό της παιδί, διότι είχε μείνει ορφανή είκοσι μόλις μέρες μετά τη γέννηση της.
Εκτέλεση.
Μετά τους εξοντωτικούς πολέμους των επιγόνων, ο Κάσσανδρος, υπ' αριθμόν ένα εχθρός της Ολυμπιάδας, έγινε κυρίαρχος στρατηγός στη Μακεδονία και ο Φίλιππος Αρριδαίος με την Ανταία Ευρυδίκη συμμάχησαν μαζί του και τον ανακήρυξαν επιμελητή του Μακεδονικού θρόνου. Η Ολυμπιάδα, βλέποντας να κινδυνεύουν τα συμφέροντα του εγγονού της, Αλεξάνδρου Δ', εγκαταλείπει την Ήπειρο και εκστρατεύει στη Μακεδονία. Σε σύγκρουση με τα στρατεύματα της Ευρυδίκης και του Αρριδαίου, οι τελευταίοι αιχμαλωτίζονται από τη γηραιά βασίλισσα και θανατώνονται άγρια. Ο Κάσσανδρος, απασχολημένος την εποχή εκείνη στην Αθήνα, κατευθύνεται εναντίον της Ολυμπιάδας, η οποία καταφεύγει στην οχυρωμένη παραθαλάσσια πόλη του Θερμαϊκού κόλπου Πύδνα, έχοντας μαζί της το μικρό Αλέξανδρο Δ´, τη Ρωξάνη, τη Θεσσαλονίκη και πολλούς πιστούς της. Μετά από επτάμηνη στενή πολιορκία και αφού η κατάσταση των πολιορκημένων έγινε αφόρητη (οι εγκλωβισμένοι αναγκάσθηκαν να σφάξουν και να φάνε έναν ελέφαντα δώρο του Μ.Αλεξάνδρου), η Ολυμπιάδα συνθηκολόγησε για να σώσει τον εγγονό της. Ο Κάσσανδρος, αθετώντας την υπόσχεσή του, έβαλε τους ανθρώπους του να τη σφάξουν – κατ' άλλους κάλεσε όλους τους εξαγριωμένους συγγενείς των δολοφονηθέντων από την Ολυμπιάδα, να τη λιθοβολήσουν, "αφήνοντας άταφο το πτώμα της να σαπίσει". Το Δεκέμβριο του 2019 ο καθηγητής Αθανάσιος Μπίντας ανακοίνωσε σε επιστημονική ημερίδα την ταυτοποίηση του Τάφου στον Τύμβο του Κορινού Πιερίας με την τελευταία κατοικία της Ολυμπιάδας. Το θέμα έλαβε και παγκόσμια διάσταση μέσα από τα ξένα δίκτυα Με την επιστημονική πρόταση του Αθανάσιου Μπίντα συμφωνεί και η αρχαιολόγος Λιάνα Σουβαλτζή. 

</doc>
<doc id="61889" url="https://el.wikipedia.org/wiki?curid=61889" title="Ηλυσιακός Α.Ο">
Ηλυσιακός Α.Ο



</doc>
<doc id="61896" url="https://el.wikipedia.org/wiki?curid=61896" title="Αντρίγια Μοχορόβισιτς">
Αντρίγια Μοχορόβισιτς



</doc>
<doc id="61897" url="https://el.wikipedia.org/wiki?curid=61897" title="Ντάλια">
Ντάλια

Η ντάλια (Dahlia) είναι γένος ανθοφόρων θαμνοειδών φυτών, ενδημικών του Μεξικού της Κεντρικής Αμερικής και της Κολομβίας. Περιλαμβάνει περίπου τριάντα είδη και ανθίζει κατά το καλοκαίρι και το φθινόπωρο. Αποτελεί το εθνικό λουλούδι στο Μεξικό. Οι Αζτέκοι καλλιεργούσαν τις ντάλιες για τροφή, τελετές και διακόσμηση. 
Το 1872 ένα κουτί με ρίζες ντάλιας εστάλη από το Μεξικό στην Ολλανδία. Από αυτές επέζησε μόνον ένα φυτό, από το οποίο παρήχθησαν κόκκινα λουλούδια με μυτερά πέταλα "Ντάλια του Χουάρες" ("Dahlia juarezii"). Από αυτά προήλθαν τα σημερινά υβρίδια ντάλιας. 
Μοντέρνες δημοφιλείς ποικιλίες:

</doc>
<doc id="61898" url="https://el.wikipedia.org/wiki?curid=61898" title="Άντριγια Μοχορόβισιτς">
Άντριγια Μοχορόβισιτς



</doc>
<doc id="61899" url="https://el.wikipedia.org/wiki?curid=61899" title="Christian ronaldo">
Christian ronaldo



</doc>
<doc id="61901" url="https://el.wikipedia.org/wiki?curid=61901" title="Ψυρρή">
Ψυρρή

Η μικρή συνοικία του Ψυρρή βρίσκεται στο ιστορικό κέντρο της Αθήνας και είναι μια από τις παλαιότερες συνοικίες της πόλης. Απλώνεται γύρω από την Πλατεία Ψυρρή ή Πλατεία Ηρώων, στην οποία οδηγούν οι πέντε σημαντικοί δρόμοι της συνοικίας: η οδός Μιαούλη, η οδός Καραϊσκάκη, η οδός Αγίων Αναργύρων, η οδός Αριστοφάνους και η οδός Αισχύλου.
Θέση συνοικίας.
Η συνοικία βρίσκεται στα βορειοδυτικά της Πλατείας Μοναστηρακίου. Έχει σχεδόν τετραγωνικό σχήμα και οριοθετείται: 
Η πλατεία Μοναστηρακίου βρίσκεται ακριβώς απέναντι από την νοτιοανατολική γωνία της συνοικίας, στην συμβολή των οδών Αθηνάς και Ερμού, ενώ η Πλατεία Αγίων Ασωμάτων και το Θησείο στην νοτιοδυτική της γωνία. Η Βαρβάκειος Αγορά βρίσκεται κοντά στο βορειοανατολικό άκρο του Ψυρρἠ, ενώ η Πλατεία Κουμουνδούρου σε μικρή απόσταση από την οδό Σαρρή, προς τα βορειανατολικά.
Αξίζει ωστόσο να σημειωθεί πως μέχρι και τα Οθωμανικά χρόνια η συνοικία ήταν σημαντικά μεγαλύτερη, καθώς περιλάμβανε και ολόκληρη την περιοχή που σήμερα είναι γνωστή ως "Μοναστηράκι", φτάνοντας μέχρι το Θησείο και τα όρια της Πλάκας. Μετά τη διάνοιξη της οδού Ερμού το 1835 σύμφωνα με το σχέδιο πόλης που εκπόνησαν οι αρχιτέκτονες Σταμάτης Κλεάνθης και Έντουαρτ Σάουμπερτ το 1833, το Ψυρρή αποκόπηκε από το νότιο τμήμα του, το οποίο τελικά εθεωρήθη ξεχωριστή συνοικία.
Ιστορία.
Πρώτη αναφορά.
Πρώτη φορά το Ψυρρή αναφέρεται στο βιβλίο του Γάλλου γιατρού Ζακόμπ Σπον με τίτλο "Ταξίδι σε Ιταλία, Δαλματία, Ελλάδα και Ανατολή" το 1678, στο οποίο παρουσιάζεται ως ένα από τα οκτώ πλατώματα της Αθήνας. Η ετυμολογία της ονομασίας της συνοικίας δεν έχει απόλυτα εξακριβωθεί. Πιθανότατα η λέξη Ψυρρή(ς) σημαίνει Ψαριανός και προέρχεται από τις παλαιότερες ονομασίες της νήσου των Ψαρών. 
Γνωστοί κάτοικοι.
Κατά τη διάρκεια της Τουρκοκρατίας ο λόρδος Βύρων διέμεινε στην οικία του υποπροξένου της Αγγλίας Θεόδωρου Μακρή, όπου και γνώρισε την Θηρεσία Μακρή, την οποία και ερωτεύτηκε. Εκείνη την εποχή υπήρχε και το αρχοντικό του Κυριάκου Πιττάκη, του μετέπειτα διάσημου για τις ανασκαφές στην Ακρόπολη αρχαιολόγου. Μετά την απελευθέρωση, στην περιοχή εγκαταστάθηκαν διάφορες αρχοντικές οικογένειες όπως αυτή του ηγεμόνα της Ουγγροβλαχίας Ιωάννη Καρατζά. Ένας από τους διασημότερους κατοίκους του Ψυρρή ήταν και ο Αλέξανδρος Παπαδιαμάντης. Στην συνοικία κατοίκησε για πάνω απο 20 χρόνια και γι' αυτό του δόθηκε το προσωνύμιο ο "Ερημίτης του Ψυρρή".
Οι «κουτσαβάκηδες».
Απο το 1870 το Ψυρρή είχε μετατραπεί σε μια από τις πιο επικίνδυνες περιοχές της Αθήνας. Αιτία ήταν οι διαβόητοι "κουτσαβάκηδες", δηλαδή οι διάφοροι μάγκες που ζούσαν μέσα στην παρανομία. Οι κουτσαβάκηδες λήστευαν και πολλές φορές δολοφονούσαν εμπόρους με αποτέλεσμα να δημιουργούν μεγάλο φόβο στους περαστικούς. Το σοβαρότερο περιστατικό συνέβη την Ανάσταση του 1847 όταν κάτοικοι της περιοχής προκάλεσαν καταστροφές στο σπίτι του Ισπανοεβραίου τυχοδιώκτη Δαυίδ Πατσίφικο (Άγγλου υπηκόου και πρώην Προξένου της Πορτογαλίας) γιατί τόλμησε να προσβάλει το έθιμο της περιφοράς του Επιταφίου μετά το οποίο ακολουθούσε τότε το "κάψιμο του Ιούδα" ή "κάψιμο του Εβραίου" δηλ. η καύση αχυρένιου ομοιώματος του Ιούδα. Στη συνέχεια ακολούθησε διπλωματικό επεισόδιο, με αφορμή αυτή την καταστροφή, γεγονός που έμεινε γνωστό με τον τίτλο Παρκερικά. Τελικά η δράση των κουτσαβάκηδων έληξε απότομα τον Δεκέμβριο του 1893, όταν ο τότε αστυνομικός διευθυντής Αθηνών-Πειραιώς Δημήτριος Μπαϊρακτάρης μέσα σε έναν μήνα κατάφερε να συλλάβει τους κακοποιούς της περιοχής.
Σήμερα.
Στην εποχή μας, η συνοικία του Ψυρρή είναι μία γραφική και ιστορική γειτονιά γεμάτη μαγαζιά, εστατόρια/μεζεδοπωλεία και μπαρ. Παρ' όλα αυτά γενικά θεωρείται υποβαθμισμένη και αντιμετωπίζει ακόμη προβλήματα εγκληματικότητας, ιδιαίτερα στο βόρειο τμήμα της, αποτελώντας μια θλιβερή εξαίρεση στο ιστορικό κέντρο της Αθήνας. 
Λαογραφία.
Η πλατεία του Ψυρρή λέγεται πλατεία Ηρώων από τα ονόματα των οδών που καταλήγουν σ' αυτή. Στην παλιά Αθήνα, προπολεμικά, η ονομασία αυτή αποδίδονταν σκωπτικά στους "ήρωες", εννοώντας τους κουτσαβάκηδες, της εποχής, που συγκεντρώνονταν σ' αυτή.
Στην βορειοδυτική πλευρά της πλατείας Ηρώων ανεγέρθηκε το 1912 επί δημαρχίας Σπύρου Μερκούρη το Α' Υγειονομικό Κέντρο, στο οποίο σήμερα στεγάζονται δημοτικές υπηρεσίες του 3ου διαμερίσματος της Αθήνας.

</doc>
<doc id="61902" url="https://el.wikipedia.org/wiki?curid=61902" title="Κέντρο Υγείας">
Κέντρο Υγείας

Το Κέντρο Υγείας είναι νοσηλευτική μονάδα πρωτοβάθμιας υγειονομικής περίθαλψης στις κυριότερες πόλεις (Έδρες Δήμων) των Νομών της Ελλάδας. Ξεκίνησαν να κατασκευάζονται επί υπουργείας Γεννηματά την δεκαετία 1981-90 (στα πλαίσια του Εθνικού Συστήματος Υγείας) και συντέλεσαν στην βελτίωση της υγειονομικής περίθαλψης στην περιφέρεια και στην εν μέρει αποσυμφόρηση των νοσοκομείων των πόλεων. Το πρώτο Κέντρο Υγείας ιδρύθηκε στο Τσοτύλι και το δεύτερο στη Νεάπολη Κοζάνης. Εφημερεύουν σε 24ωρη βάση, διαθέτουν ειδικευμένους ιατρούς, ιατρικά εργαστήρια ασθενοφόρα για μεταφορά ασθενών και παρέχουν νοσηλεία σε διαμορφωμένους θαλάμους.

</doc>
<doc id="61904" url="https://el.wikipedia.org/wiki?curid=61904" title="Περιπέτεια (κόμικς)">
Περιπέτεια (κόμικς)

Το Περιπέτεια είναι εβδομαδιαίο περιοδικό που περιέχει επανεκδόσεις των κόμικς "Όμπραξ", "Λοχαγός Μαρκ", και "Μπλεκ". Κυκλοφόρησε για πρώτη φορά το 1983 από τις εκδόσεις Ανεμοδουρά.
Η πρώτη περίοδος έκδοσης του ολοκληρώθηκε το 1989. Εν συνεχεία, τα τεύχη που ακολούθησαν παρουσιάσθηκαν και σε μηνιαίους τόμους των 3 τευχών (ή κάποιες φορές των 4) που συνεχίζουν να εκδίδονται από τον Μάιο του 1992.
Εκδόθηκαν επίσης και "έξτρα τόμοι Μαρκ" (δέκα έως το καλοκαίρι του 2007), όπως και τόμοι "Προσφοράς" (τετράτευχοι), με εναλλαγή ιστοριών του Μαρκ και του Όμπραξ (δεκατρείς έως το καλοκαίρι του 2008). 
Το 1994 κυκλοφόρησε ένα ιδιαίτερο τεύχος που χαρακτηρίσθηκε ως «"προσφορά του περιοδικού Περιπέτεια"», σε μεγαλύτερη διάσταση με τίτλο «η ιστορία του λοχαγού Μαρκ» το οποίο είναι ανατύπωση του υπ’αριθμόν 100 τεύχους της Ιταλικής έκδοσης, (“"La storia del comandante Mark"”).
Το εβδομαδιαίο αυτό περιοδικό συνέχισε έως και το 2010 (για 27ο έτος) την έκδοσή του στην Ελλάδα ως «Συλλεκτικό τεύχος Μαρκ» (με επιχρωματισμένες εικόνες), ανακυκλώνοντας εδώ και χρόνια (ήδη βρισκόμαστε στη δ’ ανατύπωση) αποκλειστικά τις ιστορίες του "λοχαγού ΜΑΡΚ", οπότε και ολοκλήρωσε τον εκδοτικό του κύκλο. 
Από τις Εκδόσεις Μικρός Ήρως, στις 30 Ιουλίου 2017, κυκλοφόρησε το Μαρκ #1, με μία ακόμα ανατύπωση της ιστορίας "Ο Πόλεμος Της Ανεξαρτησίας" και με συμπλήρωμα δύο ιστορίες Κοκομπίλ, ως ένθετο στην εφημερίδα Ελεύθερος Τύπος.

</doc>
<doc id="61905" url="https://el.wikipedia.org/wiki?curid=61905" title="Εθνική συνείδηση">
Εθνική συνείδηση



</doc>
<doc id="61906" url="https://el.wikipedia.org/wiki?curid=61906" title="Εικονοστοιχεία">
Εικονοστοιχεία



</doc>
<doc id="61907" url="https://el.wikipedia.org/wiki?curid=61907" title="Επαρχία Σελίνου">
Επαρχία Σελίνου

Η Επαρχία Σελίνου ήταν μονάδα τοπικής διοίκησης του νομού Χανίων. Βρίσκεται στο νοτιοδυτικό τμήμα του Νομού και συνόρευε Βόρεια με την Επαρχία Κισσάμου, βορειοανατολικά με την Επαρχία Κυδωνίας και ανατολικά με την Επαρχία Σφακίων. Νότια βρέχεται από το Λιβυκό πέλαγος και δυτικά από τη Μεσόγειο θάλασσα. Περιελάμβανε τους Δήμους Καντάνου, δήμος Ανατολικού Σελίνου, Πελεκάνου και την Κοινότητα Γαύδου.
Πρωτεύουσα της επαρχίας ήταν η Κάντανος στο κέντρο της επαρχίας, με μεγάλο αριθμό Βυζαντινών Εκκλησιών του 14ου και 15ου αιώνα. Άλλες κωμοπόλεις και χωριά είναι η Παλαιόχωρα στις ακτές του Λιβυκού πελάγους το κυριότερο τουριστικό θέρετρο με το κάστρο Σέλινο, η Κουντούρα με τα πολλά θερμοκήπια, η Σούγια με την όμορφη παραλία, τα Τεμένια με τις ιαματικές πηγές, το Ροδοβάνι, ο Καμπανός κ.α. 
Η οικονομία της επαρχίας στηρίζεται στην γεωργία (θερμοκηπιακές καλλιέργειες κυρίως στην Κουντούρα και ελιές στο εσωτερικό), την κτηνοτροφία (αιγοπρόβατα) και τον τουρισμό. Κυριότερο τουριστικό θέρετρο με ικανοποιητικό αριθμό μικρών και μεσαίων τουριστικών μονάδων, εστιατόρια, μπαρ, ντίσκο κ.α. είναι η Παλαιόχωρα που είναι και η μεγαλύτερη σε πληθυσμό κωμόπολη και ακολουθεί η μικρότερη κωμόπολη Σούγια. Υπάρχουν παραλίες στην πλευρά του Λιβυκού Πελάγους. Στις παραλίες δυτικά της Παλαιόχωρας βρίσκονται κέδροι, ένα δέντρο που ευδοκιμεί μόνο στη νότια Κρήτη και την Αφρική.

</doc>
<doc id="61908" url="https://el.wikipedia.org/wiki?curid=61908" title="Λεκανοπέδιο">
Λεκανοπέδιο

Το λεκανοπέδιο είναι έκταση που μοιάζει με λεκάνη, όπως περιγράφει το όνομά του. Η έκταση αυτή μπορεί να είναι μικρή ή μεγάλη και περιβάλλεται από βουνά. Γνωστά λεκανοπέδια είναι το λεκανοπέδιο Παρισιού και της Ακουιτανίας όπου γίνεται μεικτή καλλιέργεια. Το λεκανοπέδιο του ποταμού Αμαζονίου. Είναι το μεγαλύτερο λεκανοπέδιο στον κόσμο. Καλύπτει την μισή περίπου έκταση της Βραζιλίας. Η περιοχή αυτή είναι γνωστή και με το όνομα Αμαζονία.

</doc>
<doc id="61912" url="https://el.wikipedia.org/wiki?curid=61912" title="Γλαράκη">
Γλαράκη



</doc>
<doc id="61913" url="https://el.wikipedia.org/wiki?curid=61913" title="Γεώργιος Γλαράκης">
Γεώργιος Γλαράκης

Ο Γεώργιος Γλαράκης (1789-1855) ήταν Έλληνας λόγιος, ιατρός, φιλόσοφος και πολιτικός, εκλεγμένος πληρεξούσιος σε τρεις εθνοσυνελεύσεις, αρκετές φορές υπουργός και κρατικός λειτουργός σε πολλές θέσεις του νεοσύστατου ελληνικού κράτους.
Βιογραφικά στοιχεία.
Πρώτα χρόνια.
Γεννήθηκε στη Χίο και ο πατέρας του ήταν ιερέας. Φοίτησε στη σχολή της Χίου όπου αργότερα δίδαξε και ο ίδιος μαθηματικά και φυσική και στη συνέχεια εργάστηκε στην Κωνσταντινούπολη ως εμποροϋπάλληλος παρακολουθώντας συγχρόνως πανεπιστημιακά μαθήματα. Με την οικονομική ενίσχυση της κοινότητας της Χίου πήγε στο Γκέτινγκεν όπου σπούδασε ιατρική και αναγορεύθηκε διδάκτορας και έπειτα εγκαταστάθηκε στη Βιέννη όπου έκανε πρακτική άσκηση σε νοσοκομεία. Εκεί συνδέθηκε με τον κύκλο των Ελλήνων λογίων και συνεργάστηκε για λίγο στο περιοδικό "Ερμής ο Λόγιος". Το 1820 επέστρεψε στην Ελλάδα και άρχισε να ασκεί το ιατρικό επάγγελμα διδάσκοντας παράλληλα στη "Σχολή της Χίου". 
Επανάσταση και περίοδος Καποδίστρια.
Πήρε μέρος στην επανάσταση και το 1822 στάλθηκε στην πρώτη γενική κυβερνητική έδρα στην Κόρινθο για να εξασφαλίσει βοήθεια για τη Χίο, δεν μπόρεσε όμως να επιστρέψει στο νησί καθώς μεσολάβησε η σφαγή. Στη συνέλευση του Άστρους ήταν υπεύθυνος για την σύνταξη του καταστατικού χάρτη μαζί με τον Αλέξανδρο Μαυροκορδάτο και τον Στέφανο Κανέλλο. Στη συνέχεια ανέλαβε γενικός γραμματέας του υπουργείου εσωτερικών και επί Ανδρέα Ζαΐμη γενικός γραμματέας της κυβέρνησης. 
Με την άφιξη του Καποδίστρια διορίστηκε υπουργός εξωτερικών και ναυτικών και το 1832 έγινε νομάρχης Αχαΐας.Διετέλεσε μέλος της Επιθεωρητικής Επιτροπής του σχεδίου αναθεώρησης του «Προσωρινού Πολιτεύματος της Ελλάδας» (Απρίλιος 1823), γενικός γραμματέας του υπουργείου Εσωτερικών (Απρίλιος 1823-Μάιος 1825) και επικεφαλής του ίδιου υπουργείου (Μάιος 1825-Αύγουστος 1826), μετά το θάνατο του Γρηγορίου Παπαφλέσσα, γενικός γραμματέας της Διοικητικής Επιτροπής της Ελλάδας (Αύγουστος 1826-Απρίλιος 1827), πληρεξούσιος στην Γ' Εθνοσυνέλευση Τροιζήνας του 1827, μέλος της Επιτροπής Συντάξεως του Πολιτικού Συντάγματος της Ελλάδας (1827), γενικός γραμματέας της Αντικυβερνητικής Επιτροπής της Ελλάδας (Απρίλιος-Μάιος του 1827), γραμματέας της Επικρατείας επί των Εξωτερικών και των Ναυτικών (Μάιος 1827-Ιανουάριος 1828), μέλος του Συμβουλίου περί Συμβιβασμού (1827-1828), υγειονόμος Αίγινας, ιατρός του εκεί ορφανοτροφείου και διοικητής Πόρου τη διετία 1828-1830, και πάλι γραμματέας της Επικρατείας επί των Εξωτερικών και του Εμπορικού Ναυτικού από τις 8 Ιουλίο του 1831 μέχρι τις 25 Ιανουαρίου του 1833 και πληρεξούσιος Παροίκων Χίου στην Ε' Εθνική Συνέλευση (1831-1832).•Έλληνας, λόγιος, γιατρός, φιλόσοφος, πολιτικός
Περίοδος βασιλείας.
Μετά την εγκαθίδρυση της βασιλείας διετέλεσε νομάρχης Αχαΐας και 'Ηλιδας ,1835 (1836) , και Διοικητής Μεσσηνίας και Βοιωτίας.Το 1837 χρημάτισε υπουργός εσωτερικών δημοσίας εκπαιδεύσεως &amp; εκκλησιαστικών, οπότε έλαβε διοικητικά και νομοθετικά μέτρα για τη δίωξη της ληστείας που βρισκόταν σε έξαρση και πρωτοστάτησε στην ίδρυση του πανεπιστημίου, στις τελευταίες ημέρες της Κυβέρνησης Ρούντχαρτ και στην Κυβέρνηση του Όθωνος που διαδέχθηκε την κυβέρνηση Ρούντχαρτ.
Θεωρούνταν ένας από τους ηγέτες του Ρωσικού κόμματος, μαζί με τους Θεόδωρο Κολοκοτρώνη, Ανδρέα Μεταξά και Μιχαήλ Σούτσο. Σε μυστική έκθεσή του ο Γάλλος πρέσβης Πισκατορύ τον χαρακτήρισε ως εμπαθή και επικίνδυνο ρωσόφιλο. Με την αποκάλυψη της ύπαρξης της "Φιλορθοδόξου Εταιρίας" απομακρύνθηκε από τα δημόσια αξιώματα, καθώς η εταιρία αυτή θεωρήθηκε αντικαθεστωτική. Από το 1839 έως το 1843 έζησε στην Αθήνα όπου εργάστηκε ως γιατρός. Το 1847 διετέλεσε υπουργός εξωτερικών σε ανασχηματισμό της Κυβέρνηση Ιωάννη Κωλέττη και το 1849, στην κυβέρνηση Κωνσταντίνου Κανάρη, υπουργός εσωτερικών. Χρημάτισε πληρεξούσιος στην Εθνική Συνέλευση της 3ης Σεπτεμβρίου (1843) και στη συνέχεια γερουσιαστής (1845-1855). Την περίοδο 1848-1855 διετέλεσε πρόεδρος της αρχαιολογικής εταιρείας.
Πρόσθετες πληροφορίες.
Με δική του εισήγηση ως γραμματέα (υπουργού)  εκκλησιαστικών και δημοσίου εκπαιδεύσεως καθιερώθηκε το 1838 ο "ετήσιος εις το διηνεκές"  εορτασμός της 25ης Μαρτίου ως εθνικής επετείου της επανάστασης του 1821.Για τις εθνικές υπηρεσίες του κατατάχθηκε στην Α' τάξη των Πολιτικών Αγωνιστών και τιμήθηκε με το Αργυρούν Αριστείον του Αγώνος και τον Ταξιάρχη του Τάγματος του Σωτήρος.
Στην Πάτρα, στην Άνω Πόλη, στο τέρμα της οδού Παλαιών Πατρών Γερμανού (αρ. 184) στην  περιοχή  Ταμπάχανα - που λεγεται και συνοικία  Γλαράκη - ανεγέρθηκε προς τιμή του το 1931 και φέρει το όνομά του, το πρώτο σχολικό συγκρότημα δημοτικών (8ο-9ο Δημοτικά σχολεία) σε έκταση που ανήκε στην οικογένεια Γλαράκη (κτήμα Γλαράκη) που την παραχώρησε για αυτό τον σκοπό 

</doc>
<doc id="61916" url="https://el.wikipedia.org/wiki?curid=61916" title="Κωνσταντίνος Μπρουμίδης">
Κωνσταντίνος Μπρουμίδης

Ο Κωνσταντίνος Μπρουμίδης ("Constantino Brumidi", Κονσταντίνο Μπρουμίντι)(1805-1880) γεννήθηκε στην Ιταλία από Έλληνα πατέρα και Ιταλίδα μητέρα και ήταν ζωγράφος.
Βιογραφία.
Το 1854 μετανάστευσε στις ΗΠΑ για να ζωγραφίσει επί 25 ολόκληρα χρόνια τον εσωτερικό χώρο της Ροτόντας του Αμερικανικού Καπιτωλίου. Οι τοιχογραφίες του υπάρχουν μέχρι και σήμερα. Τον Απρίλιο του 2007, η Αμερικάνικη κυβέρνηση διοργάνωσε τελετή για να τιμήσει τη συμπλήρωση των 200 χρόνων από την ημέρα της γεννήσεώς του. «Η τέχνη του είναι μια συμβατική ιταλική τέχνη των μέσων του 19ου αιώνα.»
Ο Κωνσταντίνος ήταν γιος του Σταύρου Μπρουμίδη από τα Φιλιατρά, ο οποίος έφυγε για την Ιταλία λίγο πριν ή λίγο μετά τα Ορλωφικά (1770), για να αποφύγει τους διωγμούς των Τούρκων, και της Ιταλίδας Anna Bianchini. Γεννήθηκε στη Ρώμη το 1806. Σε πολύ μικρή ηλικία έδειξε το σπάνιο ταλέντο του. Σε ηλικία 13 ετών γράφτηκε στην Ακαδημία του Αγίου Λουκά της Ρώμης. Αργότερα μαθήτευσε δίπλα στον σπουδαίο Αντόνιο Κανόβα και τον Μπερτέλ Τόρβαλντσεν. Παρακολούθησε επίσης μαθήματα τέχνης σε διάφορα μουσεία και μαθήτευσε δίπλα σε διακεκριμένους ζωγράφους, που δημιουργούσαν  τοιχογραφίες. Έτσι, μαζί με άλλους ζωγράφους, ανέλαβε την αποκατάσταση των τοιχογραφιών του Ραφαήλ στο Βατικανό. Την ίδια εποχή φιλοτέχνησε την προσωπογραφία του Πάπα Πίου Θ’. Οι αναταραχές και η τεταμένη πολιτική κατάσταση στην Ιταλία όμως, τον ανάγκασαν, να μεταναστεύσει στις Η.Π.Α. (1852).
Εκεί, σε πολύ σύντομο διάστημα, έγινε γνωστός, απέκτησε την Αμερικανική υπηκοότητα και ξεκίνησε, να ζωγραφίζει εικόνες σε εκκλησίες.
Αυτό βέβαια, που τον έκανε διάσημο ήταν η τοιχογράφηση του Καπιτώλιου της Ουάσινγκτον, στον τεράστιο θόλο του οποίου φιλοτέχνησε την «Αποθέωση του Ουάσινγκτον». Συνολικά, τοιχογράφησε περισσότερα από 1.500 τ.μ. στο Καπιτώλιο, σε διάστημα 25 ετών. 
Οι αναγεννησιακές του επιρροές (Μιχαήλ Άγγελος, Ραφαήλ), σε συνδυασμό με τις ρομαντικές τάσεις της εποχής του, είναι φανερές στα έργα του Μπρουμίδη, που από τους κριτικούς τέχνης πήρε το προσωνύμιο «Μιχαήλ Άγγελος των Η.Π.Α.».
Ο Κωνσταντίνος Μπρουμίδης, ένας ακόμα μεγάλος Έλληνας, πέθανε τον Φεβρουάριο του 1880.
Πηγές.
1.Ευάγγελος Ανδρέου, "Ένας εξόριστος "ιστορεί" το Καπιτώλιο." Περιοδικό "ΕΙ" τ. 6/1994 σ.39-41 

</doc>
<doc id="61917" url="https://el.wikipedia.org/wiki?curid=61917" title="Μάικλ Μπιλιράκης">
Μάικλ Μπιλιράκης

Ο Μάικλ Μπιλιράκης (αγγλ. "Michael Bilirakis") γεννήθηκε στις 16 Ιουλίου 1930 στο Τάρπον Σπρινγκς της Φλόριντα των ΗΠΑ και ήταν Ελληνοαμερικάνος βουλευτής με καταγωγή από την Κάλυμνο. Το πραγματικό του όνομα είναι "Μιχάλης".
Εκλεγόταν για 25 συνεχόμενα χρόνια βουλευτής στο "Αμερικάνικο κογκρέσο" στην Φλώριντα και εγκατέλειψε την πολιτική τον Δεκέμβριο του 2007 Ο γιος του Κωνσταντίνος είναι επίσης βουλευτής.

</doc>
<doc id="61918" url="https://el.wikipedia.org/wiki?curid=61918" title="Αλέξανδρος Κοντόσταυλος">
Αλέξανδρος Κοντόσταυλος

Ο Αλέξανδρος Κοντόσταυλος (1789-1865) ήταν Έλληνας τραπεζίτης και πολιτικός.
Βιογραφικά στοιχεία.
Γεννήθηκε στη Χίο και καταγόταν από αρχοντική οικογένεια με ρίζες στο Βυζάντιο. Στάλθηκε για σπουδές στη Μπολόνια και τη Βιέννη και ασχολήθηκε με το εμπόριο. Δραστηριοποιήθηκε ενεργά στον χώρο της ναυτιλίας, ανοίγοντας τον πρώτο ελληνικό εμπορικό οίκο στο Λονδίνο το 1817. Μυήθηκε στη Φιλική Εταιρεία στην Τεργέστη και βοήθησε την επανάσταση μεταφέροντας τρόφιμα και πολεμοφόδια με τα πλοία του.
Το 1823 ήλθε ο ίδιος στην Ελλάδα ως εκπρόσωπος του "Φιλελληνικού Κομιτάτου του Λονδίνου". Επιστρέφοντας μετά από μια διετία στην Αυστρία, συνελήφθη από τις αυστριακές αρχές ως ύποπτος και εκτοπίστηκε όπου και κατέφυγε στην Αγγλία. Από εκεί το 1826, στάλθηκε από την προσωρινή κυβέρνηση της Ελλάδας στην Αμερική για να επιβλέψει τη ναυπήγηση δύο ατμοκίνητων φρεγατών. Τελικά ναυπηγήθηκε μόνο η φρεγάτα Ελλάς, γι' αυτό και κατηγορήθηκε ότι καταχράστηκε δημόσιο χρήμα. Το 1828, διορίστηκε από τον Καποδίστρια μέλος της οικονομικής επιτροπής και στάλθηκε στη Μάλτα, απ' όπου και αγόρασε από τους Ιππότες της Μάλτας τα μηχανήματα του πρώτου νομισματοκοπείου, με τα οποία κόπηκαν στην Αίγινα τα πρώτα ελληνικά νομίσματα του Φοίνικα, το Εθνικό Νομισματοκοπείο στην Αίγινα.
Επί Όθωνα, και συγκεκριμένα την εποχή της αντιβασιλείας, κατηγορήθηκε για διαφθορά τόσο κατά τη ναυπήγηση των πλοίων όσο και κατά την αγορά του νομισματοκοπείου. Καταδικάστηκε τελικά να επιστρέψει 174.000 δραχμές. Η καταδίκη αυτή τον οδήγησε να φύγει στην Κωνσταντινούπολη. Μετά την Επανάσταση της 3ης Σεπτεμβρίου του 1843 επέστρεψε στην Ελλάδα όπου μετά την επανάληψη της δίκης αποκαταστάθηκε πλήρως. Στη συνέχεια άρχισε να πολιτεύεται στην Κάρυστο, όπου και εκλέχθηκε βουλευτής κατ' επανάληψη. Το 1855, για να αποκαταστήσει ευρύτερα τη φήμη του, δημοσίευσε το κείμενο "«Περί των εν Αμερική ναυπηγηθεισών και του εν Αιγίνει νομισματοκοπείου»". Επί κυβέρνησης Δημητρίου Βούλγαρη ανέλαβε το υπουργείο Οικονομικών από τις 5 Οκτωβρίου του 1855 μέχρι τις 2 Ιουλίου του 1856, και από τον Δεκέμβριο του 1856 μέχρι τον Ιούλιο του 1857, διετέλεσε πρόεδρος της Βουλής των Ελλήνων.
Η οικία του βρισκόταν στο μέρος που είναι σήμερα η Παλαιά Βουλή ενώ διατηρούσε οικία στην Αίγινα και στην Εύβοια, όπου κατείχε σημαντικές εκτάσεις. Το 1834 φιλοξένησε προσωρινά τον Όθωνα. Γιος του ήταν ο Αλέξανδρος Α. Κοντόσταυλος, διπλωμάτης και πολιτικός, εγγονή του η Αγγελική Κοντοσταύλου, Μεγάλη Κυρία της Βασιλικής Αυλής και δισέγγονή του, η Ελένη Κοντοσταύλου-Νικολοπούλου. Απεβίωσε στην Αθήνα το 1865.

</doc>
<doc id="61919" url="https://el.wikipedia.org/wiki?curid=61919" title="Ο Χριστός Παντοκράτωρ (αγιογραφία του Σινά)">
Ο Χριστός Παντοκράτωρ (αγιογραφία του Σινά)

Ο Χριστός Παντοκράτωρ, όπως έχει παραδοθεί, είναι εγκαυστική εικόνα σε φυσικό μέγεθος, από το πρώτο μισό του 6ου αιώνα, που βρίσκεται στη Μονή της Αγίας Αικατερίνης του Σινά. Η εικόνα, που έχει διαστάσεις 84 cm ύψος Χ 45,5 cm πλάτος, και είναι πολύ καλά συντηρημένη στον ξηρό αέρα της χερσονήσου του Σινά, παρουσιάζει μια εντυπωσιακή εικόνα του Χριστού. 
Περιγραφή.
Υπάρχει μια μικρή ασυμμετρία στα μάτια, η οποία τραβά την προσοχή του θεατή. Οι τεχνοκριτικοί αναγνωρίζουν συγγένεια ανάμεσα στα μάτια αυτής της βυζαντινής εικόνας και στα μάτια των προσωπογραφιών του Φαγιούμ ή εκείνων που παράχθηκαν στη Ρωσία στους επόμενους αιώνες, ειδικά από τον Αντρέι Ρουμπλιώφ (Andrei Rublev). Ο Χριστός είναι ενδεδυμένος με τον παραδοσιακό πορφυρό χιτώνα. Το φωτοστέφανο που περιβάλλει το κεφάλι του φέρει σταυρό και μια σειρά διακοσμητικές χάντρες στην περιφέρειά του. Μια ενδιαφέρουσα λεπτομέρεια είναι η διαφορά ανάμεσα στο χρώμα του προσώπου και το χρώμα των χεριών. Σύμφωνα με τον Κουρτ Βάιτζμαν (Kurt Weitzmann), «η υψηλή ποιότητα αυτής της εικόνας στηρίζεται στο λεπτό χειρισμό της σάρκας, που υποδεικνύει μια σταθερή σχέση με τη κλασική παράδοση, και στη δυνατότητα του καλλιτέχνη να ξεπερνά την ανθρώπινη φύση του Χριστού με τη μεταβίβαση της εντύπωσης του άχρονου που συνδέεται με το θείο»..
Μετάβαση.
Στη συγκεκριμένη εικόνα συνυπάρχουν οι νατουραλιστικές τάσεις της ελληνιστικής παράδοσης –ιδιαίτερα στο πρόσωπο- με την εμφανή προσπάθεια του καλλιτέχνη να προχωρήσει στην αφαιρετική διαδικασία και να προβάλλει μια άχρονη Ύπαρξη πίσω από την απεικόνιση του συγκεκριμένου προσώπου, χρησιμοποιώντας συγκεκριμένες χρωματικές αποδόσεις, τη μετωπικότητα, την έκφραση των ματιών, τα σύμβολα του φωτοστέφανου και του σταυρού. Η μετάβαση από το νατουραλισμό στην αφαίρεση είναι ένα κυρίαρχο στοιχείο στη διαδικασία της ιστορικής μετάβασης της τέχνης από την Ύστερη Ρωμαϊκή στην Πρώιμη Βυζαντινή περίοδο και ως εκ τούτου είναι ένα σημείο αιχμής για τη διάκριση και καθιέρωση μιας πραγματικά μοναδικής αντίληψης για την τέχνη.

</doc>
<doc id="61923" url="https://el.wikipedia.org/wiki?curid=61923" title="Κική Δημουλά">
Κική Δημουλά

Η Κική Δημουλά (Αθήνα, 6 Ιουνίου 1931 - Αθήνα, 22 Φεβρουαρίου 2020) ήταν Ελληνίδα ποιήτρια της δεύτερης μεταπολεμικής γενιάς και τακτικό μέλος της Ακαδημίας Αθηνών στην έδρα της ποίησης.
Βιογραφία.
Το πατρικό της όνομα ήταν Βασιλική Ράδου. Γεννήθηκε στην Αθήνα και είχε καταγωγή από την Καλαμάτα. Το 1952 παντρεύτηκε τον ποιητή και πολιτικό μηχανικό Άθω Δημουλά, με τον οποίο απέκτησε δύο παιδιά, τον Δημήτρη (1955) και την Έλση (1957). 
Έργο και σταδιοδρομία.
Εργάστηκε ως υπάλληλος στην Τράπεζα της Ελλάδος από το 1949 έως και το 1973. Υπήρξε πρόεδρος του ιδρύματος Κώστα και Ελένης Ουράνη (κοινωφελές Ν.Π.Ι.Δ. υπό την αιγίδα της Ακαδημίας Αθηνών). 
Έκανε την εμφάνιση της στα γράμματα το 1952, σε ηλικία 19 χρονών, με τη ποιητική συλλογή «Ποιήματα», όμως μετά από λίγο αποκήρυξε εκείνη την πρώτη συλλογή της. Η επίσημη είσοδός της στην ποίηση έγινε το 1956, με τη συλλογή «Έρεβος». Αργότερα ήρθαν οι «Ερήμην», «Επί τα ίχνη» και η συλλογή «Το λίγο του κόσμου» για την οποία τιμήθηκε με το Β΄ Κρατικό Βραβείο Ποιήσεως. Το Κρατικό Βραβείο Ποίησης απέσπασε η συλλογή της «Χαίρε ποτέ», ενώ το Βραβείο του Ιδρύματος Ουράνη της απονεμήθηκε για την «Εφηβεία της λήθης», στην οποία περιλαμβάνεται το ποίημα «Σαν να διάλεξες», όπου η ποιήτρια συνδέει μια βόλτα στη λαϊκή αγορά με το μοιραίο του θανάτου: «Σπάνια να ψωνίσω. Γιατί εκεί σου λένε διάλεξε./ Είναι ευκολία αυτή ή πρόβλημα; Διαλέγεις και μετά/ πώς το σηκώνεις το βάρος το ασήκωτο/ που έχει η εκλογή σου. [...] Το πολύ ν’ αγοράσω λίγο χώμα. Όχι για λουλούδια./ Για εξοικείωση./ Εκεί δεν έχει διάλεξε. Εκεί με κλειστά τα μάτια». 
Ακολούθησαν οι συλλογές «Ενός λεπτού μαζί», «Ήχος απομακρύνσεων», «Εκτός σχεδίου», «Χλόη θερμοκηπίου», «Μεταφερθήκαμε παραπλεύρως», «Τα Εύρετρα », «Δημόσιος Καιρός» και «Ανω τελεία».
Σε μία ομιλία της για την ποίηση η Δημουλά όρισε ως εξής το ποίημα:
«"Βαδίζεις σε μιαν έρημο. Ακούς ένα πουλί να κελαηδάει. Όσο κι αν είναι απίθανο να εκκρεμεί ένα πουλί μέσα στην έρημο, ωστόσο εσύ είσαι υποχρεωμένος να του φτιάξεις ένα δέντρο. Αυτό είναι το ποίημα"».
Πρόταση για Νόμπελ Λογοτεχνίας.
Στις 16 Ιανουαρίου 2020, η υπουργός Πολιτισμού Λίνα Μενδώνη πρότεινε την Κική Δημουλά, με επίσημη επιστολή της προς την Επιτροπή, για το Βραβείο Νόμπελ Λογοτεχνίας.
Θάνατος.
Η Κική Δημουλά εισήλθε στις 2 Φεβρουαρίου 2020 σε Μονάδα Εντατικής Θεραπείας λόγω της χρόνιας αναπνευστικής ανεπάρκειας από την οποία έπασχε. Τελικά, απεβίωσε 20 ημέρες αργότερα, στις 22 Φεβρουαρίου, λόγω καρδιακής ανακοπής σε έδαφος σοβαρής χρόνιας αποφρακτικής πνευμονοπάθειας και καρδιακής ανεπάρκειας.
Τάφηκε στις 25 Φεβρουαρίου στο Α’ Νεκροταφείο Αθηνών, δημοσία δαπάνη, παρουσία συγγενών, εκπροσώπων των γραμμάτων και τεχνών και του πολιτικού κόσμου μεταξύ των οποίων ο Πρόεδρος της Δημοκρατίας και ο Πρωθυπουργός.
Έργο.
Ποιήματά της έχουν μεταφραστεί στα Αγγλικά, τα Γαλλικά, τα Ισπανικά, τα Ιταλικά, τα Πολωνικά, τα Βουλγαρικά, τα Γερμανικά και τα Σουηδικά. Αποσπάσματα του έργου της έχουν συμπεριληφθεί στα σχολικά διδακτικά βιβλία. Η γλώσσα που χρησιμοποιεί περιλαμβάνει σπάνιες λέξεις (λ.χ. παραφασάδα), νεολογισμούς (λ.χ. απροσδοκία) και εκφραστικά σχήματα αρχαιότροπα (λ.χ. μετωνυμία). Η ποίηση της δεν ήταν εύκολα μελοποιήσιμη, εντούτοις υπήρξαν ποιήματα όπως τα "Στην Αγκαλιά της Άκρης, Ο Πληθυντικός Αριθμός, Βράδιασε, τα Ξαναλέμε" κ.α που μελοποιήθηκαν μεταξύ άλλων από τον Θάνο Μικρούτσικο και τον Μάνο Ξυδούς.

</doc>
<doc id="61925" url="https://el.wikipedia.org/wiki?curid=61925" title="Αντίγονος Γ΄ Δώσων">
Αντίγονος Γ΄ Δώσων

Ο Αντίγονος Γ' Δώσων (περ. 263 π.Χ. – 221 π.Χ.) βασίλεψε στη Μακεδονία κατά την περίοδο 229 π.Χ. – 221 π.Χ., όταν η Μακεδονία αντιμετώπιζε εισβολές των Δαρδάνων καθώς και εξέγερση των Θεσσαλών, τους οποίους υποστήριζαν οι Αιτωλοί και είχε χάσει την επιρροή της στη νότια Ελλάδα.
Ιστορικά στοιχεία.
Μετά τον απρόσμενο θάνατο του Δημητρίου Β' της Μακεδονίας το 229 π.Χ. ο γιος του Φίλιππος ήταν μονάχα εννέα ετών και κατά συνέπεια δεν ήταν σε θέση να αναλάβει το θρόνο. Πιθανή διαμάχη για τη διαδοχή αποφεύχθηκε με την εκλογή ενός άλλου εγγονού του Δημητρίου του Πολιορκητή, γιου του Δημητρίου του Καλού και ετεροθαλούς αδελφού του Αντίγονου Γονατά: του Αντίγονου, που επονομάστηκε «ο Δώσων». Κατέστειλε εύκολα την αντίδραση μιας ολιγάριθμης μερίδας ευγενών Μακεδόνων, που τον θεωρούσαν κακώς σφετεριστή του θρόνου και από τους οποίους, σύμφωνα με τη σχετική μαρτυρία του Πλουτάρχου, προήλθε και ο ειρωνικός χαρακτηρισμός «Δώσων» με τον οποίο ο Αντίγονος έμεινε στη Ιστορία.
Οι αρχές της βασιλείας.
Ο Αντίγονος ο Δώσων έπρεπε κατ’ αρχήν να επέμβει στη Θεσσαλία ώστε να εμποδίσει την αποστασία των πόλεων με την πλευρά της Αιτωλικής Συμπολιτείας. Μα νοτιότερα, οι Συμπολιτείες της Βοιωτίας και της Φωκίδας συμμάχησαν με την Αχαϊκή Συμπολιτεία ενώ η Αθήνα διαπραγματευόταν την επανατοποθέτηση φρουράς στον Πειραιά, τη Μουνιχία, τη Σαλαμίνα και το Σούνιο. Αυτή η ενδυνάμωση των Αχαιών ανησύχησε την Αιτωλική Συμπολιτεία που σύναψε ειρήνη με τον Αντίγονο και συστρατεύτηκε με το βασιλιά της Σπάρτης Κλεομένη Γ'. Έτσι λοιπόν οι διάφορες συμμαχίες των ελληνικών – πόλεων κρατών ήταν πολύ απασχολημένες για να απειλήσουν στη Μακεδονία.
Το 227 π.Χ., ο Αντίγονος επιτίθεται στην Καρία, και σβήνει την επιρροή της στην Πριήνη και τη Σάμο, με τη βοήθεια του τυράννου Ολύμπιχου. Επρόκειτο χωρίς αμφιβολία μια κίνηση με σκοπό να χτυπήσει την κυριαρχία των Πτολεμαίων στη θάλασσα και κατόπιν να πάρει τον έλεγχο των θαλάσσιων περασμάτων.
Παρέμβαση με την Πελοπόννησο και δημιουργία της Συμμαχίας.
Παράλληλα η κατάσταση για την Αχαϊκή Συμπολιτεία δυσχεραίνει εξαιτίας των επιτυχιών της Σπάρτης που υποστηριζόταν οικονομικά από τον Πτολεμαίο Γ' τον Ευεργέτη. Ο Άρατος από τη Σικυώνα ανοίγει διπλωματικές σχέσεις με τον Αντίγονο το 226 π.Χ. που έφεραν αποτέλεσμα το 224 π.Χ., ενώ η Σπάρτη ήδη είχε πάρει τον έλεγχο της Κορίνθου και του Άργους και είχε απειλήσει τη Σικυώνα. Η Αχαϊκή Συμπολιτεία εξέλεξε τον Αντίγονο ηγεμόνα, έστειλε ομήρους στην Πέλλα, δέχτηκε να πληρώσει και να εξοπλίσει το μακεδονικό στρατό για τον πρώτο χρόνο της συμμαχίας και της απαγορεύτηκε να πλησιάσει διπλωματικά οποιοδήποτε άλλο κράτος χωρίς την άδεια του Αντίγονου. Το τίμημα για τη συμμαχία με τους Μακεδόνες ήταν λοιπόν πολύ υψηλό και ενδεικτικό της άσχημης κατάστασης στην οποία είχε βρεθεί η Αχαϊκή Συμπολιτεία.
Από την πλευρά της η Αιτωλική Συμπολιτεία παραμένει ουδέτερη, αλλά παρεμποδίζει το πέρασμα των Θερμοπυλών από τον Αντίγονο που πρέπει να μεταφέρει τα πλοία του πλέον από τη θάλασσα της Εύβοιας. Ο μακεδονικός στρατός δεν κατάφερε να αποσπάσει το πέρασμα της Κορίνθου από τους Σπαρτιάτες. Ωστόσο το ξέσπασμα μιας αντισπαρτιατικής επανάστασης στην Κόρινθο ανάγκασε τον Κλεομένη να αποσυρθεί από την πόλη, την οποία τελικά πήρε ο Αντίγονος. Αυτός ο τελευταίος προελαύνει τελικά εναντίον του Άργους που εγκατέλειψε τον Κλεομένη. Ο Μακεδονικός στρατός κατόπιν λεηλάτησε τον Ορχομενό και τη Μαντίνεια και ξεχειμώνιασε στη Σικυώνα και την Κόρινθο. 
Αυτή η επίθεση των Μακεδόνων το 224 π.Χ. είναι ιδιαίτερης σημασίας: αποτελεί την πρώτη εκστρατεία στρατού που αποτελείται από Μακεδόνες από την εποχή του Πολιορκητή και τα αποτελέσματά της είναι ανάλογα με αυτά του 334 π.Χ.
Ο Αντίγονος ενώνει τις φιλικές προς αυτόν πόλεις σε μία συμμαχία που περιελάμβανε την Αχαΐα, τη Βοιωτία, τη Φωκίδα, την Ακαρνανία και τη Θεσσαλία. Κάθε πόλη εκλέγει αντιπροσώπους σε ένα κοινό συμβούλιο των συμμάχων το οποίο θα ορίζει ο ίδιος ο Αντίγονος ως δια βίου ηγέτης. Είναι επίσης αρχηγός του στρατού. Το συμβούλιο έχει την εξουσία να δέχεται νέα μέλη και να λαμβάνει διαφόρων ειδών αποφάσεις, μα καθένας από τους συμμάχους διατηρεί το δικαίωμά του να αποφασίζει για ειρήνη και για πόλεμο. Αυτή η δημιουργία του Συμβουλίου των Συμμάχων έρχεται σε άμεση αντιδιαστολή με την προηγούμενη πρακτική της άμεσης κυριαρχίας των προηγούμενων αιώνων, από τις αρχές του 3ου π.Χ. αιώνα και έπειτα. Ούτε παρουσία στρατού, ούτε φόροι, διατήρηση της εδαφικής ακεραιότητας και της πολιτικής ανεξαρτησίας. Νεωτερισμός ακόμη και σε σύγκριση με τις συμμαχίες των ετών 337, 318 και 302, η Μακεδονία είναι αυτή τη φορά κράτος – μέλος σε ίση θέση με τους άλλους. Σκοπός της συμμαχίας αυτής είναι η αντιμετώπιση της Σπάρτης και η επαναφορά των παραδοσιακών πρακτικών που διαταράχτηκαν από την επαναστατική πολιτική του Κλεομένη.
Ο πόλεμος κατά της Σπάρτης.
Ο Κλεομένης εξακολουθεί να υποστηρίζεται από τον Πτολεμαίο τον Γ'. Εξαπολύει επίθεση στη Μεγαλόπολη το 223 π.Χ., την οποία και ισοπεδώνει. Εκμεταλλεύεται την απουσία των μακεδονικών στρατευμάτων που ξεχειμωνάζουν στα εδάφη τους για να λεηλατήσει την Αργολίδα.
Ο Αντίγονος επιστρέφει επικεφαλής ενός μακεδονικού στρατού το 222 π.Χ. και αντιμετωπίζει τον Κλεομένη στη Μάχη της Σελλασίας. Η ήττα ήταν ολοκληρωτική για τους Σπαρτιάτες και ο ίδιος ο Κλεομένης επιβιβάστηκε σε πλοίο με κατεύθυνση της Αίγυπτο. Ο Αντίγονος ωστόσο έδειξε μεγαλοψυχία απέναντι στη Σπάρτη επιτρέποντάς της να εισέλθει στη Συμμαχία. Ένα αφιέρωμα στη Δήλο θυμίζει τη νίκη αυτή: «Ο βασιλιάς Αντίγονος, γιος του βασιλιά Δημητρίου, και οι Μακεδόνες και οι Σύμμαχοι στη μάχη της Σελλασίας στον Απόλλωνα». Επίσης είναι αξιοσημείωτο το γεγονός πως για πρώτη φορά στην ιστορία της Σπάρτης εισήλθε εχθρικό στράτευμα μέσα στην πόλη. Η νίκη στη Σελλασία οδήγησε στην επαναφορά της μακεδονικής επιρροής στην Πελοπόννησο για ένα σταθερό χρονικό διάστημα.
Ο Αντίγονος κατόπιν επιστρέφει γρήγορα στη Μακεδονία για να αποκρούσει μια εισβολή των Ιλλυριών και πεθαίνει στη μάχη, όταν μέσα στην ένταση έσπασε μια φλέβα στο λαιμό του. Τον διαδέχτηκε στο θρόνο της Μακεδονίας ο θετός του γιος, ο Φίλιππος Ε΄ που είχε στο μεταξύ ενηλικιωθεί.

</doc>
<doc id="61926" url="https://el.wikipedia.org/wiki?curid=61926" title="Αντίγονος Γ΄">
Αντίγονος Γ΄



</doc>
<doc id="61928" url="https://el.wikipedia.org/wiki?curid=61928" title="Στάχυς (αστέρας)">
Στάχυς (αστέρας)

Στάχυς και διεθνώς Spica είναι η ιδιαίτερη ονομασία του αστέρα α (άλφα) του αστερισμού της Παρθένου. Είναι ο φωτεινότερος αστέρας της Παρθένου και ο δέκατος πέμπτος σε φωτεινότητα ολόκληρης της ουράνιας σφαίρας (περίπου το ίδιο με τον Αντάρη), εύκολα ορατός τα ανοιξιάτικα και καλοκαιρινά βράδια από την Ελλάδα. Μαζί με τον Αρκτούρο και τον Ντενέμπολα συναποτελεί το λεγόμενο «Εαρινό Τρίγωνο».
Ονομασίες και Ιστορία.
Το όνομα Στάχυς προέρχεται από την απεικόνιση του αστερισμού, στην οποία παριστάνει το στάχυ σιταριού που κρατά η παρθένος στο αριστερό της χέρι (κατά τον Άρατο «στα χέρια της», κατά τους Βιτρούβιο και Υγίνο «στο δεξί της χέρι»), και εμφανίζεται με τους Άρατο, Ίππαρχο και Πτολεμαίο. Ο Μανέθων αποκαλεί τον αστέρα ο Σταχυώδης, όνομα που ο Νόννος αναφέρει για τον αστερισμό (την Παρθένο). Οι Ρωμαίοι γενικώς χρησιμοποιούν το συνώνυμο Spica, ενώ ο Κικέρων γράφει Spicum. Στη μεσαιωνική Αγγλία ήταν το Virgin's Spike, όνομα αναφερόμενο και από τον Τζον Φλάμστηντ.
Ο Στάχυς μοιράσθηκε και άλλες ονομασίες με τον αστερισμό του: Sunbala (Bayer), Sumbela και στον Ριτσιόλι Sumbalet, Sombalet, Sembalet, Eleandri. Αυτές όλες προέρχονται από το αραβικό Al Sunbulah (= δεμάτι στάχυα). Επειδή όμως οι Άραβες σε τμήμα του αστερισμού σημείωναν το δικό τους τεράστιο ουράνιο Λιοντάρι, ο Αλ Μπιρούνι δίνει και τα ονόματα Al Hulbah (η Τρίχα) και «λιονταράκι», με τον Αρκτούρο να είναι το άλλο τέκνο του Λιονταριού, ενώ ο Kazwini χαρακτήριζε τον Στάχυ ως Sak al Asad, η Κνήμη του Λέοντα.
Ακόμα πιο δημοφιλές στους καμηλιέρηδες της ερήμου όμως ήταν το όνομα Al Simak al Azal = Ο Ανυπεράσπιστος (ή Άοπλος) Σιμάκ, καθώς δεν έχει κανένα άλλο φωτεινό άστρο κοντά του, ενώ ο άλλος Σιμάκ, ο Αρκτούρος, έχει μια λόγχη ή ραβδί αποτελούμενο από γειτονικούς του αστέρες στον Βοώτη. Η απομονωμένη θέση του Στάχυος στον ουρανό ερμηνεύει και το όνομα Khoritos (= Μοναχικός) που του έδωσαν οι Κόπτες. Οι "Αλφόνσειοι Πίνακες" παρέφθειραν το Simak al Azal σε inermis Asimec, προσθέτοντας τα Acimon, Alaraph, Almucedie, Alacel. Η "Αλμαγέστη" του 1515 έχει το Aschimech inermis. Από αυτά προέρχονται τα Ala(a)zel και A(l)zimon του Bayer. Επίσης, έχουμε το Alhaiseth των αλχημιστών και τα Eltsamecti και Eltsamach του Riccioli, ενώ το Azimech εμφανίζεται στον γραπτό λόγο μέχρι και τα τέλη του 19ου αιώνα.
Ο Χρυσοκόκκης αποκαλούσε τον Στάχυ ο μικρός Κονταράτος («Κονταράτος», δηλ. λογχοφόρος, ήταν ο Αρκτούρος). Ο Άγγλος ανατολιστής Thomas Hyde (1636-1703) δίνει το εβραϊκό Shibboleth, το συριακό Shebbelta, το περσικό Chushe και το τουρκικό Salkim, που όλα σημαίνουν «στάχυ», ενώ το Shaghar της Σογδιανής και το Akhshafarn της Χορασμίας σημαίνουν μυτερή άκρη, ακίδα.
Οι Ινδοί γνώριζαν τον Στάχυ ως Chitra, «Λαμπρό», το όνομα και της αντίστοιχης νακσάτρα ή Σεληνιακού Οίκου τους που βρισκόταν εκεί, και τον αναπαριστούσαν με μια λάμπα ή ένα μαργαριτάρι.
Οι Κινέζοι ονόμαζαν τον Στάχυ Kio, το Κέρας ή η ακίδα, και στην αρχαιότητα Keok ή Guik. Στην αρχαία Αίγυπτο ο αστέρας ήταν γνωστός ως ο «Λαουτιέρης» και φαίνεται ότι τον θεωρούσαν σημαντικό, καθώς μια άλλη ονομασία του ήταν Repa, δηλαδή ο Κύριος. Ο Ιωσήφ Λόκκυερ αναφέρει ναούς προσανατολισμένους προς τη δύση του Στάχυος, όπως τον Ναό του Ηλίου στο Tell al Amarna της Αιγύπτου. Επίσης, δίδυμους ναούς στον Ραμνούντα, αν δεχθούμε ότι ανεγέρθηκαν περί το 1092 και 747 π.Χ., πράγμα όχι πολύ πιθανό.
Από παρατηρήσεις του Στάχυος και του Βασιλίσκου περί το 300 π.Χ. από τον Αλεξανδρινό αστρονόμο Τιμοχάρη, μετά από σύγκριση με τις δικές του, 150 χρόνια αργότερα, ο Ίππαρχος ανεκάλυψε τη μετάπτωση των ισημεριών. Ο Κοπέρνικος πραγματοποίησε πολλές παρατηρήσεις του Στάχυος για τις δικές του έρευνες επί της μεταπτώσεως.
Αστροφυσικά δεδομένα.
Ο Στάχυς είναι φασματοσκοπικώς διπλός αστέρας. Η μέση επιφανειακή θερμοκρασία των μελών του ανέρχεται στους 22.400 και 18.500 K. Ο Στάχυς είναι ελαφρώς μεταβλητός αστέρας, εξαιτίας συστολών και διαστολών της επιφάνειας του κύριου αστέρα (βλ. παλλόμενοι μεταβλητοί αστέρες). Η μάζα των μελών του είναι 11 και 7 φορές μεγαλύτερη της ηλιακής και ο μέσος όγκος τους 475 και 65 φορές μεγαλύτερος του ηλιακού. Ο κύριος αστέρας περιστρέφεται περί τον άξονά του πολύ ταχύτερα από ό,τι ο Ήλιος, με αποτέλεσμα να έχει ένα ελλειψοειδές και όχι σφαιρικό σχήμα.
Ο Στάχυς έχει απόλυτο μέγεθος -3,4 ως -3,55. Αυτό σημαίνει ότι στην πραγματικότητα είναι περίπου 15.000 φορές λαμπρότερος από τον Ήλιο. Ο Στάχυς απομακρύνεται από το Ηλιακό Σύστημα με ταχύτητα 1 χιλιόμετρο το δευτερόλεπτο (δηλαδή 3.600 χιλιόμετρα την ώρα).

</doc>
<doc id="61930" url="https://el.wikipedia.org/wiki?curid=61930" title="Παγκόσμιο Πρωτάθλημα Καλαθοσφαίρισης Ανδρών 1978">
Παγκόσμιο Πρωτάθλημα Καλαθοσφαίρισης Ανδρών 1978

Η διοργάνωση του 8ου Παγκόσμιου Πρωταθλήματος Ξαλαθοσφαίρισης έλαβε χώρα στη Μανίλα, την πρωτεύουσα των Φιλιππινών. Όπως συνέβη και στο Πουέρτο Ρίκο, στην προηγούμενη διοργάνωση, οι παγκόσμιοι πρωταθλητές, οι Σοβιετικοί και οι διοργανωτές Φιλιππινέζοι δεν συμμετείχαν στην προκριματική φάση των τριών ομίλων, αλλά προκρίθηκαν κατευθείαν στους ομίλους της τελικής φάσης.
Οι Γιουγκοσλάβοι, που είχαν στις τάξεις τους παίκτες όπως ο Ντράζεν Νταλιπάγκιτς, ο Ντράγκαν Κιτσάνοβιτς, ο Κρέζιμιρ Τσόσιτς και ο Ζόραν Σλάβνιτς και επιθετική νοοτροπία στο παιχνίδι τους, έφτασαν στο τίτλο του πρωταθλητή αήττητοι. Οι ΗΠΑ κατέβασαν στη διοργάνωση, για άλλη μια φορά, μία φτωχή -σε δυναμική- ομάδα που λεγόταν "Athletes in Action". Συνεπώς, παίξανε μικρό ρόλο στη διοργάνωση και η πέμπτη θέση που κατέλαβαν ήρθε φυσιολογικά. Στον τελικό οι Γιουγκοσλαβία νίκησε στην παράταση την Σοβιετική Ένωση με 82-81. Καλύτερος παίκτης της διοργάνωσης αναδείχθηκε ο Ντράζεν Νταλιπάγκιτς.
Βραβεία.
Κορυφαίοι Σκόρερ:
1. Καμίλ Μπράμπενετς (Τσεχοσλοβακία) : 26,8 πόντοι
2. Γουεϊπίνγκ Ζανγκ (Κίνα) : 25,1
3. Τσόι Μπου-Γιονγκ (Νότια Κορέα) : 21,1

</doc>
<doc id="61931" url="https://el.wikipedia.org/wiki?curid=61931" title="Ίβηρες">
Ίβηρες

Οι Ίβηρες (ισπανικά: "íberos" και "iberos", καταλανικά: "ibers") και σπανιότερα Ίβηροι ήταν αρχαίος παλαιοϊβηρικός λαός της Εποχής του Σιδήρου, που εντοπίζεται στην Ιβηρική χερσόνησο από τον 6ο π. Χ. αιώνα και μέχρι τον εκρωμαϊσμό του γύρω στον 1ο αιώνα π.Χ. Χωρικά ο ιβηρικός κόσμος τοποθετείται σε μια ευρεία περιοχή που εκτεινόταν από τις ατλαντικές ακτές της νότιας Πορτογαλίας και Ισπανίας (Ανδαλουσία) μέχρι τις μεσογειακές ακτές της Ιβηρικής χερσονήσου και της νότιας Γαλλίας, με απώτατο όριο τον Ροδανό. Άλλες θεωρίες ορίζουν την περιοχή της κοιλάδας του Γουαδαλκιβίρ ως μη ιβηρική, διατηρώντας τον χαρακτηρισμό «ιβηρικός» για την μεσογειακή ακτή της σημερινής Ισπανίας και Γαλλίας, από τη Μούρθια μέχρι το Ερώ.
Οι διάφορες ιβηρικές φυλές έφτασαν στο απόγειο τους κατά τον 5ο και 4ο αι. π.Χ. και ανέπτυξαν ένα σημαντικό υλικό και πνευματικό πολιτισμό. Η κατάκτηση του μεγαλύτερου μέρους της χώρας τους από τους Καρχηδόνιους κατά τον 3ο αι. π.Χ. και η μετέπειτα διεξαγωγή του Β΄ Καρχηδονιακού Πολέμου στα εδάφη τους οδήγησε στην επιβολή της ρωμαϊκής εξουσίας και ξεκίνησε μια ισχυρότατη διαδικασία εκρωμαϊσμού των φυλών. Οι τοπικές δομές, η γλώσσα και η ταυτότητα των ιβήρων δεν κατάφεραν να επιβιώσουν.
Ταυτότητα.
Γενικότητες.
Τα στοιχεία που μας επιτρέπουν να μιλάμε για Ίβηρες και να τους τοποθετούμε σε συγκεκριμένα χρονικά και τοπικά όρια βασίζεται στην σχετική ομοιογένεια που παρουσιάζουν τα αρχαιολογικά ευρήματα σχετικά με τον ιβηρικό πολιτισμό και γλώσσα και στις αναφορές των αρχαίων πηγών στις ιβηρικές φυλές. Όσον αφορά τον πολιτισμό, οι Ίβηρες έγιναν δέκτες ισχυρών επιρροών από τους Έλληνες και Φοίνικες αποίκους, ένα γεγονός που αναμφισβήτητα έδωσε μια σχετική ομοιομορφία στον υλικό πολιτισμό τους διανθισμένη από τοπικές ιδιαιτερότητες, που τους διαφοροποίησε από τους προηγούμενους κατοίκους των περιοχών που κατοίκησαν μα και από τους γείτονές τους (π.χ. Κέλτες, βορειοαφρικανικές φυλές). Εναλλακτικές θεωρίες υποστηρίζουν ότι το ποσοστό επιρροής των αποίκων στον πολιτισμό των ιβηρικών φυλών είναι πολύ μικρότερο από ότι συνήθως θεωρείται και ότι οι Ίβηρες ανέπτυξαν έναν αυθεντικό πολιτισμό που, παρά την επικοινωνία του με την Ανατολική Μεσόγειο, είναι στη βάση του προϊόν εξέλιξης των ιθαγενών πολιτισμών.
Ελληνική και φοινικική επιρροή.
Οι Ίβηρες χαρακτηρίζονταν από σχετική ενότητα ωστόσο υπήρχαν εσωτερικοί διαχωρισμοί. Ο κύριος διαχωρισμός διαμορφώθηκε βάσει των ζωνών επιρροής των δύο αποικιακών στοιχείων, του φοινικικο-καρχηδονιακού και του ελληνικού, το σύνορο του οποίου εντοπίζεται στην σημερινή Μούρθια, θέτοντας από τη μία πλευρά την κοιλάδα του Γουαδαλκιβίρ, την ατλαντική ακτή και την μεσογειακή ακτή της Ανδαλουσίας και από την άλλη την μεσογειακή ακτή από το Αλικάντε μέχρι το Ροδανό με μια μικρή εξοχή προς τη Σιέρρα Μορένα μέχρι τη σημερινή Χαέν. Οι Ίβηρες της πρώτης περιοχής φέρουν συνήθως το όνομα Τουρδετανοί ενώ οι δεύτεροι ονομάζονται κατεξοχήν «Ίβηρες» ή «ιβηρικοί λαοί» και περικλείουν το σύνολο των ιβηρικών φυλών τα ονόματα των οποίων έχουν διασωθεί διαμέσου των ελληνορωμαίων συγγραφέων. Επίσης, παρά την ξένη επιρροή στην τέχνη δεν είναι δυνατόν να οριστεί ένα και μόνο πρότυπο ιβηρικής τέχνης, παρά μονάχα απομονωμένες μεταξύ τους «σχολές».
Τέτοιος διαχωρισμός ενισχύεται και από το γεγονός ότι οι οικονομικές, κλιματικές και πολιτικές συνθήκες των δύο περιοχών διέφεραν σχεδόν απόλυτα. Η πρώιμη παρουσία των Φοινίκων στην μυθική Ταρτησσό ώθησε τους τοπικούς άρχοντες στην δημιουργία σταθερών κέντρων εξουσίας και πόλεων για τον αποτελεσματικό έλεγχο και την αξιοποίηση των ορυκτών κοιτασμάτων σιδήρου και την εξασφάλιση των εμπορικών δρόμων προς τις «Κασσιτερίδες νήσους», τα βρετανικά νησιά, που βοηθήθηκε ιδιαίτερα από τον αγροτικό πλούτο της κοιλάδας. Αυτές οι δομές κληροδοτήθηκαν και στους Ίβηρες Τουρδετανούς. Αντίθετα, η μεσογειακή ακτή της σημερινής Βαλένθια και Καταλονίας χαρακτηριζόταν από αγροτική πενία και απουσία παραδοσιακής αστικοποίησης. Η επιρροή της άλλης μεγάλης εθνοτικής ομάδας, των Κελτών της Ιβηρικής, είναι ελάχιστη και περιορίζεται στην κοιλάδα του Έβρου και στους Ιλουργέτες. 
Οι λεγόμενοι Κελτίβηρες, που εντοπίζονται από τους Λατίνους συγγραφείς στο κέντρο του οροπεδίου της Μεσέτα, θεωρείται ότι υπήρξαν το αποτέλεσμα της μείξης των Ιβήρων με τους Κέλτες.
Γλώσσα.
Όσον αφορά τη γλώσσα, οι Ίβηρες είχαν μια κοινή γλώσσα που αποτυπώθηκε σε ένα κοινό αλφαβητο που διαδόθηκε με ισχνές αλλαγές κατά μήκος της επικράτειάς τους. Βασικό ρόλο στον καθορισμό των ορίων της ιβηρικής εξάπλωσης και κύριο επιχείρημα απόδειξης της μη ιβηρικότητας των Τουρδετανών, είναι τα διάφορα ισόγλωσσα που παρουσιάζουν τοπωνύμια της ανατολικής ιβηρικής χερσονήσου και της νότιας Γαλλίας και που απουσιάζουν από την Κοιλάδα του Γουαδαλκιβίρ. Δεδομένης ωστόσο της αδυναμίας των μελετητών να αποκρυπτογραφήσουν τις ιβηρικές επιγραφές, το μόνο στοιχείο που γίνεται αποδεκτό είναι το γεγονός ότι ήταν μια μη ινδοευρωπαϊκή γλώσσα που διαμορφώθηκε αρχικά στην σημερινή περιοχή της Μούρθια και στη συνέχεια εξαπλώθηκε σε όλο το μήκος της μεσογειακής ακτής μέχρι το Ροδανό. 
Καταγωγή.
Έχουν προταθεί πολλές θεωρίες περί της καταγωγής των Ιβήρων, χωρίς όμως καμία να έχει επιβεβαιωθεί απόλυτα. Η προσπάθεια σύνδεσής τους, διαμέσου της γλώσσας, με τους Βάσκους απέτυχε, καθώς δεν ήταν δυνατόν να αποδοθεί το νόημα των ιβηρικών με τη χρήση της βασκικής. Ωστόσο, οι δύο γλώσσες διατηρούν κοινά στοιχεία και η συγγένειά τους θεωρείται πιθανή. Πλέον προωθείται η ιδέα της ιβηρικής κουλτούρας ως άμεσα συσχετιζόμενης με τις προϋπάρχουσες πρωτοϊβηρικές, αποτελώντας αυτή μια εξέλιξή τους που παρουσίασε ορισμένες τομές όπως την υιοθέτηση της καύσης των νεκρών, στοιχείο κοινό με τους Κέλτες και τους Έλληνες μα όχι με τους προΐβηρες μα και συνέχειες, όπως τη θεματική των έργων τέχνης.
Οι πολιτισμοί της Ιβηρικής χερσονήσου που προϋπήρξαν των Ιβήρων και που τους μετέδωσαν διάφορα στοιχεία ήταν στην Ανδαλουσία ο πολιτισμός των Ταρτησσούς, μάλλον ένας συγγενής με τους Ίβηρες πολιτισμός μα και διάφοροι πολιτισμοί της ύστερης εποχής του χαλκού, όπως ο πολιτισμός του Αργάρ στην περιοχή της Μούρθια και της Ανατολικής Ανδαλουσίας.
Οι Ίβηρες υπό την καρχηδονιακή και τη ρωμαϊκή εξουσία.
Τα ιβηρικά εδάφη ήδη από το 6ο π.Χ. αιώνα γίνονται αντικείμενο θεωρητικής διεκδίκησης από την κραταιά δύναμη της εποχής στην δυτική Μεσόγειο, την Καρχηδόνα, και την ανερχόμενη πόλη-κράτος της Ρώμης. Η επέκταση της καρχηδονιακής δύναμης για τους επόμενους δύο αιώνες θα φτάσει να κάνει αναγκαία την υπογραφή της συνθήκης μεταξύ των δύο πόλεων το 348 π.Χ., που θα θέσει τα όρια του καρχηδονιακού επεκτατισμού στη νότια πλευρά της σημερινής επαρχίας του Αλικάντε. Αυτά θα ήταν τα όρια της επέκτασης της Καρχηδόνας, που αποδεικνύεται από τα ίχνη ευρείων καταστροφών σε ιβηρικές οχυρές πόλεις, και του εμπορίου της συμμάχου των Ρωμαίων, Μασσαλίας.
Στα τέλη του 4ου αιώνα, η νέα καρχηδονιακή δυναστεία των Βαρκιδών εγκαθίσταται οριστικά στην νότια Ιβηρική: οι καταστροφές πολλαπλασιάζονται από τη Μεσόγειο μέχρι τον Ατλαντικό και η Καρθαγένη (στα λατινικά, Carthago Nova, 'Νέα Καρχηδόνα') ιδρύεται από τον Ασδρούβαλ ως βάση του νέου επεκτατισμού, ο οποίος είχε ως σκοπό την εκμετάλλευση των πρώτων υλών της περιοχής. Με τη συνθήκη του Έβρου το 226 π.Χ. το όριο έφτασε στον ομώνυμο ποταμό. 
Οι Ίβηρες μετά την επέκταση αυτή στράφηκαν προς της Ρώμη, με την οποία είχαν σχέσεις ήδη από το πρώτο τρίτο του 3ου π.Χ. αιώνα, με τις οποίες εμπορευόταν μέσω της Μασσαλίας. Η Άρση, μετέπειτα Σαγούντο, ιβηρική πόλη της βαλενθιανικής ακτής με σημαντική εμπορική δραστηριότητα, τέθηκε υπό πολιορκία από τον στρατηγό Αννίβα και καταστράφηκε ολοσχερώς. Το γεγονός αυτό θεωρείται η έναρξη του Β΄ Καρχηδονιακού Πολέμου, με το πέρας του οποίου οι Ίβηρες θα καταλήξουν στα χέρια της Ρώμης. 
Η Ρώμη ποτέ δεν είχε ως σκοπό την εκρίζωση του ιβηρικού πολιτισμού. Αντίθετα, ο εκρωμαϊσμός των Ιβήρων συνέβη σταδιακά και βοηθήθηκε ιδιαιτέρως από την εγκατάσταση ρωμαϊκών αποικιών. Η Ταρραγόνα αρχικά και η Βαλένθια στη συνέχεια λειτούργησαν ως κέντρα επαφής και διάδοσης του ρωμαϊκού πολιτισμού. Μέχρι τον 1ο αιώνα π.Χ. οι ιβηρικές περιοχές είχαν εκρωμαϊσθεί πλήρως, και οι κάτοικοί τους θα ονομάζονταν εφεξής ισπανορωμαίοι (hispanorromanos).
Πολιτισμός και τρόπος ζωής.
Τέχνη.
Οι Ίβηρες ανέπτυξαν μια σημαντική τέχνη που διέφερε ανά τόπους. Τα πιο γνωστά ευρύματα είναι οι λεγόμενες «κυρίες» (στα ισπανικά, "damas"), γυναικεία αγάλματα που πιθανότατα χρησίμευαν ως αναπαράσταση των αποθανόντων αριστοκρατισσών.
Οικονομία.
Οι Ίβηρες από τους αρχαιότατους χρόνους ασχολούνταν με την γεωργία, την κτηνοτροφία και την μεταλλουργία την οποία μάλιστα είχαν αναπτύξει σε μεγάλο βαθμό. Τους αποίκους φαίνεται πως προσέλκυσε προπάντων ο μεταλλευτικός πλούτος της χώρας (μεταλλεία σιδήρου, χαλκού και μολύβδου) αλλά και η ευφορία του εδάφους με ανάπτυξη της καλλιέργειας σε δημητριακά, ελιές, αμπέλια, αφθονία φρούτων ιδίως εσπεριδοειδή.
Νόμισμα.
Η χρήση νομισμάτων φαίνεται ότι ξεκίνησε από τον 5ο αιώνα π.Χ. Για τέσσερις αιώνες κυκλοφορούσαν στη μεσογειακή ακτή αποκλειστικά ελληνικά νομίσματα: αρχικά από τη Μασσαλία και μετέπειτα από τις δύο ελληνικές πόλεις του Εμπορίου και της Ρόδης, έφταναν μέχρι τη σημερινή Καρθαγένη, όπου ξεκινούν οι καρχηδονιακές-φοινικικές επιγραφές και πρότυπα στα νομίσματα. Τα κατεξοχήν ιβηρικά νομίσματα εμφανίζονται από το 180 π.Χ. μέχρι το 45 π.Χ., όταν και αντικαθιστούνται από ρωμαϊκά.
Οικιστικό μοντέλο.
Όσον αφορά την πολεοδομία, οι Ίβηρες της μεσογειακής ακτής δεν έχτισαν ποτέ πόλεις με την ελληνική έννοια. Αντίθετα, κυριάρχησε το μοντέλο των οχυρών οικισμών (στα λατινικά, "oppidium") γύρω από τους οποίους διαμορφωνόταν η καθημερινή ζωή, οι θρησκευτικές και φυλετικές συνήθειές τους. Αντίθετα, στην περιοχή της Κοιλάδας του Γουαδαλκιβίρ, χάρη στην επιρροή των Φοινίκων, εμφανίζονται πλήθος αστικών πυρήνων που συνέχισαν να υφίστανται μέχρι και την ρωμαϊκή εποχή. Μετά την εξαφάνιση της συγκεντρωτικής μοναρχίας της Ταρτησσού με τη ναυμαχία της Αλαλίας, όπου οι Φοίνικες νίκησαν τους συνασπισμένους στόλους ελληνικών πόλεων και ταρτήσσιων, οι εναπομείναντες πόλεις φέρονται να ελέγχονταν από μικρούς στρατηγούς-μονάρχες, τους οποίους οι λατίνοι συγγραφείς ονόμασαν reguli.
Η αρχαιολογία τα τελευταία πενήντα χρόνια έχει φέρει στο φως πολλούς ιβηρικούς οχυρούς οικισμούς (π.χ. Πουτς Καστελιάρ στην επαρχία της Βαρκελώνης), νεκροπόλεις (π.χ. η νεκρόπολη του Πόθο Μόρο στην Αλβαθέτε) και ιερά (π.χ. Καστεγιάρ στην Χαέν).
Πόλεμοι.
Το σύνολο των ιβηρικών κοινωνιών ακολούθησε από την αρχή και μέχρι τον εκρωμαϊσμό τους ένα φυλετικό πρότυπο οργάνωσης. Ποτέ δεν κατάφεραν να σχηματίσουν ομοσπονδίες και επομένως ούτε και να διεξάγουν ευρείς πολέμους εναντίον άλλων φυλών ή αναμεταξύ τους. Σε σπάνιες μονάχα περιπτώσεις Ίβηρες πολέμησαν μαζί με άλλους Ίβηρες· μια τέτοια περίπτωση ήταν ο στρατός του ιλουργέτη ηγέτη Ινδίβιλη που πολέμησε εναντίον των Ρωμαίων κατά την εξέγερση των Ιβήρων της Κοιλάδας του Έβρου κατά το 206 π.Χ., που και πάλι όμως πρόδιδε την κυριαρχία της ιδέας της φυλής λόγω της αυστηρής του διάταξης στο πεδίο της μάχης βάσει αυτών. Εν τούτοις έγιναν γνωστοί στον αρχαίο κόσμο ως εξαιρετικοί μισθοφόροι που εντάχθηκαν διαδοχικά στους στρατούς των μεγάλων κρατών της δυτικής μεσογείου (Καρχηδόνα, [Ρώμη)· πολλές φορές ήρθαν αντιμέτωποι με ελληνικά στρατεύματα. Αυτή η αδυναμία οργάνωσης ενιαίων στρατών, τους οδήγησε στην ανάπτυξη ιδιαίτερα αποτελεσματικών τεχνικών ανταρτοπόλεμου. Χρησιμοποιούσαν το άλογο χωρίς σέλα, και γνωστότερο όπλο τους ήταν η "gladius hispaniensis", αντίγραφο της ελληνικής μαχαίρας.
Ιβηρικά φύλα.
Τα ονόματα και τα γεωγραφικά όρια της επέκτασης των διάφορων ιβηρικών φύλων έχουν αποτυπωθεί σε έργα γεωγραφικού και ιστοριογραφικού περιεχομένου από αρχαίους Έλληνες και Λατίνους συγγραφείς: Ηρόδοτος, Κλαύδιος Πτολεμαίος, Στράβωνας και οι Τίτος Λίβιος και Πλίνιος ο Πρεσβύτερος. Από τα γραπτά τους και από τα αρχαιολογικά ευρήματα έχει προκύψει μια σχετικά ευρέως αποδεκτή λίστα με τους Ίβηρες. Αυτή περιλαμβάνει τα εξής φύλα-εθνότητες:

</doc>
<doc id="61934" url="https://el.wikipedia.org/wiki?curid=61934" title="Ζωή (αυτοκράτειρα)">
Ζωή (αυτοκράτειρα)

Η Ζωή η Πορφυρογέννητη (περ. 978 – 11 Ιουνίου 1050) κυβέρνησε ως Αυτοκράτειρα των Ρωμαίων μαζί με την αδελφή της Θεοδώρα από το 1042 μέχρι το 1050 και ως Αυτοκρατορική σύζυγος από το 1028 έως το 1042. Την έχουν χαρακτηρίσει ως την Αυτοκράτειρα με την μεγαλύτερη επιρροή τον 11ο αι., η οποία καθόρισε για τέσσερις συνεχόμενες φορές τον Αυτοκράτορα των Ρωμαίων.
Βιογραφία.
Η Ζωή ήταν η δεύτερη κόρη του Κωνσταντίνου Η΄ Αυτοκράτορα των Ρωμαίων και της Ελένης τού Αλυπίου και πήρε τον τίτλο "Πορφυρογέννητη", διότι είχε γεννηθεί στο πορφυρό δωμάτιο, όπου γεννιόταν μόνο τα παιδιά των Αυτοκρατόρων. Ο πατέρας της ήταν συναυτοκράτορας μαζί με τον αδελφό του τον Βασίλειο Β΄ τον "Βουλγαροκτόνο", αλλά επειδή ήταν πολύ μικρός (ήταν μόλις δεκαέξι ετών, όταν ανέλαβε τον θρόνο) και γενικά δεν είχε ιδιαίτερο ενδιαφέρον για την πολιτική, ουσιαστικά την εξουσία την είχε υπό τον έλεγχό του ο Βασίλειος Β΄. 
Οι πρώτες διαπραγματεύσεις γάμου.
Από πολύ νωρίς ο βίος της Ζωής αποτέλεσε εξαίρετο παράδειγμα του τρόπου, με τον οποίο οι γυναίκες που προερχόταν από βασιλικές οικογένειες χρησιμοποιούντο ως πιόνια στα παιχνίδια εξουσίας των Ρωμαίων και μεσαιωνικών αρχόντων, χωρίς να λαμβάνεται καθόλου υπόψη η ανθρώπινη υπόστασή τους ή τα προσωπικά τους αισθήματα. Οι γυναίκες από οικογένειες ευγενών, και πολύ περισσότερο οι Ρωμαίες πριγκίπισσες, είχαν μοναδικό σκοπό ύπαρξης να γίνουν σύζυγοι κάποιου ισχυρού άνδρα με προοπτική να ενισχύσουν συμμαχίες και να εξασφαλίσουν την πολιτική εξουσία τού πατέρα τους, είτε τού αδελφού τους. Έτσι είχε γίνει και με την θεία της Ζωής και αδελφή του Βασιλείου Β΄, την Άννα Πορφυρογέννητη, που παρά τις αντιρρήσεις της παντρεύτηκε τον Βλαδίμηρο Α΄ του Κιέβου, προκειμένου να ενισχυθεί η συμμαχία ανάμεσα στη Ρωσία και τη Ρωμανία. 
Η πρώτη πολιτική διαπραγμάτευση για τον γάμο της Ζωής έγινε το 996, όταν ο Όθων Γ΄ της Γερμανίας έστειλε διπλωματική αποστολή στην Κωνσταντινούπολη. Τα μέλη τού Οίκος των Οθωνιδών προσπαθούσαν να ισχυροποιήσουν την εξουσία τους μέσω στρατηγικών γάμων με πολιτικά ισχυρές γυναίκες, καθώς είχαν καταλάβει τον θρόνο μετά τους Καρολίδες, χωρίς να έχουν κληρονομικό δικαίωμα. Ο πάππος τού Όθωνα Γ΄, ο Όθων Α΄ δούκας της Σαξονίας είχε καταφέρει να καταλάβει τον θρόνο της Γερμανίας, μόνο αφού νυμφεύτηκε την Αδελαΐδα της Ιταλίας, που είχε το κληρονομικό δικαίωμα και στέφθηκε αυτοκράτορας μόνο αφού πρώτα στέφθηκε αυτοκράτειρα (και όχι αυτοκρατορική σύζυγος) εκείνη. Ο πατέρας τού Όθωνα Γ΄, ο Όθων Β΄, είχε φροντίσει να νυμφευτεί τη Ρωμαία πριγκίπισσα Θεοφανώ Σκλήραινα, διότι οι Ρωμαίες πριγκίπισσες, ειδικά οι "πορφυρογέννητες", ήταν πολύφερνες νύφες με "βασιλικό αίμα". Ο Βλαδίμηρος Α΄ του Κιέβου έφτασε στο σημείο ακόμη και να αλλάξει την πίστη του και να γίνει Χριστιανός και να επιβάλλει τη μαζική βάφτιση των υπηκόων του, προκειμένου να εξασφαλίσει τον γάμο του με τη Ρωμαία πριγκίπισσα Άννα. Αν και η Θεοφανώ δεν ήταν "πορφυρογέννητη" (δηλαδή δεν ήταν κόρη τού Αυτοκράτορα, αλλά ανιψιά του) η ιδιότητά της ως Ρωμαίας πριγκίπισσας θεωρείτο τόσο εντυπωσιακή, ώστε ήταν αρκετή για να της δώσει το χρίσμα της αυτοκράτειρας της Αγίας Ρωμαϊκής Αυτοκρατορίας. Την ίδια ημέρα χρίστηκε μαζί της αυτοκράτορας και ο σύζυγός της Όθωνας Β΄. Επομένως, ο Όθωνας Γ΄ αντλούσε το κληρονομικό του δικαίωμα από τις γυναίκες της οικογένειάς του, στις οποίες μάλιστα χρωστούσε και το γεγονός ότι ήταν αυτοκράτορας, καθώς πήρε το χρίσμα μετά από την παρέμβασή τους στη λεγόμενη Σύνοδο των Ισχυρών Γυναικών και χρειαζόταν περισσότερη νομιμοποίηση για την εξουσία του μέσω ενός ακόμη γάμου με μία ακόμη ισχυρή Ρωμαία πριγκίπισσα, που νόμιζε πως θα ήταν η Ζωή. Όμως ο Όθωνας Γ΄ απεβίωσε πριν να γίνει ο γάμος αυτός.
Τότε ο ευνούχος Ιωάννης ο Ορφανοτρόφος, που ήταν έμπιστος του Βασιλείου Β΄ και ασκούσε ισχυρή επιρροή επάνω του, άρχισε να αισθάνεται απειλή από τις δύο πριγκίπισσες, καθώς ο άνδρας που θα παντρευόταν κάποια από τις δύο, θα γινόταν αυτόματα πανίσχυρος, θα διεκδικούσε άμεσα τον Αυτοκρατορικό θρόνο και θα έθετε σε κίνδυνο την εξουσία του Βασιλείου και κατά συνέπεια και την εξουσία του Ιωάννη. Ο ίδιος ο Βασίλειος Β΄ δεν νυμφεύτηκε ποτέ και δεν έκανε παιδιά, ακριβώς λόγω του μεγάλου του φόβου για τον θρόνο του, αλλά και γιατί οι Ρωμαίοι ευγενείς απέφευγαν να νυμφεύονται ξένες (μη Ρωμαίες) γυναίκες, λόγω του ότι θεωρούντο κατώτερες. Έτσι δεν ήταν δύσκολο για τον Ιωάννη να πείσει τον Αυτοκράτορα να παύσει κάθε διαπραγμάτευση γάμου για τη Ζωή και τη Θεοδώρα και να τις απομακρύνει στα διαμερίσματά τους, όπου παρέμειναν έγκλειστες για τα επόμενα περίπου τριάντα χρόνια. Αυτός ο εξαιρετικά μακροχρόνιος κατ' οίκον περιορισμός και η ανάγκη να διαμένουν επί πολλά χρόνια μαζί οι δύο αδελφές, προκάλεσε όπως ήταν αναμενόμενο μια έντονη αντιπάθεια ανάμεσά τους.
Ο πρώτος γάμος με τον Ρωμανό Γ΄.
Το 1025 ο Βασίλειος Β´ πέθανε και άφησε τον αδελφό του Κωνσταντίνο Η΄ ως μοναδικό Αυτοκράτορα, που έδειχνε απόλυτη αδιαφορία για την άσκηση των καθηκόντων του. Επί βασιλείας του ο Ιωάννης και πολλοί άλλοι αυλικοί εκμεταλλεύθηκαν την κατάσταση και ανέλαβαν μεγάλη εξουσία. Όμως πολύ γρήγορα η υγεία του Κωνσταντίνου Η΄ άρχισε να κλονίζεται και τότε άρχισε να προκύπτει άμεσα η ανάγκη να παντρευτούν οι κόρες του, ώστε να προκύψει διάδοχος. Αρχικά ο Κωνσταντίνος επιδίωξε να παντρέψει τη Ζωή με τον Κωνσταντίνο Δαλασσινό, τον δούκα της Αντιόχειας, που ήταν ένας -από τους ελάχιστους πιστούς στον Οίκο του- ευγενής. Όμως ο Δαλασσινός ήταν ανεπιθύμητος από τον Ιωάννη, διότι δεν βρισκόταν υπό την επιρροή του. Έτσι μετά από τις πιέσεις του Ιωάννη το 1025 κανονίστηκε η αδελφή της Ζωής, η Θεοδώρα, να παντρευτεί έναν δικό του άνθρωπο, τον Ρωμανό Αργυρό, που θεωρούνταν αδύναμος και εύκολα επηρεάσιμος. Ο Ρωμανός ήταν 3ος εξάδελφος της Θεοδώρας και της Ζωής· αν και ήταν ήδη παντρεμένος, προκειμένου να μην χάσει την ευκαιρία να παντρευτεί τη γυναίκα, που θα του εξασφάλιζε την εξουσία στον αυτοκρατορικό θρόνο, δεν δίστασε να κλείσει τη γυναίκα του σε μοναστήρι. Η Θεοδώρα όμως αρνήθηκε να κάνει αυτόν τον γάμο και χάλασε τα σχέδια του Ρωμανού, αλλά και του Ιωάννη.
Τότε ο Ρωμανός και ο Ιωάννης πίεσαν, ώστε ο Ρωμανός να παντρευτεί τη Ζωή· ο γάμος τους τελικά έγινε στις 10 Νοεμβρίου 1028. Τρεις ημέρες αργότερα ο Κωνσταντίνος Η΄ απεβίωσε και στον θρόνο ανέβηκαν η Ζωή με τον σύζυγό της Ρωμανό Γ΄. Το πρώτο πράγμα που έκανε εκείνη τότε, ήταν να απομακρύνει την αδελφή της, με την οποία είχε έντονη διαμάχη επί χρόνια και να την εξαναγκάσει να μπει σε μοναστήρι, με την κατηγορία ότι δολοπλοκούσε εναντίον τού θρόνου. Το πρώτο πράγμα όμως που έπραξε ο Ρωμανός Γ΄ ως Αυτοκράτορας, ήταν να κάνει τον Ιωάννη συγκλητικό.
Τα επόμενα χρόνια η Ζωή προσπάθησε να φέρει στο κόσμο έναν διάδοχο, όπως ήταν αναμενόμενο από μία Αυτοκράτειρα, αλλά επειδή και εκείνη και ο Αργυρός ήταν σε προχωρημένη ηλικία (εκείνη ήταν πενήντα ετών και ο Ρωμανός Γ΄ εξήντα) αυτό δεν ήταν δυνατόν. Η Ζωή προσπάθησε φιλότιμα να βοηθήσει την κατάσταση όσο μπορούσε, εφαρμόζοντας όποια ιατρική ή μαγική συνταγή μάθαινε, αλλά φυσικά όλα ήταν μάταια. Πολύ σύντομα οι σχέσεις της με τον Ρωμανό Γ΄, με τον οποίον δεν είχε παντρευτεί εξαρχής από έρωτα, έγιναν πολύ τυπικές· εκείνος της μείωσε σημαντικά το εισόδημα, άρχισε να την παραμελεί και ξεκίνησε εξωσυζυγική σχέση. Η Ζωή, πληγωμένη και απογοητευμένη, έγινε πρώτης τάξης στόχος για τον Ιωάννη, που διέκρινε την ευκαιρία να χρησιμοποιήσει για άλλη μία φορά αυτή την γυναίκα, προκειμένου να ενισχύσει την εξουσία και την επιρροή της οικογένειάς του και την έφερε σε επαφή με τον αδελφό του Μιχαήλ. Εκείνος φρόντισε να κερδίσει την εύνοιά της, κολακεύοντάς την και σύντομα κατάφερε να συνάψει ερωτική σχέση μαζί της.
Ο δεύτερος γάμος με τον Μιχαήλ Δ΄.
Από αυτό το σημείο και έπειτα ο Ρωμανός Γ΄ ήταν πλέον περιττός για την οικογένεια του Ιωάννη. Το 1034, μετά από σοβαρή ασθένεια, ο Ρωμανός Γ΄ βρέθηκε νεκρός στο λουτρό του και οι υποψίες για τον θάνατό του έπεσαν στον Μιχαήλ και τη Ζωή. Η Ζωή τότε επιχείρησε να διοικήσει ως Αυτοκράτειρα μόνη της και ζήτησε να μεταφερθούν οι ευνούχοι τού πατέρα της στα δικά της διαμερίσματα, μία συμβολική κίνηση που θα μεταβίβαζε την αυτοκρατορική ισχύ στα χέρια της, καθώς οι ευνούχοι ήταν σύμβολο εξουσίας, αλλά ο Ιωάνης Ορφανοτρόφος επενέβη και σταμάτησε την διαδικασία. Αντίθετα φρόντισε να αντικαταστήσει και τους όποιους ευνούχους διέθετε η Ζωή με γυναίκες της οικογενείας του, προκειμένου να την ελέγχει. Την ίδια ημέρα κιόλας ο Ιωάννης και ο Μιχαήλ φρόντισαν να γίνει ο γάμος του τελευταίου με τη Ζωή και δωροδόκησαν τον πατριάρχη Αλέξιο Α΄ προκειμένου να τον χρίσει Αυτοκράτορα την αμέσως επόμενη ημέρα. 
Από τότε ο Μιχαήλ άρχισε να κυβερνά ως Αυτοκράτορας με το όνομα Μιχαήλ Δ΄ ο Παφλαγόνας και ο αδελφός του Ιωάννης έγινε πρακτικά ο πιο ισχυρός άνθρωπος του Βυζαντίου. Ένα ένα τα μέλη της οικογένειας του Ιωάννη άρχισαν να καταλαμβάνουν αξιώματα και να αποκτούν τίτλους. Αρχικά ο Ιωάννης έβγαλε από τη μέση τη Ζωή, φυλακίζοντάς την για άλλη μία φορά στα διαμερίσματά της, όπως είχε κάνει και παλαιότερα, όταν η Ζωή ήταν νεότερη. Μετά φυλάκισε τον Κωνσταντίνο Δαλασσινό, φοβούμενος την αντίδρασή του και στη θέση του τοποθέτησε τον αδελφό του Νικήτα και τον έκανε δούκα Αντιοχείας. Τον γαμπρό από την αδελφή του Στέφανο, που ήταν καλαφάτης στα πλοία, τον έκανε ναύαρχο· έναν άλλον συγγενή του ονόματι Αντώνιο τον έκανε Επίσκοπο της Νικομήδειας και όταν ο πρωτοβεστιάριος του παλατιού παραιτήθηκε σε ένδειξη διαμαρτυρίας για την συμπεριφορά του Ιωάννη, εκείνος τοποθέτησε στη θέση του τον άλλο αδελφό του, τον Γεώργιο. Το 1037 μάλιστα ο Ιωάννης επιχείρησε να γίνει και Πατριάρχης Κωνσταντινούπολης, αλλά δεν τα κατάφερε.
Η εποχή της βασιλείας του Μιχαήλ Ε΄.
Όμως το 1041 ο Μιχαήλ, που υπέφερε από επιληψία, αρρώστησε βαριά και φαινόταν πως πλησίαζε το τέλος της ζωής του. Ο Ιωάννης τότε, φοβούμενος για άλλη φορά για την εξουσία του, προσπάθησε να μεταβιβάσει τον θρόνο σε κάποιον άλλον συγγενή του και, παρά τις αντιρρήσεις του Μιχαήλ Δ΄, πίεσε αυτόν και την Ζωή να υιοθετήσουν τον 26χρονο ανιψιό του, που λεγόταν και εκείνος Μιχαήλ. Στις 10 Δεκεμβρίου 1041 ο Μιχαήλ Δ΄ απεβίωσε κάτω από αδιευκρίνιστες συνθήκες και στον θρόνο ανήλθε ο θετός του γιος του, που κυβέρνησε με το όνομα Μιχαήλ Ε΄ Καλαφάτης λόγω του επαγγέλματος του πατέρα του. 
Η συνδιακυβέρνηση της Ζωής με τη Θεοδώρα.
Αμέσως μετά την άνοδό του στον θρόνο και παρά τις υποσχέσεις του να σεβαστεί και να προστατέψει την θετή του μητέρα, ο Μιχαήλ Ε΄ απομάκρυνε άμεσα τη Ζωή από το παλάτι και την εξανάγκασε να κλειστεί σε μοναστήρι και να γίνει καλόγρια. Με αυτόν τον τρόπο και το τελευταίο μέλος της βασιλικής οικογένειας απομακρύνθηκε από το παλάτι και όλη την εξουσία την κατείχε πλέον η οικογένεια του Ιωάννη. Όμως ο υπερβολικά φιλόδοξος αυτός ευνούχος έκανε το λάθος να αγνοήσει εκείνο, που γνώριζαν πολύ καλά όλοι οι μονάρχες της Ευρώπης, όπως οι Όθωνες και πολλοί άλλοι. Ότι η εξουσία στην Ευρώπη και το Βυζάντιο εκπήγαζε από το κληρονομικό δικαίωμα και στην προκειμένη περίπτωση αυτό το διέθετε μόνο η Ζωή και η Θεοδώρα και κανείς άλλος. Η απομάκρυνσή της Ζωής από την εξουσία προκάλεσε την λαϊκή κατακραυγή και ο κόσμος ξεσηκώθηκε και ζητούσε την άμεση απομάκρυνση του Αυτοκράτορα. Ο Μιχαήλ Ε΄ προσπάθησε να κατευνάσει την οργή του λαού, επαναφέροντας τη Ζωή στο παλάτι και ζητώντας να κυβερνήσει τουλάχιστον ως συναυτοκράτορας στο πλευρό της, αλλά ο κόσμος είχε απηυδήσει πια με τον Ιωάννη και την οικογένειά του και στις 19 Απριλίου 1042 τοποθέτησε στον θρόνο τις δύο γυναίκες. Στην περίπτωση της Θεοδώρας μάλιστα αυτή η τοποθέτηση έγινε κυριολεκτικά με το ζόρι, διότι εκείνη αρνιόταν να αφήσει το μοναστήρι, όπου έμενε τα τελευταία χρόνια και την ημέρα του αυτοκρατορικού χρίσματος την πήγαν σηκωτή στην εκκλησία της Αγίας Σοφίας για το χρίσμα παρά τις αντιρρήσεις και της Ζωής, που δεν θεωρούσε καθόλου ευχάριστη την προοπτική να συμβασιλεύσει με την αδερφή της. Αμέσως μετά το πλήθος όρμησε στο παλάτι και εκδίωξε τον Μιχαήλ Ε΄, ο οποίος, φοβούμενος ακόμα και για τη ζωή του, βρήκε καταφύγιο σε ένα μοναστήρι.
Τυπικά η Ζωή, όντας η μεγαλύτερη από τις δύο αδελφές, θεωρείτο πρώτη Αυτοκράτειρα και είχε μεγαλύτερη εξουσία από την αδελφή της. Ο θρόνος της μάλιστα ήταν τοποθετημένος γι' αυτόν τον λόγο ελαφρά πιο μπροστά από τον θρόνο της Θεοδώρας. Όμως η Θεοδώρα ήταν και εκείνη πολύ ισχυρή και, εφόσον εξαναγκάστηκε να αναλάβει την εξουσία, ήταν αποφασισμένη να μην αφήσει την αδελφή της, με την οποία διαφωνούσε σχεδόν απόλυτα, να κάνει ό,τι ήθελε. Η συνδιακυβέρνησή τους από νωρίς αποδείχθηκε ταραγμένη και γεμάτη συγκρούσεις και ανταγωνισμούς· η Σύγκλητος άρχισε να διχάζεται, καθώς τα μέλη της άρχισαν να δείχνουν την προτίμησή τους στη μία ή την άλλη Αυτοκράτειρα. Ένα από τα πρώτα πράγματα στα οποία διαφώνησαν η Ζωή και η Θεοδώρα ήταν η τύχη του Μιχαήλ Ε΄. Ενώ η Ζωή ζητούσε να του δοθεί αμνηστία και να αφεθεί ελεύθερος, η Θεοδώρα του επέβαλλε την δική της τιμωρία, που ήταν τύφλωση και εγκλεισμός σε μοναστήρι. 
Ο τρίτος γάμος με τον Κωνσταντίνο Θ΄ Μονομάχο.
Μετά από μόλις δύο μήνες ταραχώδους συμβασιλείας, η Ζωή κατάλαβε, πως ο μόνος τρόπος να εμποδίσει την Θεοδώρα να κατακτήσει την απόλυτη εξουσία, ήταν να ορίσει έναν άνδρα ως Αυτοκράτορα, έτσι ώστε να λήξουν οι τριβές. Οι Ρωμαίες Αυτοκράτειρες δεν ήταν εύκολο να διατηρήσουν από μόνες τους την εξουσία, όπως έκανε για παράδειγμα η Ελισάβετ Α΄ στην Αγγλία, αλλά στην πράξη χρειαζόταν πάντα να συνδέουν την εξουσία τους με κάποιον γάμο. Ο τρόπος για να γίνει αυτό ήταν μέσω ενός τρίτου γάμου (του τελευταίου που της επέτρεπε η Ορθόδοξη Εκκλησία) και αρχικά στράφηκε προς την επιλογή του Κωνσταντίνου Δαλασσινού, που είχε αποδειχθεί πιστός στη Δυναστεία των Μακεδόνων και που ήταν η παλαιά επιλογή συζύγου για εκείνη από τον πατέρα της ήδη από το 1028. Όμως πολύ σύντομα άλλαξε σχέδια, καθώς ο Δαλασσινός φαίνεται, πως της φέρθηκε με αυθάδεια. Η επόμενη επιλογή της ήταν ο παντρεμένος ήδη Κωνσταντίνος Ατροκλίνης, ο οποίος όμως απεβίωσε υπό αδιευκρίνιστες συνθήκες, πριν να γίνει ο γάμος. Τελικά η Ζωή παντρεύτηκε τον χήρο Κωνσταντίνο Μονομάχο στις 11 Ιουνίου 1042, χωρίς όμως τη συμμετοχή του Πατριάρχη Αλέξιου, που δεν ενέκρινε το γεγονός, ότι και οι δύο σύζυγοι τελούσαν τον τρίτο τους γάμο. Την επόμενη ημέρα ο Κωνσταντίνος Θ΄ χρίστηκε επίσημα Αυτοκράτορας μαζί με τη Ζωή και τη Θεοδώρα και, με την ανοχή της Ζωής, έφερε στο παλάτι και την ερωμένη του Μαρία Σκλήραινα, με την οποία συζούσε ήδη επί πολλά χρόνια και η οποία είχε σταθεί στο πλάι του ακόμη και στις δύσκολες στιγμές της εξορίας του στην Λέσβο από τον Ιωάννη Ορφανοτρόφο. Η Μαρία Σκλήραινα αποκαλούνταν "σεβαστή" και "δέσποινα", δύο τίτλοι που μέχρι τότε κατείχαν μόνο οι αυτοκράτειρες και η επίσημη θέση της ήταν ακριβώς πίσω από τη Ζωή και την Θεοδώρα. Πολλές φορές την αποκαλούσαν ακόμη και "δευτέρα βασιλίδα".
Αν και η παρουσία και η θέση της Μαρίας Σκλήραινας δεν αποτέλεσαν πρόβλημα για τη Θεοδώρα, αλλά ούτε και για τη Ζωή, ο κόσμος βρήκε σκανδαλώδη τον διακανονισμό αυτόν και άρχισε να διαμαρτύρεται. Πολύ σύντομα κυκλοφόρησαν οι φήμες, πως ο Κωνσταντίνος Θ΄ σχεδίαζε να δολοφονήσει τη Ζωή, ίσως και τη Θεοδώρα, προκειμένου να καταλάβει μόνος του την εξουσία. Το 1044 μάλιστα η ζωή του Αυτοκράτορα κινδύνεψε από το πλήθος, που του επιτέθηκε για τον λόγο αυτόν. Χρειάστηκε να εμφανιστούν δημοσίως οι δύο Αυτοκράτειρες και να διαψεύσουν τις φήμες αυτές, για να ηρεμήσει η κατάσταση.
Τα τελευταία χρόνια της Ζωής και η ενασχόληση με την αρωματοποιία και την κατασκευή καλλυντικών.
Η Ζωή σταδιακά μεταβίβασε όλες τις εξουσίες στον Κωνσταντίνο Θ΄ και αποσύρθηκε από την πολιτική δράση για να ασχοληθεί απερίσπαστα με την αγαπημένη της δραστηριότητα, την κατασκευή καλλυντικών και αρωμάτων, μία δραστηριότητα που την γοήτευε σε όλη της τη ζωή. Μετέτρεψε μάλιστα και τα προσωπικά της διαμερίσματα σε χημικό εργαστήριο, όπου έκανε τα πειράματά της. Η κοσμετολογία και η αρωματοποιία ήταν αγαπημένες δραστηριότητες των γυναικών από την αρχαιότητα, όπως φαίνεται και από το παράδειγμα της Ταπούτι, που θεωρείται ο πρώτος αρωματοποιός της ανθρωπότητας που γνωρίζουμε. Η Ζωή Προφυρογέννητη, ασχολούμενη με αυτήν την πρώιμη μορφή χημείας, δεν ήταν εξαίρεση, ούτε παγκοσμίως, αλλά ούτε και στην Κωνσταντινούπολη, όπου υπήρξαν πολλές γυναίκες, όπως η Άννα Κομνηνή, που ήταν εξαιρετικά μορφωμένες και ασχολήθηκαν με διάφορες επιστήμες. Οι περισσότερες από αυτές όμως σήμερα δεν είναι ευρέως γνωστές. Η Ζωή περνούσε πολύ χρόνο στο εργαστήριό της, ακόμη και τις ζεστές ημέρες του καλοκαιριού. Ο σύγχρονός της ιστορικός Μιχαήλ Ψελλός τονίζει πόσο ασυνήθιστα φερόταν η Ζωή, καθώς δεν ασχολούνταν με το γνέσιμο ή την ύφανση και, όπως και η αδελφή της η Θεοδώρα, δεν απολάμβανε τον καθαρό αέρα και τις βόλτες στον κήπο. Η αναφορά στο γνέσιμο και στην ύφανση ήταν ένας τρόπος για να υπογραμμίσει το πόσο ασυνήθιστη ήταν η συμπεριφορά αυτής της Αυτοκράτειρας, καθώς επρόκειτο για δύο παραδοσιακά γυναικείες ασχολίες, που -ανεξάρτητα με το αν κάποια γυναίκα ασχολούνταν με αυτές ή όχι- συμβόλιζαν τον παραδοσιακό γυναικείο τρόπο ζωής.
Η ίδια η Ζωή ήταν μία όμορφη γυναίκα, που είχε φροντίσει να συντηρήσει την ομορφιά της μέχρι την προχωρημένη ηλικία της. Αυτόπτες μάρτυρες την περιγράφουν ξανθιά, με κατάλευκο δέρμα, χωρίς ρυτίδες και πολύ νεανική εμφάνιση, που διατηρούσε την ομορφιά της και μετά τα εξήντα. Η πιο γνωστή απεικόνιση της Ζωής είναι ένα μωσαϊκό στην Αγία Σοφία, στο οποίο εμφανίζεται ο Κωνσταντίνος Θ΄ και η Ζωή σε ηλικία 64 ετών να διατηρεί τη νεανική της εμφάνιση, αν και λέγεται πως ζήτησε η ίδια να απεικονιστεί πιο κολακευτικά, από ότι ήταν στην πραγματικότητα. Κάποιοι άλλοι λένε, πως ίσως το ψηφιδωτό να χρονολογείται από την εποχή της βασιλείας του Ρωμανού Γ΄ Αργυρού, όταν η Ζωή ήταν νεότερη και καθώς ο καιρός περνούσε και άλλαζαν οι Αυτοκράτορες, η Ζωή επέβαλλε την αλλαγή του προσώπου τού Αυτοκράτορα και του ονόματος στο ψηφιδωτό. Η σημασία που απέδιδε η Ζωή στην εμφάνισή της, δεν οφείλεται απαραίτητα σε κάποιου είδους ματαιοδοξία, αλλά στον συσχετισμό που επικρατούσε κατά την εποχή της ανάμεσα στην όμορφη εμφάνιση και την βασιλική καταγωγή. Ενώ οι Ρωμαίοι Αυτοκράτορες αναμενόταν να έχουν ευχάριστη εμφάνιση και επιβλητικό παρουσιαστικό ως απόδειξη της καταλληλότητάς τους για τον θρόνο κατά τον 11ο και 12ο αι., οι Αυτοκράτειρες της Ρωμανίας αναμενόταν από πολύ παλιά να είναι όμορφες και αρχοντικές. Οι Αυτοκράτειρες αναμένονταν "ex officio" να φροντίζουν την εμφάνισή τους, η οποία συνδεόταν άμεσα με το κύρος τους ως ηγεμόνες και να συμπεριφέρονται με μεγαλοπρέπεια και αξιοπρέπεια. Τα πολυτελή αυτοκρατορικά ενδύματα, τα κοσμήματα και τα διαδήματα, καθώς και η διατήρηση της πορφύρας και του χρυσού μόνο για τα μέλη της αυτοκρατορικής οικογένειας συνέβαλλαν και εκείνα στην διατήρηση της αυτοκρατορικής εικόνας, που συνδεόταν με την ομορφιά, την πολυτέλεια και τη μεγαλοπρέπεια. Έτσι οι Αυτοκράτορες, μέσω της πολυτελούς εμφάνισης και του αυστηρού τελετουργικού, μπορούσαν να εντυπωσιάσουν τις ξένες διπλωματικές αποστολές (όπως εκείνες του Λιουτπράνδου της Κρεμόνα που διαπραγματεύθηκε τρεις φορές τον γάμο των Οθώνων με κάποια Ρωμαία πριγκίπισσα), αλλά και να διεκδικήσουν την ημι-θεϊκή τους εικόνα, που συντηρούσε την εξουσία τους. Είναι χαρακτηριστικό ότι η Ευδοκία, η μεγαλύτερη αδελφή της Ζωής, κρίθηκε ακατάλληλη όχι μόνο για γάμο αλλά και για γίνει αυτοκράτειρα, επειδή όταν ήταν μικρή παραμορφώθηκε το πρόσωπό της από ευλογιά· έτσι αναγκάστηκε να ζήσει σε μοναστήρι. Παρά την όμορφη και νεανική της εμφάνιση και το έντονο ενδιαφέρον της για τα καλλυντικά, η Ζωή απέφευγε να προκαλεί με το ντύσιμό της και την πολυτέλεια των ενδυμάτων της, όπως θα αναμενόταν από τον τίτλο της και προτιμούσε να ντύνεται απλά ενώ απέφευγε τα κοσμήματα.
Η Ζωή απεβίωσε στις 11 Ιουνίου 1050 σε ηλικία 72 ετών και ετάφη στον ναό των Αγίων Αποστόλων. Την έχουν αποκαλέσει ως τη Ρωμαία Αυτοκράτειρα με την μεγαλύτερη επιρροή κατά τον 11ο αι., η οποία καθόρισε για τέσσερις συνεχόμενες φορές τον Αυτοκράτορα των Ρωμαίων, γεγονός που οφείλεται τόσο στην εξουσία, που της έδινε η βασιλική της καταγωγή, όσο και στην αδυναμία του πατέρα της και του θείου της να παντρέψουν την ίδια και την αδελφή της με έναν κατάλληλο σύζυγο στην σωστή ηλικία, που ήταν γύρω στα δεκαπέντε.
Οικογένεια.
Παντρεύτηκε πρώτα τον Ρωμανό Γ΄ Αργυρό. Όλοι οι σύζυγοί της έγιναν Αυτοκράτορες των Ρωμαίων.
Έπειτα η Ζωή έκανε 2ο γάμο με τον Μιχαήλ Δ΄ Παφλαγόνα. Υιοθέτησε τον ανιψιό του:
Τέλος έκανε 3ο γάμο με τον Κωνσταντίνο Θ΄ Μονομάχο. Η Ζωή δεν απέκτησε απογόνους από τους γάμους της.

</doc>
<doc id="61935" url="https://el.wikipedia.org/wiki?curid=61935" title="Ζωή Α'">
Ζωή Α'



</doc>
<doc id="61936" url="https://el.wikipedia.org/wiki?curid=61936" title="Ζωή (αποσαφήνιση)">
Ζωή (αποσαφήνιση)

Το ζωή μπορεί να αναφέρεται στα εξής:

</doc>
<doc id="61937" url="https://el.wikipedia.org/wiki?curid=61937" title="Ισπανική αυτοκρατορία">
Ισπανική αυτοκρατορία

Η ισπανική αυτοκρατορία (1492 - 1975) , (ισπανικά: "Imperio español") ήταν μια από τις πρώτες παγκόσμιες αποικιακές αυτοκρατορίες και μεταξύ των μεγαλύτερων σε έκταση. Κατά τον 16ο αιώνα, όντας μαζί με την Πορτογαλία στην κεφαλή των ευρωπαϊκών εξερευνητικών αποστολών, Ισπανικές αποστολές ανακάλυψαν και διεκδίκησαν για λογαριασμό του ισπανικού στέμματος τεράστιες εκτάσεις στην Νότια και Κεντρική Αμερική, την Αφρική και τον Ινδικό Ωκεανό. Για ένα μεγάλο τμήμα του 16ου αιώνα η κυριαρχία της στον Ατλαντικό, τον Ειρηνικό και τον Ινδικό Ωκεανό ήταν απόλυτη και αδιαμφισβήτητη, ελέγχοντας τις εμπορικές αρτηρίες και τη ροή πολυτίμων μετάλων στην Ευρώπη.
Κατά την περίοδο της απόλυτης κυριαρχίας της η Ισπανική Αυτοκρατορία, διατηρούσε υπό τον απόλυτο έλεγχό της τεράστιες εκτάσεις στην περιοχή της Λατινικής Αμερικής, καταλαμβάνοντας τα 2/3 των εδαφών της Νοτίου Αμερικής περιλαμβανομένης της σημερινής Κολομβίας, Βενεζουέλας, Περού, Χιλής, Αργεντινής καθώς και εδάφη της σημερινής Βολιβίας. Παράλληλα η ίδια ήδη από τα πρώτα χρόνια των ανακαλύψεων, είχε εξασφαλίσει τον απόλυτο έλεγχο των εδαφών της Κεντρικής Αμερικής, ενώ η ισχύ της είχε φτάσει να περιλαμβάνει εδάφη από τις σημερινές Ηνωμένες Πολιτείες της Αμερικής (Καλιφόρνια, Φλόριντα), ενώ πριν την απόλυτη κατάρρευση της τον 19ο αιώνα είχε εξασφαλίσει εκτάσεις μέχρι την Νότια περιοχή της Αλάσκας. Ωστόσο η ίδια η Αυτοκρατορία παρ' όλες τις κατακτήσεις της, είχε κατορθώσει να θέσει υπό την επιρροή της το Διεθνές εμπόριο στην περιοχή του Ειρηνικού-Ινδικού Ωκεανού ενώ με την Πορτογαλία ήλεγχαν το εμπόριο στον Ατλαντικό Ωκεανό. Με κτήσεις στην περιοχή του Ειρηνικού συμπεριλαμβανομένων των Νήσων Μάρσαλ και των Μαριανών που αργότερα τέθηκαν κάτω από την Γερμανική επιρροή αλλά και στον Ινδικό συμπεριλαμβανομένων των Ισπανικών Ανατολικών Ινδιών (Φιλιππίνες). Η ίδια παράλληλα διατηρούσε και ικανές κτήσεις στην Κεντρική Ιταλία, την Ολλανδία και το Βέλγιο ενώ είχε ήδη αρχίσει να επεκτήνει την σφαίρα επιρροής της και στην περιοχή της Κεντρικής Αφρικής. 
Η εμπλοκή της Ισπανίας σε συνεχείς πολέμους, σε ολόκληρη την έκταση της τεράστιας αυτοκρατορίας της την οδήγησε σταδιακά στην παρακμή. Παρόλο που ήδη από τα μέσα του 19ου αιώνα έχασε το μεγαλύτερο μέρος των αποικιών της, ακόμη και τώρα παραμένει η μοναδική ευρωπαϊκή χώρα που κατέχει εδάφη στην Αφρική. Η εμπλοκή της στους Ναπολεόντειους πολέμους έφερε ως αποτέλεσμα τον άμεσο ξεσηκωμό των αποικιών της στην περιοχή της Κεντρικής και Νοτίου Αμερικής που υποστηρίχθηκε έντονα και από τις Ηνωμένες Πολιτείες της Αμερικής μέσω του περίφημου δόγματος Μονρόε που επιζητούσε την αυτοδιάθεση των λαών στην Αμερικανική ήπειρο, ενώ έφερε ως άμεσο αποτέλεσμα η ίδια να χάσει αρκετές από τις Υπερπόντιες κτήσεις της στην περιοχή του Ινδικού και του Ατλαντικού είτε από μεριά Βρετανίας (Φώκλαντ) είτε από την μεριά της Γαλλίας. Η ζημίωση βέβαια ήταν τεράστια, και έχοντας είδη περάσει στο νέο στάδιο απόλυτης παρακμής, η χαριστική βολή θα ερχόταν από μεριά των Ηνωμένων Πολιτειών της Αμερικής κατά την περίοδο του Αμερικανό-Ισπανικού πολέμου μεταξύ 15 Φεβρουαρίου-25 Απριλίου του 1898, που είχε ως άμεσο αποτέλεσμα την απώλεια των τελευταίων κτήσεων της Ισπανίας στην Κεντρική Αμερική (Παναμάς-Κούβα-Κόλπος των Χοίρων) αλλά και την απώλεια των Φιλιππινών που γρήγορα μετατράπηκαν σε Αμερικανική αποικία αλλά και των εκτάσεων της στην περιοχή του Ειρηνικού από μεριάς Γερμανίας. 

</doc>
<doc id="61938" url="https://el.wikipedia.org/wiki?curid=61938" title="Αλβέρτος Αϊνστάιν">
Αλβέρτος Αϊνστάιν



</doc>
<doc id="61939" url="https://el.wikipedia.org/wiki?curid=61939" title="Πανόραμα">
Πανόραμα

Ο όρος Πανόραμα μπορεί να αναφέρεται στο πανόραμα (εικόνα), δηλαδή μια εικόνα της οποίας το οπτικό εύρος είναι μεγαλύτερο από το φυσιολογικό. Αναφέρονται επίσης οι παρακάτω οικισμοί και γειτονιές της Ελλάδας (ανά γεωγραφικά διαμερίσματα):
Τοπωνύμια.
Στερεά Ελλάδα.
αλλά και

</doc>
<doc id="61940" url="https://el.wikipedia.org/wiki?curid=61940" title="Ζωή η Πορφυρογέννητη">
Ζωή η Πορφυρογέννητη



</doc>
<doc id="61945" url="https://el.wikipedia.org/wiki?curid=61945" title="Γιώργος Παγιωτέλης">
Γιώργος Παγιωτέλης

Ο Γεώργιος Νικολάου Παγιωτέλης (Καβάλα, 25 Δεκεμβρίου 1935 - Αθήνα, 18 Μαρτίου 2006) ήταν Έλληνας οικονομολόγος και δημοσιογράφος, που ασχολήθηκε με τις εφαρμογές της στατιστικής στα στοιχεία αθλητικών δεδομένων, ιδιαίτερα των αθλημάτων του ποδοσφαίρου και του μπάσκετ.
Εργάστηκε σε διάφορες αθλητικές εφημερίδες (""Μπάλλα", "Αθλητική Ηχώ", "Σπόρταϊμ" κ.α.) και περιοδικά ("Εθνοσπόρ", "Παγκόσμιοι""), ενώ επιμελήθηκε στατιστική ενημερωτική εκπομπή της κρατικής τηλεόρασης κατά τη δεκαετία του '80. Ήταν επίσης πάρεδρο μέλος του Π.Σ.Α.Τ.
Με τα άρθρα και τα εκατοντάδες αφιερώματά του βοήθησε να αναδειχθούν και να αποκατασταθούν επαγγελματικά αρκετοί νεαροί δημοσιογράφοι, που βρήκαν μέσω των στηλών του την ευκαιρία να παρουσιάσουν τη δουλειά τους. Το γράψιμό του διέκρινε η σαφήνεια αλλά και η γλαφυρότητα, στοιχεία που του χάριζαν ένα ιδιαίτερο ύφος το οποίο ξέφευγε από τη συνήθη δημοσιογραφική διατύπωση.
Υπήρξε ένας από τους πρωτεργάτες στην αξιοποίηση των στατιστικών αθλητικών στοιχείων στην Ελλάδα, ανοίγοντας το δρόμο στην περαιτέρω εξέλιξη του συγκεκριμένου τομέα. 
Πέθανε πριν προλάβει να πραγματοποιήσει ένα μεγάλο του όνειρο, το οποίο ήταν η έκδοση ενός εβδομαδιαίου στατιστικού περιοδικού.
Ο γιος του Νίκος Παγιωτέλης, είναι επίσης αθλητικογράφος.

</doc>
<doc id="61946" url="https://el.wikipedia.org/wiki?curid=61946" title="Ελληνικό">
Ελληνικό

Με το όνομα Ελληνικό αναφέρονται:

</doc>
<doc id="61950" url="https://el.wikipedia.org/wiki?curid=61950" title="Τσάρλι Κριστ">
Τσάρλι Κριστ

Ο Τσαρλς Τζόζεφ Κριστ τζούνιορ ("Charles Joseph "Charlie" Crist, Jr.", 24 Ιουλίου 1956), είναι ομογενής Αμερικανός πολιτικός και δικηγόρος, που υπηρετεί ως Μέλος της Βουλής των Αντιπροσώπων των Ηνωμένων Πολιτειών για την 13η εκλογική περιφέρεια της Φλόριντα από το 2017. Είναι μέλος του Δημοκρατικού Κόμματος. 
Προηγουμένως, υπηρέτησε ως 44ος Κυβερνήτης της Φλόριντα από το 2007 έως το 2011 και ως 35ος Γενικός Εισαγγελέας της Φλόριντα από το 2003 έως το 2007. 
Επίσης, υπηρέτησε ως 21ος Επίτροπος Εκπαίδευσης της Φλόριντα από το 2001 έως το 2003, καθώς και ως Μέλος της Γερουσίας της Φλόριντα για την 20η περιφέρεια από το 1992 έως το 1998. 
Στις 4 Μαΐου 2021, ανακοίνωσε ότι στις κυβερνητικές εκλογές του 2022 στη Φλόριντα, θα είναι υποψήφιος για το αξίωμα του Κυβερνήτη της Φλόριντα. 
Βιογραφία.
Γεννήθηκε το 1956, στην Αλτούνα (Altoona) της Πενσυλβάνια των Ηνωμένων Πολιτειών. Είναι Έλληνας τρίτης γενιάς. Ο παππούς του "Αδάμ Χριστοδούλου", ήρθε πρόσφυγας στις ΗΠΑ, το 1914 απο την Κύπρο.
Μεγάλωσε στο Σεντ Πιτερσμπεργκ της Φλόριντα. Το 1974, αποφοίτησε από το Λύκειο "St. Petersburg High School". Το 1978, έλαβε πτυχίο (BA) από το Πολιτειακό Πανεπιστήμιο της Φλόριντα στο Ταλαχάσι. Κατόπιν, σπούδασε Νομική στο Πανεπιστήμιο Σάμφορντ, στο Μπέρμπιγχαμ της Αλαμπάμα, λαμβάνοντας πτυχίο (JD) το 1981.
Πολιτική.
Από το 1992 έως το 1998, υπηρέτησε ως Μέλος της Γερουσίας της Φλόριντα για την 20η περιφέρεια. 
Στις εκλογές του 1998, έθεσε υποψηφιότητα για την έδρα της Γερουσία των Ηνωμένων Πολιτειών στη Φλόριντα, τις οποίες έχασε με 26 μονάδες διαφορά, από τον -τότε- ενεργεία Γερουσιαστή. 
Το 2000, εξελέγη 21ος Επίτροπος Εκπαίδευσης της Φλόριντα, αναλαμβάνοντας την θέση τον Ιανουάριο του 2001. Παρέμεινε έως τον Ιανουάριο του 2003. 
35ος Γενικός Εισαγγελέας της Φλόριντα (2003-2007).
Στις πολιτειακές εκλογές του 2002, ο Κριστ, εξελέγη 35ος Γενικός Εισαγγελέας της Φλόριντα. Ανέλαβε την θέση του Γενικού Εισαγγελέα τον Ιανουάριο του 2003. Παρέμεινε έως τον Ιανουάριο του 2007.
44ος Κυβερνήτης της Φλόριντα (2007-2011).
Το 2006, αφού κατάφερε να λάβει το χρίσμα του Ρεπουμπλικανικού Κόμματος στις προκριματικές εκλογές, για την θέση του υποψηφίου Κυβερνήτη της Φλόριντα, κατάφερε να εκλεγεί 44ος Κυβερνήτης της Φλόριντα, με ποσοστό 52,2% έναντι 45,1% του Δημοκρατικού ανθυποψηφίου του, Τζιμ Ντέιβις. 
Στις 2 Ιανουαρίου 2007, ορκίστηκε 44ος Κυβερνήτης της Φλόριντα. Παρέμεινε στο αξίωμα, έως τις 4 Ιανουαρίου 2011, ανακοινώντας ότι δεν θα έθετε εκ νέου υποψηφιότητα για το αξίωμα του Κυβερνήτη, προκειμένου να θέσει υποψηφιότητα για την έδρα της Γερουσίας των Ηνωμένων Πολιτειών στη Φλόριντα. 
Υποψηφιότητα για την Γερουσία των ΗΠΑ (2010).
Το 2009, ο Τσάρλι Κριστ, ανακοίνωσε πως θα είναι υποψήφιος για την έδρα της Γερουσίας των Ηνωμένων Πολιτειών στη Φλόριντα. Ο ίδιος, έθεσε υποψηφιότητα ως Ανεξάρτητος. 
Στις εκλογές του 2010, έχασε από τον Ρεπουμπλικανό υποψήφιο -και νυν Γερουσιαστή- Μάρκο Ρούμπιο, καταλαμβάνοντας την δεύτερη θέση, με ποσοστό 29,71%, έναντι 48,89%. 
Υποψήφιος Κυβερνήτης της Φλόριντα (2014).
Αφού το 2012, ο Κριστ, έγινε μέλος του Δημοκρατικού Κόμματος, το 2013, ανακοίνωσε πως θα είναι υποψήφιος για το αξίωμα του Κυβερνήτη της Φλόριντα στις κυβερνητικές εκλογές του 2014. Το 2014, κατάφερε να κερδίσει το χρίσμα του Δημοκρατικού Κόμματος, για την υποψηφιότητα. 
Στην γενική εκλογή, έχασε οριακά από τον εν ενεργεία Ρεπουμπλικανό Κυβερνήτη, Ρικ Σκοτ, με ποσοστό 47,1% έναντι 48,1 του Σκοτ. 
Μέλος της Βουλής των Αντιπροσώπων των ΗΠΑ (2017-).
Στις εκλογές του 2016, ο Κριστ, κατάφερε να εκλεγεί Μέλος της Βουλής των Αντιπροσώπων των Ηνωμένων Πολιτειών για την 13η κογκρεσιακή περιφέρεια της Φλόριντα, κερδίζοντας τον τότε εν ενεργεία Ρεπουμπλικανό Βουλευτή Ντέιβιντ Τζόλι, με ποσοστό 52% έναντι 48% του Τζολί. Επανεξελέγη στην έδρα, το 2018, και το 2020.
Υποψηφιότητα για το Κυβερνητικό χρίσμα στη Φλόριντα (2021).
Στις 4 Μαΐου 2021, ο Τσάρλι Κριστ, ανακοίνωσε πως θα είναι υποψήφιος με το Δημοκρατικό Κόμμα, για το αξίωμα του Κυβερνήτη της Φλόριντα, στις επερχόμενες εκλογές του 2022, ενάντια στον εν ενεργεία Κυβερνήτη Ρον ντε Σάντις.
Προσωπική ζωή.
Από το 1979 έως το 1980, ο Κριστ, ήταν παντρεμένος με την Αμάντα Μόροου με την οποία έλαβε διαζύγιο. Το 2008, παντρεύτηκε την Κάρολ Ρομ, με την οποία έλαβε διαζύγιο το 2017. 
Παραπομπές.
__ΕΥΡΕΤΗΡΙΟ__

</doc>
<doc id="61951" url="https://el.wikipedia.org/wiki?curid=61951" title="Κωνσταντίνος Μπιλιράκης">
Κωνσταντίνος Μπιλιράκης

Ο Γκας (Κωνσταντίνος) Μπιλιράκης (αγγλ. "Gus Michael Bilirakis", 8 Φεβουαρίου 1963), είναι Ελληνοαμερικάνος πολιτικός και δικηγόρος, που υπηρετεί ως Μέλος της Βουλής των Αντιπροσώπων των Ηνωμένων Πολιτειών από το 2007, για την 9η περιφέρεια (2007-2013) και την 12η περιφέρεια (2013-) της Φλόριντας. Είναι μέλος του Ρεπουμπλικανικού Κόμματος. 
Προηγουμένως είχε υπηρετήσει ως Μέλος της Βουλής των Αντιπροσώπων της Φλόριντας από την 48η περιφέρεια, από το 1999 έως το 2007. 
Βιογραφία.
Ο Κωνσταντίνος Μπιλιράκης, γεννήθηκε το 1963 στο Γκέινσβιλ της Φλόριντας, από τον Μάικλ Μπιλιράκη και την Εβελίνα Μιαούλη. 
Αποφοίτησε από το ομογενειακό λύκειο του Τάρπον Σπρίνγκς. Σπούδασε Πολιτικές Επιστήμες στο Πανεπιστήμιο της Φλόριντας (1986), καθώς και Νομική στο Πανεπιστήμιο Στέτσον της Φλόριντας (1989). 
Έως την ενασχόλησή του με την πολιτική, εργάστηκε ως δικηγόρος στην περιοχή της Τάμπα. 
Προσωπική Ζωή.
Είναι γιος του ομογενούς πρώην ομοσπονδιακού Βουλευτή Μάικλ Μπιλιράκη. Η οικογένειά του κατάγεται από την Κάλυμνο και έχει διατελέσει πολιτειακός βουλευτής στη Φλόριντα από το 1999 μέχρι το 2007 οπότε και εκλέχτηκε ομοσπονδιακός βουλευτής, μάλιστα στην θέση του πατέρα του.Κατάγεται απο την Κάλυμνο. Ο Θείος του ήταν, ο δάσκαλος Μπιλλήρης Σακελλάριος, φυλακισμένος υπο των Ιταλών το 1935 για την πατριωτική του δράση. 
Ομιλεί Αγγλικά και Ελληνικά. 

</doc>
<doc id="61963" url="https://el.wikipedia.org/wiki?curid=61963" title="Εθνική Ελλάδας (ποδόσφαιρο ανδρών)">
Εθνική Ελλάδας (ποδόσφαιρο ανδρών)

Η εθνική ομάδα ποδοσφαίρου της Ελλάδας είναι το αντιπροσωπευτικό συγκρότημα της χώρας σε διεθνείς ποδοσφαιρικές διοργανώσεις και μεμονωμένους αγώνες. Βρίσκεται υπό την εποπτεία της Ελληνικής Ποδοσφαιρκής Ομοσπονδίας (ΕΠΟ). Οι εντός έδρας αγώνες της ομάδας διεξάγονται κυρίως στην περιοχή της Αττικής στο Ολυμπιακό στάδιο. Έχει ψηφιστεί από τους αθλητικούς συντάκτες του ΠΣΑΤ 11 διαφορετικές χρονιές ως η κορυφαία ομάδα του ελληνικού αθλητισμού, πρώτη φορά το 1964 και πιο πρόσφατη το 2014. Ανήκει στην "χρυσή δεκάδα" των ομάδων που έχουν στεφθεί "Πρωταθλήτριες Ευρώπης" στις διοργανώσεις της ΟΥΕΦΑ. Στην μόλις, δεύτερη συμμετοχή της σε τέτοιου μεγέθους Ευρωπαϊκή διοργάνωση, γίνεται η Πρωταθλήτρια Ευρώπης. Το αδιανόητο αουτσάιντερ, προ της έναρξης του Euro 2004.
Η Εθνική ομάδα ποδοσφαίρου υπήρξε σχετικά "αθόρυβη" στα διεθνή των ποδοσφαιρικών. Μόλις την δεκαετία του ΄80 ξεκινά δειλά, με το "βάπτισμα" της στην Πανευρωπαϊκή Διοργάνωση του 1980, παρόλο που δεν κατάφερε να προκριθεί παρακάτω, θεωρήθηκε σημαντικό επίτευγμα ωστόσο και μόνον η εμφάνιση της, στους 8 της τότε διοργάνωσης. Επιστροφή στα "αθόρυβα" χρόνια μέχρι και το 1994 με την "ιστορική" πρόκριση στο Παγκόσμιο Πρωτάθλημα Ποδοσφαίρου στις ΗΠΑ εκείνη την χρονιά. Μέτρια έως κακή εμφάνιση της ομάδας χωρίς νίκη ή έστω σκορ σε κάποιο από τους αγώνες. Με σημαντικές αλλά και αρκετές "αδιάφορες" στιγμές για άλλη μια δεκαετία μέχρι την μεγάλη ανατροπή του 2004. 
Στην διοργάνωση όπου τα φαβορί αποκλείστηκαν πολιορκημένα από τους Έλληνες "πειρατές" της Πορτογαλικής διοργάνωσης. Θεωρούμενη ως το απόλυτο αουτσάιντερ, πριν την έναρξη, η Εθνική ομάδα επικρατεί επί της -τότε κατόχου του τίτλου- εθνικής Γαλλίας , αλλά και επί των διοργανωτών Πορτογάλων. Οι Πορτογάλοι αν και προσπάθησαν δύο φορές, δεν κατάφεραν να εμποδίσουν την Ελλάδα να φτάσει στην κορυφή. Ως "Πρωταθλήτρια Ευρώπης" εκείνης της χρονιάς, η Εθνική ομάδα εξασφαλίζει την συμμετοχή της εκπροσωπώντας την Ευρώπη στο Κύπελλο Συνομοσπονδιών, το 2005. 
Στα χρόνια που ακολούθησαν την ιστορική νίκη του 2004, η εθνική ομάδα προκρίθηκε σε τελικούς διοργανώσεων -πλην 2016, &amp; 2020- φτάνοντας στους 16, στο Παγκόσμιο Κύπελλο του 2014 και στους προημιτελικούς του Πανευρωπαϊκού Κυπέλου του 2012. Καθ' όλη την περίοδο εκείνη (2004-2011) η Παγκόσμια Ομοσπονδία Ποδοσφαίρου (FIFA) περιελάμβανε την Εθνική ομάδα ποδοσφαίρου, στις "Κορυφαίες 20".
Ιστορία.
Τα πρώτα χρόνια.
Η πρώτη εμφάνιση ελληνικού αντιπροσωπευτικού συγκροτήματος ποδοσφαίρου σημειώθηκε το 1906 κατά τη διάρκεια των Μεσολυμπιακών Αγώνων των Αθηνών. Η ποδοσφαιρική ομάδα που εκπροσώπησε την Ελλάδα στη διοργάνωση, συγκροτήθηκε από αθλητές του σωματείου του Εθνικού Γυμναστικού Συλλόγου και μετείχε σε δύο αγώνες.
Η επόμενη εμφάνιση ελληνικής μικτής ομάδας ποδοσφαίρου, έλαβε χώρα κατά τους Διασυμμαχικούς Αθλητικούς Αγώνες το 1919 στο Παρίσι, επ' ευκαιρία του εορτασμού της συμμαχικής νίκης στον Α΄ Παγκόσμιο Πόλεμο. Η συγκεκριμένη παρουσία βασίστηκε στην πρωτοβουλία του Γιώργου Καλαφάτη και τη συμμετοχή των κορυφαίων στρατευμένων Ελλήνων ποδοσφαιριστών, καθώς ο ΣΕΓΑΣ (τότε ΣΕΑΓΣ), παρότι συγκρότησε την αποστολή άλλων αθλημάτων, αποφάσισε να μην καταρτίσει ποδοσφαιρική ομάδα. Αυτή η αποστολή πάντως δεν μπορεί να θεωρηθεί ως εθνικό αντιπροσωπευτικό συγκρότημα, δεδομένου ότι στην επιλογή της, αφενός δεν έφερε την ευθύνη κάποιος αθλητικός φορέας της ελληνικής πολιτείας και αφετέρου δικαίωμα συμμετοχής είχαν αποκλειστικά και μόνο οι αθλητές που τελούσαν υπό καθεστώς επιστράτευσης. Την ομάδα του 1919 αποτελούσαν οι: Δημήτρης και Γεώργιος Δεμερτζής, Λουκάς Πανουργιάς, Γιώργος Καλαφάτης, Δημήτριος Καστρίτσης, Α.Παπαθανασίου, Γ.Βλαχόπουλος (παίκτες του ΠΠΑΟ), Γεώργιος Χατζηανδρέου, Ιωσήφ Τερεζάκης, Ευάγγελος Κουρέντης (Πειραϊκός Σύνδεσμος), Μ.Ησαΐας, Λ.Τραγανός, Βρασίδας Βρανόπουλος, Γ.Πρωτόπουλος (Γουδί), Γιάννης Σταυρόπουλος (Πειραϊκή Ένωσις), Κοτρώτσος (Άρης Θεσσαλονίκης), Λιόντας, Πέτρος Σαριδάκης (Ηρακλής Θεσσαλονίκης).
Την επόμενη χρονιά συγκροτήθηκε ολυμπιακή εθνική ομάδα ποδοσφαίρου από την ΕΟΕ (τότε ΕΟΑ) για την εκπροσώπηση της Ελλάδας κατά τους Ολυμπιακούς Αγώνες του 1920 στην Αμβέρσα.
Στις 7 Απριλίου 1929 διεξήχθη η πρώτη αναμέτρηση της Ελλάδας υπό την αιγίδα της Ελληνικής Ποδοσφαιρικής Ομοσπονδίας (ΕΠΟ), η οποία είχε ιδρυθεί τρία χρόνια νωρίτερα (1926), στο γήπεδο του Παναθηναϊκού. Αντίπαλος της Ελλάδας υπήρξε η Β΄ ομάδα της Ιταλίας.
Την πρώτη ενδεκάδα, που παρέταξε ο Απόστολος Νικολαΐδης, εκλέκτορας της Ελλάδας, αποτελούσαν οι:
Γιώργος Γιάμαλης (ΑΕΚ), Κώστας Φερλέμης (Εθνικού Πειραιώς), Χριστόφορος Βόγας (Ηρακλή Θεσσαλονίκης), Απόστολος Μεσσάρης (Παναθηναϊκού), Στέφανος Κωνσταντινίδης (ΑΕΚ), Κώστας Ανδρίτσος (Παναθηναϊκού), Βασίλης Ανδριανόπουλος (Ολυμπιακού Πειραιώς), Ντίνος Ανδριανόπουλος (Ολυμπιακού Πειραιώς), Γιώργος Ανδριανόπουλος (αρχηγός) (Ολυμπιακού Πειραιώς), Άγγελος Μεσσάρης (Παναθηναϊκού) και Αλβέρτος Ναμίας (Ηρακλή Θεσσαλονίκης).
Ο αγώνας αποτέλεσε σημαντικό γεγονός τα χρόνια εκείνα, το οποίο παρακολούθησε όλη σχεδόν η "κοσμική" Αθήνα της εποχής. Χαρακτηριστικά τα όσα, μεταξύ άλλων, έγραψε η εφημερίδα «Ακρόπολις» στο φύλλο της Δευτέρας 8ης Απριλίου 1929 (σελίδες 5-6): "Το ότι η Ελλάς θα παρουσίαζε την πρώτην Εθνικήν της ομάδαν κατηρτισμένην από οργανωμένην αρχήν, συνετέλεσεν ώστε το γήπεδον του Παναθηναϊκού να μεταβληθεί εις τόπον συγκεντρώσεως όλων των ενδιαφερομένων πραγματικώς διά το ωραίον σπορ του ποδοσφαίρου".
Η FIFA (ίδρ. 1904) έχει καταχωρήσει στα επίσημα αρχεία της, εμφανίζει στον ιστότοπό της και αναγνωρίζει ως "full "A" international match", τον προαναφερόμενο αγώνα της Αμβέρσας. Τον τελευταίο αυτόν όρο, από κοινού με τη Διεθνή Ομοσπονδία Ιστορίας και Στατιστικής του Ποδοσφαίρου (International Federation of Football History &amp; Statistics -IFFHS), αποδίδει η FIFA σε συναντήσεις επίσημου ή φιλικού χαρακτήρα όπου αμφότεροι οι αντίπαλοι είναι αποκλειστικά "Α΄ εθνικές ομάδες" κρατών αναγνωρισμένων (κατά την ημέρα τέλεσης) από τον Οργανισμό Ηνωμένων Εθνών (ΟΗΕ) και όχι ολυμπιακή, μικρών ηλικιών ή αντιπροσωπευτική/μικτή ομάδα πόλης, περιοχής, περιφέρειας χώρας/χωρών, στρατιωτικού σώματος, εθνότητας, ακόμη δε και κράτους εάν δεν πληρούνται δεδομένες προϋποθέσεις (εθνόσημο στη φανέλα, προαναγγελία για άδεια FIFA, διεθνής διαιτησία).
Επισημαίνεται ότι η ΕΠΟ αναφορικά με τον αγώνα του 1920 και την εκ μέρους της αναγνώρισή του ή μη ως τον πρώτο του ελληνικού συγκροτήματος:
Οι αθλητικοί και μόνον οργανισμοί της Ελλάδας που διεξήγαγαν ή μετείχαν στη διοργάνωση των συγκεκριμένων δραστηριοτήτων, συνιστούν τους αποκλειστικά αρμόδιους και υπεύθυνους για την αναγνώριση. Στην προκειμένη περίπτωση, αυτόν αποτελεί η Ελληνική Ολυμπιακή Επιτροπή (ΕΟΕ), η οποία ενέκρινε τη συμμετοχή και έφερε την ευθύνη για τον καταρτισμό και την αποστολή της ομάδας ως εκπρόσωπο της χώρας στο άθλημα για τους Ολυμπιακούς Αγώνες του 1920.
Η ΕΠΟ δεν δεσμεύεται επίσης από το γεγονός ότι:
Οι Έλληνες αθλητικοί συγγραφείς τείνουν κυρίως στην παράθεση του 1920 ως αγωνιστική αφετηρία του αντιπροσωπευτικού συγκροτήματος και περιλαμβάνουν τον αγώνα με τη Σουηδία στην καταμέτρηση των αποτελεσμάτων του και την παράθεση διεθνών παικτών και τεχνικών. Ενδεικτικά αναφέρονται ο Τάκης Σακελλαρίου το 1947 (σε έκδοση της ΕΠΟ, όπου η ιστορική έναρξη μετατοπίζεται προς τα πίσω και στη συμμετοχή το 1919 στους Διασυμμαχικούς Αγώνες των Παρισίων), ο Αλέξανδρος Σιδηρόπουλος το 1953 (στην πρώτη απόπειρα καταγραφής της έως τότε πορείας), ο Γιάννης Διακογιάννης (1978 και 1997) και ο Χρήστος Φασούλας το 2008. Στην αντίθετη πλευρά, ο Ανδρέας Μπόμης (1990 και 2009) αριθμεί αποκλειστικά τις συναντήσεις υπό την αιγίδα της ΕΠΟ, τονίζοντας πάντως και τη θεώρηση της FIFA. Ο Γιώργος Παγιωτέλης ακολουθεί το 1996 μία μέση οδό, αριθμώντας ως "αγώνα 0" (μηδέν) αυτόν των Ολυμπιακών, ως πρώτο του 1929, προσμετρώντας όμως ως διεθνείς τους 11 της Αμβέρσας.
Πέραν των μεμονωμένων προσωπικών απόψεων, οι δύο Ομοσπονδίες Ποδοσφαίρου δεν ενεργούν ανταγωνιστικά στην αναγνώριση ή μη κάποιου αγώνα, όπως άλλωστε δεν θα ήταν δυνατόν με τον παγκόσμιο να υφίσταται ως προϊσταμένη αρχή του εθνικού φορέα σε θέματα εκτός χώρας του. Χαρακτηριστικό είναι πως 33 συναντήσεις που η ΕΠΟ θεωρεί ως διεθνείς αναμετρήσεις της Ελλάδας, η FIFA δεν τις κατατάσσει στις full "A" internationals, καθώς δόθηκαν με Β' εθνικές ομάδες (οι 23), με ολυμπιακές ομάδες στα προολυμπιακά τουρνουά έπειτα του 1956 (6), σε φιλικό επίπεδο (3) ή για άλλη αιτία (1). Το γεγονός προκύπτει ως συνέπεια της εφαρμογής διαφοροποιημένων κριτηρίων για την ένταξη στους καταλόγους τους (τηρούμενους πάντα για σκοπούς αρχειακούς και επικύρωσης ρεκόρ), εξαιτίας του ότι διαφορετικοί παρουσιάζονται τόσο οι τομείς ενδιαφερόντων τους όσο και αυτοί που είναι σε θέση να ελέγξουν. Τη Διεθνή Ποδοσφαιρική Ομοσπονδία ενδιαφέρει συγκεκριμένα η τήρηση δεδομένων κανόνων και οδηγιών δικής της θέσπισης στη διεξαγωγή μίας αναμέτρησης, εν γένει δε μίας διοργάνωσης, ενώ την Ελληνική εάν και σε ποιο βαθμό η επιλογή και συγκρότηση της αντιπροσωπευτικής εθνικής ομάδας πραγματοποιείται από την ίδια και υπό διαδικασίες προκαθορισμένες από εκείνη (το οποίο φυσικά δεν μπορεί να εγγυηθεί για εποχές πριν τη σύστασή της).
Το σύνολο των αγώνων της εθνικής ποδοσφαίρου ανδρών Ελλάδας, επομένως, οφείλει για ερευνητικές και στατιστικές ανάγκες να προκύπτει με τη "σύνθεση" των αντίστοιχων καταλόγων FIFA και ΕΠΟ, προφανώς δε αυτό υπήρξε και το σκεπτικό των περισσότερων αθλητικών συγγραφέων. Η αναγνώριση της συνάντησης στην Αμβέρσα εκ μέρους της παγκόσμιας Ομοσπονδίας ως full "A" international match (μόνον και όχι ως πρώτη στη διεθνή ποδοσφαιρική ιστορία της χώρας, εφόσον κάτι τέτοιο δεν εμπίπτει στο δικό της τομέα ενδιαφέροντος) αποτελεί για εκείνους τους πρωτεργάτες του αθλήματος στην Ελλάδα έναν πρώτης τάξεως φόρο τιμής, αρχικά σε επίπεδο ευρύτερο από το εγχώριο.
Ο άθλος του Μαρακανά.
Στις 28 Απριλίου του 1974 η Εθνική Ελλάδας αντιμετώπισε σε φιλικό παιχνίδι την παγκόσμια πρωταθλήτρια Βραζιλία στο "Μαρακανά" του Ρίο ντε Τζανέιρο, μπροστά σε 100.000 θεατές. Η ισοπαλία 0-0 που απέσπασε η Ελλάδα χαρακτηρίστηκε ως "άθλος του Μαρακανά". Η ομάδα του Αλκέτα Παναγούλια πραγματοποίησε εντυπωσιακή εμφάνιση και κράτησε στο μηδέν τους Βραζιλιάνους αστέρες, με πρωταγωνιστή τον Τάκη Οικονομόπουλο. Το ειδησεογραφικό πρακτορείο Reuters είχε μεταδώσει "Ο τερματοφύλακας της Ελλάδας είχε χέρια από... μαγνήτη", ενώ ο Ζαγκάλο έκανε λόγο για "Τερματοφύλακα μάγο".
Ευρωπαϊκό Πρωτάθλημα 1980.
Το 1980 η Ελλάδα είχε την πρώτη σημαντική επιτυχία της, η οποία ήταν η πρόκριση στην τελική φάση του Euro 1980 (τότε Κυπέλλου Εθνών Ευρώπης) στην Ιταλία. Στη φάση των προκριματικών τερμάτισε στην πρώτη θέση του ομίλου της, αφήνοντας εκτός τελικής διοργάνωσης την ΕΣΣΔ και την Ουγγαρία (στον όμιλο συμμετείχε και η Φινλανδία).
Η ομάδα του 1980 ήταν ίσως μια από τις πιο ταλαντούχες και χαρισματικές που έχει παρουσιάσει η Ελλάδα, με ποδοσφαιριστές ηγέτες στις ομάδες τους που άφησαν εποχή στο ελληνικό ποδόσφαιρο, όπως, μεταξύ άλλων, οι Γιώργος Κούδας, Θωμάς Μαύρος, Νίκος Αναστόπουλος, Μάικ Γαλάκος, Ντίνος Κούης, Γιάννης Κυράστας, Άνθιμος Καψής, Τάκης Νικολούδης, Βασίλης Κωνσταντίνου και Γιώργος Δεληκάρης, όμως η απειρία και το εξαιρετικά υψηλό επίπεδο των αντιπάλων την εποχή εκείνη, εμπόδισαν την ομάδα αυτή να κάνει την υπέρβαση, που ωστόσο ήταν μέσα στις δυνατότητές της.
Η Ελλάδα παρότι κέρδισε τις εντυπώσεις δεν κατάφερε να διακριθεί, καθώς στους δύο πρώτους αγώνες της ηττήθηκε από την Ολλανδία (φιναλίστ δύο χρόνια νωρίτερα στο Μουντιάλ 1978) και την Τσεχοσλοβακία. Θετικό μπορεί να θεωρηθεί το ισόπαλο αποτέλεσμα στον τελευταίο αγώνα της με τη μετέπειτα τροπαιούχο Δυτική Γερμανία.
Τα αποτελέσματα ήταν τα εξής:
Παγκόσμιο Κύπελλο 1994.
Το 1994 η Ελλάδα, για πρώτη φορά στην ιστορία της, συμμετείχε σε τελική φάση Μουντιάλ, στη διοργάνωση που πραγματοποιήθηκε στις Ηνωμένες Πολιτείες της Αμερικής. Στους προκριματικούς αγώνες τερμάτισε αήττητη στην πρώτη θέση του ομίλου της, πάνω από τη Ρωσία (προκρίθηκε ως δεύτερη) και την Ουγγαρία, δύο ομάδες που είχε αντιμετωπίσει και στην προηγούμενη πρόκρισή της, 14 χρόνια νωρίτερα, ενώ στον όμιλο συμμετείχαν επίσης η Ισλανδία και το Λουξεμβούργο.
Στην τελική φάση της διοργάνωσης όμως, τα αποτελέσματα ήταν απογοητευτικά και προκάλεσαν άσχημα σχόλια για την τότε ομάδα. Δεν πρέπει όμως να παραβλέψει κανείς ότι οι αντίπαλοι ήταν ορισμένες από τις πιο ισχυρές και φορμαρισμένες ομάδες της διοργάνωσης. Η Αργεντινή είχε στη σύνθεσή της τον μεγάλο Ντιέγκο Μαραντόνα πριν τιμωρηθεί και ήταν ασταμάτητη έως τότε, η Βουλγαρία έφτασε μέχρι την ημιτελική φάση, αποκλείοντας την κάτοχο του τροπαίου Γερμανία, ενώ και η Νιγηρία ήταν η νέα μεγάλη δύναμη της Αφρικής.
Τα αποτελέσματα ήταν τα εξής:
Ευρωπαϊκό Πρωτάθλημα 2004.
Η κορυφαία στιγμή στην ιστορία της Εθνικής Ελλάδος ήρθε το 2004 όταν αναδείχθηκε πρωταθλήτρια Ευρώπης, με την κατάκτηση του Euro στην Πορτογαλία, νικώντας στον τελικό τη διοργανώτρια χώρα με 1-0.
Η ελληνική ομάδα κάνοντας εκπληκτικές εμφανίσεις και παίζοντας εξαιρετικά στην άμυνα, αντιμετώπισε ως ίσος προς ίσο τα μεγάλα φαβορί της διοργάνωσης και πραγματοποιώντας μία από τις μεγαλύτερες εκπλήξεις στην ιστορία του Ευρωπαϊκού Πρωταθλήματος, κατέκτησε το τρόπαιο αφήνοντας έκπληκτους όλους τους ποδοσφαιρόφιλους παγκοσμίως.
Στην προκριματική φάση τερμάτισε στην πρώτη θέση του ομίλου της, αφήνοντας πίσω της την Ισπανία (προκρίθηκε μέσω αγώνων μπαράζ) και την Ουκρανία, ενώ στον όμιλο συμμετείχαν επίσης η Αρμενία και η Βόρεια Ιρλανδία.
Στον εναρκτήριο αγώνα της διοργάνωσης απέναντι στην "οικοδέσποινα" Πορτογαλία, η Ελλάδα αιφνιδίασε τους πάντες σκοράροντας με τον Γιώργο Καραγκούνη στα πρώτα λεπτά. Ο Άγγελος Μπασινάς με πέναλτι που κέρδισε ο Γιούρκας Σεϊταρίδης διπλασίασε τα τέρματα της Ελλάδας, με την Πορτογαλία απλώς να μειώνει σε 2-1 λίγο πριν τη λήξη με τον Κριστιάνο Ρονάλντο.
Στον δεύτερο αγώνα οι Ισπανοί προηγήθηκαν με τον Φερνάντο Μοριέντες και προς στιγμήν πίστεψαν ότι ήταν αρκετό για να τους δώσει τη νίκη, η σέντρα ακριβείας όμως του Βασίλη Τσιάρτα στον Άγγελο Χαριστέα και το άψογο τελείωμα του τελευταίου, έφεραν τον αγώνα στα ίσα δίνοντας έτσι το βαθμό της ισοπαλίας στην Ελλάδα.
Η μοναδική ήττα στη διοργάνωση για την Ελλάδα ήρθε στον τρίτο και τελευταίο αγώνα της φάσης των ομίλων από τη Ρωσία, όταν από πολύ νωρίς βρέθηκε πίσω στο σκορ με 2-0. Το εκπληκτικό όμως σε εκτέλεση τέρμα του Ζήση Βρύζα μείωσε το σκορ σε 2-1 και παράλληλα έδωσε στην Ελλάδα την πρόκριση για τα προημιτελικά, καθώς στην ισοβαθμία με την Ισπανία στη δεύτερη θέση του ομίλου, υπερτερούσε στη διαφορά τερμάτων.
Επόμενη αντίπαλος ήταν η κάτοχος του τροπαίου Γαλλία και ένα από τα μεγάλα φαβορί της διοργάνωσης. Ο αρχηγός της Εθνικής Ελλάδος Θοδωρής Ζαγοράκης όμως με μια εντυπωσιακή ενέργεια τροφοδότησε τον Άγγελο Χαριστέα και αυτός με μια άπιαστη κεφαλιά έστειλε την Ελλάδα στους "4" και τους Έλληνες μαζικά στους δρόμους για να πανηγυρίσουν την ανεπανάληπτη αυτή επιτυχία.
Ούτε η πανίσχυρη ομάδα της Τσεχίας μπόρεσε να σταματήσει την Ελλάδα. Έπειτα από το 0-0 της κανονικής διάρκειας του αγώνα, στο τελευταίο λεπτό του πρώτου ημιχρόνου της παράτασης ο Τραϊανός Δέλλας με κεφαλιά έπειτα από κόρνερ του Βασίλη Τσιάρτα, οδήγησε την Ελλάδα στον τελικό με το ασημένιο γκολ (silver goal), προκαλώντας ενθουσιασμό σε όλους τους Έλληνες που βγήκαν ξανά στους δρόμους για να πανηγυρίσουν.
Στον τελικό, όπως και στον εναρκτήριο αγώνα, η διοργανώτρια Πορτογαλία βρέθηκε και πάλι στον δρόμο της Ελλάδας. Όλοι οι Έλληνες πλέον τραγουδούσαν ζητώντας από τους διεθνείς να σηκώσουν το τρόπαιο, όπως και τελικά έγινε όταν έπειτα από κόρνερ που εκτέλεσε ο Άγγελος Μπασινάς, ο Άγγελος Χαριστέας με κεφαλιά έστειλε την μπάλα στα δίχτυα. Η Πορτογαλία δεν μπόρεσε να αντιδράσει, με αποτέλεσμα η Ελλάδα να κατακτήσει τη σπουδαία νίκη και ο αρχηγός της Θοδωρής Ζαγοράκης να σηκώσει το τρόπαιο στον ουρανό της Λισαβόνας. Οι σκηνές των πανηγυρισμών που ακολούθησαν από τους Έλληνες σε όλο τον κόσμο δεν είχαν προηγούμενο, καθώς η Ελλάδα είχε καταφέρει αυτό που μέχρι τότε φάνταζε ακατόρθωτο, ήταν στην κορυφή της Ευρώπης. Αποθεωτική ήταν και η υποδοχή της ελληνικής αποστολής κατά την επιστροφή της από την Πορτογαλία.
Η κατάκτηση του τροπαίου από την Ελλάδα θεωρείται ως μια από τις μεγαλύτερες εκπλήξεις όλων των εποχών στον ομαδικό αθλητισμό.
Τα αποτελέσματα ήταν τα εξής:
Κύπελλο Συνομοσπονδιών 2005.
Το 2005 η Ελλάδα συμμετείχε ως πρωταθλήτρια Ευρώπης στο κύπελλο Συνομοσπονδιών της Γερμανίας, στο τουρνουά που αποτέλεσε και πρόβα ουσιαστικά του Μουντιάλ 2006.
Με εξαίρεση τον αγώνα με την πολυτάλαντη και πιο φορμαρισμένη ομάδα του κόσμου εκείνη την εποχή Βραζιλία (νικήτρια του Μουντιάλ 2002), η Ελλάδα, παρά το γεγονός ότι δεν κατόρθωσε να σημειώσει κάποιο τέρμα, είχε αξιοπρεπή παρουσία. Το αντιπροσωπευτικό συγκρότημα της χώρας, μέσω των εμφανίσεων της κέρδισε το βραβείο του «ευ αγωνίζεσθαι» "FIFA Fair Play Award" της διοργάνωσης.
Τελικός απολογισμός ήταν ο αποκλεισμός της ομάδος από την φάση των ομίλων, με μία ισοπαλία και δύο ήττες. Τα αποτελέσματα ήταν τα εξής:
Η αποστολή της Ελλάδας στο Κύπελλο Συνομοσπονδιών:
1 Αντώνης Νικοπολίδης, 2 Γιούρκας Σεϊταρίδης, 3 Λουκάς Βύντρα, 4 Στάθης Ταυλαρίδης, 5 Σωτήρης Κυργιάκος, 6 Άγγελος Μπασινάς, 7 Θοδωρής Ζαγοράκης, 8 Στέλιος Γιαννακόπουλος, 9 Άγγελος Χαριστέας, 10 Βασίλης Τσιάρτας, 11 Δημήτρης Παπαδόπουλος, 12 Κώστας Χαλκιάς, 13 Μιχάλης Σηφάκης, 14 Τάκης Φύσσας, 15 Ζήσης Βρύζας, 16 Παντελής Καφές, 17 Γιάννης Αμανατίδης, 18 Γιάννης Γκούμας, 19 Μιχάλης Καψής, 20 Γιώργος Καραγκούνης, 21 Κώστας Κατσουράνης, 22 Φάνης Γκέκας, 23 Βασίλης Λάκης, C Ότο Ρεχάγκελ.
Ευρωπαϊκό Πρωτάθλημα 2008.
Στις 17 Οκτωβρίου 2007 η Ελλάδα με την εκτός έδρας νίκη της απέναντι στην Τουρκία κατέλαβε την πρώτη θέση στον τρίτο όμιλο των ευρωπαϊκών προκριματικών (συμμετείχαν επίσης η Νορβηγία, η Βοσνία - Ερζεγοβίνη, η Μολδαβία, η Ουγγαρία και η Μάλτα), εξασφαλίζοντας την πρόκρισή της στο Euro 2008 που διεξήχθη στην Αυστρία και την Ελβετία για να υπερασπιστεί τον τίτλο της, αποδεικνύοντας για άλλη μια φορά ότι ανήκει πλέον στις υπολογίσιμες ευρωπαϊκές ποδοσφαιρικές δυνάμεις.
Στην τελική φάση της διοργάνωσης όμως δεν τα πήγε εξίσου καλά και αποκλείστηκε με τρεις ήττες σε ισάριθμους αγώνες. Στον πρώτο της αγώνα, για τον τρίτο όμιλο, ηττήθηκε από τη Σουηδία. Δεν τα κατάφερε ούτε στον δεύτερο της αγώνα απέναντι στη Ρωσία, με αποτέλεσμα η ήττα αυτή να σημάνει τον αποκλεισμό της από τη συνέχεια του Ευρωπαϊκού Πρωταθλήματος. Στον τελευταίο διαδικαστικού χαρακτήρα αγώνα της, η Ελλάδα έχασε και από την Ισπανία, μετέπειτα νικήτρια (και αήττητη) ομάδα της διοργάνωσης.
Τα αποτελέσματα ήταν τα εξής:

</doc>
<doc id="61964" url="https://el.wikipedia.org/wiki?curid=61964" title="Συλλογή (μουσειολογία)">
Συλλογή (μουσειολογία)

Με τον όρο συλλογή εννοείται η συγκέντρωση αντικειμένων που μοιράζονται κοινά χαρακτηριστικά -φυσικά ή νοηματικά. Στις μουσειακές σπουδές με τον όρο συλλογή μουσείου εννοείται συνήθως «ένα αντιπροσωπευτικό σύνολο συστηματικά επιλεγμένων, συγκεντρωμένων και ταξινομημένων ομοειδών αντικειμένων». Βάσει του παραπάνω ορισμού η ύπαρξη της συλλογής θεμελιώνεται στις τρεις παρακάτω παραμέτρους:
Δημόσιες και ιδιωτικές συλλογές.
Ελλάδα.
Ήδη από την αρχαιότητα είναι γνωστές δημόσιες συλλογές με τη μορφή των "θησαυρών", των αναθημάτων πόλεων δηλαδή σε πανελλήνια ιερά, όπως η Ολυμπία ή οι Δελφοί. Στην Ελληνιστική περίοδο απαντώνται ιδιωτικές προσπάθειες συλλογής έργων τέχνης από εύπορους όπως ο Ηρώδης ο Αττικός ή οι Ατταλίδες στην Πέργαμο, ενώ ως δημόσια συλλογή μπορεί να χαρακτηριστεί το "Μουσείον" της Αλεξάνδρειας. Ιδιαίτερη έξαρση γνωρίζουν οι ιδιωτικές συλλογές στον ρωμαϊκό κόσμο, καθώς η συλλεκτική δραστηριότητα καθίσταται σύμβολο ισχύος και ευημερίας, με εξέχον παράδειγμα τον Κικέρωνα. Στους Βυζαντινούς χρόνους η παράδοση των δημόσιων και ιδιωτικών συλλογών συνεχίζεται, αν και η ιδιωτική έκθεση δεν ευνοείται ως ενασχόληση εξαιτίας της κυρίαρχης χριστιανικής ιδεολογίας. Ως χαρακτηριστικό παράδειγμα δημόσιας συλλογής θα μπορούσε κανείς να αναφέρει τον Ιππόδρομο και ιδωτική το παλάτι του ευνούχου Λαύσου, επί βασιλείας Αρκάδιου.
Στους προεπαναστατικούς χρόνους εισηγήσεις για τη δημιουργία δημόσιων συλλογών έχουμε κυρίως από τον Κοραή και τη Φιλόμουσο Εταιρεία, το 1813. Ο μεν πρώτος πρότεινε όχι μόνον τη διαφύλαξη, αλλά και την καταλογογράφηση των κειμηλίων εις "Ελληνικόν Μουσείον", οργισμένος πιθανώς από τη σύληση των χειρογράφων της Πάτμου και άλλων νήσων του Αιγαίου από τον άγγλο περιηγητή Έντουαρκ Κλαρκ. Στους μετεπαναστατικούς χρόνους δημιουργήθηκαν μικρές αρχαιολογικές κυρίως συλλογές δημόσιου χαρακτήρα που στεγάζονταν σε εκκλησίες, σε σχολεία ή μισθωμένα κτήρια, στη Στοά του Αδριανού ή στην Ακρόπολη. Όσον αφορά στις ιδιωτικές συλλογές, αρκετές από αυτές βρίσκονταν στα χέρια πρέσβεων και προξένων, ενώ πλούσια συλλογή κατείχε ο Όθων. Στα μέσα του 19ου αιώνα δημιουργούνται αξιόλογες ιδιωτικές συλλογές με κυριότερες αυτές του Αθανάσιου Ρουσόπουλου του Ερρίκου Σλήμαν στο "Ιλίου Μέλαθρον" ή του γερμανού πρόξενου Βον Βάγκνερ.
Στον 20ο αιώνα τα μουσεία ανθίζουν είτε ως δημόσια είτε ως ιδιωτική πρωτοβουλία με συλλογές δημόσιου χαρακτήρα ή ιδιωτικές αλλά προσβάσιμες στο ευρύ κοινό.
Ευρώπη και Νεός Κόσμος.
Οι τάσεις κριτικής αξιολόγησης των αρχαιών πηγών και των μνημείων από τους ουμανιστές του 15ου αιώνα ήδη, είχε ως αποτέλεσμα την πρόκληση ειδικού ενδιαφέροντος για τις αρχαιότητες. Ιδιαίτερης μνείας αξίζει η περίπτωση του Κυριακού του Αγκωνίτη (Cyriacus de Pizzicolli) ο οποίος συνέλεγε επί 25 περίπου έτη βιβλία, νομίσματα και έργα τέχνης από την Ελλάδα και την Αν. Μεσόγειο. Στα τέλη του 16ου αιώνα εμφανίζονται οι πρώτες μεγάλες συλλογές αρχαιοτήτων, ετερόκλητες συνήθως συγκεντρώσεις αντικειμένων από διαφορετικές εποχές και διαφορετικούς πολιτισμούς. Γνωστότερες από αυτές είναι πιθανώς οι συλλογές του Φραντζέσκο Καλτζολάρι ή του Αθανάσιου Κίρχερ. Οι συλλέκτες ανήκαν σε εύπορες τάξεις και είτε οι ίδιοι είτε μέσω πρακτόρων αγόραζαν έργα τέχνης του ελληνορωμαϊκού πολιτισμού κατ' αρχήν ή τοπικών ευρωπαϊκών πολιτισμών.
Ο 19ος αιώνας, είναι περίοδος των μεγάλων ανασκαφών και των μεγάλων μουσείων σε μια αλληλεξαρτώμενη σχέση. Τα μεγάλα μουσεία χρειάζονται συλλογές για να κεντρίσουν το ενδιαφέρον του κοινού και αυτό με τη σειρα του πυροδοτεί μια εντατική ανασκαφική δραστηριότητα. Στην Ευρώπη ιδρύονται πολλά κρατικά μουσεία, χωρίς να λείπουν οι ιδιωτικές πρωτοβουλίες (Castelani, Campana κ.α. σε Ιταλία και Σαμπουρόφ, Σλήμαν κ.ά. στην Ελλάδα). Παρουσιάζονται επίσης εκθέσεις συλλογών στην επαρχία -κυρίως σε σημεία διεξαγωγής αρχαιολογικής έρευνας- και οι πρώτες συλλογές εθνολογικού και λαογραφικού ενδιαφέροντος. Στη Βόρεια Αμερική οι συλλογές είναι ως επί το πλείστον ιδιωτικές, όπως ιδιωτική πρωτοβουλία ώθησε στη δημιουργία των πρώτων αρχαιολογικών μουσείων. Με την ίδρυση του Μητροπολιτικού Μουσείου Τέχνης στη Νέα Υόρκη, του Μουσείου Καλών Τεχνών στη Βοστόνη, το εννοιολογικό πλαίσιο του όρου συλλογή επεκτείνεται πέραν του ενδιαφέροντος για τις αρχαιότητες και στις Καλές Τέχνες στη σύγχρονη μορφή τους, παρέχοντας μια νέα ώθηση στη μουσειακή συλλογή ως ευρύτερη έννοια.
Στον 20ο αιώνα στο περιεχόμενο του όρου μουσειακή συλλογή έχουν προστεθεί πολύ περισσότερες κατηγορίες αντικειμένων (αυτοκίνητα, όπλα, εργαλεία, φωτογραφίες, κόμικς κ.ά) με αποτέλεσμα να είναι διαθέσιμες στο κοινό συλλογές σε πολύ εξειδικευμένες θεματικές ενότητες.
Συντήρηση συλλογών.
Βασική λειτουργία των μουσείων είναι η συντήρηση και διατήρηση των συλλογών τους, γεγονός που απαιτεί τη συνεργασία ειδικευμένων συντηρητών προκειμένου οι εργασίες συντήρησης, διατήρησης και αποκατάστασης να εφαρμόζονται με τον καλύτερο δυνατό τρόπο. Κάθε είδους επέβαση σε τέχνεργα μιας συλλογής, χρειάζεται να υποτάσσεται στην αρχή της αναστρεψιμότητας. Με άλλα λόγια κάθε επέμβαση γίνεται με τρόπο τέτοιο, ώστε να είναι δυνατή η επαναφορά του τέχνεργου στην προγενέστερη κατάστασή του.

</doc>
<doc id="61965" url="https://el.wikipedia.org/wiki?curid=61965" title="Μέλανες Νάξου">
Μέλανες Νάξου

Οι Μέλανες είναι χωριό της πεδινής δυτικής Νάξου, σε υψόμετρο 110-160 μέτρων και 414 κατοίκους (απογραφή 2011). Απέχει 9χλμ από την Χώρα της Νάξου. Βρίσκεται σε παράκαμψη ενός χιλιομέτρου του οδικού άξονα Χώρας Νάξου - Κουρουνοχώρι - Κυνιδάρου και μεταξύ των χωριών Άγιος Θαλάλαιος και Κουρουνοχώρι. Είναι κτισμένο σε βορειοανατολική πλευρά λόφου απέναντι από τους Μύλους.
Οι Μέλανες στον Β΄ Παγκόσμιο Πόλεμο μαζί και με τ΄ άλλα γύρω χωριά ήταν αγροτικοί τροφοδότες των ορεινών χωριών της Νάξου και κυρίως του Κινίδαρου, της Κεραμωτής και της Κορώνου. Παλαιότερα ήταν έδρα ομώνυμης κοινότητας στην οποία περιλαμβάνονταν τα χωριά Άγιος Θαλάλαιος, το Γραμπούνι, οι Κάμπονες, το Κουρουνοχώρι και οι Μύλοι. Διαθέτει δημοτικό σχολείο και ήταν από τα πρώτα χωριά της Νάξου με τηλεγραφείο. Ο ιερός ναός του χωριού είναι αφιερωμένος στους Αγίους Αποστόλους.
Σήμερα οι Μέλανες υπάγονται στο δήμο "Νάξου &amp; Μικρών Κυκλάδων".
Πληθυσμιακά στοιχεία.
(*) Στις απογραφές 1879, 1889, 1896 και 1907 συναθροίζονται και οι κάτοικοι των οικισμών Κουρουνοχωρίου και Μύλων οι οποίοι αναγνωρίστηκαν στην απογραφή του 1920.
Διοικητικές μεταβολές.
Σήμερα, μετά τη τελευταία μεταβολή του 2010 ("πρόγραμμα Καλλικράτης"), αποτελεί μαζί με τους οικισμούς Άγιο Θαλέλαιο ( 106 κ.), Κουρουνοχώρι ( 105 κ.) και Μύλους ( 27 κ.) την "Τοπική Κοινότητα Μελάνων" ( 652 κ.), ;όπου έχει οριστεί έδρα. Η τ.κ. Μελάνων υπάγεται στη Δημοτική Ενότητα Νάξου, του "δήμου Νάξου και Μικρών Κυκλάδων", της περιφερειακής ενότητας Νάξου (του πρώην νομού Κυκλάδων), στην περιφέρεια Νοτίου Αιγαίου.
Αρχαιολογικά και ιστορικά αξιοθέατα.
Περιοχή του Φλεριού.
Στο Φλεριό στην αρχαιότητα (αλλά και στις μέρες μας) υπήρχε άφθονη ροή τρεχούμενων υδάτων που τροφοδοτούσαν την περιοχή. Ο πλούτος αυτός, μαζί με την ύπαρξη μαρμάρων ευνόησαν την ανάπτυξη λατομείων, εργαστηρίων και σχολών γλυπτικής τον 6ο αιώνα π.Χ. Τα αξιοθέατα στην περιοχή είναι:
Περιοχή Καλαμίτσια.
Σε απόσταση 2 χλμ από τις Μέλανες υπάρχει το «παλάτι των Ιησουιτών». Κατασκευάστηκε το 1673 από τον μοναχό Ροβέρτο Σωζέ. Στις μέρες μας είναι εγκαταλελειμμένο και ερειπωμένο.
Τα περιβόλια των Μελάνων.
Πρόκειται για μια κατάφυτη περιοχή με αναβαθμίδες που αρδεύονται με φυσική ροή από την πηγή του Φλεριού. Τα περισσότερα δέντρα που συναντάει κανείς είναι πορτοκαλιές, λεμονιές, βερικοκιές, αχλαδιές και βυσσινιές. Το σύστημα διανομής του νερού είναι οργανωμένο έτσι ώστε κάθε περιβολάρης να έχει δικαίωμα χρήσης μία ώρα περίπου κάθε βδομάδα. Μέχρι το πρόσφατο παρελθόν τα περιβόλια ήταν υπό φράγκικη κατοχή. Μετά την απελευθέρωση του 1945 οι Μελανίτες επαναστάτησαν και πέτυχαν τη διανομή των περιβολιών στους ντόπιους αγρότες.

</doc>
<doc id="61968" url="https://el.wikipedia.org/wiki?curid=61968" title="Θεόδωρος Μπελίτσος">
Θεόδωρος Μπελίτσος

Ο Θεόδωρος Γρηγορίου Μπελίτσος (1957) είναι Έλληνας συγγραφέας ιστορικών και λαογραφικών βιβλίων και ζει στη Νέα Σμύρνη.
Βιογραφικά στοιχεία.
Ο Θεόδωρος Μπελίτσος γεννήθηκε το 1957 στην Αθήνα. Φοίτησε στην Ευαγγελική Σχολή Νέας Σμύρνης και σπούδασε χημεία στο Αριστοτέλειο Πανεπιστήμιο Θεσσαλονίκης. Ως χημικός το 1984 διορίστηκε καθηγητής στο Γυμνάσιο Μούδρου Λήμνου, το 1987 μετατέθηκε στον Πειραιά και από το 1989 διδάσκει στο Ομήρειο Γυμνάσιο Νέας Σμύρνης. 
Από το 1986 άρχισε να δημοσιεύει διηγήματα, άρθρα, μελέτες και βιβλιοκρισίες σε περιοδικά και εφημερίδες. Το 1993 εξέδωσε σε ανάτυπο την πρώτη μελέτη του για τα σχολεία της Σμύρνης και το 1994 το πρώτο του βιβλίο για τη Λήμνο. Στη Λήμνο αναφέρονται τα περισσότερα από τα πολλά βιβλία που εξέδωσε στη συνέχεια. Επίσης, έχει συγγράψει μελέτες για χωριά της Έξω Μάνης, που είναι ο τόπος καταγωγής των γονέων του και έχει λάβει μέρος σε επιστημονικά συνέδρια. 
Το 1995 τιμήθηκε με τον Έπαινο του Ιστορικού Λεξικού της Ακαδημίας Αθηνών για το έργο του "Συλλογή γλωσσικού υλικού από τη Λήμνο". Επίσης, έχει τιμηθεί από την Ομοσπονδία Λημνιακών Συλλόγων της Αθήνας και το Δήμο Λήμνου. Είναι μέλος του Δ.Σ. της Εταιρείας Λακωνικών Σπουδών και μέλος της Εταιρίας Μελέτης Ίμβρου και Τενέδου. Είναι παντρεμένος και έχει τρία παιδιά.

</doc>
<doc id="61969" url="https://el.wikipedia.org/wiki?curid=61969" title="Ρήγας Παλαμήδης">
Ρήγας Παλαμήδης

Ο Ρήγας Παλαμήδης ή Παλαμίδης (1794- 10 Απριλίου 1872) ήταν Έλληνας λόγιος και αγωνιστής στην επανάσταση του 1821 που αναδείχθηκε από τους πρόκριτους της Πελοποννήσου (Μαντινείας) πολιτικός της νεοσύστατης Ελλάδας, πληρεξούσιος σε έξι εθνοσυνελεύσεις, μέλος του Πανελληνίου, γερουσιαστής, σύμβουλος της επικράτειας, νομάρχης, πρόεδρος της Βουλής και υπουργός Εσωτερικών σε έξη κυβερνήσεις.
Βιογραφία.
Με καταγωγή του πατέρα του από την Στεμνίτσα, (που καρατομήθηκε από τους Τούρκους), γεννήθηκε στην Τρίπολη και καταγόταν από σπουδαία οικογένεια προυχόντων (κοτζαμπάσηδων) της Πελοποννήσου. Αναφέρεται ότι πήγε στο σχολείο στην ελληνική σχολή της Στεμνίτσας, που είχε ιδρυθεί το 1790 από το Στεμνιτσιώτη Νεόφυτο Μούτζο, αρχιδιάκονο στο Πατριαρχείο Κωνσταντινούπολης. Ακολούθως σπούδασε στη σχολή της Δημητσάνας και συμπλήρωσε την μόρφωση του στη Κωνσταντινούπολη. Με την επιστροφή του στην Τριπολιτσά διορίστηκε γραμματέας του Δραγουμάνου του Μόρα Βαλεσή διατελώντας ταυτόχρονα σύμβουλος πολλών προεστών του Μοριά. Με το ξέσπασμα της Επανάστασης ανέλαβε γραμματέας της Πελοποννησιακής Γερουσίας καθώς και γραμματέας και αγγελιαφόρος του Θ. Κολοκοτρώνη στη μάχη του Βαλτετσίου, και στην άλωση της Τριπολιτσάς που ακολούθησε.
Από τις αρχές του 1822 όταν πλέον άρχισε να γίνεται αισθητή η έχθρα μεταξύ προκρίτων και οπλαρχηγών, ακολούθησε τους πρόκριτους. Τότε το Εκτελεστικό υπό τον Α. Μαυροκορδάτο τον όρισε αρχηγό αγωνιστών φρουράς των Μεγάλων Δερβενίων παρά τα Γεράνεια όρη. Στη κάθοδο του Δράμαλη στην Πελοπόννησο, (αρχές Ιουλίου), δείλιασε εγκαταλείποντας αμαχητί τη θέση του παρασύροντας ομοίως και τη φρουρά του Ακροκορίνθου υποχωρώντας ατάκτως στο Άργος και σκορπώντας τον πανικό.
Παρά ταύτα έλαβε μέρος, ως πληρεξούσιος, στις συνελεύσεις της τότε κυβέρνησης «"της περιπλανωμένης εν ταις παραλίαις της Αργολίδος"» του Άστρους του 1823
, της Επιδαύρου του 1826
, της Ερμιόνης του 1827
, της Τροιζήνας επίσης το 1827
και του Άργους του 1829
. Το 1828 είχε τη θέση του συμβολαιογράφου Τριπόλεως. Επί Καποδίστρια, το 1828, διορίστηκε μέλος του Πανελλήνιου και εκλέχτηκε γερουσιαστής. Επί Όθωνα έγινε Σύμβουλος Επικρατείας, Νομάρχης και πρωτοστάτησε στην επανάσταση της 3ης Σεπτεμβρίου του 1843. Εκλέχθηκε βουλευτής στην Α' Εθνική Συνέλευση της Αθήνας του ίδιου έτους ως βουλευτής Μαντίνειας. Στην κυβέρνηση Ανδρέα Μεταξά του 1843 χρημάτισε Υπουργός Εσωτερικών ενώ ήταν και μέλος της επιτροπής σύνταξης του Συντάγματος. Διετέλεσε πρόεδρος της Βουλής των Ελλήνων σε δυο συνόδους το 1845 και το 1846, το 1846 διορίστηκε Υπουργός Εσωτερικών σε ανασχηματισμό της κυβέρνησης Κωλέττη
, το 1847 στην κυβέρνηση Κωλέττη στον ανασχηματισμό του 1847, το 1852 σε ανασχηματισμό της Κυβέρνησης Αντωνίου Κριεζή και το 1854 στην κυβέρνηση Μαυροκορδάτου αλλά και στην Κυβέρνηση Αθανασίου Μιαούλη στον ανασχηματισμό του 1859.
Ο Ρήγας Παλαμήδης κηδεύτηκε στις 11 Απριλίου 1872.
Οικογενειακή κατάσταση.
Ήταν νυμφευμένος με την, προηγουμένως αιχμάλωτη των Ελλήνων, κόρη του Πασά της Λάρισας με την οποία και απέκτησε τρεις κόρες την Ελένη, (μετέπειτα σύζυγο Αριστείδη Γ. Καρατζά), την Αικατερίνη, (μετέπειτα σύζυγο Σαράντη Κωνσταντινίδη) και την Αγλαΐα, (μετέπειτα σύζυγο Ιάσωνα Ράγκου) και ένα γιο, τον Ιωάννη, διπλωμάτη, ο οποίος πέθανε στο
Παρίσι το 1886.
Το σπίτι στο οποίο κατοίκησε για μεγάλο μέρος της ζωής του διατηρείται ακόμα και σήμερα στου Ψυρή.
Συγγραφικό έργο.
Ο Ρήγας Παλαμήδης είχε γράψει τα εξής συγγράμματα: 

</doc>
<doc id="61970" url="https://el.wikipedia.org/wiki?curid=61970" title="Μπελίτσος">
Μπελίτσος



</doc>
<doc id="61975" url="https://el.wikipedia.org/wiki?curid=61975" title="Σαράγιεβο">
Σαράγιεβο



</doc>
<doc id="61979" url="https://el.wikipedia.org/wiki?curid=61979" title="Ο θίασος">
Ο θίασος



</doc>
<doc id="61984" url="https://el.wikipedia.org/wiki?curid=61984" title="Μεταρρυθμίσεις των Βουρβόνων">
Μεταρρυθμίσεις των Βουρβόνων

&lt;br&gt;
Με τον όρο Μεταρρυθμίσεις των Βουρβόνων ή Βουρβονικές Μεταρρυθμίσεις ονομάζεται η σειρά των μέτρων που πάρθηκαν κατά τον 18ο αιώνα στην Ισπανία, μετά την άνοδο του Οίκου των Βουρβόνων στο βασιλικό της θρόνο και αποσκοπούσαν στην ανόρθωση της ισπανικής ισχύος.
Μετά τον τερματισμό του πολέμου της Ισπανικής Διαδοχής και τη συνθήκη της Ουτρέχτης η Ισπανία είχε αναγκαστεί να παραδόσει το σύνολο των ευρωπαϊκών της κτήσεων και να παραχωρήσει εμπορικά προνόμια στη Μεγάλη Βρετανία. Έχοντας υποστεί και στο εσωτερικό της πολλές καταστροφές από τις παρατεταμένες συγκρούσεις μεταξύ των οπαδών των Βουρβόνων και των Αψβούργων, η κατάσταση της ήταν οικτρή. Σε μια προσπάθεια της νέας κυβέρνησης, του βασιλιά Φιλίππου Ε' να ανορθώσει την ισπανική ισχύ, εισήχθησαν διάφορες μεταρρυθμίσεις. Έτσι αρχικά ενισχύθηκε ο συγκεντρωτισμός της διοίκησης με την κατάργηση των παλαιών προνομίων που απελάμβαναν διάφορες περιοχές του ισπανικού στέμματος, αφαιρέθηκαν αρμοδιότητες από τα Κορτέζ, την Εκκλησία και τις διάφορες συντεχνίες. Όλες αυτές οι μεταρρυθμίσεις προέρχονταν από τη Γαλλία και επιδίωκαν την εισαγωγή των γαλλικών προτύπων διοίκησης στην Ισπανία. Αργότερα εισήχθησαν και νεές μεταρρυθμίσεις, όπως η ενίσχυση των ενόπλων δυνάμεων, η ενίσχυση και η προστασία της τοπικής οικονομίας από τον ξένο ανταγωνισμό. Οι μεταρρυθμίσεις αυτές αφορούσαν μόνο την Ισπανία και όχι τις αποικίες, οι οποίες θεωρούντο απλώς πηγές πολυτίμων μετάλλων.
Παρ' όλες τις προσπάθειες η Ισπανία ηττήθηκε από τους Άγγλους κατά τη διάρκεια του Επταετούς πολέμου. Η τότε βασιλική κυβέρνηση αποφάσισε ότι έπρεπε να ενισχύσει την εξουσία της στις αποικίες, προκειμένου να αντιμετωπίσει τον ανταγωνισμό των άλλων ευρωπαϊκών κρατών. Έτσι οι μεταρρυθμίσεις, που είχαν εισαχθεί στην Ισπανία κατά τις αρχές του 18ου αιώνα, άρχισαν να εισάγονται και στις αποικίες, με κύρια επιδίωξη την ενίσχυση της κεντρικής εξουσίας και την καλύτερη εκμετάλευση του πλούτου των αποικιών. Επί Καρόλου Γ' άρχισε μια μεθοδική καταγραφή του πλούτου των αποικιών, εξερεύνηση της ενδοχώρας και μελέτη για την ανακάλυξη πρώτων πηγών, ίδρυση εμπορικών λιμένων για απευθείας εμπόριο με την Ισπανία, εισαγωγή πολλών κρατικών μονοπωλίων και αύξηση των φόρων. Σε επίπεδο πολιτικής διοίκησης, οι υποθέσεις των αποικιών μεταφέρθηκαν στο υπουργείο αποικιών. Η τοπική αριστοκρατία ("criollos"=Κρεολλών) αντικαταστάθηκε από ισπανούς αξιωματούχους, διορισμένους απ' ευθείας από το στέμμα και η διοίκηση αναδιοργανώθηκε σε τρεις μεγάλες περιφέρειες. Παράλληλα απελάθηκαν όλοι οι Ιησουΐτες από τις αποστολές τους. Παρά τις μεταρρυθμίσεις αυτές, με το ξέσπασμα της γαλλικής επανάστασης άρχισε η αντίστροφη μέτρηση για τη διάλυση της ισπανικής αποικιακής αυτοκρατορίας.

</doc>
<doc id="61987" url="https://el.wikipedia.org/wiki?curid=61987" title="Άγιος Αντώνιος">
Άγιος Αντώνιος

Με το όνομα Άγιος Αντώνιος είναι γνωστά τα παρακάτω :

</doc>
<doc id="61989" url="https://el.wikipedia.org/wiki?curid=61989" title="Γεώργιος Στρέϊτ">
Γεώργιος Στρέϊτ



</doc>
<doc id="61990" url="https://el.wikipedia.org/wiki?curid=61990" title="Στέφανος Στρέϊτ">
Στέφανος Στρέϊτ



</doc>
<doc id="61991" url="https://el.wikipedia.org/wiki?curid=61991" title="Χοσέ Αντόνιο Πρίμο ντε Ριβέρα">
Χοσέ Αντόνιο Πρίμο ντε Ριβέρα

Ο Χοσέ Αντόνιο Πρίμο ντε Ριβέρα ("José Antonio Primo de Rivera y Sáenz de Heredia", Μαδρίτη, 24 Απριλίου 1903 - Αλικάντε, 20 Νοεμβρίου 1936), 1ος Δούκας του Πρίμο ντε Ριβέρα, 3ος Μαρκήσιος της Εστέγια, ευρύτερα γνωστός ως Χοσέ Αντόνιο, ήταν Ισπανός διανοητής και πολιτικός. Υπήρξε ιδρυτής και αρχηγός του κόμματος, Φάλαγγα.
Τα πρώτα χρόνια.
Ο Χοσέ Αντόνιο ήταν ο μεγαλύτερος γιος του Ισπανού στρατηγού και δικτάτορα Μιγκέλ Πρίμο ντε Ριβέρα. Από τον πατέρα του κληρονόμησε τον τίτλο του Μαρκήσιο της Εστέλλα (στη Ναβάρα) και δεν παντρεύτηκε ποτέ.
Η μητέρα του πέθανε όταν ήταν πέντε ετών και στη συνέχεια ανατράφηκε από την αδελφή του πατέρα του. Μιλούσε την αγγλική και την γαλλική γλώσσα. Συνέχισε να σπουδάζει το δίκαιο στο Πανεπιστήμιο της Μαδρίτης μεταξύ 1917 και 1923. Βοήθησε να οργανώσει τη φοιτητική ένωση, "Federación Universitaria Escolar", η οποία αντιτάχθηκε στις πολιτικές ανώτερης εκπαίδευσης του πατέρα του. 
Στρατιωτική θητεία.
Μετά την αποφοίτησή του, επέλεξε να καταταγεί στον Ισπανικό στρατό ως "Εθελοντής ενός έτους" ενώ ο πατέρας του ήταν δικτάτορας. Υπηρέτησε με το 9ο Σύνταγμα Ιππικού του Αγίου Ιάκωβου, το οποίο έδρευε στη Βαρκελώνη. Καταδικάστηκε από στρατιωτικό δικαστήριο μετά από τον ξυλοδαρμό του Ταξιάρχου Gonzalo Queipo de Llano για λόγους τιμής.
Επαγγελματική δραστηριότητα.
Ο Πρίμο ντε Ριβέρα άσκησε την νομική από το 1925 όταν άνοιξε ένα δικηγορικό γραφείο σε έναν παράδρομο της Μαδρίτης πολύ κοντά στη συμβολή τριών κύριων λεωφόρων. Το 1931, αποτελούσε μέλος του "Agrupación al Servicio de la República" και παραδόξως πολιτεύτηκε υπό το μοναρχικό έμβλημα της «Unión Monárquica Nacional» - ωστόσο δεν κατάφερε να εκλεγεί. 
Αργότερα συνελήφθη σύντομα το 1932 για συνεργασία στο επιχειρησιακό πραξικόπημα του στρατηγού Χοσέ Σανχούρχο.
Ίδρυση της Φάλαγγας.
Το 1933 ίδρυσε το κόμμα της Φάλαγγας. Αν και αρχικά η Φάλαγγα είχε πολύ μικρή απήχηση, η νίκη του Λαϊκού Μετώπου στις εκλογές του 1936 οδήγησε στην ταχύτατη ενίσχυση της, τα μέλη της οποίας σύντομα έφτασαν τα 40.000. Στις 29 Οκτωβρίου 1933 ξεκίνησε, την Φάλαγγα, ένα εθνικιστικό κόμμα, εμπνευσμένο εν μέρει από κάποιες ιδέες, όπως η ανάγκη εξουσίας, η ιεραρχική τάξη της κοινωνίας και της λαϊκής βάσης, όπως το πρώιμο φασιστικό κίνημα στην Ιταλία. Το Ιδρυτικό συνέδριο πραγματοποιήθηκε στο Teatro de la Comedia της Μαδρίτης και ο Ριβέρα ήταν ο βασικός ομιλητής και η πρώτη του ομιλία ήταν κριτική στην φιλελεύθερη δημοκρατία.
Ήταν υποψήφιος στις γενικές εκλογές της 19ης Νοεμβρίου με την οργάνωση «Unión Agraria y Ciudadana», μέρος του ευρέως συντηρητικού συνασπισμού Ισπανική Συνομοσπονδία Αυτόνομων Ακροδεξιών Ομάδων (CEDA) και εκλέχθηκε στο Κοινοβούλιο ως εκπρόσωπος του Cádiz.
Στις 11 Φεβρουαρίου 1934, η Φάλαγγα συγχωνεύθηκε με το κίνημα "Ισπανική Παραδοσιοκρατική Φάλαγγα των Συνελεύσεων της Εθνικής Συνδικαλιστικής Αντεπίθεσης του Ραμίρο Λεντέσμα για να δημιουργήσει το κίνημα "Falange Española de las JONS" υπό την ηγεσία του Χοσέ Αντόνιο Πρίμο ντε Ριβέρα.
Με την έγκρισή του, οι Φαλαγγίτες επιτέθηκαν στα πολυκαταστήματα SEPU που ανήκαν στους εβραίους Henry Reisembach και Edouard Worms την άνοιξη του 1935. Μοιραζόταν την πεποίθηση ότι η βία ήταν νόμιμη ενάντια σε μια Δημοκρατία που την θεωρούσε επηρεασμένη από τους Εβραίους και τους Ελευθεροτέκτονες. Στις γενικές εκλογές της 16ης Φεβρουαρίου 1936, η Φάλαγγα κέρδισε μόνο το 0,7% των ψήφων. αλλά το κύμα αστάθειας που χαιρέτισε τη νίκη του Λαϊκού Μετώπου - ένας αριστερός συνασπισμός Κομμουνιστών, Σοσιαλιστών, φιλελεύθερων και Ρεπουμπλικανών προκάλεσε μια εισροή νέων μελών και το μικροσκοπικό κόμμα αυξήθηκε σε περισσότερα από 40.000 μέλη μέχρι τον Ιούλιο. 
Θάνατος.
Ο Χοσέ Αντόνιο υποστήριζε ανοιχτά την ανάγκη στρατιωτικού κινήματος εναντίον της αριστερής κυβέρνησης του Λαϊκού Μετώπου, έτσι στις 6 Ιουλίου 1936 συνελήφθη από κυβερνητικές δυνάμεις και φυλακίσθηκε στο φρούριο του Αλικάντε. Λίγες μέρες αργότερα εκδηλώθηκε το στρατιωτικό κίνημα, με αποτέλεσμα να γίνουν αυστηρότερες οι συνθήκες κράτησής του. Τελικά δικάστηκε από λαϊκό δικαστήριο, αποτελούμενο από κομμουνιστές και αναρχικούς, και καταδικάστηκε εις θάνατο στις 17 Νοεμβρίου. Εκτελέστηκε στις 20 Νοεμβρίου. Ο θάνατός του παρουσιάστηκε από τους Εθνικιστές ως άνανδρη δολοφονία και μετά την επικράτηση του Φράνκο αναπτύχθηκε η τιμή προς το πρόσωπό του, η δε Φάλαγγα έμεινε η μοναδική νόμιμη πολιτική οργάνωση.

</doc>
<doc id="61993" url="https://el.wikipedia.org/wiki?curid=61993" title="Kankuro">
Kankuro



</doc>
<doc id="61994" url="https://el.wikipedia.org/wiki?curid=61994" title="Καμίνια Λήμνου">
Καμίνια Λήμνου

Τα Καμίνια βρίσκονται στη νοτιοανατολική χερσόνησο της Λήμνου σε απόσταση περίπου μισής ώρας από την ακτή. Διοικητικά ανήκουν στον Δήμο Λήμνου της Περιφέρειας Βορείου Αιγαίου (πρόγραμμα Καλλικράτης). 
Από το 1999 έως το 2010 σύμφωνα με την τότε διοικητική διαίρεση της Ελλάδας ήταν έδρα του ομώνυμου δημοτικού διαμερίσματος του Δήμου Μούδρου. Παλαιότερα ανήκε στον νομό Λέσβου.
Συνορεύουν με το Ρουσσοπούλι (Β), το Μούδρο (Δ και ΝΔ) και τους οικισμούς Αγ. Σοφία και Φισίνης (ΝΔ και Ν). Στα Α βρέχεται από το Αιγαίο πέλαγος στις ακτές "Ξεσπάσματα, Μόλος", ακρωτήριο "Βρόσκοπος", "Πολιόχνη" και "Κοκκινόβραχος". 
Ιστορία.
Το χωριό αναφέρεται για πρώτη φορά το 1346 σε έγγραφα της μονής Μεγίστης Λαύρας του Αγίου Όρους. Επί τουρκοκρατίας ήταν κεφαλοχώρι και είχε μόνο Έλληνες κατοίκους. Το 1874 είχε 90 οικογένειες. Από το έτος αυτό λειτουργησε κοινοτικό σχολείο. Μετά την ανακάλυψη της Στήλης των Καμινίων, το 1885, το χωριό έγινε πόλος έλξης πολλών περιηγητών. Προς το τέλος της τουρκοκρατίας είχε δημογεροντία, ταχυδρομικό γραφείο και η ενορία κυκλοφορούσε κέρματα με τη σφραγίδα: "ΠΚ+" (Παναγία Καμινίων).
Κατά τη δεκαετία 1920-30 ξεκίνησαν οι ανασκαφές της Ιταλικής Αρχαιολογικής Σχολής που αποκάλυψαν την προϊστορική πόλη Πολιόχνη. Έκτοτε τα Καμίνια αποτελούν πόλο έλξης πολλών κατοίκων και το 1951 είχαν 874 κ. Το 1932 χτίστηκε νέο σχολικό κτίριο. Στο σχολείο φοιτούσαν πάνω από 100 μαθητές και λειτουργούσε ως τριθέσιο ή διθέσιο ως το 1980. Το 1980 έγινε μονοθέσιο και το 1994 συγχωνεύτηκε με του Μούδρου λόγω έλλειψης μαθητών. Μεταπολεμικά μεγάλο μέρος του πληθυσμού μετανάστευσε στα αστικά κέντρα και στο εξωτερικό, κυρίως στο Μόντρεαλ του Καναδά και στην Αυστραλία.
Οικονομία.
Οι κάτοικοι είναι κυρίως αγρότες και κτηνοτρόφοι. Σήμερα καλλιεργούνται σιτηρά και αμπέλια, ενώ ως το 1970 περίπου καλλιεργούσαν και το βαμβάκι. Από το 1937 λειτουργεί Γεωργικός Συνεταιρισμός. Επίσης, υπάρχουν ιδιωτικό οινοποιείο, λακαριά παραγωγής τσίπουρου, μελισσοκόμοι, αλιείς, παντοπωλεία, καφενεία, ταβέρνες, ενοικιαζόμενα δωμάτια, ραφείο, ηλεκτρολόγοι, ξυλουργοί, αλουμινάδες, περίπτερο κλπ.

</doc>
<doc id="61995" url="https://el.wikipedia.org/wiki?curid=61995" title="Επαμεινώνδας Σπηλιωτόπουλος">
Επαμεινώνδας Σπηλιωτόπουλος

Ο Επαμεινώνδας Σπηλιωτόπουλος (Θεσσαλονίκη 1925) είναι Έλληνας ομότιμος καθηγητής Διοικητικού Δικαίου του Πανεπιστήμιου Αθηνών και μέλος της Ακαδημίας Αθηνών.
Σπουδές και σταδιοδρομία.
Γεννήθηκε στη Θεσσαλονίκη και είναι γιος του αντιστράτηγου και υπουργού Παναγιώτη Σπηλιωτόπουλου. Αδελφός του ήταν ο Γεώργιος Σπηλιωτόπουλος, λοχαγός του ελληνικού στρατού, που σκοτώθηκε τον Αύγουστο του 1948 στον εμφύλιο, σε μάχη με αντάρτες του ΔΣΕ στον Θεοτόκο Ιωαννίνων. Σπούδασε Νομικά, Οικονομικές και Πολιτικές Επιστήμες στο Πανεπιστήμιο Αθηνών. Πραγματοποίησε μεταπτυχιακές σπουδές στο (ενιαίο τότε) Πανεπιστήμιο των Παρισίων, όπου και εκπόνησε τη διδακτορική του διατριβή (1955). Το 1973 εξελέγη υφηγητής και το 1978 τακτικός καθηγητής Δημοσίου Δικαίου στο Πανεπιστήμιο Αθηνών, θέση στην οποία παρέμεινε διδάσκοντας Διοικητικό Δίκαιο ως το 1993, οπότε και ανακηρύχθηκε ομότιμος.
Είναι Επίτιμος καθηγητής του Τμήματος Νομικής της Νομικής Σχολής του Πανεπιστημίου Αθηνών, τακτικό μέλος της Ακαδημίας Αθηνών στην έδρα του Δημοσίου Δικαίου από το 2002, επίτιμος διδάκτωρ των Πανεπιστημίων Αιξ-Μασσαλίας (Aix-Marseille III), Παντεόν-Ασσάς (Paris II), Λιλ (Lille II), Λουβέν (Louvain), Τεμπλ (Temple) και επίτιμος εταίρος του Πανεπιστημιακού Κολεγίου Λονδίνου (University College London). Το 2014 ανέλαβε πρόεδρος της Ακαδημίας Αθηνών, ενώ είναι, επίσης, πρόεδρος της Αρχαιολογικής Εταιρείας. Κατά τη διάρκεια της Κατοχής, ήταν μέλος του αγώνα της Εθνικής Αντίστασης, ως μέλος της Πανελληνίου Ενώσεως Αγωνιζομένων Νέων (ΠΕΑΝ).
Εργογραφία.
Από το πλούσιο συγγραφικό του έργο ξεχωρίζει το "Εγχειρίδιο Διοικητικού Δικαίου" (17η έκδ., Αθήνα 2017 και στα γαλλικά: "Droit Administratif Hellénique", 2η έκδ. 2003), το οποίο αποτελεί σημείο αναφοράς για τη νομική φιλολογία του Δημοσίου Δικαίου. Άλλα έργα του είναι "La distinction des institutions publiques et des institutions privées en droit français" (Paris 1959), "Η Δημοσία επιχείρησις" (Αθήναι 1963), "Ζητήματα κανονιστικής αρμοδιότητας" (Αθήνα 1968), "Greek Administrative Law" (Athens-Brussels 2003), "Βασικοί Θεσμοί Δημοσιοϋπαλληλικού Δικαίου" (Αθήνα 1984), "Το Ελληνικό Δημόσιο Δίκαιο" (4η έκδ., Αθήνα 2010).

</doc>
<doc id="61997" url="https://el.wikipedia.org/wiki?curid=61997" title="Ουάσινγκτον">
Ουάσινγκτον

Η Ουάσινγκτον, Π.Κ. (αγγλικά: Washington, D.C., , με επίσημη ονομασία District of Columbia ή Περιφέρεια της Κολούμπια και κοινώς αναφερόμενη ως Ουάσινγκτον, "η Περιφέρεια", ή απλά Ντι Σι) είναι η πρωτεύουσα των Ηνωμένων Πολιτειών. Έχει έκταση 177 τ.χλμ. και πληθυσμό 720.687 κατοίκους (εκτίμηση 2020). Η μητροπολιτική περιοχή της Ουάσινγκτον το 2019, υπολογίζεται ότι είχε 6.280.697 κατοίκους και ήταν η έκτη μεγαλύτερη στη χώρα. 
Στις 16 Ιουλίου 1790, το προεδρικό διάταγμα ενέκρινε την δημιουργία μιας περιφέρειας πρωτεύουσας ευρισκόμενης κατά μήκος του Ποταμού Ποτόμακ στην Ανατολική Ακτή. Όπως ορίζεται από το Σύνταγμα των Ηνωμένων Πολιτειών, η Περιφέρεια είναι στην αποκλειστική δικαιοδοσία του Κογκρέσου των Ηνωμένων Πολιτειών και συνεπώς δεν αποτελεί τμήμα καμίας πολιτείας των ΗΠΑ.
Οι πολιτείες του Μέριλαντ και της Βιρτζίνια, δώρισαν έκαστη γη για να δημιουργηθεί η ομοσπονδιακή περιφέρεια, η οποία περιελάμβανε τους προϋπάρχοντες οικισμούς του Τζόρτζταουν και της Αλεξάντρια όμως, το Κογκρέσο την επέστρεψε στη Βιρτζίνια το 1846. Ονομασμένη προς τιμήν του Τζορτζ Ουάσινγκτον, η Πόλη της Ουάσινγκτον ιδρύθηκε το 1791 για να εξυπηρετεί τον σκοπό της νέας εθνικής πρωτεύουσας. Το Κογκρέσο δημιούργησε μια ενιαία δημοτική διοίκηση για όλη την Περιφέρεια της Κολούμπια μετά τον Αμερικανικό Εμφύλιο Πόλεμο.
Ιστορία.
Ένας λαός που μιλούσε μια Αλγκονκιανή γλώσσα γνωστός ως Νακότστανκ κατοικούσε την περιοχή γύρω από τον Ποταμό Ανακόστρια όταν έφθασαν οι πρώτοι Ευρωπαίοι τον 17ο αιώνα. Όμως, η φυλή Νακότστανκ είχε μετακινηθεί από την περιοχή μέχρι τον 18ο αιώνα.
Το άρθρο ένα, τμήμα οχτώ του συντάγματος των ΗΠΑ επιτρέπει τη δημιουργία μιας «περιοχής (με έκταση που δεν υπερβαίνει τα δέκα τετραγωνικά μίλια), από τμήματα συγκεκριμένων πολιτειών, και με την αποδοχή του κογκρέσου να γίνει έδρα της κυβέρνησης των Ηνωμένων Πολιτειών». Όμως, το σύνταγμα δεν δηλώνει κάποια συγκεκριμένη τοποθεσία για την πρωτεύουσα. Το 1790, οι Τζέιμς Μάντισον, Αλεξάντερ Χάμιλτον και Τόμας Τζέφερσον συμφώνησαν ότι η ομοσπονδιακή κυβέρνηση θα πλήρωνε τα εναπομείναντα επαναστατικά χρέη των πολιτειών με αντάλλαγμα τη δημιουργία νέας πρωτεύουσας στις νότιες Ηνωμένες Πολιτείες.
Ίδρυση.
Τις 9 Ιουλίου 1790, το Κογκρέσο υπερψήφισε τη δημιουργία νέας εθνικής πρωτεύουσας στον ποταμό Ποτόμακ. Η ακριβής θέση της επιλέχθηκε από τον πρόεδρο Τζορτζ Ουάσινγκτον, ο οποίος επικύρωσε τον νόμο τις 16 Ιουλίου. Το αρχικό σχήμα της ομοσπονδιακής περιφέρειας, η οποία δημιουργήθηκε από εδάφη που δώρισαν οι πολιτείες Μέριλαντ και Βιρτζίνια, ήταν τετράγωνο, με μήκος πλευράς 10 μίλια (16 χιλιόμετρα) και είχε συνολική έκταση 100 τετραγωνικά μίλια (259 χλμ²). Δύο προϋπάρχοντες οικισμοί συμπεριλήφθηκαν στην επικράτεια, το λιμάνι του Τζορτζτάουν στο Μέριλαντ, το οποίο είχε ιδρυθεί το 1751, και η πόλη Αλεξάντρια, στη Βιρτζίνια, η οποία ιδρύθηκε το 1749. Το 1791-92, τοποθετήθηκαν πλάκες στα όρια της περιφέρειας ανά μίλι. Πολλές σώζονται μέχρι σήμερα.
Η νέα ομοσπονδιακή πόλη κατασκευάστηκε στις βόρειες όχθες του Ποτόμακ, ανατολικά του Τζορτζτάουν. Τις 9 Σεπτεμβρίου 1791, οι τρεις επίτροποι που επέβλεπαν την κατασκευή της πρωτεύουσας ονόμασαν την πόλη προς τιμή του προέδρου Ουάσινγκτον. Η ομοσπονδιακή περιοχή ονομάστηκε Κολούμπια, το οποίο ήταν ένα ποιητικό όνομα των Ηνωμένων Πολιτειών εκείνη την εποχή. Το Κογκρέσο συνεδρίασε για πρώτη φορά στη Ουάσιγκτον τις 17 Νοεμβρίου 1800.
Το 1801, με τον οργανικό νόμο, η περιφέρεια οργανώθηκε επίσημα και τέθηκε υπό τον αποκλειστικό έλεγχο της ομοσπονδιακής κυβέρνησης. Επιπλέον, η περιφέρεια οργανώθηκε σε δύο κομητείες, την κομητεία της Ουάσινγκτον στα ανατολικά του Ποτόμακ και την κομητεία Αλεξάντρια στα δυτικά. Μετά από τον νόμο, οι κάτοικοι της περιφέρειας δεν θεωρούνταν κάτοικοι του Μέριλαντ ή της Βιρτζίνια, με αποτέλεσμα να μην εκπροσωπούνται πλέον στο κογκρέσο.
Τις 24-25 Αυγούστου 1814, με επιδρομή, οι βρετανικές δυνάμεις εισέβαλαν στην Ουάσιγκτον και την έκαψαν κατά τη διάρκεια του πολέμου του 1812. Το καπιτώλιο, το θησαυροφυλάκιο και ο Λευκός Οίκος κάηκαν κατά τη διάρκεια της επίθεσης. Τα περισσότερα κυβερνητικά κτίρια επισκευάστηκαν γρήγορα, όμως το καπιτώλιο παρέμεινε υπό κατασκευή μέχρι το 1868.
Ανάπτυξη.
Κατά τη διάρκεια της δεκαετίας του 1830, η περιοχή της Αλεξάνδρια βρέθηκε σε οικονομική παρακμή, εν μέρει εξαιτίας της αμέλησής της από το Κογκρέσο. Η πόλη της Αλεξάντρια ήταν μεγάλη αγορά δούλων και οι υπέρμαχοι της δουλείας φοβόντουσαν την κατάργησή της από το Κογκρέσο, επηρεάζοντας ακόμη περισσότερο την οικονομία. Οι κάτοικοι της Αλεξάντρια ζήτησαν από τη Βιρτζίνια να δεχθεί πίσω τη γη που δώρησε για τον σχηματισμό της περιφέρειας. Η γενική συνέλευση της Βιρτζίνια ψήφισε τον Φεβρουάριο του 1846 την επιστροφή της Αλεξάντρια και τις 9 Ιουλίου 1846, το Κογκρέσο συμφώνησε να επιστραφεί ολόκληρη η έκταση που είχε δοθεί από τη Βιρτζίνια. Το 1850, το εμπόριο δούλων, αλλά όχι η δουλεία, τέθηκε εκτός νόμου στην ομοσπονδιακή περιφέρεια.
Η έναρξη του Αμερικανικού Εμφυλίου Πολέμου το 1861 οδήγησε σε επέκταση της ομοσπονδιακής κυβέρνησης και σημαντική αύξηση του πληθυσμού της περιφέρειας, συμπεριλαμβανομένων και πολλών απελευθερωμένων δούλων. Ο πρόεδρος Αβραάμ Λίνκολν υπέγραψε την πράξη κατάργησης της δουλείας το 1862, με την οποία έληξε η δουλεία στην περιφέρειας της Κολούμπια. Το 1868, οι Αφροαμερικανοί απέκτησαν δικαίωμα ψήφου στις δημοτικές εκλογές. 
Μέχρι το 1870, ο πληθυσμός της περιφέρειας είχε αυξηθεί κατά 75% σε σχέση με την προηγούμενη απογραφή, φτάνοντας τους 132.000 κατοίκους. Παρά την ανάπτυξη της χώρας, η Ουάσινγκτον παρέμενε με χωματόδρομους και χωρίς βασική υγιεινή. Κάποια μέλη του κογκρέσου πρότειναν να μετακινηθεί η πρωτεύουσα πιο δυτικά, αλλά ο πρόεδρος Οδυσσεύς Γκραντ αρνήθηκε να σκεφτεί την πρόταση. Με τον οργανικό νόμο του 1871 καταργήθηκαν τα ξεχωριστά συμβούλια της Ουάσιγκτον και Τζορτζτάουν και δημιουργήθηκε ενιαία διοικητική αρχή για την περιφέρεια της Κολούμπια. Τη δεκαετία του 1870 άρχισε ο εκσυγχρονισμός της πόλης.
Με την κατασκευή των πρώτων αμαξιτών δρόμων το 1888, η πόλη επεκτάθηκε πέρα από τα αρχικά όρια που είχε θέσει το αρχικό σχέδιο. Το Τζορτζτάουν ενσωματώθηκε επισήμως στην Ουάσινγκτον το 1895. Στις αρχές του 20ού αιώνα, η Ουάσινγκτον ήταν η πρώτη αμερικανική πόλη η οποία επανασχεδιάστηκε ως τμήμα του κινήματος για όμορφες πόλεις. Οι αυξημένες ομοσπονδιακές δαπάνες ως αποτέλεσμα του New Deal, κατασκευάστηκαν στην πόλη νέα κυβερνητικά κτίρια, μνημεία και μονάδες. Οι κυβερνητικές δραστηριότητες συνέχισαν να αυξάνονται στον Β΄ Παγκόσμιο Πόλεμο. Μέχρι το 1950, η πληθυσμός της περιφέρειας έφτασε στην μέγιστη τιμή του, 802.178 κατοίκους.
Τις 11 Σεπτεμβρίου 2001, τρομοκράτες οδήγησαν την πτήση 77 της American Airlines να συγκρουστεί με το Πεντάγωνο, στο γειτονικό Άρλινγκτον. Η πτήση 93 της United Airlines θεωρείται ότι είχε στόχο την Ουάσινγκτον, αλλά συνετρίβη στην δυτική Πενσυλβάνια όταν οι επιβάτες επιχείρησαν να ανακτήσουν τον έλεγχο του αεροπλάνου από τους αεροπειρατές.
Δημογραφικά στοιχεία.
Πληθυσμιακά σύνολα.
Σύμφωνα με τις εκτιμήσεις του αμερικανικού γραφείου απογραφών ο πληθυσμός της πόλης κατά την 1η Ιουλίου του 2015 ήταν 672.228 σημειώνοντας αύξηση 11,7% από την εθνική απογραφή του 2010. Η αύξηση αυτή ακολουθεί την ανοδική τάση που άρχισε να σημειώνεται από το 2000, ενώ κατά τις προηγούμενες δεκαετίες σημειόνονταν μείωση. Η πόλη ήταν η 24η πολυπληθέστερη πόλη των ΗΠΑ κατά το 2010, ενώ κατά τη διάρκεια της ημέρας με τις μετακινήσεις εργαζομένων κ.α. από τα προάστια ο πληθυσμός ξεπερνούσε το 1 εκατομμύριο. Σε σύγκριση με τα μεγέθη των αμερικανικών πολιτειών, η πόλη έχει μεγαλύτερο πληθυσμό από το Βερμόντ και το Ουαϊόμινγκ, και θα κατατάσονταν 49η εάν ήταν πολιτεία.
Η μητροπολιτική περιοχή της Ουάσινγκτον, στην οποία περιλαμβάνονται και η πόλη και τα προάστια της, είναι η 7η μεγαλύτερη μητροπολιτική περιοχή στις ΗΠΑ με εκτιμώμενο πληθυσμό τους 6 εκατομμύρια κατοίκους, σύμφωνα με στοιχεία του 2014. Εάν στην περιοχή αυτή συμπεριληφθεί και η Βαλτιμόρη με τα προάστια της, η συνδυασμένη περιοχή έχει πληθυσμό 9,5 εκατομυρίων κατοίκων.
Φυλετική κατανομή.
Κατά το 2015, ο πληθυσμός της πόλης αποτελούνταν κατά 48,3% από μαύρους, 44.1% από λευκούς (εκ των οποίων το 36,1% μη λατινοαμερικανικής καταγωγής), 4,2% ασιάτες, 0,6% ιθαγενείς ινδιάνοι, και 0,2% με καταγωγή από την Χαβάη ή άλλα νησιά του Ειρηνικού. Τα άτομα με μικτή καταγωγή, αποτελούσαν το 2,7% του πληθυσμού, ενώ οι κάτοικοι με καταγωγή από τη Λατινική Αμερική το 10,6%.
Η πόλη διέθετε σημαντικό αριθμό μαύρων κατοίκων από την ίδρυση της, καθώς οι Αφροαμερικανοί αποτελούσαν το 30% του συνολικού πληθυσμού της πόλης ανάμεσα στο 1800 και το 1940. Ο πληθυσμός τους σημείωσε ιδιαίτερη αύξηση κατά την δεκαετία του 1970 φτάνοντας το 70%, άλλα έκτοτε άρχισε να μειώνεται σταθερά καθώς πολλοί μετακινήθηκαν στα προάστια. Εν μέρει λόγω και της αύξησης των τιμών των ενοικίων και των ακινήτων, υπήρξε μια αύξηση 31,4% των λευκών μη ισπανόφωνης καταγωγής, και μείωση 11,5% του πληθυσμού των μαύρων.
Κατά το 2010, υπήρχαν 81.734 μετανάστες εγκατεστημένοι στην πόλη, με τους περισσότερους από αυτούς να προέρχονται από το Ελ Σαλβαδόρ, Βιετνάμ, και Αιθιοπία.
Ηλικιακή κατανομή.
Το 17% της πόλης ήταν 18 ετών ή νεότεροι το 2010, ένα ποσοστό το οποίο είναι χαμηλότερο από τον μέσο όρο των ΗΠΑ ο οποίος είναι 24%. Ωστόσο στην ηλικία των 34 ετών, η πόλη διαθέτει την χαμηλότερη μέση τιμή ηλικίας συγκρινόμενη με τις 50 πολιτείες των ΗΠΑ.
Εκπαίδευση.
Σύμφωνα με τα στοιχεία μελέτης του 2007, το 1/3 των κατοίκων της πόλης ήταν αναλφάβητο, σε αντίθεση με το 1/5 το οποίο υπάρχει συνήθως σε εθνικό επίπεδο στις ΗΠΑ, κάτι που έχει αποδοθεί στον αριθμό των μεταναστών που ζουν στην πόλη και δεν γνωρίζουν αγγλικά. Κατά το 2011, το 85% των κατοίκων της πόλης με ηλικία 5 ετών και άνω, μιλούσε αγγλικά στο σπίτι ως την πρώτη γλώσσα. Οι μισοί από τους κατοίκους είχαν τελειώσει 4ετές πρόγραμμα σπουδών σε κολλέγιο το 2006. 
Εισόδημα.
Το ετήσιο εισόδημα κατά κεφαλή στην πόλη είναι 69.761 ($) δολάρια Αμερικής, ωστόσο το 14.7% των κατοίκων ήταν φτωχοί το 2019.
Θρησκεία.
Η θρησκευτική κατανομή της πόλης είναι:
Υγεία.
Πάνω από το 90% των κατοίκων διαθέτει ασφάλιση υγείας, κυρίως μέσω προσπαθειών των δημοτικών αρχών για την εξασφάλιση μιας βασικής ασφάλισης για το ποσοστό του πληθυσμού με χαμηλό εισόδημα. Σύμφωνα με στοιχεία του 2009, 3% των κατοίκων ήταν προσβεβλημένο από HIV ή AIDS, κάτι που θεωρείται εξαιρετικά υψηλό ποσοστό.
Σεξουαλικός προσανατολισμός.
Στην πόλη ζούν πάνω από 12.000 παντρεμένα ζευγάρια του ιδίου φύλου, ποσοστό που αντιστοιχεί στο 4,3% του συνολικού πληθυσμού (2015). Η νομοθεσία για τον γάμο ατόμων με το ίδιο φύλο ψηφίστηκε το 2009, και ξεκίνησε να εφαρμόζεται από τον Μάρτιο του 2010.
Εκπαίδευση.
Τα ιδιωτικά πανεπιστήμια στην Ουάσιγκτον περιλαμβάνουν τα: Αμερικανικό Πανεπιστήμιο, Καθολικό Πανεπιστήμιο της Αμερικής, Πανεπιστήμιο Τζώρτζταουν, το Πανεπιστήμιο Τζορτζ Ουάσινγκτον και παράρτημα του Πανεπιστημίου Τζονς Χόπκινς. Επιπρόσθετα, το επίσης ιδιωτικό Χάουαρντ είναι ένα ιστορικά Αφροαμερικανικό πανεπιστήμιο στην πρωτεύουσα των ΗΠΑ. 
Το δημόσιο κρατικό Πανεπιστήμιο της Περιφέρειας της Κολούμπια βρίσκεται επίσης στην Ουάσιγκτον. Και αυτό έχει αποκτήσει την φήμη ενός καλού πανεπιστημίου για Αφροαμερικανούς.

</doc>
<doc id="62001" url="https://el.wikipedia.org/wiki?curid=62001" title="Φυλακές ανηλίκων (ταινία)">
Φυλακές ανηλίκων (ταινία)

Οι Φυλακές ανηλίκων είναι μια καλτ ελληνική δραματική ταινία δράσης του 1982, σε σενάριο Γιώργου Μυλωνά και σκηνοθεσία Ντίμη Δαδήρα. Η ταινία προβλήθηκε τη σεζόν 1982-1983, έκοψε 122.742 εισιτήρια και ήρθε 12η ανάμεσα στις 48 ταινίες της σεζόν.
Πλοκή.
Ο Στέφανος, ο Γιώργος, ο Νώντας και ο Χρήστος είναι τέσσερις νεαροί που ζουν στον κόσμο των μπουφάν και των ντίσκο. Κάποια μέρα αποφασίζουν να βουτήξουν μία τσάντα με τρία εκατομμύρια δραχμές. Εκεί όμως πέφτουν πάνω στην αστυνομία και καταλήγουν στις φυλακές ανηλίκων. Μέσα στις φυλακές θα γνωρίσουν το κύκλωμα που ελέγχει τους φυλακισμένους και θα υποστούν τη βία και τη σκληρότητα αυτών που κάνουν κουμάντο.

</doc>
<doc id="62002" url="https://el.wikipedia.org/wiki?curid=62002" title="Δον Κιχότης">
Δον Κιχότης



</doc>
<doc id="62004" url="https://el.wikipedia.org/wiki?curid=62004" title="Δημήτριος Χρηστίδης">
Δημήτριος Χρηστίδης

Ο Δημήτριος Χρηστίδης (1799 - 8 Ιανουαρίου 1877) ήταν Έλληνας πολιτικός και οικονομολόγος. Διετέλεσε πρόεδρος της Βουλής, υπουργός Οικονομικών (επτά φορές), Εσωτερικών, Εξωτερικών και Δικαιοσύνης. Ήταν Γερουσιαστής (1846-1851) και σύμβουλος στο Συμβούλιο της Επικρατείας που ιδρύθηκε με το Σύνταγμα του 1864. Εξελέγη πολλές φορές βουλευτής Σύρου (1847-1877). Ειδικότερα ήταν πληρεξούσιος στη Β΄ εθνοσυνέλευση (1862 στην Προξ. Περιφ. Του Καΐρου) και βουλευτής Σύρου (1847, 50, 1871, 72, 73, 75). Κατά την τελευταία του θητεία πέθανε σε ηλικία 78 ετών.
Βιογραφικά στοιχεία.
Γεννήθηκε στην Κωνσταντινούπολη το 1799. Μαθήτευσε στη Μεγάλη του Γένους Σχολή. Υπηρέτησε ώς οικοδιδάσκαλος στο σπίτι των Σούτσων στην Κωνσταντινούπολη και στη συνέχεια ακολούθησε τον Αλέξανδρο Σούτσο στη Μολδαβία. Μόλις έγινε γνωστή η κήρυξη της Επανάστασης έσπευσε στην Ελλάδα για να προσφέρει τις υπηρεσίες του. Πήρε μέρος μαζί με τον Αλέξανδρο Μαυροκορδάτο στην πρώτη πολιορκία του Μεσολογγίου (Οκτώβριος-Δεκέμβριος 1822). Τον επόμενο χρόνο (1823) πήγε με τον Τομπάζη στην Κρήτη ως γενικός γραμματέας της αρμοστείας της Κρήτης. Από το Μάρτιο έως το Μάιο του 1825 διετέλεσε προσωρινός γενικός γραμματέας του Εκτελεστικού σώματος σε αντικατάσταση του Αλέξανδρου Μαυροκορδάτου και από το επόμενο έτος γραμματέας του Καραϊσκάκη κατά την εκστρατεία του 1826-1827. Ασχολήθηκε με την οργάνωση των οικονομικών και την εξεύρεση των αναγκαίων για την χρηματοδότηση του Αγώνα, εξαιτίας των οικονομολογικών γνώσεις που διέθετε. Έγινε γραμματέας του Ιωάννη Κωλέττη. Επί Ιωάννη Καποδίστρια ακολούθησε την πολιτική πορεία του Κωλέττη. Το 1828 χρημάτισε γενικός Ταμίας του στρατοπέδου του Υψηλάντη στην Ανατολική Ελλάδα. Το 1829-1830 διετέλεσε Διοικητής Σάμου. Το 1830-1831 ήταν Πρόεδρος του «Εκκλήτου» Σπάρτης (θεσμός ανάλογος με το σημερινό Εφετείο). 
Μετά τη δολοφονία του Κυβερνήτη, την ανάδειξη από την Ε΄ Εθνοσυνέλευση του Αυγουστίνου Καποδίστρια ως προέδρου της κυβέρνησης και τη σύσταση δεύτερου κυβερνητικού σχήματος από τους «συνταγματικούς» στην Περαχώρα (Δεκέμβριος 1831) χρησιμοποιήθηκε από τους τελευταίους στη διοικητική διοργάνωση της κυβέρνησής τους. 
Το 1833, μετά την άφιξη του Όθωνα, χρημάτισε για δυο μήνες υπουργός Εσωτερικών. Ο Χρηστίδης από τα πρώτα οθωνικά χρόνια εξελίχθηκε σε ένα από τα σημαντικότερα στελέχη του «γαλλικού» κόμματος, για την ηγεσία του οποίου ανταγωνιζόταν με τον Ρήγα Παλαμήδη, ύστερα από την τοποθέτηση του αρχηγού του κόμματος Κωλέττη στην Ελληνική Πρεσβεία του Παρισιού (1835). Από το 1833 υπηρέτησε διαδοχικά ως νομάρχης Μεσσηνίας, Ευβοίας και ως Διοικητής Σύρου για μια πενταετία (1835-1840). Αμέσως μετά στάλθηκε πρέσβης στην Κωνσταντινούπολη. Τον Ιούλιο του 1841 ανακλήθηκε από τη θέση του και ανέλαβε το Υπουργείο Εξωτερικών στη βραχύβια κυβέρνηση του Αλέξανδρου Μαυροκορδάτου (Ιούλιος- Αύγουστος 1841), στη συνέχεια αντιπρόεδρος της κυβέρνησης και τέλος «προεδρεύων» της κυβέρνησης, από τον Αύγουστο του 1841 μέχρι τον Σεπτέμβριο του 1843. 
 
Μετά την ανάληψη της πρωθυπουργίας από τον Κωλέττη (Αύγουστος 1844) ο Χρηστίδης που στο μεταξύ είχε ονομαστεί Γερουσιαστής διορίστηκε μέλος της επιτροπής που επεξεργάστηκε νομοσχέδιο για την αντιμετώπιση του εκκλησιαστικού ζητήματος. Κατά το 1849 διορίστηκε Υπουργός Εσωτερικών στην κυβέρνηση του ναυάρχου Κ. Κανάρη, λόγω όμως της αντίδρασης που προκλήθηκε από την αγγλόφιλη μερίδα η κυβέρνηση παραιτήθηκε. Τον επόμενο χρόνο στην κυβέρνηση Κριεζή έγινε Υπουργός Οικονομικών (Αύγουστος 1850- Οκτώβριος 1853). Από τη θέση του αυτή επεδίωξε να επιτύχει την ισοσκέλιση του προϋπολογισμού με αυστηρές οικονομίες, η πτώση όμως της γεωργικής παραγωγής δεν επέτρεψε την πραγματοποίηση των στόχων του. Μέσα στα οικονομικά του μέτρα ήταν και σειρά νομοσχεδίων που απέβλεπαν στην είσπραξη των καθυστερημένων φόρων και στην τροποποίηση του φορολογικού του συστήματος. 
Μετά την έξωση του Όθωνα στην κυβέρνηση Κανάρη (Μάρτιος- Απρίλιος 1864) χρημάτισε υπουργός Οικονομικών. Το ίδιο διαδοχικά στην κυβέρνηση Δεληγιώργη (Οκτώβριος-Νοέμβριος 1865) στην κυβέρνηση Δ. Βούλγαρη (Ιούνιος-Δεκέμβριος 1866, Ιούλιος-Δεκέμβριος 1870, Ιούλιος 1872-Φεβρουάριος 1874). Το 1869 εκλέχτηκε βουλευτής Σύρου και τον ίδιο χρόνο διετέλεσε πρόεδρος της Βουλής, ενώ διετέλεσε και Πρόεδρος της επί των Ολυμπίων επιτροπής. Ο λαός του είχε δώσει το παρωνύμιο «Ψαλλίδας» εξαιτίας της οικονομικής του πολιτικής. Πέθανε στην Αθήνα στις 8 Ιανουαρίου 1877 σε ηλικία 78 ετών.

</doc>
<doc id="62005" url="https://el.wikipedia.org/wiki?curid=62005" title="Αμπέλι">
Αμπέλι

Το αμπέλι, ή "κλήμα" (λατ. "Vítis vinífera", ελ. "Άμπελος η οινοφόρος") είναι αγγειόσπερμο φυτό, ανήκει δε στην τάξη των Ραμνωδών και στην οικογένεια των Αμπελοειδών, με πολλές ποικιλίες που καλλιεργούνται στις εύκρατες περιοχές της γης. Το αμπέλι καλλιεργείται κυρίως για τον καρπό του, το σταφύλι, ενώ και τα φύλλα του χρησιμοποιούνται στη μαγειρική (ντολμάδες). Τα σταφύλια μπορούν να καταναλωθούν ως έχουν ή να χρησιμοποιηθούν είτε για γλυκίσματα (γλυκό του κουταλιού) είτε για την παρασκευή σταφίδων, κρασιού, άλλων οινοπνευματωδών ποτών όπως το τσίπουρο και τελικά οινοπνεύματος (αιθανόλης).
Μυθολογία - Προϊστορία - Ιστορία.
Σύμφωνα με την ελληνική μυθολογία, ο Στάφυλος ήταν γιος του Διονύσου και της Αριάδνης. Σε άλλο μύθο ο Στάφυλος ήταν βοσκός του βασιλέα της Αιτωλίας Οινέα. Καθώς έβοσκε τις κατσίκες του, παρατήρησε ότι μια από αυτές τρώγοντας συνέχεια ένα συγκεκριμένο καρπό πάχαινε περισσότερο από τις άλλες. Μάζεψε τότε αρκετούς και τους πρόσφερε στον βασιλιά του. Εκείνος παρασκεύασε ένα χυμό τον οποίο ονόμασε "οίνο", στον δε καρπό έδωσε το όνομα του βοσκού του (σταφύλι). Σύμφωνα με τον Κλέαρχο τον Σολέα, ο πρώτος που ανακάλυψε την τέχνη της οινοποιίας ήταν ο Μάρωνας, ο γιος του Ευάνθη, τον οποίο τιμούσαν στη Μαρώνεια της Θράκης.
Τα πρώτα δείγματα αμπελοκαλλιέργειας στον ελλαδικό χώρο έχουν βρεθεί στην ανατολική Μακεδονία. Κοντά στις Κρηνίδες της Καβάλας βρέθηκαν σπόροι σταφυλιού που ανάγονται στα τέλη της προϊστορικής περιόδου. Σπόροι σταφυλιών έχουν βρεθεί, επίσης, στις ανασκαφές στην Τούμπα του Φωτολίβου της Δράμας (χρονολογούνται στη Νεολιθική εποχή), καθώς και σε άλλη ανασκαφή κοντά στο χωριό Σιταγροί Δράμας, σε περιοχή που υδρευόταν με τεχνητό τρόπο (χρονολογούνται στο 3000 π.Χ.). Πρώτη αμπελουργική περιοχή στην Ελλάδα θεωρούνται οι Φίλιπποι στην ανατολική Μακεδονία ήδη από την περίοδο 2800-2200 π.Χ. Άλλωστε, σύμφωνα με μία παράδοση, ο Διόνυσος γεννήθηκε στο Παγγαίο όρος και έζησε εκεί λατρευόμενος από τους Ηδωνούς, μια θρακική φυλή.
Ο Όμηρος αναφέρεται στο αμπέλι και το κρασί με τις ονομασίες "οίνη", "Οινόη", "οινιάδα" και άλλα. Στη συνέχεια οι Έλληνες και οι Φοίνικες μετέφεραν αμπέλια στην Ιταλική χερσόνησο και η Σικελία έγινε κέντρο παραγωγής σταφυλιών.
Γύρω στο 600 π.Χ. Φοίνικες διέδωσαν την καλλιέργεια του αμπελιού στη Γαλλία και την περίοδο της Ρωμαϊκής αυτοκρατορίας το αμπέλι φτάνει στη Βρετανία. Το 13ο αιώνα μ.Χ. οι Άραβες προωθούν την καλλιέργεια του αμπελιού στην Ισπανία και την Πορτογαλία και μέχρι το 17ο αιώνα το αμπέλι ήταν γνωστό σε όλη σχεδόν την Ευρώπη.
Στην συνέχεια μεταφέρθηκαν Ευρωπαϊκά αμπέλια στην Αμερική αλλά καταστράφηκαν μετά από μεγάλη επιδημία φυλλοξήρας, ενός εντόμου του εδάφους που προσβάλλει τις ρίζες του φυτού με αποτέλεσμα αυτό να ξεραίνεται. Συνέπεια αυτού ήταν να καλλιεργηθούν άγριες ποικιλίες ντόπιων αμπελιών ανθεκτικών στο έντομο, οι οποίες στις αρχές του 18ου αιώνα έφτασαν να καλλιεργούνται στην Αγγλία και στη Γαλλία. Όμως τα αμπέλια αυτά προσβλήθηκαν από διάφορες άλλες ασθένειες που κατέστρεψαν το 70% των καλλιεργειών. Η λύση δόθηκε με τον εμβολιασμό άγριων αμερικάνικων αμπελιών και τη δημιουργία ανθεκτικών υβριδίων.
Μορφολογία-Πολλαπλασιασμός.
Το αμπέλι είναι πολυετές φυτό και αναπτύσσεται γρήγορα. Ο κορμός του έχει πολλαπλές διακλαδώσεις και αρκετούς βραχίονες και βλαστάρια. Ο φλοιός των ξυλωδών τμημάτων βγαίνει σε λωρίδες και αποχωρίζεται. Οι βλαστοί στην πορεία του χρόνου γίνονται ξυλώδεις βραχίονες που ονομάζονται "βέργες", "κληματόβεργες" ή "κληματίδες".
Το κλήμα έχει βλαστούς και κληματίδες διαφόρων ηλικιών. Κάθε βλαστός έχει τη βάση και την κορυφή που αυξάνεται, διάφορους κόμπους, φύλλα αλλά και τα βασικά διακριτικά του αμπελιού που είναι οι έλικες, με τη βοήθεια των οποίων μπορεί να αναρριχάται. Ακόμα τους μεσοκάρδιους βλαστούς και τις ταξιανθίες που εξελίσσονται σε σταφύλια.
Τα φύλλα του αμπελιού είναι μεγάλα, παλαμοειδή και φύονται από το βλαστό με ένα μίσχο. Το σχήμα τους είναι χαρακτηριστικό και παρουσιάζει διαφορές ανάλογα με την ποικιλία και το είδος, όπως διαφορές παρουσιάζει το χρώμα, το χνούδι στην κάτω επιφάνεια και το μέγεθος.
Τα μάτια, μικροί κόμποι δηλαδή από τους οποίους φυτρώνουν οι βλαστοί, βρίσκονται στις μασχάλες των φύλλων και είναι 2 ειδών, αυτά που βγαίνουν μαζί με τους βλαστούς και δίνουν μακριά βλαστάρια, και αυτά που βγαίνουν μετά από μία περίοδο αργότερα από τους βλαστούς και δίνουν μικρά βλαστάρια. Επίσης υπάρχει στη βάση του κλίματος μία επιμήκυνση, που λέγεται "στεφάνη", πάνω στην οποία υπάρχουν μικρά νεκρά μάτια, που λέγονται φυλλίτες. Πάνω από την στεφάνη υπάρχει ένα άλλο μάτι που λέγεται "τυφλό" ή "τσίμπλα", που σε ορισμένες περιπτώσεις δίνει βλαστάρια.
Ο πολλαπλασιασμός των κλημάτων γίνεται με τις κληματόβεργες και με δύο τρόπους: με μόσχευμα ή με εμβολιασμό. Στην περίπτωση του μοσχεύματος λαμβάνεται κληματόβεργα από κλίμα μέσης ηλικίας.
Θα πρέπει οπωσδήποτε η κληματόβεργα να έχει μάτια και στο κάτω και στο πάνω μέρος της. Η θερμοκρασία που είναι ευνοϊκή για τη ριζοβόληση είναι από 23-29 βαθμούς .Στη συνέχεια η κληματόβεργα φυτεύεται σε δοχείο, κατά προτίμηση σιδερένιο, στο οποίο υπάρχει χώμα υγρό και λίγη κοπριά. Όταν η βέργα ριζοβολήσει καλά και βγουν τα πρώτα μικρά φύλλα τότε μεταφυτεύεται στο οργωμένο χωράφι. Η διαδικασία του εμβολιασμού είναι δύσκολη. Διαλέγεται βέργα από μικρό κλίμα. Πρέπει να υπάρχει αρκετή υγρασία στην ατμόσφαιρα. Στη συνέχεια το αμπέλι που θα δεχθεί το μόσχευμα σχίζεται, και τοποθετείται η κληματόβεργα, η οποία δένεται. Το τμήμα της ενώσεως της βέργας και του αμπελιού σκεπάζεται καλά με λάσπη.
Κλάδεμα.
Το κλάδεμα των αμπελιών είναι απαραίτητο και γίνεται συνήθως το χειμώνα. Υπάρχει και το χλωρό κλάδεμα που γίνεται αργότερα και όταν το κλήμα έχει βλαστήσει, αλλά αυτό έρχεται απλά να συμπληρώσει το χειμωνιάτικο. Το χειμωνιάτικο κλάδεμα γίνεται από το Δεκέμβριο μέχρι το Φεβρουάριο, αλλά ο πιο κατάλληλος μήνας είναι ο Ιανουάριος. Κόβονται όλα τα κλαδιά και αφήνονται 3-4 κληματόβεργες που φέρουν μάτια. Ανάλογα με την ποικιλία χρειάζεται να παραμείνουν στην κληματόβεργα 2-4 μάτια και οπωσδήποτε ένα τυφλό μάτι (τσίμπλα). Με τα χλωρά κλαδέματα βελτιώνονται τα χαρακτηριστικά του αμπελιού και επιδιώκονται καλύτερα καλλιεργητικά αποτελέσματα, η αύξηση της παραγωγής και η βελτίωση της εμφάνισης του κλήματος.
Τρύγος.
Ο τρύγος είναι η τελευταία φάση της δραστηριότητας της αμπελοκομίας και αφορά το μάζεμα των σταφυλιών. Ο καθορισμός του χρόνου του τρύγου έχει μεγάλη σημασία για την ποιότητα των σταφυλιών. Σε γενικές γραμμές ο τρύγος γίνεται τους μήνες Αύγουστο-Σεπτέμβριο. Τα σταφύλια που είναι έτοιμα για μάζεμα πρέπει να είναι ώριμα και ο βαθμός ωριμότητας βρίσκεται είτε εμπειρικά με το μάτι, ή με δοκιμή στη γεύση, είτε με χημικές μεθόδους όπως είναι η πυκνομέτρηση (γραδάρισμα), όταν έχουμε να κάνουμε με σταφύλια που προορίζονται για παραγωγή κρασιού.
Παραδοσιακά τα τρυγημένα σταφύλια συγκεντρώνονται σε ειδικά κοφίνια ("τρυγοκόφινα") χωρητικότητας 20 κιλών. Για την κοπή των τσαμπιών χρησιμοποιούνται ειδικοί σουγιάδες, ψαλίδια ή λεπίδες. Στην ελληνική ύπαιθρο ο τρύγος, μαζί με το πάτημα των σταφυλιών που τον ακολουθούσε, ήταν μια από τις σημαντικότερες αγροτικές εργασίες και γινόταν αφορμή για γιορτή, συνοδευόμενος από τα ανάλογα έθιμα.
Ποικιλίες.
Υπάρχουν πάμπολλες ποικιλίες αμπελιών που βασικά διακρίνονται σε ποικιλίες που είναι κατάλληλες για παραγωγή κρασιού, σε αυτές που προορίζονται για παραγωγή σταφυλιών για επιτραπέζια χρήση, αυτές που είναι κατάλληλες για παραγωγή σταφίδας και τέλος ποικιλίες που προορίζονται για παραγωγή χυμών, κοκτέιλ και κονσερβών.
Στην Ελλάδα οι κυριότερες ποικιλίες είναι:

</doc>
<doc id="62007" url="https://el.wikipedia.org/wiki?curid=62007" title="Μεσογειακό Φεστιβάλ Νέων Κινηματογραφιστών Λάρισας">
Μεσογειακό Φεστιβάλ Νέων Κινηματογραφιστών Λάρισας

Το Μεσογειακό Φεστιβάλ Νέων Κινηματογραφιστών Λάρισας είναι διεθνές κινηματογραφικό φεστιβάλ για νέους κινηματογραφιστές ηλικίας 22-29 ετών. Διεξάγεται κάθε χρόνο, από το 1992, στη Λάρισα και οργανώνεται από το Δήμο Λαρισαίων, υποστηριζόμενο παράλληλα από το Υπουργείο Πολιτισμού, τη Γενική Γραμματεία Νέας Γενιάς και την ΕΡΤ. Φιλοξενεί ταινίες μικρού μήκους και περιλαμβάνει δύο διαφορετικά διαγωνιστικά τμήματα, το «Διεθνές» και το «Μεσογειακό». Απονέμονται τα βραβεία του Χρυσού, Αργυρού ή Χάλκινου Ίππου.

</doc>
<doc id="62009" url="https://el.wikipedia.org/wiki?curid=62009" title="Ιωάννης (Γενναίος) Κολοκοτρώνης">
Ιωάννης (Γενναίος) Κολοκοτρώνης

Ο Ιωάννης (Γενναίος) Κολοκοτρώνης ή Ιωάννης Θ. Κολοκοτρώνης (1806- 23 Μαΐου 1868) ήταν Έλληνας στρατιωτικός και πολιτικός.
Βιογραφία.
Ο Ιωάννης Κολοκοτρώνης γεννήθηκε το 1806 στην Ζάκυνθο, δευτερότοκος γιός του Θεόδωρου Κολοκοτρώνη και της Αικατερίνης Καρούσου. Είχε δύο αδελφούς (Πάνος, Κολλίνος) και τρεις αδερφές και η οικογένειά του ζούσε στην Ζάκυνθο, λόγω των διώξεων που είχε υποστεί ο πατέρας του από τους Τούρκους, όταν ήταν ισχυρός Κλέφτης στην Πελοπόννησο. Έτσι ο Ιωάννης τα σύντομα παιδικά του χρόνια τα πέρασε στην Ζάκυνθο σε κατάσταση απόλυτης φτώχειας, ενώ ο πατέρας του, για να ζήσει την οικογένειά του, εκτός από αξιωματικός του αγγλικού στρατού, δούλεψε και ως έμπορος ζώων και εκδοροσφαγέας. Ο Γενναίος φημολογείται ότι κάποια στοιχειώδη γράμματα τα έμαθε από τον ιερέα Δανιήλ Παπαγιαννόπουλο, αλλά κάποια σκόρπια γραπτά τεκμήρια του ίδιου που έγραψε σε ύστερο χρόνο, μας επιτρέπουν να αποφανθούμε ότι ήταν εντελώς άπειρος στο γράψιμο. Άλλο τεκμήριο της αγραμματοσύνης του, είναι ότι τα εκτεταμένα απομνημονεύματά του, τα υπαγόρευσε σε τρίτο πρόσωπο, αν και φαίνεται ότι γνώριζε τουλάχιστον ανάγνωση. Ο ίδιος στα απομνημονεύματά του τηρεί απόλυτη σιωπή για τα παιδικά του χρόνια, ενώ και όλες οι σχετικές πληροφορίες είναι γενικόλογες και αποσπασματικές. 
Σε ηλικία μόλις 15 ετών, πολέμησε μαζί με τον πατέρα του σε διάφορες πολεμικές επιχειρήσεις στην Πελοπόννησο. Σε κάποια από αυτές μπροστά στα τείχη της Τριπολιτσάς στα τέλη Μαΐου 1821, ο Ιωάννης μονομάχησε προσωπικά με έναν θηριώδη οπλισμένο Αιθίοπα που είχε φήμη ότι σκότωνε αμάχους και αιχμαλώτους χριστιανούς. Ο Ιωάννης τον αφόπλισε, τον αιχμαλώτισε και τον πήγε στο στρατόπεδο των Ελλήνων και τον παρέδωσε στον πατέρα του. Το κατόρθωμα αυτό από έναν νέο άνδρα 15 ετών ισχνής σωματικής διάπλασης, θαυμάστηκε από όλους τους συμπολεμιστές του που του απέδωσαν το τιμητικό όνομα που θα τον συνοδεύσει ως το βαθύ του γήρας: "Γενναίος".
Το 1822, μετά από σχετική διαταγή του πατέρα του, σχημάτισε δικό του σώμα από τετρακόσιους πενήντα Γορτυνίους και εξεστράτευσε στην Δυτική Ελλάδα, όπου και τέθηκε υπό τις διαταγές του Αλέξανδρου Μαυροκορδάτου. Δεν πήρε μέρος στη Μάχη του Πέτα, γιατί η εισβολή του Δράμαλη στην Πελοπόννησο ανάγκασε τον πατέρα του να τον ανακαλέσει, όπου ο Γενναίος πολέμησε πεισματικά εναντίον των Τούρκων.
Την περίοδο του εμφυλίου πολέμησε μαζί με τον πατέρα του εναντίον της κυβέρνησης, και πήγε στο Ναύπλιο μαζί με πεντακόσιους Γορτυνίους για να βοηθήσει τον αδερφό του, Πάνο, που ήταν πολιορκημένος από τα κυβερνητικά στρατεύματα. Δεν συνελήφθη από την κυβέρνηση λόγω της φιλίας του με στερεοελλαδίτες οπλαρχηγούς όπως ο Καραϊσκάκης, αλλά φυγοδίκησε στην ορεινή Αρκαδία αναζητώντας τρόπους να απελευθερώσει τον πατέρα του που είχε φυλακιστεί στην Ύδρα. Κατέστρωσε σχέδιο να απαγάγει τον πρόεδρο του Εκτελεστικού Γεώργιο Κουντουριώτη ώστε να τον ανταλλάξει με τον φυλακισμένο πατέρα του, αλλά το σχέδιο του προδόθηκε την τελευταία στιγμή.
Πρωταγωνίστησε στην καταπολέμηση της εισβολής του Ιμπραήμ, πρωταγωνίστησε στις μάχες στην Τραμπάλα (6 Ιουνίου 1825), στα Τρίκορφα (23 Ιουνίου 1825) όπου κινδύνεψε σοβαρά να σκοτωθεί, και στη Δαβιά (14 Αυγούστου 1826). Εκστράτευσε εκτός Πελοποννήσου για να βοηθήσει τον Καραϊσκάκη κατά του Κιουταχή. Ακολούθως, πρωτοστάτησε στον κλεφτοπόλεμο κατά του Ιμπραήμ, καταπολέμησε αποτελεσματικά τους τουρκοπροσκυνημένους, οχύρωσε το κάστρο της Καρύταινας για να προστατέψει τους πληθυσμούς της ευρύτερης περιοχής, κρατώντας αναμμένη την δάδα της επανάστασης μέχρι την ναυμαχία του Ναυαρίνο. 
Μετά την έλευση Καποδίστρια στήριξε ενεργά τον κυβερνήτη και ορίστηκε χίλιαρχος Πελοποννήσου μαζί με τους Πλαπούτα και Νικηταρά. Μετά από παράκληση του ίδιου του Kαποδίστρια εκστράτευσε και συμμετείχε στην πολιορκία του Επάκτου, η οποία ολοκληρώθηκε με επιτυχία στις 28 Απριλίου 1829. Ακολούθως διορίστηκε από τον καποδίστρια φρούραρχος της Εθνοσυνέλευσης του Άργους που συνεδρίασε για πρώτη φορά στο αρχαίο θέατρο του Άργους στις 13 Ιουλίου 1829. Μετά τον θάνατο του Καποδίστρια ακολούθησε μια σύντομη περίοδο αναρχίας μέχρι την έλευση του Όθωνα, κατά την οποία ο Γενναίος προσπάθησε και εν μέρει το κατάφερε, να προστατεύσει του πληθυσμούς της Πελοποννήσου από τις υπερβολικές απαιτήσεις των οπλαρχηγών και των στρατιωτικών σωμάτων τους. 
Με την άνοδο του Όθωνα στην εξουσία, ο Ιωάννης Κολοκοτρώνης διορίστηκε υπασπιστής του και έγινε υποστράτηγος. Διορίστηκε γερουσιαστής χωρίς όμως να αποχωρήσει από τον στρατό. Το 1852 κατέστειλε με επιτυχία την εξέγερση του Παπουλάκου στη Μάνη και το 1862 κατέπνιξε την ανταρσία του Ναυπλίου. Τον Μάιο του 1862 ανέλαβε πρωθυπουργός, διατηρώντας για τον εαυτό του το υπουργείο εσωτερικών αλλά τον Οκτώβριο του ίδιου χρόνου αναγκάστηκε να καταφύγει στην Ιταλία εξαιτίας της έξωσης του Όθωνα. Το 1863 επέστρεψε στην Ελλάδα αλλά αποσύρθηκε οριστικά από την πολιτική. Το 1866 δέχτηκε να εκπροσωπήσει τον Γεώργιο Α΄ στους γάμους του διαδόχου της Ρωσίας ενώ νωρίτερα είχε διοριστεί πρόεδρος της επιτροπής Αγώνος.
Απεβίωσε από ανίατη ασθένεια στις 23 Μαΐου του 1868. Ήταν παντρεμένος με τη Φωτεινή Τζαβέλα από το Σούλι και απέκτησε μαζί της δύο γιους τον Θεόδωρο, γνωστό με το ψευδώνυμο Φαλέζ και τον Κωνσταντίνο καθώς και πέντε θυγατέρες.

</doc>
<doc id="62010" url="https://el.wikipedia.org/wiki?curid=62010" title="Αλατσαλάρ">
Αλατσαλάρ

Το Αλατσαλάρ () είναι χωρίο της Τουρκίας στην επαρχία Ορντού της Μαύρης Θάλασσας.
Το χωριό δημιουργήθηκε περί το 1885 από Έλληνες κατοίκους δεκατριών χωριών της περιοχής Ορντού. Οι κάτοικοι συμμετείχαν στον αγώνα για την ανεξαρτησία του Πόντου και γι'αυτό το λόγο το 1921 όλοι οι κάτοικοι εκδιώχθηκαν από τους Τούρκους και μετά από τρίχρονη ταλαιπωρία σε Ανατολία, Συρία, Λίβανο, όσοι επέζησαν ήρθαν στην Ελλάδα και εγκαταστάθηκαν στα χωριά Άγιος Αντώνιος στη Θεσσαλονίκη και Άγιος Αντώνιος στο Κιλκίς.

</doc>
<doc id="62012" url="https://el.wikipedia.org/wiki?curid=62012" title="Πατρεύς">
Πατρεύς



</doc>
<doc id="62014" url="https://el.wikipedia.org/wiki?curid=62014" title="PlayStation Portable">
PlayStation Portable

Το PlayStation Portable ή PSP είναι φορητή κονσόλα βιντεοπαιχνιδιών έβδομης γενιάς της Sony. Κυκλοφόρησε στην Ιαπωνία στις 12 Δεκεμβρίου του 2004, στη βόρεια Αμερική στις 24 Μαρτίου του 2005 και στην Ευρώπη στη 1 Σεπτεμβρίου του ίδιου έτους. Την πρώτη εβδομάδα κυκλοφορίας του σημείωσε 1 εκατομμύριο πωλήσεις. Η πρώτη έκδοση του PSP είχε το κωδικό όνομα PSP-1000.
PSP 1000-2000-3000.
Η Sony έφερε μετά από 1,5 (2007) χρόνο στην αγορά το PSP-2000 που ήταν μια βελτιωμένη έκδοση του PSP-1000. Βασικές βελτιώσεις υπήρχαν κυρίως στο μέγεθος καθώς το PSP-2000 ήταν αρκετά ελαφρύτερο (17%), επίσης η μνήμη flash διπλασιάστηκε από τα 32 στα 64MB δίνοντας αρκετές δυνατότητες στους προγραμματιστές. Αρκετές όμως ήταν και οι λοιπές αλλαγές, όπως η αλλαγή των ηχείων που βρίσκονται πλέον δίπλα στην οθόνη, που βελτιώθηκε αποκτώντας πιο ζωντανά και πλούσια χρώματα.
Το 2008 η Sony κυκλοφόρησε στην αγορά το PSP 3000. Το μοντέλο αυτό είχε τρεις αλλαγές. Είχε καλύτερη οθόνη, ενσωματωμένο μικρόφωνο επειδή έχει προεγκατέστημενη την εφαρμογή του Skype και το κουμπί HOME μετονομάστηκε σε PS.
Στην αγορά το πρώτο εξάμηνο κατάφερε να κάνει πωλήσεις ρεκόρ και να ξεπεράσει σε παγκόσμιες πωλήσεις κάθε είδος παιχνιδομηχανής φορητής και μη (25,39 εκατομμύρια πωλήσεις παγκοσμίως). Το 2011 αντικαταστάθηκε από το PlayStation Vita.
PSP Go.
Το 2009 η Sony έβγαλε στην αγορά το PSP Go. Το μοντέλο δεν διαβάζει δισκάκια UMD αλλά τα παιχνίδια μπορεί να τα κατεβάσει από το
Playstation Store. Το PSP Go δεν αντικατέστησε το PSP 3000. Δυστυχώς έχει αποσυρθεί από την παραγωγή εκτός της βόρειας Αμερικής.
PSP E1000.
Το 2011 η Sony έβγαλε το τελευταίο μοντέλο στη σειρά του PSP. To PSP Street. Το μοντέλο δεν είχε WiFi αλλά μπορούσε να παίξει δισκάκια UMD. Η Sony έβγαλε το μοντέλο στην αγορά τον Νοέμβριο του 2011. Το μοντέλο τιμάται 99 ευρώ και βγήκε μόνο στην Ευρώπη. Τον Ιούνιο του 2012 βγήκε το χρώμα Ice White.
PlayStation Vita.
To PlayStation Vita είναι το νέο μοντέλο PSP που αντικατέστησε το PSP με τα μοντέλα 1000-2000-3000-GO-E1000. Είναι μια φορητή κονσόλα βιντεοπαιχνιδιών της Sony Computer Entertainment. Κυκλοφόρησε στην Ιαπωνία και τμήματα της Ασίας στις 17 Δεκεμβρίου, 2011. Κυκλοφόρησε στην Ευρώπη και τη Βόρεια Αμερική στις 22 Φεβρουαρίου 2012 και στην Αυστραλία στις 23 Φεβρουαρίου 2012.
Τεχνικά χαρακτηριστικά.
Περιλαμβάνει δύο αναλογικούς μοχλούς, και υποστηρίζει Bluetooth, WiFi και οθόνη αφής 5 ιντσών. Επίσης, προαιρετικά διαθέτει 3G. Η μνήμη του είναι 4, 8 ,16,32 και 64 GB μόλις βγει το Slim (PCH-2000) .

</doc>
<doc id="62015" url="https://el.wikipedia.org/wiki?curid=62015" title="Άγιος Αντώνιος Καστοριάς">
Άγιος Αντώνιος Καστοριάς

Ο Άγιος Αντώνιος (παλιά ονομασία: "Ζέρβαινη") είναι ορεινός οικισμός του Νομού Καστοριάς (υψόμ. 890μ.) 141 κάτοικοι {2001).
Βρίσκεται στο όρος Βέρνο (Βίτσι) και ήταν πρώην δημοτικό διαμέρισμα του Δήμου Κορεστίων που σήμερα ανήκει στο Δήμο Καστοριάς. Αρκετοί κάτοικοί του μετεγκαταστάθηκαν τη δεκαετία του 1970 στο νέο οικισμό Κορεστίων.
Αρχικά το χωριό κατοικούνταν από σλαβόφωνου μουσουλμάνους. Το 1924, στα πλαίσια ανταλλαγής πληθυσμών, οι 500 περίπου κάτοικοί του μεταφέρθηκαν στην Τουρκία και στη θέση τους εγκαταστάθηκαν 180 χριστιανοί από τη Μικρά Ασία, κυρίως τουρκόφωνοι Πόντιοι, από τα χωριά Νταΐστα, Τόσος, Μόρζα, Γιαλού- Άγιαντον της Σινώπης, του σαντζακίου Αμάσειας.

</doc>
<doc id="62017" url="https://el.wikipedia.org/wiki?curid=62017" title="Στυλιανός Μαυρομιχάλης">
Στυλιανός Μαυρομιχάλης

Ο Στυλιανός Μαυρομιχάλης (1899 - 29 Οκτωβρίου 1981) ήταν δικαστικός και πρωθυπουργός της Ελλάδας.
Βιογραφία.
Γεννήθηκε στη Μάνη και καταγόταν από την ιστορική οικογένεια των Μαυρομιχαλαίων. Ήταν ανιψιός του Κυριακούλη Μαυρομιχάλη, ο οποίος υπήρξε επίσης πρωθυπουργός. Φοίτησε νομικά αρχικά στο Πανεπιστήμιο Αθηνών και συνέχισε τις σπουδές του σε Γερμανία και Ελβετία. Το 1924 διορίστηκε έπειτα από διαγωνισμό πάρεδρος ενώ το επόμενο έτος έγινε πρωτοδίκης. Το 1936 έγινε πρόεδρος πρωτοδικών και το 1939 εφέτης . Το 1946 εισήλθε στον Άρειο Πάγο του οποίου διετέλεσε πρόεδρος από το 1963 ως το 1968. Είχε παρασημοφορηθεί με τον ανώτερο Ταξιάρχη του Φοίνικος. 
Στις 28 Σεπτεμβρίου του 1963 σχημάτισε υπηρεσιακή κυβέρνηση, η οποία παρέμεινε μέχρι τις 8 Νοεμβρίου του ίδιου έτους, με σκοπό να οδηγήσει την χώρα στις εκλογές. Παράλληλα ανέλαβε και το υπουργείο Εσωτερικών. Το 1968 απομακρύνθηκε από τη θέση του στην οποία επανήλθε τιμητικά το 1974. Έγραψε πολλές νομικές μελέτες όπως: "«Η υπό αίρεσιν καταγγελία της συμβάσεως»", "«Αποζημίωσις λόγω καταγγελίας της συμβάσεως»", "«Η ρήτρα πληρωμής είδος»", "«Το Άρθρο 63 του αστικού κώδικα»" κ.ά. 
Απεβίωσε στις 29 Οκτωβρίου του 1981.

</doc>
<doc id="62018" url="https://el.wikipedia.org/wiki?curid=62018" title="Άγιος Αντώνιος (Σιάπκας)">
Άγιος Αντώνιος (Σιάπκας)

Ο Άγιος Αντώνιος είναι ένα εγκαταλελειμμένο σήμερα μοναστήρι που βρίσκεται 17χλμ από τα Σέρβια. Ιδρύθηκε τον 11ο αιώνα και εγκαταλείφθηκε γύρω στα 1750. Είναι χτισμένο στα Πιέρια και είναι Σταυροπηγιακό. Τα κτίρια σώζονται ακόμα.

</doc>
<doc id="62022" url="https://el.wikipedia.org/wiki?curid=62022" title="Αντώνιος Σάρδεων">
Αντώνιος Σάρδεων

Ο Άγιος Αντώνιος ήταν Επίσκοπος της Επισκοπής Σάρδεων.
Βιογραφικά στοιχεία.
Η μνήμη του εορτάζεται μαζί με τον Μάρτυρα Λούπο στις 25 Φεβρουαρίου. Έζησε τον 8ο αιώνα. Είναι άγνωστος άγιος και η μνήμη του αναφέρεται, μαζί με τον Μάρτυρα Λούπο, στον Σιναϊτικό Κώδικα 631. Επίσης ξέρουμε ότι ο Νικόλαος ο Μυστικός, Οικουμενικός Πατριάρχης, του έστειλε φιλική επιστολή.

</doc>
<doc id="62023" url="https://el.wikipedia.org/wiki?curid=62023" title="Άγιος Αντώνιος ο Μάρτυς">
Άγιος Αντώνιος ο Μάρτυς

Ο Άγιος Αντώνιος ο Μάρτυς είναι Άγιος της Ορθόδοξης εκκλησίας. Το μόνο που γνωρίζουμε για αυτόν είναι ότι μαρτύρησε αφού τον άπλωσαν επάνω σε πυρωμένη σχάρα. Η μνήμη του τιμάται στις 23 Αυγούστου.

</doc>
<doc id="62024" url="https://el.wikipedia.org/wiki?curid=62024" title="Πέστο">
Πέστο

Το πέστο είναι ιταλικό παρασκεύασμα με βάση τα φύλλα του βασιλικού, σκόρδο και ελαιόλαδο, κουκουνάρι και τυρί πεκορίνο ή παρμεζάνα, που πολτοποιούνται ώστε να έχουν υφή σάλτσας. Χρησιμοποιείται ως σάλτσα σε μακαρόνια. Υπάρχουν παραλλαγές του από διάφορες περιοχές της Ιταλίας.
Ετυμολογία.
Το όνομα pesto είναι η μετοχή παρακειμένου του ρήματος pestâ (ιταλικά: pestare), που σημαίνει κοπανίζω, συντρίβω σε αναφορά με την αρχική μέθοδο παρασκευής: σύμφωνα με την παράδοση, τα συστατικά «συνθλίβονται» ή αλέθονται σε μαρμάρινο γουδί με ένα ξύλινο γουδοχέρι . Η ίδια λατινική ρίζα οδήγησε στη δημιουργία του αγγλικού ουσιαστικού pestle. Συγκεκριμένα, το πέστο είναι ένας γενικός όρος για οτιδήποτε που γίνεται με κοπάνισμα , γι 'αυτό η λέξη χρησιμοποιείται για αρκετά πέστο στην Ιταλία. Παρ 'όλα αυτά, το πέστο της Γένοβας είναι αδιαμφισβήτητα το πιο δημοφιλές πέστο τόσο στην χώρα προέλευσής του αλλά και στον υπόλοιπο κόσμο, ώστε να είναι σε μεγάλο βαθμό γνωστό ως "πέστο".
Ιστορία.
Θεωρείται ότι το πέστο έχει δύο προκατόχους στην αρχαιότητα, που χρονολογούνται από τη ρωμαϊκή εποχή. Οι αρχαίοι Ρωμαίοιι συνήθιζαν πράγματι να τρώνε έναν παρόμοιο πολτό , το λεγόμενο moretum, το οποίο παρασκευαζόταν χτυπώντας σκόρδο, αλάτι, τυρί, βότανα, ελαιόλαδο και ξύδι μαζί: η χρήση αυτού του πολτού στη ρωμαϊκή κουζίνα αναφέρεται ακόμα και στο Παράρτημα του Βιργιλίου,μια αρχαία συλλογή ποιημάτων, όπου ο συγγραφέας επιμένει στις λεπτομέρειες σχετικά με την προετοιμασία του moretum. Κατά τη διάρκεια του Μεσαίωνα, μια δημοφιλής σάλτσα στην κουζίνα της Γένοβας ήταν η αγκλιάτα ,ένας πολτός από σκόρδο και καρύδια,καθώς το σκόρδο ήταν στην πραγματικότητα η βάση στη διατροφή των Λιγουριάνων, ειδικά για τους ναυτικούς.
Η εισαγωγή του βασιλικού, του κύριου συστατικού του σύγχρονου πέστο, συνέβη πρόσφατα και για πρώτη φορά καταγράφεται μόνο στα μέσα του 19ου αιώνα, όταν ο γαστρονόμος Τζιοβάνι Μπατίστα Ράττο δημοσίευσε το βιβλίο του "η κουζίνα της Γένοβας" το 1863:
"Πάρτε μια σκελίδα σκόρδο, βασιλικό ή, όταν αυτός λείπει, μαντζουράνα και μαϊντανό, τριμμένο ολλανδικό τυρί και παρμεζάνα και ανακατέψτε τα με κουκουνάρι. Χτυπήστε τα όλα μαζί σε ένα γουδί με λίγο βούτυρο μέχρι να πολτοποιηθούν. Στη συνέχεια, διαλύστε το με καλό και άφθονο λάδι. Τα λαζάνια συνοδεύονται με αυτό τον πουρέ και γίνονται πιο υγρά, προσθέτοντας λίγο ζεστό νερό χωρίς αλάτι".
Αν και πιθανότατα προερχόταν από την Ινδία ο βασιλικός απέκτησε σταθερές ρίζες στις περιφέρειες της Λιγουρίας,στην Ιταλία, και της Προβηγκίας, στη Γαλλία ήταν άφθονος σε αυτό το μέρος της Ιταλίας, μόνο όταν ήταν της εποχής, γι 'αυτό η μαντζουράνα και ο μαϊντανός προτείνονται ως εναλλακτικές λύσεις, όταν ο βασιλικός λείπει . Ο Ράττο αναφέρει το ολλανδικό τυρί ("formaggio olandese") αντί του Pecorino Sardo καθώς τα τυριά της Βόρειας Ευρώπης ήταν στην πραγματικότητα συνηθισμένα στη Γένοβα εκείνη την εποχή , χάρη στις μακραίωνες εμπορικές συναλλαγές της Δημοκρατίας της Γένοβας .
Αυτή η συνταγή για το πέστο της Γένοβας αναθεωρήθηκε συχνά κατά τα επόμενα έτη ( η φημισμένη αναθεώρηση του Emanuele Rossi συνέβη το 1865, μόλις δύο χρόνια μετά το βιβλίο του Ράττο), και σύντομα έγινε η βάση στη γαστρονομική παράδοση της Λιγουρίας, καθώς κάθε οικογένεια συχνά διέθετε τη δική της συνταγή πέστο (με μικρές διαφοροποιήσεις από τα παραδοσιακά υλικά). Αυτός είναι ο κύριος λόγος για τον οποίο οι συνταγές για σάλτσα πέστο συχνά διαφέρουν η μία από την άλλη.
Στη γαλλική Προβηγκία, το πιάτο εξελίχθηκε στο σύγχρονο πιστού , έναν συνδυασμό από βασιλικό, μαϊντανό, λιωμένο σκόρδο και τριμμένο τυρί (προαιρετικά) τα κουκουνάρια δεν περιλαμβάνονται.
Το 1944, η εφημερίδα New York Times ανέφερε την εισαγωγή ενός κονσερβοποιημένου πολτού πέστο . Το 1946, το περιοδικό Sunset δημοσίευσε μια συνταγή πέστο από τον Angelo Pellegrini. Το πέστο δεν έγινε δημοφιλές στη Βόρειο Αμερική μέχρι τη δεκαετία του 1980 και του 1990.
Συστατικά και προετοιμασία.
Το πέστο παρασκευάζεται παραδοσιακά σε ένα μαρμάρινο γουδί με ένα ξύλινο γουδοχέρι. Αρχικά, το σκόρδο και τα κουκουνάρια τοποθετούνται στο γουδί ώσπου να γίνουν κρέμα .Τότε τα πλυμένα και ξεραμένα φύλλα βασιλικού προστίθενται με χοντρό αλάτι και αλέθονται . Μόνο τότε προστίθεται το μείγμα της παρμεζάνας και του πεκορίνο. Προστίθεται επίσης λίγο παραπάνω παρθένο ελαιόλαδο για να βοηθήσει στην ενσωμάτωση του τυριού. Σε ένα στενό βάζο (ή απλά σε ένα αεροστεγές πλαστικό δοχείο), που καλύπτεται από ένα στρώμα έξτρα-παρθένο ελαιόλαδο, το πέστο μπορεί να διαρκέσει στο ψυγείο μέχρι και μια εβδομάδα, και μπορεί να καταψυχθεί για μελλοντική χρήση.
Συνοδευτικά.
Το πέστο χρησιμοποιείται συνήθως στα ζυμαρικά, παραδοσιακά με mandilli de sæa ("μεταξωτά μαντήλια" στην Γενουάτικη διάλεκτο). Πατάτες και φασολάκια παραδοσιακά προστίθενται στο πιάτο, βρασμένα στο ίδιο δοχείο στο οποίο τα ζυμαρικά έχουν μαγειρευτεί.
Μερικές φορές χρησιμοποιείται με μινεστρόνε. Το πέστο μερικές φορές σερβίρεται με φέτες ντομάτας και με κομμάτια από βραστές πατάτες.
Ποικιλίες.
Το πέστο εμφανίζεται σε μια ποικιλία από συνταγές, ορισμένες παραδοσιακές και κάποιες σύγχρονες, καθώς το ίδιο ουσιαστικό πέστο είναι ένας γενικός όρος για κάτι που γίνεται με το κοπάνισμα.
Το πέστο της Γένοβας, η κατεξοχήν συνταγή πέστο, γίνεται με βασιλικό, χοντρό αλάτι, σκόρδο, έξτρα παρθένο ελαιόλαδο (Taggiasco), κουκουνάρι (μερικές φορές ψημένο) και τριμμένο τυρί όπως Parmigiano Reggiano ή Grana Padano και Pecorino Sardo ή πεκορίνο Romano.
Μια ελαφρώς διαφορετική εκδοχή αυτής της σάλτσας υπάρχει στην Προβηγκία, όπου είναι γνωστό ως πιστού. Σε αντίθεση με το πέστο της Γενοβίας, το πιστού γίνεται γενικά με ελαιόλαδο, βασιλικό και σκόρδο μόνο, ενώ μπορεί να προστεθεί τυρί, το κουκουνάρι συνήθως δεν περιλαμβάνεται σε ένα παραδοσιακό πιστού επειδή τα πεύκα δεν φυτρώνουν σε εκείνη την περιοχή . Το πιστού χρησιμοποιείται στην παραδοσιακή σούπα με πιστού, μια πλούσια σούπα λαχανικών . Η σάλτσα δεν περιείχε αρχικά βασιλικό. Αντί αυτού, το τυρί και το ελαιόλαδο ήταν τα κύρια συστατικά.
Μερικές φορές τα αμύγδαλα χρησιμοποιούνται αντί για κουκουνάρι, και μερικές φορές τα φύλλα μέντας αναμιγνύονται με τα φύλλα βασιλικού. Έχει επισημανθεί ότι το πέστο είναι ουσιαστικά ένας συνδυασμός από γευστικά φύλλα, ξηρούς καρπούς, σκληρό τυρί,ελαιόλαδο, σκόρδο, αλάτι και χυμό λεμονιού: οποιαδήποτε συστατικά που πληρούν αυτή την περιγραφή μπορούν να παράγουν ένα καρύκευμα σαν πέστο.
Το πέστο της Σικελίας , που μερικές φορές ονομάζεται κόκκινο πέστο, είναι μια σάλτσα από τη Σικελία παρόμοια με την σάλτσα πέστο της Γενοβας , αλλά με την προσθήκη ντομάτας, αμύγδαλα αντί για κουκουνάρι, και πολύ λιγότερο βασιλικό. Το πέστο της Καλαβρίας είναι μια σάλτσα από την Καλαβρία που αποτελείται από ψητές πιπεριές , μαύρο πιπέρι και άλλα . Αυτά τα συστατικά προσδίδουν μια χαρακτηριστική πικάντικη γεύση.
Έξω από την Ιταλία, το όνομα πέστο έχει χρησιμοποιηθεί για όλα τα είδη κρύας σάλτσας ή ντιπ, ως επί το πλείστον χωρίς κανένα από τα αρχικά συστατικά: ρόκα (αντί ή επιπρόσθετα με βασιλικό), μαύρες ελιές, φλούδα λεμονιού, κόλιανδρο, ή μανιτάρια. Στις περισσότερες χώρες του Βορρά, φύλλα ramson χρησιμοποιούνται μερικές φορές αντί του βασιλικού. Κατά τον 19ο αιώνα, μετανάστες από τη Γένοβα στην Αργεντινή έφεραν συνταγές πέστο μαζί τους. Μια περουβιανή ποικιλία, γνωστή ως "tallarines Verdes" (που σημαίνει πράσινες χυλοπίτες ), είναι ελαφρώς πιο κρεμώδης, χωρίς κουκουνάρι (λόγω της σπανιότητας του και του κόστους στο Περού). Μπορεί να χρησιμοποιηθεί σπανάκι και φυτικό έλαιο (στη θέση του ελαιόλαδου), και μερικές φορές σερβίρεται με ψητές πατάτες και κόντρα φιλέτο.
Στη Σιγκαπούρη, η εκδοχή που ονομάζεται laksa πέστο είναι δημοφιλής. Η συνταγή έχει τη γεύση της παραδοσιακής σούπας λάκσα με κάρυ και νουντλ, αλλά γίνεται με τη μέθοδο του πέστο.
Χορτοφαγικές παραλλαγές πέστο μπορεί να περιλαμβάνουν μίγματα φρέσκου βασιλικού, ξηρούς καρπούς όπως καρύδια ή κουκουνάρι, ελαιόλαδο, και την προσθήκη πάστας miso και μαγιάς για να δώσουν μια πρόσθετη γεύση στο πιάτο.

</doc>
<doc id="62026" url="https://el.wikipedia.org/wiki?curid=62026" title="Ειδώλιο του Πωμού">
Ειδώλιο του Πωμού

Το Ειδώλιο του Πωμού είναι ένα προϊστορικό γλυπτό. Βρέθηκε κοντά στο κυπριακό χωριό Πωμός, στην επαρχία της Πάφου. Είναι φτιαγμένο από πικρόλιθο και χρονολογείται περίπου στο 3.000 π.Χ., στη Χαλκολιθική εποχή. Σήμερα βρίσκεται στο Κυπριακό Μουσείο στην Λευκωσία. Η εικόνα του χρησιμοποιείται στην όψη των κυπριακών νομισμάτων του ενός και των δύο ευρώ.
Το ειδώλιο είναι σταυρόσχημο, παριστάνει δηλαδή έναν άνθρωπο με τα χέρια ανοιχτά σε σχήμα σταυρού. Τέτοια σταυρόσχημα ειδώλια βρέθηκαν αρκετά στην Κύπρο, καθώς στην εποχή τους φαίνεται ότι ήταν διαδεδομένα ως φυλαχτά για τη γονιμότητα, ενώ η συμβολική τους σημασία φαίνεται να ήταν η ευχή για καλή γέννα, κάτι που υπογραμμίζεται από το γεγονός ότι μερικές φορές το οριζόντιο τμήμα του ειδώλιου (τα απλωμένα χέρια) αντικαθίσταται από μια δεύτερη ανθρώπινη μορφή σε οριζόντια θέση. Οι ανθρώπινες μορφές παριστάνονται είτε χωρίς σημάδια για το φύλο τους είτε με δυο μικρές προεξοχές στο στήθος σαν μαστούς. Απεικονίζονται σχεδόν πάντα σε καθιστή θέση. Σε παρόμοια ειδώλια της περιόδου υπάρχει στην κορυφή μια τρύπα που επέτρεπε να φοριέται το αγαλματάκι στο λαιμό. Ένα τέτοιο σταυροειδές φυλαχτό φαίνεται να φέρει κρεμασμένο στο λαιμό και η ίδια η μορφή που εικονίζεται στο ειδώλιο του Πωμού. 
Το ειδώλιο του Πωμού αποτελεί ένα χαρακτηριστικό είδος προϊστορικής τέχνης της Κύπρου η οποία είναι συγγενής με την Κυκλαδική τέχνη της ίδιας περιόδου.
Παρόμοια σταυρόσχημα ειδώλια από την Κύπρο μπορεί κανείς να δει και στη συλλογή Ζιντίλη στο Μουσείο Κυκλαδικής Τέχνης στην Αθήνα.

</doc>
<doc id="62028" url="https://el.wikipedia.org/wiki?curid=62028" title="Τεχνολογική εκπαίδευση στην Ελλάδα">
Τεχνολογική εκπαίδευση στην Ελλάδα

Ο προγραμματισμός της εκπαίδευσης στην Ελλάδα, αλλά και ειδικότερα η ίδρυση και λειτουργία νέων Τμημάτων (ή και Σχολών) Ειδικότητας στο δευτεροβάθμιο και τριτοβάθμιο εκπαιδευτικό επίπεδο δεν πραγματοποιήθηκε, σχεδόν ποτέ, με βάση τυχόν μελέτες αγοράς εργασίας ή γενικότερα μελέτες αναγκών σε επίπεδο οικονομίας ή κοινωνίας. 
Αντίθετα, η πρακτική δείχνει, ότι η ίδρυση νέων Τμημάτων ή Σχολών, ανεξαρτήτως επιπέδου, πραγματοποιείται με βάση μία κατά περίπτωση κυρίαρχη άποψη, η οποία δημιουργείται στο επίπεδο λήψης αποφάσεων, είτε από καθαρό μιμητισμό, είτε από υπαρκτές εμπειρίες που αντλούνται όμως από περιορισμένο πεδίο δραστηριοτήτων ή έχουν προσωπικό χαρακτήρα. 
Η ίδια πρακτική, βασικά, ακολουθείται και στην περίπτωση αλλαγών περιεχομένου σπουδών ή περιγραμμάτων διαφόρων μαθημάτων, τόσο στη δευτεροβάθμια εκπαίδευση όσο και στην τριτοβάθμια εκπαίδευση οι οποίες, όπως λέγεται, εκσυγχρονίζονται κατά περιόδους. 
Κατά το πρόσφατο παρελθόν υπήρξαν, βέβαια, διάφορες προσπάθειες σύνδεσης της εκπαίδευσης με τις ανάγκες της οικονομίας και κοινωνίας και εκπονήθηκαν μελέτες που είχαν αντικείμενο τον εκπαιδευτικό προγραμματισμό και τη διαπίστωση ζήτησης διαφόρων κατά περίπτωση ειδικοτήτων κλπ. στην αγορά εργασίας, όμως οι μελέτες αυτές ήταν αποσπασματικές και δεν εντάχθηκαν σε ένα γενικότερο πρόγραμμα-πλαίσιο παρακολούθησης των αναγκών της οικονομίας και κοινωνίας. Οι μελέτες αυτές βελτίωσαν, βέβαια, τη διαδικασία λήψης αποφάσεων χωρίς όμως να μεταβάλλουν ουσιαστικά τη μέχρι σήμερα πρακτική, όπως αυτή περιγράφηκε προηγουμένως. 
Ειδικότερα, η προαναφερόμενη κατάσταση που χαρακτηρίζει μία πολύ μεγάλη χρονική περίοδο και κατά την οποία πραγματοποιήθηκαν διάφορες εκπαιδευτικές μεταρρυθμίσεις, άρχισε να μεταβάλλεται μόνο μετά το 1974, χωρίς όμως ακόμα η όποια αλλαγή να έχει λάβει τέτοιες διαστάσεις που θα επέτρεπαν ένα προγραμματισμό της εκπαίδευσης, στα πλαίσια του οποίου θα πραγματοποιούνταν συνεχείς αξιολογήσεις της λειτουργίας των Τμημάτων και Σχολών της τριτοβάθμιας εκπαίδευσης σε συνάρτηση, τουλάχιστον, με τις ανάγκες της αγοράς εργασίας. 
Ιστορική αναδρομή.
Στα μέσα της δεκαετίας του 1950 και κάτω από την πίεση της εισαγωγής νέων (τότε) επιστημονικών και τεχνολογικών επιτευγμάτων στην παραγωγική διαδικασία, αλλά και των απαρχών ενός διεθνούς ανταγωνισμού, έγινε έντονη και στην Ελλάδα η ανάγκη μεταρρυθμίσεων στην εκπαίδευση. Ήδη, υπήρχαν διάφορες σποραδικές προσπάθειες βελτίωσης, τουλάχιστον ποσοτικά, του ελληνικού εκπαιδευτικού συστήματος και χαρακτηριστικό είναι ότι το 1956 άρχισε τη λειτουργία της η Πολυτεχνική Σχολή του Πανεπιστημίου Θεσσαλονίκης. 
Για να αντιμετωπισθεί συστηματικά, όμως, το συνολικό πρόβλημα της εκπαίδευσης, συγκροτήθηκε από την τότε κυβέρνηση Κωνσταντίνου Καραμανλή το έτος 1957 μία «Επιτροπή Παιδείας», σκοπός της οποίας ήταν να μελετήσει όλο το εκπαιδευτικό πρόβλημα της χώρας και να υποβάλει σχετικές απόψεις-προτάσεις. Αυτή η Επιτροπή, μετά από μελέτη, διετύπωσε τις απόψεις και προτάσεις της για μια ευρύτερη εκπαιδευτική μεταρρύθμιση, που κατά τη γνώμη της αποτελούσε επείγουσα ανάγκη για τη χώρα. Η Επιτροπή ανέφερε, ότι η ελληνική οικονομία, η οποία βρισκόταν σε φ'αση ανάπτυξης, χρειαζόταν συνεχώς και σε μεγαλύτερη κλίμακα τεχνικούς όλων των βαθμίδων. 
Οι θέσεις που ανέπτυξε η Επιτροπή Παιδείας του 1957, άνοιξαν νέες προοπτικές για την τεχνική και επαγγελματική εκπαίδευση στην Ελλάδα, περιλαμβανομένης και αυτής που σήμερα ονομάζουμε τεχνολογική εκπαίδευση. Ειδικότερα, την εποχή εκείνη λειτουργούσαν οι ιδρυμένες, πριν από το β' Παγκόσμιο Πόλεμο, Μέσες Σχολές Υπομηχανικών, οι οποίες μεταπολεμικά λειτούργησαν κυρίως στην Αθήνα και Θεσσαλονίκη. Οι σχολές αυτές καταργήθηκαν με το νομοθετικό διάταγμα (Ν.Δ.) 3422/1955. 
Με την υπ’αριθ. 1035/20.12.58 Πράξη του Υπουργικού Συμβουλίου (ΦΕΚ 2/Α’/ 3.1.1959) «Περί εγκρίσεως ιδρύσεως εις Αθήνας και Θεσσαλονίκη Τεχνικών Σχολών προσαρτημένων εις το Εθνικόν Μετσόβιον Πολυτεχνείον» ιδρύθηκαν τεχνικές σχολές, οι οποίες με το Ν.Δ. 3971/4.9.1959 (ΦΕΚ 187/Α’/7.9.59) ορίσθηκαν ως τετραετούς διάρκειας, χωρίς, και αυτό είναι χαρακτηριστικό, να αναφέρεται η ένταξή τους σε κάποια από τις βαθμίδες εκπαίδευσης. 
Οσον αφορά τα επαγγελματικά δικαιώματα των αποφοίτων των παραπάνω σχολών, πέραν του δικαιώματος συνέχισης των σπουδών (με εισιτήριες εξετάσεις) στις ανώτατες σχολές του Εθνικού Μετσόβειου Πολυτεχνείου (ΕΜΠ), αλλά και στην ιδρυόμενη τότε Σχολή Εκπαιδευτικών Λειτουργών Επαγγελματικής Τεχνικής Εκπαίδευσης (ΣΕΛΕΤΕ), για να τύχουν την κατάλληλη επιμόρφωση και παιδαγωγική κατάρτιση και να αποκτήσουν προσόντα διορισμού στη μέση (δευτεροβάθμια) τεχνική επαγγελματική εκπαίδευση, οι απόφοιτοι των σχολών αυτών μπορούσαν να καταλαμβάνουν θέσεις στις δημόσιες υπηρεσίες, οργανισμούς ή επιχειρήσεις ή να ασκήσουν ελεύθερο επάγγελμα. 
Οσον αφορά την άσκηση ελευθέρου επαγγέλματος, το σχετικό διάταγμα προέβλεπε επί λέξει «να εξασκώσι το ελεύθερον επάγγελμα της εν τω πτυχίω των αναγραφο- μένης ειδικότητος επί δημοσίων και ιδιωτικών κατασκευών ή εγκαταστάσεων, εν τη περιπτώσει δε ταύτη άνευ δικαιώματος αυτοδυνάμου υπογραφής, μελέτης ή αυτοδυνάμου ασκήσεως επιβλέψεως». 
Με το Ν.Δ. 3971/1959, που προαναφέρθηκε, είχε ήδη ιδρυθεί στην κεντρική υπηρεσία του Υπουργείου Εθνικής Παιδείας και Θρησκευμάτων, Γενική Διεύθυνση Επαγγελματικής Εκπαίδευσης, η οποία είχε επικεφαλής Γενικό Διευθυντή, που μπορούσε να είναι καθηγητής Ανωτάτης Σχολής ή μέλος του Ανωτάτου Εκπαιδευτικού Συμβουλίου (ΑΕΣ), η ίδρυση της οποίας αποτελεί την πρώτη συγκροτημένη προσπάθεια συντονισμού της τεχνικής επαγγελματικής εκπαίδευσης όλων των βαθμίδων. 
Αργότερα, το 1964, η τότε κυβέρνηση της Ένωσης Κέντρου κατήργησε με το Ν.Δ. 4379/64 τη νομοθεσία του 1959, που αφορούσε τη τεχνική επαγγελματική εκπαίδευση, στα πλαίσια της προετοιμασίας της γνωστής για την εποχή εκείνη εκπαιδευτικής μεταρρύθμισης. Ετσι, το Μάϊο 1965, η τότε κυβέρνηση (Πρωθυπουργός &amp; Υπουργός Παιδείας ο Γεώργιος Παπανδρέου) εισήγαγε στη Βουλή νομοσχέδιο, που θα αποτελούσε (εφόσον ψηφιζόταν) για την Ελλάδα τον πρώτο καταστατικό χάρτη για τη διάρθρωση και ανάπτυξη της τεχνικής επαγγελματικής εκπαίδευσης σε όλα τα επίπεδα. 
Το παραπάνω νομοσχέδιο προέβλεπε τη διάρθρωση της τεχνικής εκπαίδευσης σε τρεις βαθμίδες: 
Το νομοσχέδιο αυτό αποτελεί την πρώτη συγκεκριμένη προσπάθεια να καθιερωθεί νομοθετικά η λεγόμενη ανώτερη βαθμίδα στην τεχνική επαγγελματική εκπαίδευση και περιέγραφε, μεταξύ άλλων, το ρόλο του υπομηχανικού τονίζοντας τα επαγγελματικά του δικαιώματα. 
Συγκεκριμένα, το νομοσχέδιο ανέφερε ότι «ο υπομηχανικός ίσταται υψηλότερον εις την κλίμακα της ιεραρχίας από τον τεχνικό εφαρμογής της προηγούμενης μέσης βαθμίδας ΤΕΕ. Είναι ο άμεσος βοηθός του μηχανικού, μελετά και κατασκευάζει μικρά τεχνικά έργα, έχει ηυξημένας ευθύνας εις της εφαρμογήν των μελετών και αναλαμβάνει λεπτοτέρας και σοβαρωτέρας εργασίας απαιτούσας περισσοτέραν ενημέρωσιν εις τα τεχνικά προβλήματα και μεγαλυτέρας πρωτοβουλίας». 
Στην εισηγητική έκθεση που συνόδευε το παραπάνω νομοσχέδιο διαφαίνεται έντονα η προσπάθεια καθησυχασμού των τυχόν ανησυχιών και αποτροπής τυχόν αντιδράσεων, από πλευράς των διπλωματούχων μηχανικών, για ενδεχόμενη απώλεια κεκτημένων δικαιωμάτων. Ετσι, η έκθεση αναφέρει χαρακτηριστικά ότι «η μεταξύ των υπομηχανικών και μηχανικών απόστασις θα εξακολουθήσει υφισταμένη εφ’όσον διάφορον θα είναι και το επίπεδον σπουδών και το έργον, δια το οποίον καθορίζεται έκαστη κατηγορία». Στους υπομηχανικούς, στα πλαίσια πάντα του νομοσχεδίου, δινόταν ακόμα και η δυνατότητα να συνεχίσουν τις σπουδές τους, στο δεύτερο έτος σπουδών, αντιστοίχων προς την ειδικότητά τους σχολών του Πολυτεχνείου, μετά από κατατακτήριες εξετάσεις. 
Παρόλο που το συγκεκριμένο νομοσχέδιο, που προαναφέρθηκε, ρύθμιζε μεγάλο φάσμα προβλημάτων των σπουδαστών και αποφοίτων της τεχνικής επαγγελματικής εκπαίδευσης, περιλαμβανομένης ακόμη και της επαγγελματικής τους αποκατάστασης, τελικά δεν ψηφίσθηκε εξ αιτίας των γνωστών γεγονότων (Ιουλιανά - βασιλικό πραξικόπημα) του Ιουλίου 1965. Χαρακτηριστικό πάντως είναι, ότι καθόλο το χρονικό διάστημα που καλύπτουν τα παραπάνω δρώμενα, δεν υπάρχουν συγκεκριμένες έρευνες ή μελέτες που θα τεκμηρίωναν επιστημονικά, από πλευράς αγοράς εργασίας, την καθιέρωση της αποκαλούμενης ανώτερης, τουλάχιστον, βαθμίδας της τεχνικής επαγγελματικής εκπαίδευσης. 
Η εισηγητική έκθεση του νομοσχεδίου, που προαναφέρθηκε, αντλούσε, όσον αφορά την αναγκαιότητα της ίδρυσης των ανωτέρων τεχνικών επαγγελματικών σχολών, επιχειρήματα, κυρίως, από παραδείγματα άλλων, περισσότερο ανεπτυγμένων από την Ελλάδα χωρών, οι οποίες από χρόνια είχαν καθιερώσει, στα πλαίσια της τεχνικής επαγγελματικής εκπαίδευσης, ανώτερη βαθμίδα και συγκεκριμένα, όπως η Γερμανία (Höhere Technische Lehranstalten), η Αγγλία (Technical Colleges), η Γαλλία (Diplome des Etudes Superieures Techniques), η Ολλανδία και Δανία (Technikum Ingenieur), η πρώην Σοβιετική Ένωση (Technikum), οι ΗΠΑ (Technical Institutes).

</doc>
<doc id="62029" url="https://el.wikipedia.org/wiki?curid=62029" title="Τ.Ε.Ι. Αθηνών">
Τ.Ε.Ι. Αθηνών



</doc>
<doc id="62034" url="https://el.wikipedia.org/wiki?curid=62034" title="Τ.Ε.Ι. Αθήνας">
Τ.Ε.Ι. Αθήνας



</doc>
<doc id="62035" url="https://el.wikipedia.org/wiki?curid=62035" title="Τ.Ε.Ι. Θεσσαλονίκης">
Τ.Ε.Ι. Θεσσαλονίκης



</doc>
<doc id="62036" url="https://el.wikipedia.org/wiki?curid=62036" title="Τ.Ε.Ι. Μεσολογγίου">
Τ.Ε.Ι. Μεσολογγίου



</doc>
<doc id="62037" url="https://el.wikipedia.org/wiki?curid=62037" title="Τ.Ε.Ι. Πειραιά">
Τ.Ε.Ι. Πειραιά



</doc>
<doc id="62039" url="https://el.wikipedia.org/wiki?curid=62039" title="Αλικάντε">
Αλικάντε

Το Αλικάντε ή Αλακάντ (βαλενθιανά: Alacant, ισπανικά: Alicante), είναι ισπανική πόλη, πρωτεύουσα της ομώνυμης επαρχίας, στο νότιο τμήμα της Βαλενθιανικής Κοινότητας. Είναι ένα από τα ιστορικότερα λιμάνια της Ισπανίας στη Μεσόγειο και υπήρξε κατά το Μεσαίωνα και την Αναγέννηση σημαντικό οικονομικό και εμπορικό κέντρο. Σήμερα ο πληθυσμός της ανέρχεται στις 331.750 κατοίκους. Κύρια πηγή εισοδήματος είναι ο τουρισμός, ενώ παράλληλα υπάρχει σημαντική παραγωγή κρασιού και ελαφρά βιομηχανία επεξεργασίας τροφίμων και διαμετακομιστικό εμπόριο. Στο Αλικάντε εδρεύει και το Γραφείο Εναρμόνισης για την Εσωτερική Αγορά "(OHIM)", θεσμός της Ευρωπαϊκής Κοινότητας στον οποίο καταχωρούνται τα κοινοτικά σήματα και τα κοινοτικά βιομηχανικά σχέδια ή υποδείγματα.
Η πόλη από του 718 μέχρι το 1304 ήταν στη κατοχή των Αράβων. Κατά την διάρκεια του εμφυλίου πολέμου (1936-1939) το Αλικάντε στις 25 Μαΐου 1938 ήταν η πρώτη πόλη που δέχθηκε συστηματική αεροπορική επιδρομή των δυνάμεων του Φρανθίσκο Φράνκο με πρωτοφανή βομβαρδισμό, που άφησε 250 νεκρούς και υπέρ τους 1000 τραυματίες.

</doc>
<doc id="62042" url="https://el.wikipedia.org/wiki?curid=62042" title="Τεχνολογικά Εκπαιδευτικά Ιδρύματα">
Τεχνολογικά Εκπαιδευτικά Ιδρύματα



</doc>
<doc id="62044" url="https://el.wikipedia.org/wiki?curid=62044" title="Μέση Νάξου">
Μέση Νάξου

Η Μέση Νάξου είναι χωριό της βόρειας ορεινής Νάξου σε υψόμετρο 350-400 μέτρων και 97 κατοίκους (απογραφή 2011). Διοικητικά υπάγεται στο δήμο Νάξου και Μικρών Κυκλάδων της Περιφερειακής Ενότητας Νάξου της Περιφέρειας Ν. Αιγαίου (κατά το Σχέδιο Καλλικράτης).
Παλαιότερα ανήκε στην άλλοτε επαρχία Νάξου του νομού Κυκλάδων. Από το 1999 έως το 2010 σύμφωνα με την τότε διοικητική διαίρεση της Ελλάδας αποτελούσε έδρα κοινότητας του δήμου Δρυμαλίας. Από 1 Ιανουαρίου 2011 αποτελεί ιδία έδρα της ομώνυμης τοπικής κοινότητας, της δημοτικής ενότητας Δρυμαλίας, του Δήμου Νάξου και Μικρών Κυκλάδων. 
Είναι προσήλιο χωριό στις ανατολικές παρυφές του όρους Κόρωνος και βρίσκεται πάνω στον βόρειο οδικό άξονα Σκαδό - Απόλλωνα Νάξου και ακριβώς στο μέσο της διαδρομής. 
Το όνομά της, πιθανότερα, οφείλεται από το γεγονός ότι βρίσκεται στο μέσον της απόστασης Κωμιακής και των βορειοανατολικών ακτών της Νάξου.
Παλαιότερα η Μέση υπαγόταν στην κοινότητα του Σκαδού. Το 1955 είχε περίπου 180 κατοίκους.
Η διαδρομή Σκαδό - Μέση - Απόλλωνας είναι κατά 7 χλμ. συντομότερος της διαδρομής Σκαδό - Κωμιακή – Απόλλωνας αλλά και ασφαλέστερος με πολύ λιγότερες στροφές.
Διοικητικές μεταβολές.
Σήμερα, μετά τη τελευταία μεταβολή του 2010 ("πρόγραμμα Καλλικράτης"), αποτελεί "την Τοπική Κοινότητα Μέσης," που υπάγεται στη [[Δήμος Νάξου &amp; Μικρών Κυκλάδων#Δημοτική Ενότητα Δρυμαλίας %5B 5.244 %5D|δημοτική ενότητα Δρυμαλίας]], του "δήμου Νάξου και Μικρών Κυκλάδων", της [[Περιφερειακή ενότητα|περιφερειακής ενότητας]] [[Περιφερειακή Ενότητα Νάξου|Νάξου]] (του πρώην [[Νομός Κυκλάδων|νομού Κυκλάδων]]), στην [[Περιφέρειες της Ελλάδας|περιφέρεια]] [[Περιφέρεια Νοτίου Αιγαίου|Νοτίου Αιγαίου]].
Παραπομπές.
[[Κατηγορία:Χωριά της Νάξου]]

</doc>
<doc id="62045" url="https://el.wikipedia.org/wiki?curid=62045" title="Κωνσταντίνος Παρθένης">
Κωνσταντίνος Παρθένης

Ο Κωνσταντίνος Παρθένης (Αλεξάνδρεια Αιγύπτου, 10 Μαΐου 1878 - Αθήνα, 25 Ιουλίου 1967) ήταν διακεκριμένος Έλληνας ζωγράφος, που με το έργο του έφερε σημαντική αλλαγή στα εικαστικά δρώμενα της Ελλάδας στις αρχές του 20ού αιώνα. 
Βιογραφία.
Γεννημένος στην Αλεξάνδρεια της Αιγύπτου από πατέρα Έλληνα (καπνέπομπορος Νικόλαος Παρθένης) και μητέρα Ιταλίδα, ο Κωνσταντίνος Παρθένης απέκτησε στέρεη παιδεία (μιλούσε και έγραφε ιταλικά, γερμανικά, γαλλικά, αγγλικά και ελληνικά). Από το 1895 έως το 1903 σπούδασε ζωγραφική στην Ακαδημία Καλών Τεχνών της Βιέννης, ένα από τα κέντρα του νεωτερισμού, κοντά στον Γερμανό ζωγράφο Καρλ Ντίφενμπαχ και παράλληλα παρακολούθησε μαθήματα μουσικής στο Ωδείο της πόλης. Στη Βιέννη πραγματοποίησε την πρώτη έκθεση έργων του το 1899 (στο Boehms Künstlerhaus), ενώ τον αμέσως επόμενο χρόνο (1900) εξέθεσε έργα του και στην Αθήνα.
Το 1903 επέστρεψε στην Ελλάδα και εγκαταστάθηκε στην Αθήνα. Πραγματοποίησε ταξίδια στην Καβάλα και την Κωνσταντινούπολη ενώ έως το 1907 έζησε στον Πόρο, όπου φιλοτέχνησε τις τοιχογραφίες του ναού του Αγίου Γεωργίου. Το 1908 φιλοτέχνησε τις αγιογραφίες του ναού του Αγίου Γεωργίου στο Κάιρο. 
Το 1909 παντρεύτηκε την Ιουλία Βαλσαμάκη, γόνο αρχοντικής οικογένειας της Κεφαλονιάς, η οποία του αφοσιώθηκε με τρόπο απόλυτο και συγκινητικό "δανείζοντας" ακόμα και τη φωνή της όταν εκείνος αποφάσισε να αποσυρθεί σε έναν κόσμο σιωπής. Από το 1909 έως το 1914, ο Παρθένης έζησε στο Παρίσι, όπου μυήθηκε στον μεταϊμπρεσιονισμό για να διαμορφώσει τελικά το δικό του προσωπικό ύφος. Στο Παρίσι συμμετείχε σε εκθέσεις ζωγραφικής πετυχαίνοντας σημαντικές διακρίσεις (βραβείο για τον πίνακα "Η πλαγιά", 1910, και πρώτο βραβείο σε έκθεση θρησκευτικής τέχνης για τον πίνακα "Ο Ευαγγελισμός", 1911). 
Το 1911 εγκαταστάθηκε στην Κέρκυρα όπου γνωρίστηκε με σημαντικούς Έλληνες διανοούμενους, όπως ο Κωνσταντίνος Θεοτόκης και ο Κωνσταντίνος Χατζόπουλος, ενώ αρχικά εμφανίζεται ως μέλος της Συντροφιάς των Εννιά. Το 1917 εγκαταστάθηκε οριστικά στην Αθήνα και μαζί με τον Νικόλαο Λύτρα, τον Κωνσταντίνο Μαλέα, τον Θεόφραστο Τριανταφυλλίδη και άλλους ζωγράφους ίδρυσε την Ομάδα «Τέχνη», με στόχο την ανατροπή του συντηρητικού ακαδημαϊσμού που τότε εξακολουθούσε να επικρατεί στην αθηναϊκή καλλιτεχνική ζωή. Η Ομάδα «Τέχνη» συνδέονταν με το Κόμμα Φιλελευθέρων, επειδή επρόκειτο για κίνημα εκσυγχρονιστικό.
Το 1919, ανατέθηκε στον Παρθένη η αγιογράφηση του ναού του Αγίου Αλεξάνδρου στο Παλαιό Φάληρο. Το 1920 πραγματοποιήθηκε η πρώτη μεγάλη έκθεσή του στο Ζάππειο με περισσότερους από 240 πίνακες. Ένας από αυτούς, «Ο Θρήνος του Εσταυρωμένου», δωρήθηκε από τον ίδιο στην Εθνική Πινακοθήκη. Η φήμη του είχε ήδη αρχίσει να μεγαλώνει και έτσι οι διακρίσεις άρχισαν να πολλαπλασιάζονται. Την ίδια χρονιά ο Ελευθέριος Βενιζέλος τού απένειμε το Αριστείο των Γραμμάτων και των Τεχνών (για τον "Ευαγγελισμό"). Η πρώτη υποψηφιότητά του για καθηγητής στη Σχολή Καλών Τεχνών (1923) απορρίφθηκε από το συντηρητικό κατεστημένο. Την θέση κατέκτησε, τελικά, με ειδικό νόμο, το 1929. Στην οδό Ροβέρτου Γκάλι 40 στους πρόποδες της Ακρόπολης έκτισε το περίφημο σπίτι του, που σχεδίαζε με τον Δημήτρη Πικιώνη, σύμφωνα με τις αρχές του Μπάουχαους. Στο εργαστήριό του στην Ανωτάτη Σχολή Καλών Τεχνών έσπευσαν να εγγραφούν φοιτητές σπουδαίοι μετέπειτα Έλληνες ζωγράφοι (Γιάννης Τσαρούχης, Νίκος Εγγονόπουλος, Διαμαντής Διαμαντόπουλος, Ρέα Λεονταρίτου, κ.ά.), με τους οποίους, καθώς και με όσους ακολούθησαν, ο Παρθένης δημιούργησε σχέση στενή στηριζόμενη στον βαθύ σεβασμό που ενέπνεε.
Το 1937 τιμήθηκε με το χρυσό βραβείο της Διεθνούς Έκθεσης του Παρισιού για το έργο του "Ο Ηρακλής μάχεται με τις Αμαζόνες". Το 1938, στην Μπιενάλε της Βενετίας, η κυβέρνηση της Ιταλίας αγόρασε έναν πίνακα του ζωγράφου με θέμα τον Ευαγγελισμό της Θεοτόκου. 
Τα χρόνια αυτά της άνετης, πολυτελούς και κοσμικής ζωής (ονομαστές έμειναν οι βεγγέρες στο σπίτι του Παρθένη) αλλά και δοσμένης στην τέχνη του και τη μουσική, την οποία αγαπούσε με πάθος, ακολούθησαν άλλα σκοτεινά και δύσκολα. 
Κατά τον Ελληνοϊταλικό πόλεμο του 1940, ο Κωνσταντίνος Παρθένης μαζί με άλλους Έλληνες λογίους προσυπέγραψε την έκκληση των Ελλήνων διανοουμένων προς τους διανοούμενους ολόκληρου του κόσμου με την οποία αφενός μεν καυτηριαζόταν η κακόβουλη ιταλική επίθεση, αφετέρου δε, διέγειρε την παγκόσμια κοινή γνώμη σε επανάσταση συνειδήσεων για κοινό νέο πνευματικό Μαραθώνα.
Παρά την αναγνώρισή του, ο Παρθένης οδηγήθηκε σταδιακά στην απομόνωση και τη σιωπή. Το 1947 παραιτήθηκε από την καθηγητική έδρα μη μπορώντας να ανεχθεί τον συντηρητισμό της Σχολής. Δεν επικοινωνούσε πλέον με κανένα. Αυτοέγκλειστος στην Ροβέρτου Γκάλι με τη γυναίκα του και την κόρη του αφοσιώθηκε στη ζωγραφική και στους στοχασμούς του. 
Προς το τέλος της ζωής του, ο Παρθένης έπαθε παράλυση και σταμάτησε κάθε δραστηριότητα. Τον Απρίλιο του 1967 -ένα χρόνο νωρίτερα είχε πεθάνει η γυναίκα του- το δικαστήριο έθεσε τον Παρθένη υπό δικαστική απαγόρευση. Στις 25 Ιουλίου του 1967, ο Παρθένης άφησε την τελευταία του πνοή, σε συνθήκες ένδειας και απομόνωσης, ενώ η κόρη του Σοφία (1908-1982) και ο γιος του Νίκος (πεθ. 1999) είχαν ήδη εμπλακεί σε δικαστική διαμάχη για την κηδεμονία του παράλυτου πατέρα τους. Η Σοφία μάλιστα πέθανε έπειτα από πυρκαγιά στο σπίτι που διέμενε, εντελώς μόνη, στις 8 Δεκεμβρίου 1982. Είχε προηγηθεί και άλλη πυρκαγιά στο σπίτι της που την οδήγησε στην απόφαση να δωρίσει όλα τα έργα του πατέρα της στην Εθνική Πινακοθήκη. Ο Μαρίνος Καλλιγάς, διευθυντής της Εθνικής Πινακοθήκης, είπε μεταξύ άλλων στον επικήδειο που εκφώνησε: "Ο Παρθένης άνοιξε τα μάτια μας σε μια ακόμη -έως τότε άγνωστη- μορφή του τόπου μας. Απεκάλυψε μια κρυμμένη έκφρασή της. Άλλαξε την πορεία της καλλιτεχνικής μας όρασης. Σφράγισε με την προσωπικότητά του μια κρίσιμη εποχή"..
Το έργο του.
Ο Κωνσταντίνος Παρθένης, αν και θεωρείται από τους θεμελιωτές της ελληνικής ζωγραφικής του 20ού αιώνα, έγινε δεκτός από τους λίγους, το ευρύ καλλιτεχνικό κύκλωμα τον θεωρούσε "ανορθογραφία" ενώ κάποιοι συνάδελφοί του και ακαδημαϊκοί της εποχής τον πολέμησαν και τον υπέσκαψαν με κάθε τρόπο. Αριστοκράτης της τέχνης και άρχοντας της ζωής, ο Παρθένης αποτελεί μια ιδιαίτερη περίπτωση στην σύγχρονη ελληνική ζωγραφική. Αρχικά, οι σπουδές του στη Βιέννη και η μουσική του παιδεία, τον έφεραν κοντά στον γερμανικό συμβολισμό και στον πρώιμο γερμανικό εξπρεσιονισμό ενώ οι κριτικοί τέχνης τον κατέταξαν ως νεωτεριστή, μοντερνιστή και «σεσεσιονιστή» (από το «Sezession» που σημαίνει «απόσχιση»). 
Αργότερα, η επαφή του με τον μεταϊμπρεσιονισμό στο Παρίσι και η βαθιά γνώση της βυζαντινής αγιογραφίας τον ώθησαν προς την διαμόρφωση ενός τελείως προσωπικού ύφους, όπου μέσα σε λαμπερά και εξαϋλωμένα χρώματα παρουσιάζεται μια εξιδανικευμένη Ελλάδα. Στα έργα του, τα οποία διαπνέονται από ιδεαλισμό και αρμονία, κυριαρχούν οι φιγούρες και τα τοπία, ενώ το σχέδιο και το χρώμα συμπλέουν, απαλλαγμένα από το βάρος της ύλης, αποτυπώνοντας μία σχέση καθαρά ψυχική.
Έργα του Παρθένη βρίσκονται στην Εθνική Πινακοθήκη, στη Δημοτική Πινακοθήκη Αθηνών και σε πολλές άλλες δημόσιες και ιδιωτικές συλλογές στην Ελλάδα και το εξωτερικό. Τα τελευταία χρόνια, το ενδιαφέρον του κοινού για έργα του ζωγράφου έχει αναζωπυρωθεί και πίνακές του πωλήθηκαν σε πολύ υψηλές τιμές σε διεθνείς δημοπρασίες.

</doc>
<doc id="62049" url="https://el.wikipedia.org/wiki?curid=62049" title="Μελίλια">
Μελίλια



</doc>
<doc id="62051" url="https://el.wikipedia.org/wiki?curid=62051" title="Μάλαγα">
Μάλαγα

Η Μάλαγα (στα ισπανικά, "Málaga") είναι μια πόλη και δήμος της Ισπανίας, πρωτεύουσα της ομώνυμης επαρχίας που ανήκει στην Αυτοδιοικούμενη Περιφέρεια της Ανδαλουσίας. Βρίσκεται στην δυτική άκρη της Μεσογείου και στη νότια ακτή της Ιβηρικής χερσονήσου, γύρω στα 100 χιλιόμετρα ανατολικά του στενού του Γιβραλτάρ.
Ο δήμος της έχει έκταση 398,25 χμ² κι εκτείνεται στα λεγόμενα Βουνά της Μάλαγας και στην Κοιλάδα του Γκουαδαλόρθε. Η πόλη βρίσκεται στο κέντρο ενός κόλπου που περιτριγυρίζεται από οροσειρές. Την διασχίζουν δύο ποταμοί, ο Γκουαδαλμεδίνα και ο Γκουαδαλόρθε.
Με 568.479 κατοίκους σύμφωνα με την απογραφή του 2013, η Μάλαγα είναι η έκτη πόλη της Ισπανίας βάσει πληθυσμού, η μεγαλύτερη από αυτές που δεν είναι πρωτεύουσες Αυτοδιοικούμενης Περιφέρειας, η δεύτερη της Ανδαλουσίας και η τεσσαρακοστή έκτη της Ευρωπαϊκής Ένωσης. Επιπλέον, είναι η πιο πυκνοκατοικημένη αστική περιοχή του συνόλου των αστικών πυρήνων που τοποθετούνται κατά μήκος των 160 χμ της Κόστα ντελ Σολ και το κέντρο μίας μητροπολιτικής περιοχής που ξεπερνάει τα όρια του δήμου της και περιλαμβάνει ακόμη δώδεκα δήμους που αθροιστικά αριθμούν γύρω στο ένα εκατομμύριο κατοίκους. 
Η πόλη ιδρύθηκε τον 8ο αιώνα π.Χ. από τους Φοίνικες κάτω από το όνομα «Μάλακα» σε μια θέση που υποστηρίχτηκε, μάλλον λανθασμένα, ότι βρισκόταν και η φωκαϊκή αποικία Μαινάκη. Επί Ρωμαίων ήταν αρχικά μια κοινοπολιτεία πόλη μέχρι την ένταξή της στην αυτοκρατορία. Απομεινάρι της ρωμαϊκής εποχής είναι το ρωμαϊκό της θέατρο. Στη συνέχεια πέρασε μια εποχή παρακμής από τον 2ο μέχρι τον 8ο αιώνα, κατά τη διάρκεια της οποίας ανήκε για περίπου 70 χρόνια στους βυζαντινούς. Από τη στιγμή της μαυριτανικής κατάκτησης της Ιβηρικής το 711, αναδείχθηκε σημαντικό αστικό κέντρο και στολίστηκε με τα δύο κάστρα της, την Αλκαθάβα και το κάστρο του Χιβραλφάρο. Ήταν το σημαντικότερο λιμάνι του εμιράτου της Γρανάδας, τελευταίου μουσουλμανικού βασιλείου της Ιβηρικής, μέχρι την ενσωμάτωσή της στο Στέμμα της Καστίλης το 1487. Το 1492 υποτάχθηκε ολόκληρο το εμιράτο και ενσωματώθηκε στο στέμμα ως χριστιανικό πλέον βασίλειο. 
Τον 19ο αιώνα γνώρισε σημαντική βιομηχανική ανάπτυξη και τη δράση σημαντικών φιλελεύθερων ομάδων. Κατά τη διάρκεια του Ισπανικού Εμφύλιου διαδραματίστηκε στη Μάλαγα ένα από τα πιο αιματηρά επεισόδια του πολέμου, η σφαγή χιλιάδων κατοίκων και στρατιωτών που διέφευγαν από την πόλη κάτω από τα πυρά των εθνικιστών (γνωστή ως "La Desbandá"). Από την δεκαετία του 1960 ξεκίνησε η μαζική εισροή τουριστών στην ευρύτερη περιοχή της Κόστα ντελ Σολ παράλληλα με τη σταδιακή μεταμόρφωσή της σε σημαντικό συγκοινωνιακό και οικονομικό κέντρο της Δυτικής Μεσογείου.
Ιστορία.
Αρχαία ιστορία.
Η ευρύτερη περιοχή της Μάλαγας κατοικήθηκε από πολύ νωρίς. Τα ντόλμεν που εντοπίζονται στην γειτονική κωμόπολη Αντεκέρα και οι ζωγραφιές στο σπήλαιο της Νέρχα χρονολογούνται στο 40.000 π.Χ. Η πρώτη εγκατάσταση αποίκων έγινε τον 9ο αιώνα π.Χ. από τους Φοίνικες στο δέλτα του ποταμού Γκουαδαλόρθε που κατά τον 8ο αι. είχε μετακινηθεί στην περιοχή της σημερινής πόλης. Πιθανολογείται ότι τα αρχαιολογικά ευρήματα στο στο δέλτα του ποταμού ανήκουν στην ελληνική αποικία Μαινάκη στην οποία αναφέρεται ο Στράβωνας. 
Η φοινικική περίοδος διήρκησε μέχρι το δεύτερο μισό του 6ου αιώνα π.Χ., όταν και αρχίζει η καρχηδονιακή διείσδηση που θα διακοπεί μετά την ήττα της Καρχηδόνας στον Β' Καρχηδονιακό Πόλεμο. 
Η Ρωμαίοι εγκατέστησαν αποίκους και εισήγαγαν τη χρήση των λατινικών. Η Μάλακα (στα λατινικά, "Malaka)" εντάχθηκε επί Δημοκρατίας στην επαρχία της Εντεύθεν Ισπανίας και μετά την διοικητική ανασυγκρότηση επί Αυτοκρατορίας στην αντίστοιχη επαρχία της Βαιτικής. Η δυναστεία των Φλάβιων βελτίωσε τις υποδομές της πόλης ενώ ο Αύγουστος έκτισε το θέατρό της που σώζεται μέχρι σήμερα. Σημαντικό έγγραφο της εποχής του Βεσπασιανού είναι ο "Lex Flavia Malacitana", ρωμαϊκός νόμος βάσει του οποίου η πόλη γινόταν ισοπολιτίδα πόλη ("municipium") της Αυτοκρατορίας, που εφαρμόστηκε επί Τίτου. Κύρια οικονομική δραστηριότητα της πόλης ήταν το εμπόριο των τοπικών αγροτικών και θαλασσινών προϊόντων όπως τον γάρο που ήταν διάσημο στη Ρώμη. 
Μεσαίωνας.
Οι επιδρομές των βαρβαρικών λαών στα πρώην εδάφη της Δυτικής Ρωμαϊκής Αυτοκρατορίας επηρέασε πολύ την Ιβηρική χερσόνησο. Από την Μάλακα πέρασαν τόσο οι Βάνδαλοι όσο και οι Βισηγότθοι, οι οποίοι την ενέταξαν στο Βασίλειο του Τολέδο. Από το 550 μέχρι το 613 η πόλη αποτέλεσε ένα από τα δύο σημαντικότερα αστικά κέντρα της βυζαντινής επαρχίας της Σπανίας. Η ανακατάληψη από τους Βισηγότθους σήμανε μεγάλες καταστροφές και η πόλη μπήκε σε μια περίοδο παρακμής που διήρκεσε μέχρι την κατάκτησή της από τους Άραβες το 711 υπό τον Ταρίκ. Οι μουσουλμάνοι συνέχισαν να την φωνάζουν Μάλακα.
Η παύσης των τοπικών εξεγέρσεων εναντίον των νέων κυρίαρχων και η ουσιαστική ένταξη της πόλης στην αραβική Ισπανία συνέβη μετά τα μέσα του 10ου αιώνα, υπό τον χαλίφη Αμπντ αλ Ραχμάν Γ'. Η ειρηνοποίηση του χαλιφάτου της Αλ-Άνταλους και οι βελτιώσεις στην αγροτική διαχείριση των εδαφών έφεραν την άνθηση των πόλεων. Ο πληθυσμός της Μάλακα έφτασε τις 20.000, το κέντρο της περικλείστηκε με τείχη, οι εμπορικές της σχέσεις εξαπλώθηκαν σε όλη τη δυτική Μεσόγειο (φιλοξενούσε μια παροικία Γενοβέζων) και τα γράμματα άνθισαν. Ο Εβραίος ποιητής Σολομόν Ιμπν Γκαβιρόλ ήταν ίσως το πιο λαμπρό τέκνο της πόλης, την οποία χαρακτηρίζει «πόλη του παραδείσου».
Μετά την κατάρευση της κεντρικής εξουσίας του Χαλιφάτου της Κόρδοβας και την διάσπαση της Αλ-Άνταλους στα βασίλεια τάιφα, η Μάλακα έγινε πρωτεύουσα του ομώνυμου βασιλείου. Τα δύο της κάστρα, η Αλκαθάβα και το Κάστρο του Χιβραλφάρο είναι έργα που τελειοποιήθηκαν εκείνη την εποχή. Από το 1238 και μέχρι την χριστιανική κατάκτηση, η Μάλακα εντάχθηκε στο μουσουλμανικό βασίλειο της Γρανάδας, όντας το κύριο λιμάνι του.
Η κατάκτησή της τον Αύγουστο του 1487 από τα στρατεύματα των βασιλιάδων της Καστίλης και της Αραγώνας, Ισαβέλα και Φερδινάνδο έδωσε το τελειωτικό κτύπημα στο αποδυναμωμένο μουσουλμανικό βασίλειο της Γρανάδας που θα επιζούσε για 5 ακόμη χρόνια. Η πολιορκία της πόλης υπήρξε ένα από τα σκληρότερα επεισόδια της κατάκτησης του βασιλείου της Γρανάδας. Διήρκεσε έξι μήνες και με το τέλος της όλοι οι κάτοικοί της έγιναν σκλάβοι ή θανατώθηκαν, πέραν μερικών οικογενειών που τους επετράπη να παραμείνουν. Εκεί εγκαταστάθηκαν περίπου χίλιοι χριστιανοί από το βασίλειο της Καστίλης.
Μοντέρνα εποχή.
Οι νέοι κατακτητές κατασκεύασαν πλήθος εκκλησιών και αναδιοργάνωσαν το πολεοδομικό σχέδιο της πόλης. Ωστόσο η νέα εποχή ανέτειλε με μεγάλες αναταραχές για την ευρύτερη περιοχή του πρώην βασιλείου της Γρανάδας, κυρίως λόγω των εξεγέρσεων των μουσουλμάνων στα βουνά Αλπουχάρας. Ο ανεξέλεγκτος ποταμός Γκουαδαλμεδίνα προκαλούσε συχνά πυκνά πλημμύρες και καταστροφές, όντας μια συνεχής πηγή ασθενειών.
Επί Φίλιππου Β' βελτιώθηκε το λιμάνι με κέντρο το οποίο ανασυστήθηκαν οι εξαγωγές προς την Ευρώπη. Με την δυναστική αλλαγή και τον πρώτο Βορβώνο βασιλιά, η Μάλαγα μετατράπηκε σε ισχυρό ναυτικό κέντρο. Η κατάκτηση του Γιβραλτάρ από τους Βρετανούς το 1704 κατά τη διάρκεια του Πολέμου της Ισπανικής Διαδοχής λίγο πριν από την ναυμαχία της Μάλαγας και η ανάγκη τροφοδοσίας των ισπανικών πόλεων στα παράλια της βόρειας Αφρικής χάρισε στην πόλη αμυντικές κατασκευές. Προς το τέλος του αιώνα λύθηκαν τα προβλήματα υδροδότησης και το λιμάνι επεκτάθηκε εκ νέου.
Σύγχρονη εποχή.
Η εισβολή του Ναπολέοντα στην Ιβηρική έφερε τη Μάλαγα κάτω από γαλλική κυριαρχία για δύο χρόνια. Με την ανασύσταση της μοναρχίας, η πόλη πρωταγωνίστησε στην φιλελεύθερη εξέγερση του στρατηγού Τορίχος, που μετά την σύλληψή του εκτελέστηκε στην παραλία της πόλης. Ο 19ος αιώνας γενικότερα αποτέλεσε την εποχή της μέγιστης βιομηχανικής ανάπτυξης της πόλης, μοναδικής στην Ισπανία και συγκρινόμενη μόνο με αυτή της Βαρκελώνης. Η οικονομική ακμή διατηρήθηκε μέχρι την δεκαετία του 1880, εποχή όπου οι υψηλές τιμές του κάρβουνου και η επιδημία φυλλόξηρας χτύπησαν θανάσιμα τις εμπορικές δραστηριότητες της περιοχής.
Ο 20ός αιώνας είδε την πόλη να αντιμετωπίζει κοινωνικά και οικονομικά προβλήματα. Παρά ταύτα η πόλη εγκαινίασε προαστικό σιδηρόδρομό της το 1905 και το αεροδρόμιό της το 1919. Με τον ερχομό της Δεύτερης Δημοκρατίας το πλήθος επιτέθηκε στις εκκλησίες κι έκαψε πολλά σημαντικά έργα αρχιτεκτονικής κληρονομιάς. Το 1933 εκλέχτηκε από τη Μάλαγα ο πρώτος κομμουνιστής βουλευτής στην ιστορία της Ισπανίας.
Στον Ισπανικό εμφύλιο πόλεμο (1936-1939) η Μάλαγα βρέθηκε στην ζώνη επιρροής των δημοκρατικών. Ωστόσο γρήγορα καταλήφθηκε από τον στρατηγό Κέιπο ντε Γιάνο των δυνάμεων των εθνικιστών τον Φεβρουάριο του 1937, όταν και πραγματοποιήθηκε η σφαγή χιλιάδων αμάχων και δημοκρατικών στρατιωτών που υποχωρούσαν προς την Αλμερία από τον εθνικιστικό στρατό και ιταλικά πολεμικά πλοία. Πριν το τέλος του Εμφυλίου, οι εθνικιστές είχαν εκτελέσει γύρω στις 20.000 ανθρώπους από την ευρύτερη περιοχή.
Η δικτατορία επέφερε άνθηση στον τουρισμό. Η παραλιακή ζώνη της επαρχίας της Μάλαγας αναδείχθηκε σε κύριο τουριστικό προορισμό και μετονομάστηκε σε Κόστα ντελ Σολ ("Costa del Sol", 'Ακτή του Ήλιου'). Το 1972 ιδρύθηκε το πανεπιστήμιο της πόλης.

</doc>
<doc id="62054" url="https://el.wikipedia.org/wiki?curid=62054" title="Παγκόσμιο Πρωτάθλημα Καλαθοσφαίρισης Ανδρών 1974">
Παγκόσμιο Πρωτάθλημα Καλαθοσφαίρισης Ανδρών 1974

Το Παγκόσμιο Πρωτάθλημα Καλαθοσφαίρισης 1974 ήταν η 7η διοργάνωση του Παγκόσμιου Πρωταθλήματος Καλαθοσφαίρισης, η οποία πραγματοποιήθηκε στο Πουέρτο Ρίκο. Έλαβαν μέρος 14 ομάδες. Οι παγκόσμιοι πρωταθλητές Γιουγκοσλάβοι, μαζί με τους διοργανωτές Πορτορικανούς, οδηγήθηκαν απ' ευθείας στην τελική φάση. Οι υπόλοιπες ομάδες χωρίστηκαν σε τρεις ομίλους.
Οι Η.Π.Α., για άλλη μια φορά, κατέβασαν μια ομάδα με παίκτες από τα κολέγια, η οποία, παρά την παρουσία των ικανότατων Τζόν Λούκας και Τομ Μπόσγουελ, κατάφερε να φτάσει μόνο μέχρι το χάλκινο μετάλλιο. Οι παίκτες που αναδείχθηκαν στην Κορυφαία Ομάδα της διοργάνωσης ήταν: οι Σοβιετικοί Ολεξάντρ Σάλνικοφ και Αλεξάντερ Μπελόφ, ο Γιουγκοσλάβος Βίνκο Γέλοβατς, ο Ισπανός Γουέιν Μπράμπεντερ και ο Κουβανός Αλεχάντρο Ουρχέγιες Γκιμπότ.
Βραβεία.
Κορυφαίοι Σκόρερ:

</doc>
<doc id="62055" url="https://el.wikipedia.org/wiki?curid=62055" title="Παγκόσμιο Πρωτάθλημα Καλαθοσφαίρισης Ανδρών 1970">
Παγκόσμιο Πρωτάθλημα Καλαθοσφαίρισης Ανδρών 1970

20 χρόνια μετά την πρώτη διοργάνωση και μετά από πέντε διοργανώσεις που έγιναν στην Λατινική Αμερική, ήρθε ο καιρός το 6ο Παγκόσμιο Πρωτάθλημα Καλαθοσφαίρισης να διεξαχθεί στην Ευρώπη. Πιο συγκεκριμένα, έλαβε χώρα στην Λιουμπλιάνα της Γιουγκοσλαβίας και η τελική φάση έγινε στο Tivoli Hall. Χωρίς αγώνες νοκ-άουτ και με τους αμερικάνους, για άλλη μια φορά, να έχουν κατεβάσει παίκτες δεύτερης διαλογής από τα κολλέγια, το τρόπαιο κατέκτησε η ομάδα της Γιουγκοσλαβίας μέσα σε αποθέωση από 20.000 συμπατριώτες τους.
Βραβεία.
Κορυφαίοι Σκόρερ:

</doc>
<doc id="62057" url="https://el.wikipedia.org/wiki?curid=62057" title="Courier Services">
Courier Services



</doc>
<doc id="62058" url="https://el.wikipedia.org/wiki?curid=62058" title="Hub">
Hub

Ο Αγγλικός όρος HUB, χρησιμοποιείται ευρέως στην Ελλάδα και έχει πολλαπλές έννοιες:
1. Το κέντρο ενός τροχού.
2. Κόμβος (διανομέας) σε δίκτυο υπολογιστών.
3. Κόμβος συνάντησης δρομολογίων (οδικών, αεροπορικών κλπ).
4. Χημική σύνδεση διαφόρων ουσιών. 
Στις μεταφορικές εταιρείες χρησιμοποιείται σαν τόπος ανταπόκρισης μεταφορικών μέσων για την διαμετακόμιση αντικειμένων.
Στις Ταχυμεταφορές χρησιμοποιείται για να προσδιορίσει τα κέντρα διαλογής ή ανακατανομής φορτίων τα οποία συμπληρώνουν τους Άξονες μετακίνησης των Αποστολών από τα καταστήματα παραλαβής προς τα καταστήματα προορισμού.

</doc>
<doc id="62070" url="https://el.wikipedia.org/wiki?curid=62070" title="Einsatzgruppen">
Einsatzgruppen

Οι Ναζιστικές Μονάδες Ειδικής Δράσης, Τάγματα Θανάτου ή, στα γερμανικά, τα Einsatzgruppen (Άινζατσγκρουπεν) ήταν παραστρατιωτικές οργανώσεις υπό τον έλεγχο των Ες-Ες πριν και κατά τη διάρκεια του Β' Παγκοσμίου Πολέμου. Κύριο καθήκον τους ήταν, σύμφωνα με τα λόγια του Διοικητή των Ες-Ες Έριχ φον ντεμ Μπαχ-Ζελέφσκι (Erich von dem Bach-Zelewski), «ο αφανισμός των Εβραίων, των Τσιγγάνων και των πολιτικών κομισάριων».
Κάθε Einsatzgruppe υποδιαιρείτο σε μικρότερα τμήματα, τα Einsatzkommandos ή Sonderkommandos και κάθε μικρότερο τμήμα σε ομάδες που αποκαλούνταν Teilkommandos. Δημιουργήθηκαν τέσσερα Einsatzgruppen, χαρακτηριζόμενα με τα γράμματα A, B, C και D. Υπολογίζεται ότι σε όλα τα Einsatzgruppen συμμετείχαν 3.000 άτομα.
Οι ομάδες αυτές στελεχώθηκαν από αξιωματικούς των αστυνομικών δυνάμεων της "Γκεστάπο" ("Gestapo", προερχόμενο από το Geheime Staatspolizei, «Κρατική Μυστική Αστυνομία»), της "Κρίπο" ("Kripo", «Αστυνομία Δίωξης Εγκλήματος»), της "Ζίχερχαϊτσντινστ" ("Sicherheitsdienst", «Υπηρεσία Ασφαλείας») και της "Βάφεν Ες-Ες" ("Waffen-SS", «Ένοπλη Ες-Ες»). Αυτά τα τάγματα θανάτου ακολούθησαν τη "Βέρμαχτ" ("Wehrmacht", «ένοπλες δυνάμεις» —κατά λέξη, «αμυντικές δυνάμεις»— του ναζιστικού Γερμανικού Στρατού) καθώς προήλαυνε προς τα ανατολικά στα εδάφη της Ανατολικής Ευρώπης και της Σοβιετικής Ένωσης. Στις κατεχόμενες περιοχές, τα Άινζατσγκρούπεν εκμεταλλεύονταν το ανθρώπινο δυναμικό των ντόπιων πληθυσμών όταν χρειάζονταν πρόσθετη ασφάλεια ή άλλο προσωπικό. Η δράση αυτών των οργανωμένων ομάδων επεκτεινόταν μέσω του διαθέσιμου ανθρώπινου δυναμικού των διαφόρων τμημάτων των Ες-Ες και του γερμανικού κράτους.
Σύμφωνα με τα αρχεία τους, οι επιχειρήσεις των Άινζατσγκρούπεν ήταν υπεύθυνες για τη θανάτωση ενός εκατομμυρίου και πλέον ανθρώπων, σχεδόν αποκλειστικά πολιτών, χωρίς δικαστική ακρόαση και αργότερα χωρίς καν οποιαδήποτε επίφαση νομιμότητας (δεν διαβάζονταν οι ποινές σύμφωνα με τη στρατιωτική ή την ποινική νομοθεσία), αρχίζοντας από την πολωνική ιντελιγκέντσια και προχωρώντας με ταχείς ρυθμούς ως το 1941 στη στοχοποίηση των Εβραίων της Ανατολικής Ευρώπης. Ο ιστορικός Ραούλ Χίλμπεργκ (Raul Hilberg) εκτιμά ότι μεταξύ των ετών 1941 και 1945 τα Άινζατσγκρούπεν δολοφόνησαν περισσότερους από 1,4 εκατομμύρια Εβραίους σε υπαίθριες εκτελέσεις.

</doc>
<doc id="62071" url="https://el.wikipedia.org/wiki?curid=62071" title="Ναζιστικές Μονάδες Ειδικής Δράσης">
Ναζιστικές Μονάδες Ειδικής Δράσης



</doc>
<doc id="62072" url="https://el.wikipedia.org/wiki?curid=62072" title="Ναζιστικά τάγματα θανάτου">
Ναζιστικά τάγματα θανάτου



</doc>
<doc id="62076" url="https://el.wikipedia.org/wiki?curid=62076" title="W.I.T.C.H.">
W.I.T.C.H.

Το W.I.T.C.H. είναι ιταλική νεανική σειρά κόμικς φαντασίας που δημιουργήθηκε από την σεναριογράφο Elisabetta Gnone, τον εικονογράφο Alessandro Barbucci και τη σύζυγό του, εικαστική καλλιτέχνιδα Barbara Canepa. Εκδόθηκε για πρώτη φορά από τη Disney Italia τον Απρίλιο του 2001. Μέχρι τον Ιανουάριο του 2005, το W.I.T.C.H. είχε εκδοθεί σε περισσότερες από 65 χώρες. Το τελευταίο τεύχος του κόμικ κυκλοφόρησε τον Οκτώβριο του 2012, ολοκληρώνοντας τη σειρά, στο τεύχος 139.
Ο τίτλος του περιοδικού (που μεταφορικά παραπέμπει στη μαγεία, από την αγγλική λέξη "witchcraft") είναι ακρωνύμιο των αρχικών των ονομάτων των πρωταγωνιστριών, Will, Irma, Taranee, Cornelia και Hay-Lin. Η πλοκή του αφορά ζητήματα της εφηβικής ηλικίας, όπως επίσης και την αιώνια αντιπαράθεση μεταξύ των δυνάμεων του καλού, που εκπροσωπούν οι ηρωίδες, με το κακό, το οποίο εκφράζουν διάφορες σκοτεινές φυσιογνωμίες.
Κυκλοφορία.
Στην Ελλάδα.
Το "W.I.T.C.H." εκδόθηκε στην Ελλάδα το Νοέμβριο του 2002 από τον εκδοτικό οίκο του Χρήστου Τερζόπουλου. Έως και το Σεπτέμβριο του 2009 (τεύχος 83), που η έκδοσή του ανεστάλη προσωρινά, το περιοδικό κυκλοφορούσε σε μηνιαία βάση, με τιμή 3 ευρώ και 76 σελίδες για τα πρώτα 45 τεύχη, και 68 σελίδες για τα τεύχη 46-83. Το επόμενο τεύχος (τεύχος 84, Ιανουάριος 2010) κυκλοφόρησε στις 23 Δεκεμβρίου 2009, σε μικρότερες διαστάσεις και 180 σελίδες, σε τριμηνιαία συχνότητα έκδοσης. Ωστόσο, από το τεύχος 86 (Ιούλιος 2010), αναγγέλθηκε η επάνοδος σε δίμηνη συχνότητα έκδοσης, όπως ειπώθηκε "λόγω απαίτησης χιλιάδων αναγνωστριών", με 116 σελίδες. Η έκδοση του κόμικ τελικά τερματίσθηκε στο τεύχος 91, το Μάιο του 2011.
Χαρακτήρες.
Την ομάδα των W.I.T.C.H. αποτελούν η Will Vandom, η αρχηγός της ομάδας και φρουρός που ελέγχει την ενέργεια και την πεμπτουσία, η Irma Lair, φρουρός η οποία ελέγχει το νερό, η Taranee Cook, φρουρός που ελέγχει τη φωτιά, η Cornelia Hale, φρουρός που ελέγχει τη γη, και η Ηay Lin, φρουρός που ελέγχει τον αέρα.
Στη σειρά εμφανίζονται, μεταξύ άλλων, η γιαγιά της Hay Lin, Yan-Lin, η οποία είναι επίσης πρώην φρουρός του Κάντραχαρ και εξουσίαζε τον αέρα, και ο Caleb, το φλερτ της Cornelia και αρχηγός αντιστασιακής ομάδας που εναντιώνεται στον Πρίγκιπα Phobos.
Πριν από τις W.I.T.C.H. υπήρχαν άλλες φρουροί, οι C.H.Y.K.N., που φρόντιζαν για την ισορροπία των δυνάμεων της Φύσης. Αυτές ήταν οι Cassidy, πρώην κάτοχος της δύναμης του Νερού και κάτοχος της Καρδιάς του Καντραχάρ, η Halinor, πρώην κάτοχος της δύναμης της Φωτιάς, που αργότερα εντάχθηκε στο Συμβούλιο του Καντραχάρ, η Yan Lin, πρώην κάτοχος της δύναμης του Αέρα, η Kadma, πρώην κάτοχος της δύναμης της Γης και η Νerissa, πρώην κάτοχος της Καρδιάς του Καντραχάρ και πρώην Φρουρός της Πεμπτουσίας. Η Καρδιά δόθηκε στην Cassidy, καθώς η δύναμη της Καρδιάς άρχισε να τη διαφθείρει.

</doc>
<doc id="62080" url="https://el.wikipedia.org/wiki?curid=62080" title="Σφαγή του Μόναχου">
Σφαγή του Μόναχου



</doc>
<doc id="62090" url="https://el.wikipedia.org/wiki?curid=62090" title="Μαντίνειες Μάνης">
Μαντίνειες Μάνης

Μαντίνειες αποκαλείται η γεωγραφική περιοχή της Έξω Μάνης (Μεσσηνιακής), η οποία σήμερα αντιστοιχεί στα δημοτικά διαμερίσματα:
α) Αβίας του Δήμου Αβίας(οικισμοί: Μεγάλη Μαντίνεια, Αβία και Ακρογιάλι) και
β) Μικρής Μαντίνειας του Δήμου Καλαμάτας (οικισμοί: Μικρή Μαντίνεια και Παλιό Χωριό).
Από το 1914 ως το 1998 τα δυο παραπάνω διαμερίσματα συγκροτούσαν ανεξάρτητες κοινότητες, ενώ κατά το 19ο αιώνα η "Μεγάλη" και η "Μικρή Μαντίνεια" (το Παλιό Χωριό) αποτελούσαν σημαντικούς οικισμούς του τότε Δήμου Αβίας. Οι υπόλοιποι οικισμοί είχαν ελάχιστους μόνιμους κατοίκους.
Οι δύο Μαντίνειες αποτελούσαν ανέκαθεν ενιαία περιφέρεια, διακριτή από πληθυσμιακής, πολιτισμικής, κοινωνικής και οικονομικής απόψεως. Ο ενιαίος χαρακτήρας τους, η ρίζα του οποίου χάνεται στα μεσαιωνικά χρόνια, συνεχίζεται μέχρι σήμερα, παρά την, εντελώς ανιστόρητη, πρόσφατη ένταξή τους σε διαφορετικούς Δήμους. Σε διοικητικό επίπεδο η ενότητα αυτή εκφράζεται πλέον μόνο από τον "Ελαιουργικό Συνεταιρισμό Μικράς Μαντινείας - Αβίας".
Ιστορία.
Ο περιηγητής Παυσανίας μας πληροφορεί ότι στους ιστορικούς χρόνους στην περιοχή υπήρχε η πόλη "Αβία".
Στις αρχές του 15ου αιώνα στη θέση της αρχαίας Αβίας βρίσκουμε χτισμένο το κάστρο της Μαντινείας, το οποίο ανήκε στους Ενετούς και αποτελούσε την έδρα ομώνυμης βαρονίας. Η Αβία έχει πια ξεχαστεί και αναφέρεται μόνο σε πτολεμαϊκούς χάρτες, οι οποίοι αποτύπωναν το αρχαίο παρελθόν της περιοχής και όχι το παρόν της.
Είναι άγνωστο πότε ιδρύθηκε η μεσαιωνική Μαντίνεια. Σύμφωνα με την παράδοση την ίδρυσαν Μαντινείς φυγάδες της αρκαδικής Μαντινείας, οι οποίοι εκδιώχθηκαν από τα μέρη τους από Σλάβους εποικιστές ή από επιδρομείς κατά τους μέσους βυζαντινούς χρόνους. Όμως παραμένει ατεκμηρίωτη η γοητευτική αυτή άποψη, η οποία αν είναι αληθινή αποκαλύπτει τη διάσωση ενός τοπωνυμίου από την ομηρική εποχή μέχρι τις ημέρες μας, δεδομένου ότι η αρκαδική Μαντίνεια αναφέρεται στην Ιλιάδα. 
Η μεσαιωνική Μαντίνεια αποτελεί το "κλειδί" της Μάνης και παίζει σημαντικό ρόλο κατά τις διαμάχες του 15ου αιώνα μεταξύ των Ενετών, των Τούρκων και των Βυζαντινών Δεσποτών του Μυστρά. Για τη φεουδαρχική κοινωνία της εποχής η Μαντίνεια αποτελεί ένα εκλεκτό κομμάτι, που πολλοί το επιθυμούν, διότι έχει κάστρο, λιμάνι και εύφορη ενδοχώρα. Συνήθως η τύχη της συνδέεται με μεσσηνιακές πόλεις, όπως η Γιάννιτσα, η Καλαμάτα, το Νησί, η Ανδρούσα κ.ά., με τις οποίες φαίνεται πως έχει στενότερη σχέση. Μαζί με τις προαναφερθείσες πόλεις αναφέρεται στην κληρονομιά του Νικηφόρου Μελισσηνού αλλά και στις κτήσεις του Κωνσταντίνου Παλαιολόγου το 1429. 
Για ένα διάστημα τη Μαντίνεια κατέχει ο Μέγας Τζάσης του Μορέος, Ελεαβούρκος της Γιάννιτσας. Η οικογένεια αυτή φαίνεται πως απέκτησε μακροχρόνιες ρίζες στη Μαντίνεια, διότι εκατό χρόνια αργότερα κάποιο μέλος της φέρει το προσωνύμιο "Μαντιναίος". Στα μέσα του 15ου αιώνα κτήτορας της Μαντίνειας αλλά και της Καλαμάτας είναι ο Θωμάς Παλαιολόγος. Όπως είναι φυσικό ο πληθυσμός υποφέρει από τις διαμάχες αυτές. Σε ένα έμμετρο χρονικό της εποχής αναφέρεται:
"Πολλά κεφάλια έπεσαν ώστε να το επάρουν,"
"σ’ εκείνην την Μαντένειαν, το δυνατό το κάστρον,"
"όπου ηυρέθηκεν εκεί ο μέγας κοντοστάβλος"
"και έκαμεν πόλεμον φρικτόν με τον λαόν τον είχεν."
Για να γλυτώσει ένα μέρος των κατοίκων της Μαντίνειας μετακόμισε από το κάστρο σε έναν πιο ασφαλή, ορεινό οικισμό, την "Άνω Μαντίνεια", η οποία πρωτοαναφέρεται το 1463. Η ύπαρξη δυο οικισμών δημιουργεί μια σύγχυση. Οι κάτοικοι αποκαλούν τους δύο οικισμούς "Πάνω Χώρα" και "Κάτω Χώρα", επωνυμίες που διατηρήθηκαν σε λαϊκά στιχουργήματα μέχρι τις ημέρες μας. Στους χάρτες της εποχής συχνά αντί για "Μαντίνεια" σημειώνεται το τοπωνύμιο "Χώρες". Η τελευταία αναφορά και των δύο οικισμών είναι το 1618 στη χωρογραφία του Πέτρου Μέδικου.
Έκτοτε η παραλιακή Μαντίνεια, η "Κάτω Χώρα", δεν αναφέρεται πλέον, σημάδι ότι μετά από τα μέσα του 17ου αιώνα, πιθανότατα κατά το κίνημα του Λιμπεράκη Γερακάρη, εγκαταλείπεται και ερειπώνεται. Κατοικείται μόνον η "Πάνω Χώρα", ενώ η ερειπωμένη Κάτω αποκαλείται "Παλαιόχωρα", ονομασία που διατηρείται μέχρι σήμερα. Στο μεταξύ στην αρχή της περιόδου της ενετοκρατίας, δηλαδή μετά το 1675, στην ευρύτερη περιφέρεια της Μαντίνειας έχει ιδρυθεί ένας νέος οικισμός, πιθανότατα από εποίκους, ο οποίος από το 1700 αναφέρεται ως "Μαντίνεια Μικρή" σε αντιδιαστολή με την παλιά ένδοξη μεσαιωνική Μαντίνεια. Έτσι δημιουργούνται δυο οικισμοί η "Μικρή" και η "Μεγάλη Μαντίνεια", οι οποίοι μετά από την ίδρυση του ελληνικού κράτους εντάσσονται στον Δήμο Αβίας και από το 1912 συγκροτούν δύο ξεχωριστές κοινότητες.
Μέχρι το 1826, όταν έγινε η μάχη της Βέργας, η "Παλιόχωρα" δεν είχε κατοικηθεί. Στην ανατολική ακτή του Μεσσηνιακού κόλπου τα μόνα σπίτια που αναφέρονται είναι των Καπετανάκηδων στο Αλμυρό και στους Μύλους και των Μαυρομιχαλαίων στις Κιτριές, δηλαδή στα δυο λιμάνια της περιοχής. Η ενδιάμεση παραλιακή περιοχή ήταν σχεδόν έρημη. Ο περιηγητής Gell, που διέσχισε τη διαδρομή Καλαμάτας-Κιτριών το 1805, αναφέρει ως μοναδικά κτίσματα τους Μύλους, τον πύργο των Καπετανάκηδων, ένα κεραμουργείο και δυο-τρεις εκκλησούλες: της Παλιόχωρας, του Αγ. Νικολάου Πατσούρου (σήμερα κατεστραμμένη) και το εκκλησάκι-σπηλιά "Χάρος" στη Σάνταβα. Το 1826, η περιοχή ήταν ακόμα ακατοίκητη, γι’ αυτό ο Ιμπραήμ με τα πλοία του έπλευσε από το Αλμυρό κατευθείαν στις Κιτριές, όπου και κτύπησε. Το 1838, σε ιατροστατιστικό πίνακα του Δήμου Αβίας, δεν αναφέρεται οικισμός στην Παλιόχωρα.
Από τα μέσα του 19ου αιώνα οι κάτοικοι της Μεγάλης Μαντίνειας αρχίζουν να εγκαθίστανται και πάλι στην παραλιακή ζώνη και σιγά-σιγά συγκροτούν τρεις οικισμούς, την "Παλιόχωρα", το "Αρχοντικό" και τους "Κοπάνους" (το σημερινό "Ακρογιάλι").
Το 1944 ένας ισχυρός σεισμός ανάγκασε και τους κατοίκους της Μικρής Μαντίνειας να μετακινηθούν προς την ακτή δημιουργούντας το σημερινό οικισμό. Ο παλιός έμεινε μισοερειπωμένος και αποκαλείται "Παλιό Χωριό".

</doc>
<doc id="62091" url="https://el.wikipedia.org/wiki?curid=62091" title="Μαθράκι">
Μαθράκι

Το Μαθράκι (παλαιότερη ονομασία: Σαμοθράκη) είναι το μικρότερο και νοτιότερο από τα "Διαπόντια νησιά" βορειοδυτικά της Κέρκυρας. 
Αποτελεί μέρος της κοινότητας Μαθρακίου της Δημοτικής Ενότητας Μαθρακίου του Δήμου Κεντρικής Κέρκυρας και Διαποντίων Νήσων. Στην απογραφή του 2001 αριθμούσε 186 μόνιμους κατοίκους. Στην ίδια κοινότητα υπάγονται και οι ακατοίκητες νησίδες Διάκοπο, Διάπλο, Πλατεία, Τραχειά (ή Τραχιά) και Ψύλλος Ένα. 
Το νησί έχει έκταση 3 τετραγωνικών χιλιομέτρων, σχήμα επίμηκες και καλύπτεται από πυκνή βλάστηση, ενώ το μεγαλύτερο ύψωμα δεν ξεπερνά 152 μέτρα. Απέχει 3 ναυτικά μίλια από τις βορειοδυτικές ακτές της Κέρκυρας. Το νησί είναι προσβάσιμο ακτοπλοϊκά με τακτικά δρομολόγια από την Κέρκυρα και τον Άγιο Στέφανο, τα οποία προσεγγίζουν στο λιμανάκι Πλάκες. Το Μαθράκι παρουσιάζει μικρή τουριστική κίνηση, ενώ και ο εξηλεκτρισμός του ολοκληρώθηκε σχετικά πρόσφατα. Μεγάλος αριθμός κατοίκων του νησιού έχει μεταναστεύσει στις Η.Π.Α.

</doc>
<doc id="62093" url="https://el.wikipedia.org/wiki?curid=62093" title="Χισάμ Α΄">
Χισάμ Α΄

Ο Χισάμ Α' ή Χισάμ Αλ-Ρεντά (26 Απριλίου 757 - 12 Ιουνίου 796) ήταν ο δεύτερος Εμίρης της Κόρδοβας από τη δυναστεία των Ομεϋαδών. Κυβέρνησε από το 788 μέχρι το 796. 
Ο Χισράμ γεννήθηκε στην Κόρδοβα και ήταν ο πρώτος γιος του εμίρη Αμπντ αρ-Ραχμάν Α΄ και της συζύγου του Χαλούλ. Κατά τη διάρκεια της βασιλείας του ανέγειρε πολλά τεμένη. Το 792 κήρυξε ιερό πόλεμο (Τζιχάντ) εναντίον του βασιλείου των Αστουριών τελικά όμως αποκρούστηκε από τον κόμη της Τουλούζης Γουλιέλμο. Πέθανε στις 12 Ιουνίου 796, ορίζοντας ως διάδοχό του τον δευτερότοκο γιο του Αλ-Χακάμ Α΄ στη θέση του πρωτότοκου Αμντ αλ-Μαλίκ.

</doc>
<doc id="62098" url="https://el.wikipedia.org/wiki?curid=62098" title="Σότοκαν καράτε">
Σότοκαν καράτε

Το σύστημα καράτε Shotokan (σότοκαν, Ιαπ:松濤館) είναι η πιο διαδεδομένη μορφή στο Karate-Dō. Χαρακτηριστικό για το σύστημα αυτό είναι η βαθιά και έτσι σταθερή στάση, που δίνει ευστάθεια και δυναμισμό στις κινήσεις. Μία άλλη ιδιότητα του στυλ Shotokan είναι το ότι κάθε κίνηση με το χέρι ή τον καρπό γίνεται με περιστροφή γύρω από τον άξονα του χεριού και του μπράτσου κατ' επέκταση. Κάθε τεχνική του Shotokan μπορεί να εφαρμοστεί είτε σαν επιθετική είτε σαν αμυντική. Οι επιτόπιες μεταβολές (Ιαπωνικά Mawate) γίνονται με το πίσω πόδι, σε αντίθεση με π.χ. το Goju-Ryu ή το Shito-Ryu. Οι τεχνικές του Shotokan στοχεύουν, σε αντίθεση με άλλα συστήματα, στην κάθετη νοητή μέση του σώματος του αντιπάλου, δηλ. τη γραμμή από το σαγόνι, πάνω από το στέρνο, το στομάχι, ως τα γεννητικά όργανα.
Ιστορία.
Ο Funakoshi Gichin (Φουνακόσι Γκιτσίν), γεννημένος το 1868 στο Shuri της Okinawa (Ιαπωνία) και αρχικά εργαζόμενος ως καθηγητής σε σχολείο, θεωρείται σήμερα Θεμελιωτής του Shotokan Karate. Το στυλ του έχει σαν βάση το Shorin Ryū του Matsumura. "Shοtο" ήταν το καλλιτεχνικό ψευδόνυμο του Funakoshi και σημαίνει "το θρόισμα του πεύκου" - η πρώτη δική του σχολή (άνοιξε το 1935 στο Τόκυο) ονομάστηκε γι' αυτόν τον λόγο Shotokan ("Κτίριο (Του) Shoto"). Αυτήν την ονομασία πήρε αργότερα το στυλ του καράτε του. Η μορφή του στυλ (σχολή για την ακρίβεια--流派) όπως διαμορφώθηκε στην συνέχεια ήταν αρκετά διαφορετική από αυτή που δίδαξε αρχικά ο Φουνακόσι. Αυτό υπήρξε και η αφορμή για να γίνουν διασπάσεις στο χώρο με την δημιουργία υποσυστημάτων. Αυτό που παρέμεινε πιο κοντά στο στυλ που δίδαξε ο Φουνακόσι είναι το Shotokai ((ο) Όμιλος (του) Σότο). Κάποιες από αυτές τις αλλαγές τις έκανε ο γιος του Φουνακόσι, Γοσιτάκα που πέθανε το 1943 κατά την διάρκεια του πολέμου από φυματίωση. ¨όπως εξελίχθηκε το στυλ έδωσε έμφαση στις μεγάλες και ευθείες κινήσεις και έγινε ιδιαίτερα γνωστό στη Δύση με τα εξαιρετικά βιβλία και άλλο διδακτικό υλικό που ετοιμάστηκε υπό την εποπτεία του δάσκαλου NAKAYAMA Masatoshi (Νακαγιάμα Μασατόσι) και την πασίγνωστη JKA (Japan Karate Association--日本空手協会). Πέρα από αυτό όμως όλη η αίγλη του συστήματος προέρχεται από μιά εξαιρετική γενιά δασκάλων που περιόδευσαν ή εγκαταστάθηκαν στην Δύση. Μερικοί από αυτούς είναι οι Κάσε, Σιράι, Ενοέντα, Καναζάβα, Νισιγιάμα, Μικάμι, Οκαζάκι, Μόρι. Οι πνευματικοί στόχοι του Φουνακόσι ήταν:
Εκπαίδευση πνεύματος, χαρακτήρα και εσωτερικού κόσμου:
„Πριν νικήσεις τον αντίπαλο, πρέπει να νικήσεις πρώτα τον εαυτό σου.
„Μπορεί να προπονείται κανείς για πολύ καιρό, αλλά αν μόνο κουνά χέρια και πόδια και χοροπηδά τριγύρω σαν μαριονέτα, τότε το καράτε δεν έχει καμία διαφορά από το μαθαίνεις χορό. θα χαθεί έτσι το πιο ουσιαστικό. Δεν θα τα καταφέρει να καταλάβει την πεμπτουσία του Καράτε-Ντο. Funakoshi Gichin, J. Hyams (1979, 87)
Σημαντικό για εκείνον ήταν επίσης η πλευρά αυτοάμυνας του καράτε. Από τον Φουνακόσι προέρχεται η ρήση, που σχεδόν πια παραβλέπεται στο σημερινό αγωνιστικό καράτε:
Στο καράτε δεν υπάρχει πρώτο χέρι. (που σημαίνει ότι ένας καρατέκα δεν πρέπει ποτέ, ούτε και προληπτικά, να επιτίθεται πρώτος.)
Κάτα.
Ορισμός : Κάτα είναι μία σειρά αμυντικών και επιθετικών τεχνικών για πολλούς (αορατους) αντιπάλους.
Μερικά από τα κάτα που εξασκούνται στο Shotokan:

</doc>
<doc id="62099" url="https://el.wikipedia.org/wiki?curid=62099" title="Ευρωπαϊκή Οικονομική Κοινότητα">
Ευρωπαϊκή Οικονομική Κοινότητα

Η Ευρωπαϊκή Οικονομική Κοινότητα (ΕΟΚ) υπήρξε η σημαντικότερη και γνωστότερη από τις τρεις Ευρωπαϊκές Κοινότητες (οι άλλες δύο ήταν η ΕΚΑΧ και η ΕΥΡΑΤΟΜ). Ιδρύθηκε την 1η Ιανουαρίου 1958 με τη θέση σε ισχύ της ομώνυμης Συνθήκης περί ιδρύσεως της Ευρωπαϊκής Οικονομικής Κοινότητας (υπογραφή 25.3.1957). Με την έναρξη ισχύος της Συνθήκης του Μάαστριχτ το 1993 ιδρύθηκε η Ευρωπαϊκή Ένωση. Η ΕΟΚ μετονομάστηκε ως Ευρωπαϊκή Κοινότητα, η οποία αποτέλεσε το σπουδαιότερο τμήμα του πρώτου από τους Τρεις Πυλώνες της Ευρωπαϊκής Ένωσης. Η Συνθήκη της Λισαβόνας ενοποίησε τους Τρεις Πυλώνες αλλάζοντας δραστικά της δομή και τη λειτουργία της Ένωσης, όπως τη γνωρίζουμε με τη σημερινή της μορφή.
Προϊστορία του θεσμού.
Κατά τη διάρκεια του Β΄ Παγκοσμίου Πολέμου, το Ναζιστικό κόμμα στη Γερμανία επεξεργάστηκε ένα σχέδιο για την ενοποίηση της Ευρώπης, έτσι ώστε να μπορεί να ελέγχει τους πόρους. Εμπνευστής του προγράμματος, ήταν ο υπουργός οικονομικών του Χίτλερ, Βάλτερ Φουνκ που δημοσίευσε το 1942 τη μελέτη του, με τον τίτλο Ευρωπαϊκή Οικονομική Κοινότητα (Europäische Wirtschaftsgemeinschaft). Το τέλος του Β΄ Παγκοσμίου Πολέμου άφησε την Ευρώπη κατεστραμμένη, διαιρεμένη και ελεγχόμενη από εξωευρωπαϊκά κέντρα (ΗΠΑ, ΕΣΣΔ). Την ίδια περίοδο, η σταδιακή απώλεια των αποικιών περιόρισε την ήδη κλονισμένη οικονομική και πολιτική ισχύ των ευρωπαϊκών κρατών. Παράλληλα, οι εκατόμβες των θυμάτων των δύο Παγκοσμίων Πολέμων κλόνισαν ανεπανόρθωτα την ιδέα του εθνικού κράτους. Επίσης, μετά τον πόλεμο, το κράτος έχασε βαθμιαία το δεσπόζοντα ρόλο του στην οικονομία, της οποίας ο έλεγχος πέρασε σε πολυεθνικά κεφάλαια για τα οποία τα εθνικά σύνορα αποτελούσαν μόνο εμπόδιο στην διεύρυνση των δραστηριοτήτων τους. Οι τάσεις αυτές στην οικονομία, η οποία από εθνική μεταβαλλόταν σε διεθνή, επέβαλλαν την πολιτική και οργανωτική αναδιοργάνωσή της. Απάντηση σ’ αυτό το αίτημα της αγοράς ήταν οικονομική συνεργασία των κυβερνήσεων σε διεθνές επίπεδο.
Στα πρώτα μεταπολεμικά χρόνια, με τις οικονομίες των ευρωπαϊκών κρατών εξαρθρωμένες, οι ΗΠΑ βρέθηκαν αντιμέτωπες με την ανάγκη αναχαίτισης (containment) του κομμουνισμού. Έτσι άρχισαν να πιέζουν τις ευρωπαϊκές κυβερνήσεις να αναζητήσουν μορφές οικονομικής και αμυντικής συνεργασίας για την ανάσχεση της εξ ανατολών απειλής. Πρώτο μέτρο τους ήταν το Σχέδιο Μάρσαλ, για την αξιοποίηση του οποίου οι ευρωπαϊκές χώρες έπρεπε να επεξεργαστούν από κοινού ένα πρόγραμμα οικονομικής ανάπτυξης. Αυτό το πρόγραμμα οδήγησε το 1948 στη σύσταση του Οργανισμού Ευρωπαϊκής Οικονομικής Συνεργασίας (από το 1961 Οργανισμός Οικονομικής Συνεργασίας και Ανάπτυξης). Την ίδια περίοδο αρχίζουν να εκδηλώνονται και οι πρώτες ευρωπαϊκές πρωτοβουλίες. Έτσι το 1947 το Βέλγιο, η Ολλανδία και το Λουξεμβούργο προχωρούν στην τελωνιακή τους ένωση (Μπενελούξ).
Το διάστημα 1948-1954 θα εκδηλωθούν μια σειρά από πρωτοβουλίες (Συμβούλιο της Ευρώπης, ΕΚΑΧ, ΕΑΚ, ΔΕΕ) με περιορισμένα αποτελέσματα. Έτσι οι προσπάθειες στράφηκαν στην οικονομική συνεργασία. Δύο Διασκέψεις των έξι υπουργών Εξωτερικών της ΕΚΑΧ τον Ιούνιο του 1955 στη Μεσσήνη και το Μάιο του 1956 στη Βενετία έθεσαν τις βάσεις για την ανάπτυξη της οικονομικής συνεργασίας και τη συγκρότηση μιας κοινής αγοράς, χωρίς εσωτερικούς και με κοινούς εξωτερικούς δασμούς, προετοιμάζοντας έτσι την υπογραφή της Συνθήκης της Ρώμης, λίγο αργότερα.
Ίδρυση.
Στις 25 Μαρτίου 1957 υπεγράφη στη Ρώμη από τις αντιπροσωπείες των κρατών μελών της ΕΚΑΧ (Βέλγιο, Δυτική Γερμανία, Γαλλία, Ιταλία, Λουξεμβούργο και Ολλανδία) η συνθήκη με την οποία ιδρυόταν η Ευρωπαϊκή Οικονομική Κοινότητα. Με αυτήν τον υπερεθνικό οργανισμό που θα εγκαθίδρυε και θα συντόνιζε την Κοινή Αγορά η οποία θα επέτρεπε την ελεύθερη διακίνηση "εμπορευμάτων", "προσώπων", "υπηρεσιών" και "κεφαλαίων", κατά τα πρότυπα του Διαφωτισμού και της επιγραμματικής εκφράσεως "laissez faire, laissez aller, laissez passer". Με την ίδρυσή της, τα κράτη μέλη εκχώρησαν το κυριαρχικό δικαίωμα της δασμολογικής πολιτικής, το οποίο περιήλθε στη δικαιοδοσία των οργάνων της ΕΟΚ, αλλά και από την παλαιότερη Συνθήκη των Παρισίων (1951) με την οποία είχε ιδρυθεί η ΕΚΑΧ.
Στόχοι και επιδιώξεις.
Σε αντίθεση με τη συνθήκη των Παρισίων, η συνθήκη δημιουργίας της ΕΟΚ ήταν απλώς ένα γενικό πλαίσιο δράσης. Με εξαίρεση την ΚΑΠ και την Τελωνειακή Ένωση, απλώς απαριθμούσε στόχους, αφήνοντας στα θεσμικά όργανα την ελευθερία δράσης για την εκπλήρωσή τους. Έτσι οι κοινοτικοί θεσμοί αποκτούσαν έναν αποφασιστικό ρόλο στην προώθηση της ευρωπαϊκής ολοκλήρωσης, αν και οι εξουσίες τους περιορίζονταν σε σχέση με τις αντίστοιχες της συνθήκης των Παρισίων στον οικονομικό τομέα.
Αν και απώτερος σκοπός της ΕΟΚ ήταν η προώθηση της ευρωπαϊκής ολοκλήρωσης, σε πρώτη φάση δόθηκε προτεραιότητα στην οικονομική συνεργασία, στην υποβοήθηση της ανάπτυξης και στην εξάλειψη των οικονομικών ανισοτήτων. Η οικονομική ολοκλήρωση επελέγη ως μέσο για επίτευξη της βελτίωσης της οικονομικής αλλά και της κοινωνικής ευημερίας και εν τέλει για την προώθηση και της πολιτικής ολοκλήρωσης.
Για την ΕΟΚ ετέθη ο στόχος της ισόρροπης και σταθερής οικονομικής ανάπτυξης μέσω:
Για την επίτευξη των παραπάνω στόχων προωθήθηκαν μια σειρά από δραστηριότητες που περιελάμβαναν:
Παρά τη σημαντική πρόοδο οι περισσότερες από αυτές τις δραστηριότητες άρχισαν να δίνουν καρπούς μόλις στα μέσα της δεκαετίας του '90 και ακόμη και τώρα αποτελούν σε μεγάλο βαθμό ζητούμενο. Από αυτής της απόψεως, κύρια συμβολή της ΕΟΚ, μέχρι την ίδρυση της ΕΕ ήταν η προεργασία, μέσω της σύνταξης των νομικών κειμένων, των συμβάσεων και βέβαια της προετοιμασίας των συνειδήσεων των πολιτών των χωρών μελών.
Ιστορική εξέλιξη.
Εν αντιθέσει προς την ΕΑΚ, που καταψηφίστηκε από το Γαλλικό κοινοβούλιο, οι συνθήκες της Ρώμης επικυρώθηκαν σύντομα και χωρίς προβλήματα. Παράλληλα οι δύο συνθήκες συμπληρώθηκαν από μια σειρά πρωτοκόλλων που υπογράφτηκαν στις Βρυξέλλες στις 17 Απριλίου 1957. Την 1η Ιανουαρίου 1958 άρχισε η λειτουργία των οργάνων της ΕΟΚ.
Την περίοδο αυτή η κύρια αντίδραση προερχόταν από τη Μεγάλη Βρετανία, η οποία σε συνεργασία με Σκανδιναβικές κυρίως χώρες προχώρησε το 1960 στην ίδρυση της Ευρωπαϊκής Ζώνης Ελευθέρων Συναλλαγών (ΕΖΕΣ).
Παράλληλα όμως είχαν αρχίσει να προχωρούν οι εργασίες για τη συγκρότηση μιας κοινής αγοράς. Έτσι την 1η Ιανουαρίου 1959 πραγματοποιείται η κατάργηση των πρώτων τελωνειακών δασμών, ενώ από το 1961 άρχισε η επεξεργασία της Κοινής Αγροτικής Πολιτικής (ΚΑΠ), η οποία συμφωνήθηκε τον Ιανουάριο του 1962, βασιζόμενη στην αρχή της προστασίας του αγροτικού εισοδήματος. Μέχρι την 1η Ιουλίου 1968 θα καταργούνταν όλοι οι εσωτερικοί δασμοί μεταξύ των έξι.
Από το 1958 όμως, η άνοδος του στρατηγού Σαρλ ντε Γκωλ στο προεδρικό αξίωμα δυσχέρανε την πρόοδο των εργασιών. Η πρώτη κρίση ήρθε το 1963. Στις 14 Ιανουαρίου ο Γάλλος πρόεδρος Σαρλ ντε Γκωλ ήταν κατηγορηματικός σε συνέντευξη Τύπου που έδωσε στο Μέγαρο των Ηλυσίων: "Η είσοδος της Μεγάλης Βρετανίας και άλλων χωρών εις την Κοινήν Αγοράν θα μετέβαλλεν εξ ολοκλήρου τον χαρακτήρα της ΕΟΚ, ως εφαντάσθη ταύτην η Γαλλία. Μία Ευρώπη επτά ή ένδεκα ή δεκαοκτώ χωρών θα ισοδυνάμει με κολοσσιαίαν ατλαντικήν κοινότητα, τελούσαν υπό την εξάρτησιν και τον έλεγχον των Ηνωμένων Πολιτειών, αι οποίαι θα έτεινον εις το να απορροφήσουν την ευρωπαϊκήν κοινότητα". Στο Λονδίνο, οι δηλώσεις αυτές του στρατηγού ντε Γκωλ έπεσαν σαν "βόμβα". Τρεις μέρες αργότερα, η Γαλλία προέβαλε βέτο στο θέμα της συνέχισης των διαπραγματεύσεων Ε.Ο.Κ.-Μεγάλης Βρετανίας. Η απογοήτευση ήταν διάχυτη στους τίτλους των βρετανικών εφημερίδων. "Όλα τελείωσαν" έγραψαν η "Ντέιλι Μέιλ" και η "Ντέιλι Εξπρές". "Η Γαλλία αποκλείει τη Βρετανία από την Κοινή Αγορά" ανέφερε ψυχρά ο "Guardian". Προφητική ήταν μόνο η λαϊκή "Ντέιλι Μίρορ": "Όλα τελείωσαν; Η ιστορία θα περιμένει!" έγραψε στο πρωτοσέλιδό της. Η άρνηση της Γαλλίας επαναλήφθηκε το 1967. Η κρίση θα γίνει εντονότερη μετά την αποτυχία των διαπραγματεύσεων για την ΚΑΠ. Οι αντιθέσεις θα επιχειρηθεί να συμβιβαστούν το Σεπτέμβριο του 1965 με την εισαγωγή της αρχής της ομοφωνίας στη διαδικασία λήψης αποφάσεων. Τελικά μετά την άνοδο του Πομπιντού θα επαναληφθούν οι συζητήσεις.
Το 1965 με τη Συνθήκη Συγχώνευσης τα όργανα των ΕΚΑΧ, ΕΟΚ και ΕΥΡΑΤΟΜ θα συγχωνευθούν. Το Δεκέμβριο του 1969 θα συγκληθεί διάσκεψη κορυφής στη Χάγη, με την οποία θα αρχίσει η εφαρμογή της τελικής φάσης των προβλέψεων της συνθήκης της Ρώμης. Στη συνάντηση αυτή θα καθοριστούν οι οικονομικοί πόροι της Κοινότητας, οι όροι χρηματοδότησης της ΚΑΠ, το εύρος των εξουσιών των κοινοτικών οργάνων και οι όροι διεύρυνσης της Κοινότητας.
Από τη δεκαετία του ’60 η ΕΟΚ θα αρχίσει να αναπτύσσει σχέσεις τρίτες χώρες. Το 1959 η Ελλάδα και το 1961 η Τουρκία υποβάλλουν αίτηση συνδέσεως. Το 1963 υπογράφει με δεκαοκτώ αφρικανικές χώρες τη Σύμβαση της Γιαουντέ με την οποία εξασφαλιζόταν η πενταετής συνεργασία μεταξύ των συμβαλλομένων μερών. Το 1975 υπογράφεται η σύμβαση της Λομέ για την οικονομική συνεργασία μεταξύ της ΕΟΚ με 45 αναπτυσσόμενες χώρες της Αφρικής, της Καραϊβικής και του Ειρηνικού. Σταδιακά μέχρι τα τέλη της δεκαετίας του ’70 θα υπογραφούν πάνω από 250 διμερείς συμφωνίες μεταξύ Κοινότητας και τρίτων χωρών.
Στη διάσκεψη των Παρισίων το 1974 συμφωνήθηκε η ίδρυση του Ευρωπαϊκού Ταμείου Περιφερειακής Ανάπτυξης. Λίγο αργότερα (1976) ιδρύεται και το Ευρωπαϊκό Νομισματικό Σύστημα. Από το 1985 εγκαινιάζεται η εις βάθος τροποποίηση των ιδρυτικών συνθηκών με σκοπό την εμβάθυνση της ενοποίησης. Το 1986 υιοθετείται από την επιτροπή η ευρωπαϊκή σημαία. Το Φεβρουάριο του 1986 υπογράφεται η Ενιαία Ευρωπαϊκή Πράξη με την οποία θεσμοθετούνται οι αναγκαίες ρυθμίσεις για την εγκαθίδρυση της ενιαίας αγοράς. Παράλληλα παραχωρούνται περισσότερες εξουσίες στα κοινοτικά όργανα για τη διαμόρφωση πολιτικής.
Παράλληλα κατά τις δεκαετίες του '70 και του '80 η ΕΟΚ σταδιακά επεκτείνεται με την ένταξη σ' αυτήν του Ηνωμένου Βασιλείου, της Ιρλανδίας και της Δανίας το 1973, της Ελλάδας το 1981 και της Ισπανίας και της Πορτογαλίας το 1986.
Το Φεβρουάριο του 1992 στο Μάαστριχτ της Ολλανδίας υπογράφεται από τις αντιπροσωπείες των 12 κρατών μελών η ομώνυμη συνθήκη με την οποία ιδρύεται η Ευρωπαϊκή Ένωση. Με την ίδια συνθήκη αφαιρείται από τον τίτλο της Κοινότητας ο προσδιορισμός "Οικονομική", σηματοδοτώντας τη μετεξέλιξή της στο σπουδαιότερο τμήμα του πρώτου από τους τρεις πυλώνες της Ευρωπαϊκής Ένωσης.

</doc>
<doc id="62112" url="https://el.wikipedia.org/wiki?curid=62112" title="Ευρωπαϊκό Πρωτάθλημα Ποδοσφαίρου 1996">
Ευρωπαϊκό Πρωτάθλημα Ποδοσφαίρου 1996

Το Ευρωπαϊκό πρωτάθλημα ποδοσφαίρου 1996 ή αλλιώς "Euro 96", γνωστό και ως "England 96", διεξήχθη στα γήπεδα της Αγγλίας από τις 8 ως τις 30 Ιουνίου 1996. Ήταν η 10η διοργάνωση ευρωπαϊκού πρωταθλήματος της UEFA και για πρώτη φορά στην ιστορία του συμμετείχαν 16 εθνικές ομάδες.
Νικήτρια αναδείχθηκε η ομάδα της Γερμανίας κερδίζοντας στον τελικό της 30ης Ιουνίου την ομάδα «έκπληξη» της Τσεχίας με 2-1 με το σύστημα του «χρυσού γκολ» στην παράταση. Ήταν η πρώτη επίσημη φορά που εφαρμόστηκε το συγκεκριμένο σύστημα.
Γήπεδα.
Στη διοργάνωση χρησιμοποιήθηκαν 8 στάδια σε 8 πόλεις της Αγγλίας.
Προκριματικά.
Η προκριματική φάση διεξήχθη από τις 20 Απριλίου 1994 ως τις 13 Δεκεμβρίου 1995. Πήραν μέρος 47 εθνικές ομάδες για να προκριθούν τελικά οι 15 (μόνο η Αγγλία προκρίθηκε αυτόματα ως διοργανώτρια χώρα). Οι αγώνες έγινες σε 8 ομίλους (7 με έξι και ένας με πέντε ομάδες), από τους οποίους προκρίθηκαν οι 8 ομάδες που τερμάτισαν πρώτες, οι 6 καλύτερες δεύτερες και μία από τις άλλες δύο δεύτερες μετά από αγώνα μπαράζ. Η κατάταξη των ομάδων που τερμάτισαν δεύτερες έγινε με βάση τα αποτελέσματά τους, λαμβάνοντας υπόψη μόνο αγώνες εναντίον των ομάδων που τερμάτισαν στις τέσσερις πρώτες θέσεις των ομίλων. Οι ομάδες που προκρίθηκαν και έλαβαν μέρος στην τελική φάση ήταν οι εξής:
και η διοργανώτρια

</doc>
<doc id="62115" url="https://el.wikipedia.org/wiki?curid=62115" title="Αβία">
Αβία



</doc>
<doc id="62124" url="https://el.wikipedia.org/wiki?curid=62124" title="Αλτομιρά Μεσσηνίας">
Αλτομιρά Μεσσηνίας

Τα Αλτομιρά βρίσκονται 10 χιλιόμετρα από τα Σωτηριάνικα, στον επαρχιακό δρόμο Σωτηριάνικα-Αλτομιράς, σε ανηφορικό δρόμο προς τον Ταΰγετο, αμφιθεατρικά κτισμένα σε μια βουνοπλαγιά. Σύμφωνα με τοπική παράδοση, η περιοχή οφείλει το όνομά της σε κάποιο ληστή ή φυγάδα που ονομαζόταν Αλτόμορος και είχε καταφύγει στην περιοχή. Το ορεινό έδαφος αποτελούσε καταφύγιο των κλεφτών επί Τουρκοκρατίας και ανήκε στην καπετανία και εξαρχία της Ζαρνάτας.
Τα Αλτομιρά έχουν παλιά πέτρινα σπίτια, εξαίρετα δείγματα της Μανιάτικης αρχιτεκτονικής, εκ των οποίων αρκετά έχουν αναπαλαιωθεί. Το 1999 κηρύχθηκε διατηρητέος οικισμός από το Υπουργείο Πολιτισμού.
Κεντρικός ναός του χωριού είναι ο Άγιος Αθανάσιος, κτισμένος περίπου το 1865. Στα Αλτομιρά ανήκει και το μεταβυζαντινό μοναστήρι του Αγίου Γεωργίου, ενώ σημαντικό πόλο έλξης αποτελεί το λιθόστρωτο μονοπάτι Μπίλιοβο που κατασκευάστηκε στα τέλη του 19ου αιώνα και συνέδεε το χωριό με τα πεδινά χωριά της περιοχής.
Στα Αλτομιρά, το Υπουργείο Πολιτισμού με απόφασή του, έχει χαρακτηρίσει ως Ιστορικό Διατηρητέο Μνημείο το συγκρότημα κτιρίων φερομένης ιδιοκτησίας Δημητρίου Μαργέλη.
Ιστορικές αναφορές.
Τα Αλτομιρά αναφέρονται για πρώτη φορά το 1618 με πληθυσμό 20 οικογένειες. Στη συνέχεια περιλαμβάνονται σχεδόν σε όλες τις απογραφές και αναφορές χωριών της Έξω Μάνης. 
Στα χρόνια της Ελληνικής Επανάστασης του 1821 πρόσφεραν μεγάλο αριθμό οπλαρχηγών. Το 1835 εντάχθηκαν στο Δήμο Γερηνίας και το 1841 στο Δήμο Αβίας. Το 1914 αποτέλεσαν ξεχωριστή κοινότητα, η οποία διατηρήθηκε ως το 1998, οπότε εντάχθηκαν στο νέο Δήμο Αβίας. 
Πληθυσμιακή εξέλιξη.
Το 1829 είχαν 30 οικογένειες. Κατά τη διάρκεια του 19ου αιώνα ο πληθυσμός τους αυξανόταν διαρκώς. Από 216 κατοίκους το 1835 έφτασε στους 403 το 1907. Στη συνέχεια ο πληθυσμός άρχισε να μειώνεται λόγω της μετανάστευσης. Έτσι απογράφηκαν: 169 κ. το 1951, 18 κ. το 1961 ενώ το 1971 μόνον ένας κάτοικος! 
Σχολείο.
Από το 1875 ως το 1940 στο χωριό λειτούργησε μονοθέσιο θερινό σχολείο. Τα μαθήματα ξεκινούσαν το Μάρτιο και διαρκούσαν ως τον Οκτώβριο, διότι το χειμώνα οι κτηνοτρόφοι κάτοικοί του μεταφέρονταν στα πεδινά χωριά της περιοχής. Το σχολείο ξαναλειτούργησε την περίοδο 1955-1960, ως μονοθέσιο χειμερινό. Έπειτα έκλεισε λόγω ελλείψεως μαθητών.
Νεότερη εποχή.
Μετά το 2ο παγκόσμιο πόλεμο οι περισσότεροι κάτοικοι των Αλτομιρών εγκαταστάθηκαν είτε στα πεδινά χωριά του Δήμου Αβίας: Κάμπος, Μεγάλη Μαντίνεια και Σωτηριάνικα είτε στην Καλαμάτα κι άλλες πόλεις. Όμως, δεν ξεχνούν το χωριό τους. Κάθε καλοκαίρι διοργανώνουν πανηγύρια στα οποία συγκεντρώνεται πολύς κόσμος. 

</doc>
<doc id="62127" url="https://el.wikipedia.org/wiki?curid=62127" title="Άινζατσγκρουπεν">
Άινζατσγκρουπεν



</doc>
<doc id="62128" url="https://el.wikipedia.org/wiki?curid=62128" title="Μάνδρα του Αττίκ">
Μάνδρα του Αττίκ

Η Μάνδρα ή Μάντρα του Αττίκ, ήταν ένας καλλιτεχνικός όμιλος που περιλάμβανε τραγουδιστές και άλλους αυτοσχέδιους παρουσιαστές, μίμους κλπ. και διοργάνωνε διάφορες δημόσιες εμφανίσεις και εκδηλώσεις στην Αθήνα, του οποίου την καλλιτεχνική διεύθυνση είχε ο Κλέων Τριανταφύλλου γνωστότερος ως Αττίκ, ο οποίος εκτελούσε και χρέη κομπέρ.&lt;br&gt;Την πρωτοβουλία της ίδρυσης αυτής της καλλιτεχνικής ομάδας με τον τίτλο "Μάνδρα" είχε ο Αττίκ το καλοκαίρι του 1930 σε συνεργασία με τους Μίμη Ευαγγελίδη και Αντώνη Βώττη, οπότε και πρωτοπαρουσιάστηκε αυτή σε υπαίθριο θέατρο της οδού Μηθύμνης 20, στην τότε Πλατεία Αγάμων (σημερινή [[πλατεία Αμερικής]]). Από τότε η "Μάνδρα του Αττίκ" κάθε καλοκαίρι εμφανίζονταν στην Αθήνα και το χειμώνα περιόδευε στην επαρχία μέχρι το 1938, οπότε και εγκαταστάθηκε μόνιμα σε μια αθηναϊκή ταβέρνα, την Μονμάρτη στη διασταύρωση των οδών Αχαρνών και Ηπείρου, η λειτουργία της οποίας εξακολούθησε μέχρι την κήρυξη του ελληνοϊταλικού πολέμου.
[[Αρχείο:Αττίκ.JPG|right|thumb|Φωτογραφία του καλλιτέχνη μετά τα επεισόδια της 25ης Ιούλη 1935]]
Επί σειρά ετών, τα καλοκαίρια το πρόγραμμα της "Μάνδρας του Αττίκ" παρουσιαζόταν στο υπαίθριο "θέατρο Δελφοί" επί της οδού Αχαρνών. Πολλοί καλλιτέχνες όφειλαν την ανάδειξή τους στη Μάνδρα του Αττίκ, μεταξύ αυτών οι τραγουδίστριες [[Λουίζα Ποζέλι]], [[Λίλιαν Λυς]], [[Νινή Ζαχά]], [[Ζωή Νάχη]], [[Καλή Καλό]], [[Δανάη Στρατηγοπούλου|Δανάη]], [[Πάολα Νικολέσκο|Πάολα]], [[Κάκια Μένδρη]], [[Καίτη Ντιριντάουα]], [[Λέλα Ζαχαρίου]] (ψευδώνυμο «Μιτσούκο», η τελευταία αποκάλυψη του Αττίκ), επίσης ο ντιζέρ Τώνης Ράις, ο [[Κώστας Μπέζος]], ο πολυθρύλητος και πανύψηλος μίμος [[Ανδρέας Ζουλάς]], τον οποίο ο Αττίκ παρουσίασε με το ψευδώνυμο «Ζαζάς», ο Σπαθόπουλος, αλλά και οι πρώτοι κονφερασιέ (παρουσιαστές) [[Ορέστης Λάσκος]], [[Χρήστος Πύρπασος]], [[Μίμης Τραϊφόρος]], [[Φίλων Αρίας]] και πολλοί άλλοι.
Η "Μάνδρα του Αττίκ" διαλύθηκε μετά τον θάνατο του Αττίκ το [[1944]]. Πολλοί καλλιτέχνες προσπάθησαν ανεπιτυχώς να δημιουργήσουν παρόμοια συγκροτήματα. Στη δεκαετία όμως του 1950 άρχισαν να δημιουργούνται αναψυκτήρια με έντονο το ύφος της συνέχειας αυτού του είδους καλλιτεχνικής παρουσίας, κυριότεροι δημιουργοί των οποίων ήταν ως παρουσιαστές οι [[Γιώργος Οικονομίδης]] στο [[Πεδίο του Άρεως]], ο [[Όμηρος Αθηναίος]] στο Γκρην Παρκ και ο [[Ζαχαρίας Τσίχλας]] στην Αίγλη του Ζαππείου.
Το επεισόδιο του 1935.
Σύμφωνα με αρχεία της [[Ελληνική Χωροφυλακή|Ελληνικής Χωροφυλακής]] και δημοσιεύματα της εποχής, στις 24 Ιουλίου του 1935 και υπό κλίμα αναμόχλευσης πολιτικών παθών, μια ομάδα πολιτών ροπαλοφόρων (κατά πάσα βεβαιότητα παρακρατικών) και κάποιων σμηνιτών, που βρισκόταν συγκεντρωμένη στις τελευταίες θέσεις, κατόπιν συνθήματος εισέβαλε στη σκηνή της Μάνδρας (τότε στο υπαίθριο θέατρο «Δελφοί» της οδού Αχαρνών) μεταβάλλοντας τα πάντα σε ερείπια και τραυματίζοντας καλλιτέχνες και θαμώνες, μεταξύ των οποίων και τον δημοφιλή καλλιτέχνη Αττίκ στο κεφάλι, ενώ πολλά από τα θύματα στη συνέχεια μεταφέρθηκαν σε νοσοκομεία. Μεταξύ των θεατών εκείνης της ημέρας έτυχε να βρίσκεται ο τότε καθηγητής [[Κοινωνιολογία]]ς του [[Εθνικό και Καποδιστριακό Πανεπιστήμιο Αθηνών|Πανεπιστημίου Αθηνών]] και μετέπειτα πρωθυπουργός [[Παναγιώτης Κανελλόπουλος]], ο οποίος κατέθεσε ως μάρτυρας, εκφράζοντας την άποψη "«ότι οι μετάσχοντες εις ταύτας στρατιώται της Αεροπορίας θα ήσαν όργανα των προϊσταμένων των αξιωματικών, τους οποίους θεωρεί ηθικούς αυτουργούς των θλιβερών σκηνών»", όπως έγραψε τότε η εφημερίδα «[[Ακρόπολις (εφημερίδα)|Ακρόπολις]]». Αφορμή του επεισοδίου ήταν μια σατιρική κωμωδία και συγκεκριμένα ένα τραγούδι της, που στρεφόταν κατά του πρωθυπουργού [[Παναγής Τσαλδάρης|Παναγή Τσαλδάρη]] με θέμα την ενδεχόμενη παλινόρθωση της βασιλείας. Λίγες ημέρες νωρίτερα είχαν προηγηθεί παρόμοιες "επιδρομές" και σε γραφεία φιλοβενιζελικών εφημερίδων.
Παραπομπές.
[[Κατηγορία:Παλαιά Αθήνα]]
[[Κατηγορία:Καλλιτεχνικοί πολυχώροι στην Αθήνα]]

</doc>
<doc id="62129" url="https://el.wikipedia.org/wiki?curid=62129" title="Ηλεκτροσυστολή">
Ηλεκτροσυστολή

Η ηλεκτροσυστολή ("electrostriction") είναι το ηλεκτρομηχανικό φαινόμενο της αλλαγής των διαστάσεων και του σχήματος ενός κρυσταλλικού υλικού (διηλεκτρικού), ως αποτέλεσμα του επαναπροσανατολισμού των πολικών του μορίων, όταν αυτό τοποθετηθεί μέσα σε κάποιο ηλεκτρικό πεδίο. Αποτελεί φαινόμενο δεύτερης τάξης. Παραδείγματα υλικών με έντονο φαινόμενο ηλεκτροσυστολής είναι τα μονοκρυσταλλικά κεραμικά υψηλής διηλεκτρικής σταθερής PMN (lead magnesium niobate), PZN (lead zinc niobate), PMT (lead magnesium titanate), κτλ.
Η ηλεκτροσυστολή δεν θα πρέπει να συγχέεται με το πιεζοηλεκτρικό φαινόμενο, που είναι διαφορετικό (δεν αποτελεί το ένα αντίστροφο του άλλου, όπως λανθασμένα γράφεται σε κάποιες αναφορές). Και τα δύο φαινόμενα είναι δυνατό να συνυπάρχουν στο ίδιο κρυσταλλικό υλικό, με κάποιο από τα δύο να είναι επικρατέστερο του άλλου.
Το φαινόμενο τυγχάνει ευρείας εκμετάλλευσης σε διάφορες εφαρμογές της ακουστικής (ηλεκτροακουστική, ηλεκτροακουστικοί μορφοτροπείς, βιοϊατρική, κτλ).

</doc>
<doc id="62130" url="https://el.wikipedia.org/wiki?curid=62130" title="Μάντρα του Αττίκ">
Μάντρα του Αττίκ



</doc>
<doc id="62131" url="https://el.wikipedia.org/wiki?curid=62131" title="Κλέων Τριανταφύλλου">
Κλέων Τριανταφύλλου



</doc>
<doc id="62133" url="https://el.wikipedia.org/wiki?curid=62133" title="Πιεζοηλεκτρισμός">
Πιεζοηλεκτρισμός

Ο πιεζοηλεκτρισμός είναι η ιδιότητα κάποιων υλικών (κυρίως κρυσταλλικών υλικών αλλά και μερικών κεραμικών υλικών) να παράγουν
ηλεκτρική τάση όταν δέχονται κάποια μηχανική τάση/πίεση ή ταλάντωση. Το φαινόμενο μπορεί να εξηγηθεί ποιοτικά με τη μεταφορά ελεύθερων φορτίων στα άκρα του κρυσταλλικού πλέγματος. Επίσης, ο όρος περιλαμβάνει και το αντίστροφο φαινόμενο, κατά το οποίο το υλικό παραμορφώνεται, όταν βρεθεί κάτω από ηλεκτρική τάση. Ο πιεζοηλεκτρισμός ανακαλύφθηκε από τον Πιερ Κιουρί το 1880. Οφείλεται σε κρυσταλλικές ασυμμετρίες και αποτελεί φαινόμενο πρώτης τάξης. Παραδείγματα υλικών με πιεζοηλεκτρικές ιδιότητες είναι ο χαλαζίας (SiO2), το αλάτι Rochelle ή Seignette (τρυγικό καλιονάτριο, NaKC4H4O6·2H2O), το ADP (δισόξινο φωσφορικό αμμώνιο, NH4H2PO4), το ένυδρο θειικό λίθιο, (LiSO4.H2O), ο τουρμαλίνης, το συνθετικό πολυμερές PVDF (polyvinylidene difluoride), κτλ. Πέρα από τα προαναφερθέντα υλικά στη δεκαετία του 1950-60 βρέθηκε ότι το ανθρώπινο οστό επίσης επιδεικνύει ένα πιεζοηλεκτρικό δυναμικό όταν εφαρμόζεται σε αυτό στρεπτική φόρτιση ( Fukada &amp; Yasuda 1957 )
Το πιεζοηλεκτρικό φαινόμενο δεν θα πρέπει να συγχέεται με το φαινόμενο της ηλεκτροσυστολής, που είναι διαφορετικό (δεν αποτελεί το ένα αντίστροφο του άλλου, όπως λανθασμένα γράφεται σε κάποιες αναφορές). Και τα δύο φαινόμενα είναι δυνατό να συνυπάρχουν στο ίδιο κρυσταλλικό υλικό, με κάποιο από τα δύο να είναι επικρατέστερο του άλλου. 
Το φαινόμενο τυγχάνει ευρείας εκμετάλλευσης σε διάφορες εφαρμογές της ακουστικής (ηλεκτροακουστική, ηλεκτροακουστικοί μορφοτροπείς, βιοϊατρική, μικροζυγαριές κτλ). 

</doc>
<doc id="62144" url="https://el.wikipedia.org/wiki?curid=62144" title="Επανάσταση της 3ης Σεπτεμβρίου">
Επανάσταση της 3ης Σεπτεμβρίου

Με τον όρο επανάσταση της 3ης Σεπτεμβρίου περιγράφονται τα γεγονότα του 1843, τα οποία κατέληξαν στην παραχώρηση συντάγματος από τον Όθωνα και στη μετάβαση της Ελληνικής πολιτείας από την απόλυτη μοναρχία στη συνταγματική μοναρχία.
Κατάσταση της χώρας.
Οκτώ χρόνια μετά την ενηλικίωση του Όθωνα, η κατάσταση στον ελλαδικό χώρο ήταν δραματική. Μεγάλα προβλήματα, όπως η αγροτική γη, οι εθνικές γαίες, η εκπαίδευση κ.ά. συνέχισαν να ταλανίζουν τη χώρα, με αποτέλεσμα την δικαιολογημένη δυσφορία του λαού. Η χώρα είχε περιέλθει σε δεινή οικονομική θέση, στα πρόθυρα πτωχεύσεως, λόγω αδυναμίας αποπληρωμής του δανείου 60 εκατομμυρίων γαλλικών φράγκων που είχε λάβει το 1833 με την εγγύηση των τριών προστάτιδων δυνάμεων. Ο βασιλιάς Όθωνας είχε υποχρεωθεί σε σκληρή οικονομική πολιτική, με απολύσεις δημοσίων υπαλλήλων και ευρείες περικοπές μισθών. Επίσης, είχε μειώσει την ετήσια βασιλική χορηγία κατά 20% και είχε ανακαλέσει τους Έλληνες πρέσβεις στο εξωτερικό. Στην Αθήνα, τη νέα πρωτεύουσα του ελληνικού βασιλείου, οι τιμές της γης και των ακινήτων είχαν φτάσει στα ύψη, ενώ κυριαρχούσε η τοκογλυφία. Περαιτέρω, ο απολυταρχικός τρόπος άσκησης της εξουσίας του παλατιού πολλές φορές οδηγούσε σε μικροεξεγέρσεις, οι οποίες καταστέλλονταν αμέσως από τον κυβερνητικό στρατό. Το παλάτι συγκέντρωνε το γενικό μίσος και αποτελούσε τον στόχο της πολιτικής και κοινωνικής πάλης.
Προετοιμασία.
Το 1840, ο Μακρυγιάννης ίδρυσε μια -κατά τον Όθωνα- παράνομη οργάνωση, με σκοπό την επιβολή συντάγματος. Στην οργάνωση σύντομα μυήθηκαν οπλαρχηγοί και αγωνιστές του '21, οι οποίοι είχαν παραγκωνισθεί από τους Βαυαρούς. Τα μέλη της οργάνωσης δεσμεύονταν με όρκο στην πατρίδα και στην Ορθοδοξία. Μερικοί από τους οπλαρχηγούς που μυήθηκαν ήταν οι Θεόδωρος Γρίβας, Μήτρος Δεληγιώργης, Κριεζιώτης κ.α.
Στη συνέχεια ο Μακρυγιάννης έστρεψε την προσοχή του στους πολιτικούς και κατέβαλε μεγάλη προσπάθεια, έτσι ώστε να μυήσει έμπιστα άτομα. Προσέγγισε και μύησε τον αρχηγό του Ρωσικού κόμματος, τον Ανδρέα Μεταξά, σημαντική προσωπικότητα της εποχής, ενώ στη συνέχεια προσχώρησε στο κίνημα και ο αρχηγός του Αγγλικού κόμματος, Ανδρέας Λόντος. Αυτοί οι δύο κατόρθωσαν να μυήσουν τις πιο εξέχουσες προσωπικότητες της εποχής όπως τους: Ρήγα Παλαμήδη, Κωνσταντίνο Κανάρη, Χρύσανθο Σισίνη, Κωνσταντίνο Ζωγράφο κ.α. Για να επιτύχει όμως το κίνημα χρειαζόταν και η συνεργασία του στρατού. Για τον λόγο αυτό μύησαν τον συνταγματάρχη Δημήτριο Καλλέργη. Για να επιτύχουν τους σκοπούς τους φρόντισαν να τον μεταθέσουν από το Άργος στην Αθήνα και να τον διορίσουν στρατιωτικό διοικητή της Αθήνας. Ο Καλλέργης κατάφερε να φέρει σε επαφή τους κινηματίες και με άλλους στρατιωτικούς, όπως τον Σπυρομήλιο και να τους πείσει να προσχωρήσουν στην οργάνωση. Λίγο πριν το ξέσπασμα του κινήματος σχηματίστηκε τριμελής επιτροπή που σχηματίστηκε από τους Ανδρέα Μεταξά, Μακρυγιάννη και Δημήτριο Καλλέργη. Ο καθένας αντιπροσώπευε έναν διαφορετικό κόσμο: ο Μεταξάς τον πολιτικό, ο Μακρυγιάννης τον λαϊκό και ο Καλλέργης τον στρατιωτικό.
Η επανάσταση της 3ης Σεπτεμβρίου 1843.
Η αρχική ημερομηνία εκδήλωσης του κινήματος είχε ορισθεί να είναι η 25η Μαρτίου 1844, για να συμπίπτει με τον εορτασμό της επανάστασης. Ο ενθουσιώδης όμως Μακρυγιάννης διέδωσε το μυστικό σε πολλούς, με αποτέλεσμα να επισπευσθεί η εκδήλωση του κινήματος. Το κίνημα είχε αποφασισθεί να ξεσπάσει στους στρατώνες, έτσι ώστε να ακινητοποιηθούν άμεσα τα στελέχη του Οθωνικού καθεστώτος. Έτσι, τη νύχτα της 2ης προς 3ης Σεπτεμβρίου πολλά σημαίνοντα στελέχη του κινήματος κατευθύνθηκαν προς το σπίτι του Μακρυγιάννη για να δώσουν το τελικό σύνθημα. Η χωροφυλακή παρατήρησε τις ύποπτες κινήσεις γύρω από την οικία του και την περικύκλωσαν. Ο Καλλέργης, συνειδητοποιώντας την κρισιμότητα της κατάστασης, κατέφθασε στους στρατώνες και ξεσήκωσε τους αξιωματικούς με το σύνθημα "Ζήτω το Σύνταγμα". Αμέσως διέταξε έναν λόχο να διαλύσει την πολιορκία του οίκου του Μακρυγιάννη και άλλον ένα να ανοίξει τις φυλακές του Μεντρεσέ, ενώ αυτός παράλληλα κατευθυνόταν με 2.000 στρατιώτες στα ανάκτορα. Επιπλέον είχε στείλει στρατιωτικά αποσπάσματα να καταλάβουν το νομισματοκοπείο, την Εθνική Τράπεζα, το Δημόσιο Ταμείο και τα διάφορα υπουργεία.
Η άφιξη του στρατού με ζητωκραυγές και συνθήματα συντέλεσε, ώστε να σπεύσουν προς τα ανάκτορα και οι κάτοικοι της Αθήνας και να ενωθούν με τον στρατό. Ο Βασιλιάς έστειλε τον υπασπιστή του Γρίβα Γαρδικιώτη και τον υπουργό στρατιωτικών Αλεξάκη Βλαχόπουλο να βολιδοσκοπήσουν την κατάσταση και να προσπαθήσουν να μεταπείσουν τους στρατιώτες. Κατά διαταγή όμως του Καλλέργη συνελήφθησαν αμέσως. Ο Όθωνας, φοβούμενος για τα χειρότερα, έστειλε τον Στάινστορφ, τον διαγγελέα του, στο Σχινά για να φέρει τα πυροβόλα. Ο τελευταίος όμως προτίμησε να συνταχθεί με τους επαναστάτες.
Στις 3 τα ξημερώματα προσήλθαν και οι πολιτικοί αποστάτες και μέλη του Συμβουλίου της Επικρατείας, ο Α. Μεταξάς, ο Α. Λόντος, ο Κ. Ζωγράφος, ο Ρ. Τζουρτζ, κάλεσαν τους υπόλοιπους συμβούλους της επικρατείας σε συνεδρία για να επικυρώσουν τις επαναστατικές πράξεις. Το συμβούλιο αναγνώρισε το κίνημα, καθόρισε τη σύγκληση Εθνοσυνέλευσης και διόρισε επιτροπή υπό τους Γεώργιο Κουντουριώτη, Λ. Μαυρομιχάλη, Γ. Λινιάνα, Γ. Ψύλλα, Ανδρέα Λόντο και Κ. Προβελέγγιο, η οποία θα παρουσίαζε τις αποφάσεις του στο Βασιλιά. Το νέο υπουργικό συμβούλιο, στο οποίο συμμετείχαν στελέχη και από τα τρία μεγάλα κόμματα, είχε ως εξής (Κυβέρνηση Ανδρέα Μεταξά 1843): Πρόεδρος και υπουργός εξωτερικών Ανδρέας Μεταξάς, υπουργός στρατιωτικών ο Ανδρέας Λόντος, υπουργός Ναυτικών ο Κωνσταντίνος Κανάρης, υπουργός Δικαιοσύνης ο Λέων Μελάς, υπουργός εκκλησιαστικών &amp; παιδείας ο Μιχαήλ Σχινάς, υπουργός Οικονομικών ο Δρόσος Μανσόλας και υπουργός Εσωτερικών ο Ρήγας Παλαμήδης.
Η επόμενη μέρα.
Ο λαός και ο στρατός διαλύθηκαν στις 3 το μεσημέρι, αφού πληροφορήθηκαν ότι όλα τα αιτήματα έγιναν αποδεκτά. Τέλος, με βασιλικά διατάγματα η 3η Σεπτεμβρίου ανακηρυσσόταν σε μέρα εθνικής γιορτής, ενώ ο Δημήτριος Καλλέργης παρασημοφορούνταν, ως αρχηγός του επαναστατικού κινήματος.
Μετά την επανάσταση: Η Α' εν Αθήναις Εθνική Συνέλευση του 1843.
Τον Οκτώβριο και τον Νοέμβριο έγιναν οι εκλογές του 1843 και οι εκλεγμένοι πληρεξούσιοι συγκρότησαν την συνταγματική Εθνική Συνέλευση που είχαν απαιτήσει όσοι έλαβαν μέρος στην επανάσταση της 3ης Σεπτεμβρίου και συνέταξαν Σύνταγμα, το οποίο υπέγραψε ο Όθωνας. Από τότε η πλατεία των Ανακτόρων μετονομάστηκε σε Πλατεία Συντάγματος.

</doc>
<doc id="62158" url="https://el.wikipedia.org/wiki?curid=62158" title="Άγιος Ευγένιος">
Άγιος Ευγένιος

Ο Άγιος Ευγένιος ήταν ο πρώτος Επίσκοπος της Τραπεζούντας, ο επόμενος μετά τον ιδρυτή της Απόστολο Ανδρέα.
Αφού φυλακίστηκε από τους Ρωμαίους γιατί αρνήθηκε να γίνει ειδωλολάτρης, μαστιγώθηκε με μαστίγιο από δέρμα βοδιού για να του σκίζει τις σάρκες, του έμπηξαν σιδερένια νύχια στο σώμα και μετά με αναμμένες λαμπάδες του έκαιγαν τις πληγές. Τέλος θανατώθηκε με αποκεφαλισμό. Μαζί του ήταν και υπέστησαν τα ίδια βασανιστήρια και οι Ουαλλεριανός, Κάνδιδος, Ακύλας, οι οποίοι τιμώνται και αυτοί από την εκκλησία ως μάρτυρες την ίδια μέρα, στις 21 Ιανουαρίου.
Ο Άγιος Ευγένιος ήταν ο πολιούχος της πόλης της Τραπεζούντας.

</doc>
<doc id="62163" url="https://el.wikipedia.org/wiki?curid=62163" title="Γουϊτς">
Γουϊτς



</doc>
<doc id="62166" url="https://el.wikipedia.org/wiki?curid=62166" title="487 π.Χ.">
487 π.Χ.



</doc>
<doc id="62173" url="https://el.wikipedia.org/wiki?curid=62173" title="Διαιρέτης Τάσης">
Διαιρέτης Τάσης



</doc>
<doc id="62179" url="https://el.wikipedia.org/wiki?curid=62179" title="Περικλής Βυζάντιος">
Περικλής Βυζάντιος

Ο Περικλής Βυζάντιος (Αθήνα, 16 Ιανουαρίου 1893 – Αθήνα, 9 Φεβρουαρίου 1972) ήταν διακεκριμένος Έλληνας μεταϊμπρεσιονιστής ζωγράφος.
Οικογένεια.
Γεννήθηκε στην Αθήνα και ήταν γιος του Κωνσταντίνου Βυζάντιου, αξιωματικού του πυροβολικού, και της Μερόπης Σαμαρνιωτάκη. Από την πλευρά του πατέρα του καταγόταν από παλιά οικογένεια, φαναριώτικης καταγωγής, και ήταν εγγονός του Χρήστου Βυζάντιου. 
Φοίτησε στη Σχολή Μακρή και έλαβε τα πρώτα μαθήματα ζωγραφικής στο εργαστήριο του Ευαγγέλου Ιωαννίδη. Το 1910 πήγε στο Μόναχο για να σπουδάσει νομικά, αλλά γρήγορα εγκατέλειψε την πρωτεύουσα της Βαυαρίας για να σπουδάσει ζωγραφική στο Παρίσι, στην Σχολή Καλών Τεχνών ("École des beaux-arts") και στην Ακαδημία Ζουλιάν ("Académie Julian").
Επέστρεψε στην Ελλάδα το 1916 και άνοιξε δικό του εργαστήριο στην Αθήνα ενώ την ίδια χρονιά εξέθεσε για πρώτη φορά έργα του σε έκθεση του Συνδέσμου Ελλήνων Καλλιτεχνών. Το 1917 συμμετείχε στην ίδρυση της Ομάδας «Τέχνη», η οποία προήλθε από τη σύγκρουση των νεωτεριστών καλλιτεχνών με τους συναδέλφους τους που παρέμεναν πιστοί στον συντηρητικό ακαδημαϊσμό. Κατά την περίοδο 1921–1922 ακολούθησε τον Ελληνικό Στρατό στην Μικρά Ασία ως πολεμικός ζωγράφος. Το 1922 ήταν ο επίσημος σκιτσογράφος της Δίκης των Έξι και μερικά από τα σκίτσα αυτής της δίκης δημοσιεύθηκαν στον αθηναϊκό Τύπο. Ήταν μέλος του Επιμελητηρίου Εικαστικών Τεχνών Ελλάδος (ΕΕΤΕ). 
Το 1923 νυμφεύθηκε την Φρόσω Σκουμπουρδή και έναν χρόνο αργότερα γεννήθηκε το πρώτο τους παιδί, ο Κωνσταντίνος. Μαζί με τους Φωκίωνα Ρωκ, Μιλτιάδη Μαλακάση, Κώστα Ουράνη και Δημήτρη Μητρόπουλο ίδρυσε το 1928 την Καλλιτεχνική Λέσχη «Ατελιέ». Το 1934 ίδρυσε μαζί με την ζωγράφο Αλέκα Στύλου-Διαμαντοπούλου την πρώτη ελεύθερη σχολή ζωγραφικής, η οποία λειτούργησε με επιτυχία μέχρι την πτώση της Ελλάδας στους Γερμανούς το 1941. Το 1936, με δική του παρέμβαση η Ανωτάτη Σχολή Καλών Τεχνών ίδρυσε παράρτημα στην Ύδρα, του οποίου ανέλαβε τελικά τη διεύθυνση (1939). Το 1937, τιμήθηκε με δύο κρατικές διακρίσεις: «χαλκούν μετάλλιον» και «τιμητικό δίπλωμα». Όταν ξέσπασε ο πόλεμος το 1940, ο Περικλής Βυζάντιος φιλοτέχνησε την αφίσα του Πολεμικού Λαχείου, το οποίο προορίζονταν για την συγκέντρωση χρημάτων για τις οικογένειες των στρατιωτών. Το 1971, ξεκίνησε να γράφει την αυτοβιογραφία του, αλλά αρρώστησε και τελικά υπέκυψε στην ασθένειά του πριν προλάβει να την ολοκληρώσει. Εντούτοις, η αυτοβιογραφία του εκδόθηκε τελικά το 1995. Εκτός από τη ζωγραφική, ο Βυζάντιος ασχολήθηκε με τη σκηνογραφία (εργάστηκε ως σκηνογράφος στο Εθνικό Θέατρο κατά τη δεκαετία του 1930) και τη γελοιογραφία.
Κατά τη διάρκεια της καλλιτεχνικής του πορείας, έργα του παρουσιάστηκαν σε ατομικές και ομαδικές εκθέσεις στην Ελλάδα καθώς και σε χώρες του εξωτερικού ( όπως στην Μπιεννάλε της Βενετίας του 1934 και στην Διεθνή Έκθεση του Παρισιού το 1937 ).
Μετά τον θάνατό του, η κόρη του, Μαριλένα Λιακοπούλου, δώρισε έργα του καλλιτέχνη για να εκτεθούν μόνιμα στην Ύδρα, στο παλιό αρχοντικό Λαζάρου Κουντουριώτη. Ο γιος του καλλιτέχνη, Ντίκος Βυζάντιος (Αθήνα, 1924 – Μαγιόρκα Ισπανίας, 10 Αυγούστου 2007) ήταν επίσης διακεκριμένος ζωγράφος που έζησε σχεδόν μόνιμα στη Γαλλία. Αναδρομικές εκθέσεις με έργα του Περικλή Βυζάντιου διοργανώθηκαν στη Θεσσαλονίκη το 1984 και στην Αθήνα το 1994. 
Τεχνοτροπία &amp; έργο.
Ο Βυζάντιος ασχολήθηκε κυρίως με την τοπιογραφία και τις προσωπογραφίες Κατά τα πρώτα χρόνια της πορείας του ήταν εμφανής η επιρροή του από τη μαθητεία του στη Γαλλία. ανήκουν έργα επηρεασμένα από τη γαλλική καλλιτεχνική παράδοση, Χαρακτηρίζεται ως ιμπρεσιονιστής ζωγράφος και διακρίθηκε για τη θετική του επιρροή στα καλλιτεχνικά δρώμενα της Ελλάδας.

</doc>
<doc id="62191" url="https://el.wikipedia.org/wiki?curid=62191" title="Μάλαγα (επαρχία)">
Μάλαγα (επαρχία)

Η Επαρχία Μάλαγα είναι μία από τις οκτώ επαρχίες της Ανδαλουσίας της Ισπανίας και η κεντρικότερη από τις πέντε παράλιες εξ αυτών. Συνορεύει Δ. με την επαρχία του Κάδιθ, Β. με τις επαρχίες της Σεβίλλης και της Κόρδοβας, Α. με την επαρχία της Γρανάδας, ενώ Ν. βρέχεται από την Μεσόγειο.
Είναι η μικρότερη σε έκταση αλλά και η πλέον πυκνοκατοικημένη επαρχία της Ανδαλουσίας. Κατά το μεγαλύτερο μέρος της είναι ορεινή. Η έκτασή της φθάνει τα 7.285 τ.χλμ. Στις προς ακτές πεδιάδες της καλλιεργούνται: σακχαροκάλαμο, εσπεριδοειδή, σύκα, ελιές και αμπέλια. Φημισμένα τυγχάνουν τα παραγόμενα κρασιά της Μάλαγας.
Επίσης στο υπέδαφος της επαρχίας αυτής υπάρχουν πλούσια κοιτάσματα σιδήρου και μολύβδου με συνέπεια την δημιουργία εργοστασίων βαρειάς βιομηχανίας καθώς και εξαγωγών μεταλλευμάτων από τον λιμένα της ομώνυμης πόλης Μάλαγα που είναι η πρωτεύουσα της επαρχίας και ο σημαντικότερος λιμένας της.
Ο Πληθυσμός της επαρχίας αυτής τον Μάρτιο του 1981 ήταν 1.036.261 κάτοικοι σημειώνοντας πυκνότητα πληθυσμού ανά τ.χλμ. 142, μία από τις μεγαλύτερες της Χώρας. 

</doc>
<doc id="62196" url="https://el.wikipedia.org/wiki?curid=62196" title="Stevie Ray Vaughan">
Stevie Ray Vaughan



</doc>
<doc id="62198" url="https://el.wikipedia.org/wiki?curid=62198" title="Βράσκος Δημήτρης">
Βράσκος Δημήτρης



</doc>
<doc id="62200" url="https://el.wikipedia.org/wiki?curid=62200" title="PJ Harvey">
PJ Harvey



</doc>
<doc id="62201" url="https://el.wikipedia.org/wiki?curid=62201" title="Κρασιά της Μάλαγας">
Κρασιά της Μάλαγας

Τα κρασιά της Μάλαγας ή οι οίνοι της Μάλαγας κατά το επισημότερο είναι φημισμένα κρασιά που παρασκευάζονται σε οινοποιεία της πόλης Μάλαγα από σταφύλια που καλλιεργούνται στην ευρύτερη περιοχής της ομώνυμης επαρχίας. Κυριότερα είδη (ονομασίες) αυτών των κρασιών είναι:

</doc>
<doc id="62207" url="https://el.wikipedia.org/wiki?curid=62207" title="Στιβι Ρει Βον">
Στιβι Ρει Βον



</doc>
<doc id="62209" url="https://el.wikipedia.org/wiki?curid=62209" title="Κέφαλος (ψάρι)">
Κέφαλος (ψάρι)

Ο Κέφαλος είναι ψάρι μήκους 30 – 70 εκατοστών. Φέρεται με πολλά ονόματα ανάλογα με την ηλικία και την ποικιλία τους. Όπως στειράδια (έτσι ονομάζονται οι αρσενικοί), μπάφες (οι αυγωμένες θηλυκές), μυξινάρια, χρυσόχρωμοι κ.λπ. Το επίσημο όνομά του είναι "Μουγίλος ο κέφαλος" (Mugil cephalus) και ανήκει στην οικογένεια των "μουγιλιδών" (Mugilidae). 
Έχουν σταχτομόλυβη ράχη, ασημιές πλευρές και ασημόλευκη κοιλιά με σκούρες καστανόχρωμες πλαϊνές γραμμές από τα θωρακικά πτερύγια μέχρι τη βάση της ουράς. Ειδικά ο χρυσόχρωμος φέρει μια χρυσή κουκκίδα πάνω από τα βραχιακά επικαλύμματα.&lt;br&gt;
Γενικά το σώμα τους είναι μακρύ με ράχη λίγο πλατιά σκεπασμένη με μεγάλα λέπια. Το στόμα τους είναι μικρό με πολλά λεπτά δόντια ενώ τα χείλη τους είναι χοντρά και σκληρά. Το κάτω σαγόνι σχηματίζει ένα είδος τριγώνου με το πάνω πολύ χαρακτηριστικό. Φέρει δύο ραχιαία πτερύγια σε απόσταση μεταξύ τους εκ των οποίων το πρώτο φέρει 4 οστέινες άκανθες ενωμένες μεταξύ τους με μεμβράνη.
Τα κυριότερα δύο είδη διακρίνονται πολύ εύκολα. Ο πλέον συνήθης σταχτής κέφαλος έχει μάτια σκεπασμένα με βλέφαρα κάθετα που αφήνουν λεπτή σχισμάδα στην κόρη του ματιού. Το πέπλο αυτό φτάνει μέχρι το βραχιακό επικάλυμμα. Αντίθετα ο χρυσόχρωμος κέφαλος δεν έχει τέτοιο πέπλο στα μάτια του.
Οι κέφαλοι ζουν κατά κοπάδια κυρίως σε ρηχά νερά, μέσα σε λιμάνια, σε λιμνοθάλασσες και καμιά φορά ανηφορίζουν και στα ποτάμια. Κύρια τροφή τους είναι τα μαλάκια, τα μικρά καρκινοειδή και σκουλήκια που βρίσκονται σε φύκια και κοντά σε πέτρες. 
Ο κέφαλος φθάνει σε ενηλικίωση στα 6-8 χρόνια και ο χρυσόχρωμος στα 4. Γεννούν στο πέλαγος από τον Ιούλιο μέχρι τον Οκτώβριο. Το κοινό αυγοτάραχο προέρχεται από τις αυγομένες "μπάφες", ενώ από τους κέφαλους γίνονται τα περίφημα καπνιστά "νίτικα", που τ΄ όνομά τους φανερώνει την καταγωγή τους από το "αινίτικα", δηλαδή την πόλη Αίνο, της Ανατολικής Θράκης.&lt;br&gt;
Στις ελληνικές θάλασσες υπάρχουν άφθονοι και κυρίως στις λιμνοθάλασσες του Αμβρακικού και του Μεσολογγίου. 
Αλιεία.
Η αλιεία αυτών των ψαριών γίνεται με δίκτυα και καλαμωτές καθώς και από στεριά με καθετή, με κιούρτους και με πεζόβολο. Το κρέας τους, ειδικά τον χειμώνα, είναι παχύ και αρκετά νόστιμο.Επισης αλιεύεται με εγγλέζικο και άλλες παράκτιες τεχνικές αλιείας με φελλό .

</doc>
<doc id="62217" url="https://el.wikipedia.org/wiki?curid=62217" title="Εθνική Ελλάδος (ποδόσφαιρο αντρών)">
Εθνική Ελλάδος (ποδόσφαιρο αντρών)



</doc>
<doc id="62218" url="https://el.wikipedia.org/wiki?curid=62218" title="Χάρης Ρώμας">
Χάρης Ρώμας

Ο Χάρης Ρώμας, γεννημένος ως Χαράλαμπος Ρασσιάς στον Πειραιά στις 23 Μαρτίου 1960 είναι Έλληνας ηθοποιός, σεναριογράφος, σκηνοθέτης, στιχουργός. Είναι γνωστός για τις τηλεοπτικές σειρές "Οι μεν και οι δεν", "Κωνσταντίνου και Ελένης" και "Το καφέ της Χαράς" που γνώρισαν επιτυχία.
Βιογραφία.
Γεννήθηκε ως Χαράλαμπος Ρασσιάς το 1960 στον Πειραιά, όπου και έζησε μέχρι την ηλικία των 6 ετών, όταν και μετακόμισαν οικογενειακώς στην Αθήνα. Αποφοίτησε από τη σχολή Μωραΐτη και εισήχθη στην Ιατρική σχολή Αθηνών. Σε ηλικία 25 ετών νυμφεύθηκε μία συμφοιτήτριά του και ο γάμος τους διήρκεσε 2 χρόνια. Αντί για γιατρός, επέλεξε να γίνει ηθοποιός και σπούδασε στις δραματικές σχολές του Θεάτρου Τέχνης και Κατσέλη. Η απόφαση αυτή δεν άρεσε στους γονείς του και ιδίως στον πατέρα του, ο οποίος σταμάτησε να του μιλάει και του απαγόρευσε να εμφανιστεί στο θέατρο με το επίθετό του (Ρασσιάς). Έτσι ο Χάρης Ρώμας έγινε γνωστός με το επώνυμο της μητέρας του (Ρώμα). Με τον πατέρα του συμφιλιώθηκε λίγο πριν τον θάνατό του.
Στις αυτοδιοικητικές εκλογές του 2019 ήταν υποψήφιος περιφερειακός σύμβουλος Αττικής στον Κεντρικό Τομέα Αθηνών με την παράταξη του Γιώργου Πατούλη, με την οποία και εξελέγη. Έχει οριστεί εντεταλμένος σύμβουλος θεατρικών και μουσικών εκδηλώσεων.

</doc>
<doc id="62219" url="https://el.wikipedia.org/wiki?curid=62219" title="Μάρτσα Ρεάλ">
Μάρτσα Ρεάλ

Μάρτσα Ρεάλ ("Marcha Real", που σημαίνει βασιλικό εμβατήριο) είναι το επίσημο όνομα του Εθνικού Ύμνου της Ισπανίας. Είναι από τους λίγους εθνικούς ύμνους που δεν έχουν επίσημους στίχους.
Πρόκειται για παλαιό εμβατήριο των Γρεναδιέρων που καθιερώθηκε το 1700 κατά την ένωση των παλαιών Βασιλείων της Ισπανίας και που χρησιμοποιείται μέχρι σήμερα τόσο ως βασιλικό εμβατήριο όσο και ως Εθνικός Ύμνος.
Στίχοι.
Παρότι το εμβατήριο δεν είχε στίχους, έχουν γραφτεί κάποιοι που τον συνοδεύουν, όπως κατά την περίοδο βασιλείας του Αλφόνσου ΙΓ΄ και του Φράνκο, αλλά ποτέ δεν έγιναν επίσημοι. Το 2007 η Ισπανική Ολυμπιακή Επιτροπή πρότεινε άλλους στίχους με την ευκαιρία της διεκδίκησης των Ολυμπιακών Αγώνων 2016 από την Μαδρίτη, αλλά δεν έτυχαν αποδοχής και αποσύρθηκαν.

</doc>
<doc id="62223" url="https://el.wikipedia.org/wiki?curid=62223" title="Μάρσα ρεάλ">
Μάρσα ρεάλ



</doc>
<doc id="62225" url="https://el.wikipedia.org/wiki?curid=62225" title="Marcha Real">
Marcha Real



</doc>
<doc id="62230" url="https://el.wikipedia.org/wiki?curid=62230" title="Π.Α.Ο. Άγιος Δημήτριος">
Π.Α.Ο. Άγιος Δημήτριος



</doc>
<doc id="62232" url="https://el.wikipedia.org/wiki?curid=62232" title="Παέγια">
Παέγια

Η παέγια (ισπ. "paella") είναι ένα παραδοσιακό φαγητό της Ισπανίας.
Αν και θεωρείται το τυπικό ισπανικό έδεσμα, στην πραγματικότητα η ύπαρξή του μάλλον οφείλεται στο πέρασμα των Μαυριτανών από την Ισπανία. Πρόκειται δηλαδή για συνταγή με αραβικές καταβολές.
Η παέγια στην ουσία είναι ένα πιλάφι από ρύζι με σαφράν, μέσα στο οποίο συνδυάζεται κρέας, ή συνηθέστερα, θαλασσινά και λαχανικά. Συχνά περιέχει κοτόπουλο, χοιρινό κρέας ή κουνέλι (Ανάμικτη Παέγια). Ανά περιοχές της Ισπανίας συναντά κανείς διαφορετικές εκδοχές. Για παράδειγμα, η λεγόμενη «παέγια της Βαλένθια» αποτελείται από ρύζι-σαφράν, λαχανικά, κοτόπουλο και σαλιγκάρια.

</doc>
<doc id="62235" url="https://el.wikipedia.org/wiki?curid=62235" title="Κοίτα τι Έκανες">
Κοίτα τι Έκανες

Η θρυλική εκπομπή "Κοίτα τι Έκανες" ξεκίνησε το Σεπτέμβριο του 2002 από το πρώτο κανάλι της κρατικής τηλεόρασης. Σημείωνε ποσοστά τηλεθέασης που άγγιζαν το 65%. Εμπνεύστρια, παρουσιάστρια και αρχισυντάκτρια της εκπομπής ήταν η Σεμίνα Διγενή.
Το κόνσεπτ της εκπομπής της Σεμίνας Διγενή, αντέγραψαν πολλές εκπομπές της δημόσιας και ιδιωτικής τηλεόρασης.
Θεματολογία.
Η θεματολογία κάθε εκπομπής περιστρεφόταν γύρω από ένα διάσημο πρόσωπο το οποίο ερχόταν στο στούντιο μαζί με τους φίλους του και παρουσίαζε άγνωστα περιστατικά της ζωής και της καριέρας του. Ακόμα, υπήρχε ζωντανή ορχήστρα και η παρουσιάστρια έκανε στο τιμώμενο πρόσωπο ευχάριστες εκπλήξεις. Το σκηνικό περιλάμβανε εκτός από την ορχήστρα που προαναφέρθηκε, δυο ημικυκλικούς καναπέδες με ένα τραπεζάκι στη μέση αλλά και την πολυθρόνα της παρουσιάστριας ανάμεσα στους καναπέδες. 
Αλλαγή προβολής.
Το Σεπτέμβριο του 2003 η εκπομπή μεταφέρεται στη ΝΕΤ από την ΕΤ1. Από τον Οκτώβριο του 2004 η εκπομπή προβάλλεται από τον τηλεοπτικό σταθμό Alpha έως το Φεβρουάριο του 2007. Το Σεπτέμβριο του 2005, ο μουσικός παραγωγός Ηλίας Μπενέτος αναλαμβάνει καθήκοντα συμβούλου εκπομπής. Το Σεπτέμβριο του 2006 μετά την αποχώρηση του Μάκη Τσιλιμιδού αναλαμβάνει την επιμέλεια της εκπομπής η Άννα Βλαβιανού και το συντονισμό ο Ηλίας Μπενέτος. 

</doc>
<doc id="62237" url="https://el.wikipedia.org/wiki?curid=62237" title="Αμπντ αρ-Ραχμάν Β΄">
Αμπντ αρ-Ραχμάν Β΄

Ο Αμπντ αρ-Ραχμάν Β΄ (Οκτώβριος/Νοέμβριος 792 - 22 Σεπτεμβρίου 852) ήταν ο τέταρτος εμίρης της Κόρδοβας, στην Αλ-Άνταλους (Μαυριτανική Ιβηρία) από το 822 έως τον θάνατό του.
Ήταν γιος του Εμίρη Αλ-Χακάμ Α΄, τον οποίο και διαδέχτηκε μετά το θάνατό του. Η βασιλεία του ήταν μια εποχή παρατεταμένων συγκρούσεων, κατάφερε να αποκρούσει την επίθεση του Αλφόνσου Β' των Αστουριών, να καταπνίξει το 837 την επανάσταση των Χριστιανών και των Εβραίων του Τολέδου και το 844 αποκρούει την επίθεση των Νορμανδών. Μετά την επίθεση αυτή κατασκεύασε ναύσταθμο στη Σεβίλλη και οργάνωσε ναυτικό για την απόκρουση τυχόν άλλων επιθέσεων.
Αν και σκληροτράχηλος πολεμιστής των συνόρων, όμως χάρη στο εκτεταμένο κατασκευαστικό του πρόγραμμα και την υποστήριξη που προσέφερε προς τους καλλιτέχνες, έμμεινε στην ιστορία και σαν μεγάλος προστάτης των τεχνών. Επίσης με το όνομά του συνδέεται η εκτέλεση των Χριστιανών της Κόρδοβας που μίλησαν εναντίον του Ισλάμ (Μάρτυρες της Κόρδοβας).

</doc>
<doc id="62241" url="https://el.wikipedia.org/wiki?curid=62241" title="Γιολάντα Τσιαμπόκαλου">
Γιολάντα Τσιαμπόκαλου



</doc>
<doc id="62244" url="https://el.wikipedia.org/wiki?curid=62244" title="Α.Ε.Π.Σ. Αιολικός Μυτιλήνης">
Α.Ε.Π.Σ. Αιολικός Μυτιλήνης

Ο Αθλητικός Εκπολιτιστικός Ποδοσφαιρικός Σύλλογος Αιολικός Μυτιλήνης, συντμημένα Α.Ε.Π.Σ. Αιολικός Μυτιλήνης είναι αθλητικός σύλλογος με έδρα την πόλη της Μυτιλήνης στην Λέσβο. Η επίσημη ημερομηνία ίδρυσης του συλλόγου είναι 17 Αυγούστου 1975 και προήλθε έπειτα από την συγχώνευση των συλλόγων "«Άτλαντα»" και "«Απόλλωνα»" της πόλης. Χρώματα του Αιολικού είναι το μπλε και το άσπρο και πήρε το όνομα του από τους αρχαίους Αιολείς, οι οποίοι το 1110 - 1000 π.Χ. εγκαταστάθηκαν και αφομοιώθηκαν στο νησί της Λέσβου, συμβάλοντας στην πρόοδο του με την γλώσσα και τον πολιτισμό τους.
Διαθέτει ενεργά τμήματα ποδοσφαίρου και καλαθοσφαίρισης, ενώ στο παρελθόν διέθετε επίσης τμήματα ποδηλασίας, τριάθλου, τεχνικής κολύμβησης και αντισφαίρισης. Το ποδοσφαιρικό τμήμα αποτελεί το πιο διακεκριμένο του συλλόγου και έχει παρουσία στα εθνικά πρωταθλήματα, με κορυφαία του επίδοση τις 3 συμμετοχές του στο πρωτάθλημα της Β΄ Εθνικής κατηγορίας. Από την αγωνιστική περίοδο 2014-15 αγωνίζεται στο πρωτάθλημα της Γ΄ Εθνικής κατηγορίας. Το τμήμα καλαθοσφαίρισης έχει παραδοσιακή παρουσία στα τοπικά πρωταθλήματα.
Τμήμα ποδοσφαίρου.
Ιστορικό διακρίσεων.
Το 1982 κατέκτησε το Κύπελλο Ερασιτεχνών Ελλάδος, νικώντας στο γήπεδο του Ταύρου τον Α.Ο. Νέας Αρτάκης με 3-2. Τις σεζόν 1982-83, 1984-85 και 1985-86 ο Αιολικός αγωνίστηκε στη Β΄ Εθνική κατηγορία και αυτή είναι η υψηλότερη διάκριση της ομάδας. Η καλύτερη πορεία του στο Κύπελλο Ελλάδος είναι η συμμετοχή του στη φάση των 16 τη σεζόν 1985-86, όποτε και αποκλείστηκε από τον Παναθηναϊκό. Το 2002 κατέκτησε το Κύπελλο Ερασιτεχνών Ελλάδος για δεύτερη φορά, νικώντας στο Στάδιο της Λιβαδειάς τον Αλμωπό Αριδαίας με τελικό σκορ 4-2.
Τμήμα καλαθοσφαίρισης.
Το τμήμα καλαθοσφαίρισης αποτελεί από τα μακροβιότερα του συλλόγου, μετά του ποδοσφαίρου. Ιδρύθηκε το 1994 από τον αείμνηστο Δημήτρη Κουκέλη. Ανήκει στη δύναμη της Τ.Ε. Ε.Ο.Κ. Λέσβου και επί σειρά πολλών ετών αγωνίζεται στα τοπικά της πρωταθλήματα. Διαθέτει παιδικό, εφηβικό και ανδρικό τμήμα, τα οποία δηλώνουν παραδοσιακά συμμετοχή στα επίσημα τοπικά πρωταθλήματα.
Μετά τον άδικο χαμό του ιδρυτή και προπονητή της ομάδας Δημήτρη Κουκέλη τον Σεπτέμβριο του 2012, τη διαχείριση του τμήματος ανέλαβε ο Σύνδεσμος Φιλάθλων Αιολικού Μυτιλήνης σε συνεργασία με τη διοίκηση του συλλόγου. Έδρα του αποτελεί το Δημοτικό Κλειστό Γυμναστήριο Νεάπολης Μυτιλήνης. Η ανδρική ομάδα αγωνίζεται στην Α΄ Κατηγορία της Τ.Ε. Ε.Ο.Κ. Λέσβου. Το 2020, κατέκτησε το Κύπελλο Λέσβου. Αυτή ήταν η πρώτη φορά που ο Αιολικός κατορθώνει να σηκώσει την κούπα στη συγκεκριμένη διοργάνωση και μια από τις ελάχιστες που διαθέτει στη συλλογή του, αφού παρότι έχει μακρά παράδοση στο μπάσκετ του νησιού, μετρούσε ως τώρα ένα πρωτάθλημα Β' Κατηγορίας (1995-96) και δύο εφηβικά πρωταθλήματα (1997-98 και 2003-04).
Εξωτερικοί σύνδεσμοι.
&lt;br&gt;

</doc>
<doc id="62247" url="https://el.wikipedia.org/wiki?curid=62247" title="Γκασπάτσο">
Γκασπάτσο

Το γκασπάτσο (ισπ. "Gazpacho") είναι μια παραδοσιακή σούπα της Ισπανίας.
Ετυμολογικά η λέξη gazpacho προέρχεται από την ένωση της λατινικής λέξης "gaspa", που σημαίνει κατάλοιπο ή θραύσμα, και τη λέξη "atxo" που σημαίνει σούπα στα Μοζαράμπικ.
Πρόκειται για μια κρύα, κάπως πηχτή σούπα με βάση τη ντομάτα, η οποία συνηθίζεται πολύ το καλοκαίρι στη ζεστή Ανδαλουσία, ως δροσιστικό πιάτο. Φτιάχνεται με ντομάτες, σκόρδο, ελαιόλαδο και ξύδι, στα οποία καμιά φορά προστίθεται τριμμένο ψωμί. 

</doc>
<doc id="62253" url="https://el.wikipedia.org/wiki?curid=62253" title="Κωνσταντίνος Ζωγράφος">
Κωνσταντίνος Ζωγράφος

Ο Κωνσταντίνος Ζωγράφος (1796-1856) ήταν Έλληνας γιατρός, πολιτικός και διπλωμάτης. Είχε διατελέσει υπουργός και ήταν από τους πρώτες νομάρχες του νέου Ελληνικού Κράτους που προέκυψε μετά την επανάσταση του 1821.
Βιογραφία.
Γεννήθηκε στο χωρίο Σόλος της επαρχίας Καλαβρύτων και ήταν γιος του αγιογράφου Μαυρονικόλα Ζωγράφου. Σπούδασε ιατρική στην Πίζα και συνδέθηκε φιλικά με τον Αλέξανδρο Μαυροκορδάτο. Με το ξέσπασμα της επανάστασης αναχώρησε για την Ελλάδα και αρχικά εργάστηκε ως γιατρός στα Καλάβρυτα. Αναμίχθηκε με την πολιτική, όντας υποστηρικτής του Καλαβρυτινού Ανδρέα Ζαΐμη. Εκλέχτηκε πληρεξούσιος στην Γ' Εθνοσυνέλευση (πήρε μέρος στην Γ' Εθνοσυνέλευση Επιδαύρου και στην Γ' Εθνοσυνέλευση Τροιζήνας) ενώ υπηρέτησε και ως γενικός γραμματέας της κυβέρνησης Ζαΐμη. Την περίοδο 1832 με 1833, διετέλεσε υπουργός Στρατιωτικών στην κυβέρνηση Τρικούπη ενώ στις 8 Μαΐου 1833 διορίστηκε νομάρχης Αρκαδίας. Ήταν ένας από τους πρώτους δέκα της Ελλάδας., ενώ στις 24 Αυγούστου του 1833, διορίστηκε πληρεξούσιος παρά την Πύλη, δηλαδή πρεσβευτής της Ελλάδας στην Κωνσταντινούπολη. Ο Σουλτάνος όμως, τον αναγνώρισε επίσημα τον Δεκέμβριο του 1837. Τον ίδιο χρόνο ανακλήθηκε πίσω στην Ελλάδα και διορίστηκε υπουργός επί των Εξωτερικών. 
Το 1839 με την ιδιότητα του υπουργού επί των Εξωτερικών ταξίδεψε στην Κωνσταντινούπολη για να μεταφέρει την συγχαρητήρια επιστολή του Όθωνα προς τον νέο σουλτάνο Αβδούλ Μετζήτ. Ο Αβδούλ Μετζήτ τον δέχτηκε στις 7 Δεκεμβρίου στα ανάκτορα, όπου του απένειμε ανώτερο οθωμανικό παράσημο. Ο Ζωγράφος εργάστηκε για την σύναψη φιλικής συνθήκης, κάτι το οποίο επετεύχθη τελικώς στις 3 Μαΐου 1840. Υπήρξε η πρώτη ελληνοοθωμανική συνθήκη και η οποία ρύθμιζε οικονομικές και ιδιαίτερα εμπορικές εκκρεμότητες ετών μεταξύ των δύο χωρών. Μετά την επιστροφή του όμως στην Αθήνα, αντιμετώπισε σφοδρές αντιδράσεις, κυρίως από τους πολιτικούς του αντιπάλους, επειδή θεώρησαν ότι η συνθήκη ήταν επιζήμια για τα ελληνικά συμφέροντα. Το υπουργικό συμβούλιο στις 11 Μαΐου την απέρριψε, ενώ το Συμβούλιο της Επικρατείας αρνήθηκε να την επικυρώσει. Έτσι στις 16 Μαΐου αναγκάστηκε να παραιτηθεί από το υπουργικό του αξίωμα και να περιοριστεί στην αντιπολίτευση. Έλαβε μέρος στην επανάσταση της 3ης Σεπτεμβρίου το 1843 και ουσιαστικά αποτέλεσε την πολιτική τριανδρία του κινήματος μαζί με τον Ανδρέα Λόντο και τον Ανδρέα Μεταξά. Αργότερα εκλέχτηκε πληρεξούσιος των Καλαβρύτων στην Εθνοσυνέλευση της Αθήνας, ενώ στη συνέχεια το 1850, διορίστηκε από την κυβέρνηση Αντώνιου Κριεζή πρέσβης της Ελλάδας στην Πετρούπολη. 
Σε ηλικία περίπου 50 ετών παντρεύτηκε τη νεαρότατη, δεκαεπτά ετών, κόρη του Μιχαήλ Σούτσου, Μαρία.
Απεβίωσε το 1856 στο Μπελβί της Γαλλίας ενώ βρισκόταν εκεί για θεραπεία.

</doc>
<doc id="62256" url="https://el.wikipedia.org/wiki?curid=62256" title="Ρωμαίος και Ιουλιέτα">
Ρωμαίος και Ιουλιέτα

Το έργο Ρωμαίος και Ιουλιέτα ("Romeo and Juliet") είναι τραγωδία που έγραψε ο Ουίλλιαμ Σαίξπηρ στην αρχή της σταδιοδρομίας του, το 1595, για δύο νεαρούς κατατρεγμένους εραστές, που ο θάνατός τους τελικά συμβιβάζει τις διενέξεις μεταξύ των φεουδαρχικών οικογενειών τους. Ήταν μεταξύ των πιο δημοφιλών έργων του Σαίξπηρ στη διάρκεια της ζωής του και, μαζί με τον "Άμλετ", είναι ένα από τα συχνότερα εκτελούμενα έργα του. Σήμερα, οι χαρακτήρες του τίτλου θεωρούνται ως αρχέτυπο των νέων εραστών.
Υπόθεση.
Το έργο ξεκινά στον δρόμο με έναν καυγά μεταξύ υποστηρικτών δύο οικογενειών με ορκισμένη έχθρα μεταξύ τους, των Καπουλέτων και Μοντέγων. Ο Εσκάλους, Πρίγκιπας της Βερόνας, αναγγέλλει τιμωρία με θάνατο αν συνεχιστεί αυτή η πολύχρονη βεντέτα. Αργότερα, ο Κόμης Πάρης ζητά το χέρι της κόρης του Καπουλέτου, της Ιουλιέτας, όμως ο Καπουλέτος του ζητά να περιμένει δύο χρόνια για να γίνει ο γάμος.
Ο Ρωμαίος είναι ερωτευμένος με ανεκπλήρωτο έρωτα με τη Ροζαλίνα, ανιψιά του Καπουλέτου. Εντωμεταξύ ο Καπουλέτος ενθουσιάζεται με την ιδέα να παντρέψει την Ιουλιέτα με τον Κόμη Πάρη και τον καλεί στην προγραμματισμένη εορταστική συνάθροιση των Καπουλέτων. Ο Ρωμαίος μαζί με τους φίλους του, Μπενβόλιο και Μερκούτιο, πηγαίνουν, λόγω του έρωτα του Ρωμαίου, απρόσκλητοι στη γιορτή προσδοκώντας να δουν τη Ροζαλίνα. Κατά τη διάρκεια της γιορτής ο Ρωμαίος ερωτεύεται κεραυνοβόλα την Ιουλιέτα. Χορεύοντας μαζί μαθαίνουν ότι οι οικογένειες τους είναι αντίπαλες και πως κυριαρχεί μια αδυσώπητη έχθρα ανάμεσά τους.
Αψηφώντας τον κίνδυνο, ο Ρωμαίος ψάχνει να βρει την Ιουλιέτα, την οποία δεν μπορεί να ξεχάσει. Γλιστρά στα κρυφά στον κήπο των Καπουλέτων και ακούει κάτω από το μπαλκόνι της την Ιουλιέτα να εξομολογείται πως τον αγαπά παρόλο το μίσος των οικογενειών τους. Τότε της φανερώνεται και αποφασίζουν να παντρευτούν. Την επομένη κιόλας μέρα ο Ρωμαίος συναντά τον φίλο του, ιερέα Λαυρέντιο, ο οποίος συμφωνεί να τους παντρέψει, καθώς πιστεύει ότι αυτός ο γάμος θα έφερνε ένα τέλος στην έχθρα ανάμεσα στις δύο οικογένειες, και τους παντρεύει κρυφά.
Ο Τυβάλτος, ξάδερφος της Ιουλιέτας, ζητά σε μονομαχία τον Ρωμαίο επειδή εμφανίστηκε ακάλεστος στη γιορτή, μα εκείνος την απορρίπτει καθώς τον θεωρεί πλέον συγγενή του. Όμως ο Μερκούτιος, φίλος του Ρωμαίου, αποδέχεται την πρόκληση και σκοτώνεται από τον Τυβάλτο την ώρα που ο Ρωμαίος προσπαθεί να τους χωρίσει. Ο Ρωμαίος στη συνέχεια σκοτώνει τον Τυβάλτο. Ο Εσκάλους μαθαίνοντας το συμβάν εξορίζει τον Ρωμαίο.
Ο Καπουλέτος, χωρίς να γνωρίζει για τον κρυφό γάμο τον δύο νέων, αποφασίζει να παντρέψει την Ιουλιέτα με τον Πάρη. Η Ιουλιέτα αρνείται και ο Καπουλέτος απειλεί να την αποκηρύξει. Η Ιουλιέτα παρακαλεί την μητέρα της να καθυστερήσει τον γάμο, όμως εκείνη την απορρίπτει. Έτσι επισκέπτεται τον ιερέα Λαυρέντιο για βοήθεια κι εκείνος καταστρώνει ένα σχέδιο σύμφωνα με το οποίο συμβουλεύει την Ιουλιέτα να πάρει ένα δηλητήριο που θα την κάνει να φαίνεται νεκρή για 42 ώρες, ενώ ταυτόχρονα θα στείλει ένα γράμμα στον Ρωμαίο να του εξηγεί το σχέδιο ώστε να έρθει να την πάρει όταν αυτή ξυπνήσει και ενώ όλοι θα τη νομίζουν νεκρή. Η Ιουλιέτα παίρνει το δηλητήριο τη νύχτα πριν τον γάμο με τον Πάρη. Νομίζοντάς την νεκρή, οι Καπουλέτοι την μεταφέρουν να κείται στην οικογενειακή κρύπτη.
Όμως ο αγγελιοφόρος δεν φτάνει ποτέ στον Ρωμαίο και ο Ρωμαίος μαθαίνει πως η Ιουλιέτα πέθανε από τον υπηρέτη του, τον Βαλταζάρ. Συντετριμμένος ο Ρωμαίος αγοράζει δηλητήριο από ένα φαρμακείο και πηγαίνει στην κρύπτη των Καπουλέτων, όπου και συναντά τον Πάρη που έχει πάει να θρηνήσει την Ιουλιέτα κατ' ιδίαν. Ο Πάρης πιστεύει πως ο Ρωμαίος πήγε εκεί για να βανδαλίσει και του επιτίθεται - στη μάχη, όμως, σκοτώνεται από τον Ρωμαίο. Ο Ρωμαίος στη συνέχεια πίνει το δηλητήριο, νομίζοντας την Ιουλιέτα νεκρή. Έπειτα η Ιουλιέτα ξυπνά και, βρίσκοντας τον Ρωμαίο νεκρό, αυτοκτονεί με το μαχαίρι του.
Οι αντιμαχόμενες οικογένειες και ο πρίγκιπας φτάνουν στην κρύπτη και βρίσκουν και τους τρεις νεκρούς. Ο ιερέας Λαυρέντιος αφηγείται την ιστορία των δύο ερωτευμένων. Οι οικογένειες συμφιλιώνονται κάτω από τον θάνατο των παιδιών τους και συμφωνούν να δώσουν τέλος στη βίαιη διαμάχη τους. Το έργο τελειώνει με την ελεγεία του πρίγκιπα για τους ερωτευμένους: «Γιατί δεν υπήρξε ποτέ ιστορία πιο θλιβερή από αυτήν της Ιουλιέτας και του Ρωμαίου της».
Πρόσωπα.
Ρωμαίος: Γιος του Μοντέγου, ερωτευμένος στην αρχή της ιστορίας με τη Ροζαλίνα και στη συνέχεια με την Ιουλιέτα
Ιουλιέτα: Κόρη του Καπουλέτου, ερωτευμένη με τον Ρωμαίο
Εσκάλους: Πρίγκιπας της Βερόνα
Ροζαλίνα: Ανιψιά του Καπουλέτου
Καπουλέτος: Γόνος γνωστής οικογένειας της Βερόνα, αντίπαλος του Μοντέγου
Κόμης Πάρης: Ερωτευμένος με την Ιουλιέτα
Μπενβόλιο: Ξάδερφος του Ρωμαίου
Μερκούτιο: Φίλος του Ρωμαίου, σκοτώνεται από τον Τυβάλτο
Τυβάλτο: Ξάδελφος της Ιουλιέτας, σκοτώνει τον Μερκούτιο
Μοντέγος: Γόνος γνωστής οικογένειας της Βερόνα, αντίπαλος του Καπουλέτου
Ιερέας Λαυρέντιος: Φίλος του Ρωμαίου, δίνει στην Ιουλιέτα ένα δηλητήριο που την κάνει να φαίνεται νεκρή για 42 ώρες
Βαλταζάρ: Υπηρέτης του Ρωμαίου

</doc>
<doc id="62257" url="https://el.wikipedia.org/wiki?curid=62257" title="Π.Ο. Ατσαλένιου Ηρακλείου">
Π.Ο. Ατσαλένιου Ηρακλείου

Ο Παναθλητικός Όμιλος Ατσαλένιου είναι Ελληνικός αθλητικός σύλλογος που εδρεύει στο Ατσαλένιο, συνοικία του Ηρακλείου στην Κρήτη. Επίσημο έτος ίδρυσης του συλλόγου είναι το 1951, χρώματά του το πράσινο και το λευκό και έμβλημά του το αμπελόφυλλο. Εκτός του τμήματος ποδοσφαίρου διατηρεί και τμήμα σκάκι. Στο παρελθόν διέθετε και τμήματα επιτραπέζιας αντισφαίρισης, πετοσφαίρισης, άρσης βαρών, και πάλης. Αγωνίζεται στην Γ' Εθνική κατηγορία και έδρα του αποτελεί το ιδιόκτητο γήπεδο του συλλόγου Γήπεδο Π.Ο. Ατσαλένιου.
Ιστορικό.
Ο Παναθλητικός Όμιλος Ατσαλένιου ιδρύθηκε το 1951 από Μικρασιάτες πρόσφυγες καταγόμενοι κυρίως από τα Βουρλά οι οποίοι μετά τη Μικρασιατική Καταστροφή το 1922 εγκαταστάθηκαν και κατοικούσαν στο Ατσαλένιο (Νέες Κλαζομενές) του Ηρακλείου. Με την ίδρυσή του αναγνωρίστηκε και εντάχθηκε στην Ε.Π.Σ. Ηρακλείου. Μεταξύ άλλων, ιδρυτικά στελέχη του συλλόγου αποτέλεσαν οι: Καϊσαρλής Ευάγγελος, Γκογκόσης Νικόλαος, Μασέλης Γεώργιος, Δεμενόπουλος Εμμανουήλ και Σαμψών Βασίλειος. Το 1960 θεμελιώθηκε το ιδιόκτητο γήπεδο του συλλόγου με τον δήμαρχο Κρασαδάκη και τον αείμνηστο παράγοντα (διατέλεσε και πρόεδρος της ΕΠΣΗ) Γεώργιο Μαρσέλο να τοποθετούν τον θεμέλιο λίθο. Το 1989 τοποθετήθηκε φυσικός χλοοτάπητας, αποτελώντας το 3ο γήπεδο του Ηρακλείου στα χρονικά με φυσικό χλοοτάπητα στον αγωνιστικό χώρο. Το Γήπεδο Π.Ο. Ατσαλένιου σήμερα διαθέτει άρτιες και πλήρεις εγκαταστάσεις όπως χλοοτάπητα, σκεπαστή εξέδρα χωρητικότητας 1.500 καθήμενων θεατών, ηλεκτροφωτισμό, γυμναστήριο, αίθουσα συνεδριάσεων κ.λ.π.
Αποτελεί εκ των πιο δυναμικών σωματείων του Ηρακλείου έχοντας κατακτήσει 10 φορές (1963, 1966, 1971, 1974, 1985, 1988, 1995, 1997, 2015, 2016) το πρωτάθλημα Ε.Π.Σ. Ηρακλείου και 11 φορές (1975, 1978, 1984, 1986, 1987, 1991, 1997, 1998, 2001, 2003, 2015) το κύπελλο Ε.Π.Σ. Ηρακλείου, αποτελώντας πολυνίκης της διοργάνωσης. Επίσης, το 1984 ήταν φιναλίστ του Κυπέλλου Ελλάδας ερασιτεχνών, στον τελικό του ΟΑΚΑ με αντίπαλο τη Νίκη Διοικητηρίου Θεσσαλονίκης.
Ο «ΠΟΑ» έκανε σύντομα αισθητή την παρουσία του καθώς την περίοδο 1963-64 αγωνίστηκε για πρώτη και μοναδική φορά στην Β΄ Εθνική κατηγορία. Την περίοδο 1966-67 αγωνίστηκε για πρώτη φορά στο πρωτάθλημα της δόκιμης τότε Γ' Εθνικής κατηγορίας. Ακολούθως, τις χρονιές 1971 και 1974 αγωνίστηκε στο ερασιτεχνικό πρωτάθλημα ανόδου, χάνοντας αμφότερα την άνοδο στην Β' Εθνική κατηγορία. Τις χρονιές 1978-79, 1979-80, 1980-81 και 1981-82 αγωνίστηκε στο πρωτάθλημα της Εθνικής ερασιτεχνικής κατηγορίας, πρόδρομος της Γ' Εθνικής. Τα επόμενα χρόνια κατά τη δεκαετία του '80 μέχρι και αρχές της δεκαετίας του 2000 αγωνίστηκε στα πρωταθλήματα της Δ' Εθνικής και της Ε.Π.Σ. Ηρακλείου. Το 1997 επιστρέφει στην Δ' Εθνική, όπου αγωνίζεται συνεχώς από τη σεζόν 1997-98 μέχρι και την σεζόν 2002-03 όποτε και κατέκτησε το πρωτάθλημα 10ου ομίλου και προβιβάστηκε στην επαγγελματική πλέον Γ' Εθνική κατηγορία.
Ακολούθως, ο «ΠΟΑ» αγωνίστηκε στην Γ' Εθνική για 7 συνεχόμενα χρόνια, από την περίοδο 2003-04 μέχρι και την περίοδο 2009-2010, όποτε και κατέλαβε τη 14η θέση σε σύνολο 17 ομάδων του Νοτίου ομίλου και υποβιβάστηκε. Τη σεζόν 2004-05 αντιμετώπισε τον Παναθηναϊκό στον 1ο γύρο του Κυπέλλου Ελλάδας από τον οποίο ηττήθηκε με δυσκολία με 3-2 στο γήπεδο «Απόστολος Νικολαΐδης» και με 0-4 στο γήπεδο «Θεόδωρος Βαρδινογιάννης» και αποκλείστηκε. Τη σεζόν 2006-07 έφτασε για πρώτη φορά μέχρι τον 3ο γύρο του Κυπέλλου Ελλάδας, όπου απέκλεισε αρχικά την Δόξα Δράμας με 3-0 κατόπιν τον Εθνικό Αστέρα (ομάδα Β' Εθνικής) με 1-0 και τέλος συνάντησε τον Ολυμπιακό Πειραιώς, από τον οποίο ηττήθηκε με 0-2 και αποκλείστηκε. Κατόπιν, αγωνίστηκε για 3 χρονιές στην Δ' Εθνική μέχρι την περίοδο 2012-13, όποτε και αναδείχθηκε πρωταθλητής του 10ου ομίλου και επέστρεψε στη Γ' Εθνική. Στην Γ' Εθνική αγωνίστηκε προσωρινά την περίοδο 2013-14, όποτε και τερμάτισε στην 8η θέση σε σύνολο 15 ομάδων του 5ου ομίλου και υποβιβάστηκε οριακά απευθείας στην Α' Ε.Π.Σ. Ηρακλείου, καθώς η Δ' Εθνική καταργήθηκε την προηγούμενη χρονιά. Αγωνίστηκε προσωρινά στο πρωτάθλημα της Ε.Π.Σ. Ηρακλείου καθώς τη σεζόν 2015-16 αναδείχθηκε πρωταθλητής Ηρακλείου και Κρήτης και επανήλθε στην Γ' Εθνική, όπου αγωνίζεται συνεχώς από την αγωνιστική περίοδο 2016-17 μέχρι και την τρέχουσα 2018-19.
Συμμετοχές στις εθνικές κατηγορίες.
Στην μοναδική του συμμετοχή στην Β' Εθνική την περίοδο 1963-64, ο «ΠΟΑ» τερμάτισε τελευταίος στην 17η θέση του 2ου ομίλου. Είχε αντιπάλους τους Πειραϊκούς συλλόγους Προοδευτική, Βύζαντα Μεγάρων, Πανελευσινιακό, Αργοναύτη Πειραιά, Αίαντα Σαλαμίνας, Α.Ε. Νίκαιας και Άρη Πειραιώς (πρόγονοι του Ιωνικού Νίκαιας) και Ατρόμητο Πειραιώς, τους συντοπίτες ΟΦΗ και Ηρόδοτο και τους Παγχανιακό Χανίων, Πανναυπλιακό, Παγκορινθιακό, Ολυμπιακό Λουτρακίου, Α.Ε. Μυτιλήνης και Παγχιακό Χίου. Μοναδικές νίκες του αποτέλεσαν η νίκη επί του Αίαντα Σαλαμίνας με 1-0 και επί του Ολυμπιακού Λουτρακίου με 3-0.

</doc>
<doc id="62258" url="https://el.wikipedia.org/wiki?curid=62258" title="Μουχάμαντ Α΄ της Κόρδοβας">
Μουχάμαντ Α΄ της Κόρδοβας

Ο Μουχάμαντ Α΄ (αραβικά محمد بن عبد الرحمن الأوسط) (Κόρδοβα, 823 - 886) ήταν εμίρης της Κόρδοβας από το 852 έως το 886, μέλος της δυναστείας των Ομεϋαδών.

</doc>
<doc id="62263" url="https://el.wikipedia.org/wiki?curid=62263" title="Αλκάθαρ του Τολέδου">
Αλκάθαρ του Τολέδου

Το Αλκάθαρ του Τολέδου είναι πέτρινη οχύρωση που βρίσκεται στο υψηλότερο σημείο της πόλης. Το πρωτοκατασκεύασαν οι Ρωμαίοι, οι οποίοι το χρησιμοποιούσαν ως έδρα του κυβερνήτη. Οι Άραβες κατασκεύασαν το οχυρό για να ελέγχουν την πόλη. Μετά την ανάκτηση της πόλεως από τους Χριστιανούς, το 1085, ο βασιλιάς Αλφόνσος ΣΤ' της Καστίλλης το ανοικοδόμησε. Ανακαινίστηκε το 1535 από τον Αλφόνσο Ι΄.
Το Αλκάθαρ του Τολέδου έγινε διάσημο, όταν, κατά τη διάρκεια του Ισπανικού Εμφυλίου πολέμου, πολιορκήθηκε για πάνω από δυο μήνες από τους Δημοκρατικούς, χωρίς επιτυχία (Πολιορκία του Αλκάθαρ (Τολέδου)).

</doc>
<doc id="62265" url="https://el.wikipedia.org/wiki?curid=62265" title="Αθλητική Ένωση Γιάννενα">
Αθλητική Ένωση Γιάννενα

Η Αθλητική Ένωση Γιάννενα είναι αθλητική ποδοσφαιρική ομάδα στα Γιάννενα. Τα χρώματα της είναι το πορτοκαλί και το μπλε.
Ίδρυση.
Ιδρύθηκε το 2004 από τη συγχώνευση του Ολυμπιακού Πανηπειρωτικού Α.Σ. (πρώην Α.Ο. Ολυμπιακός Βοτανικού Ιωαννίνων), που αγωνιζόταν στη Δ΄ Εθνική και του ΑΟ Σταυρακίου (που αγωνιζόταν στην Β΄ Ερασιτεχνική της ΕΠΣ Ηπείρου και με την ονομασία ΑΟΣ-ΠΑΣ 2000). Οι συγχωνευμένοι σύλλογοι "επανιδρύθηκαν" αργότερα,το 2009 είχαμε την εμφάνιση του «Α.Ο. Σταυρακίου 2009» και το 2012 τον «Α.Σ. Ολυμπιακός Βοτανικού».
Εθνικά πρωταθλήματα.
Η Α.Ε. Γιάννενα με την πρώτη παρουσία της στη Δ΄Εθνική 2004-05 κέρδισε την άνοδο για τη Γ' Εθνική της περιόδου 2005-06 στην οποία αγωνίστηκε ως το 2007-08. Το 2008-09 υποβιβάστηκε κι από τη Δ' Εθνική στο πρωτάθλημα της Ε.Π.Σ. Ηπείρου
Έμβλημα.
Το έμβλημα της ΑΕ Γιάννενα είναι το σύμβολο της Δωδώνης και ο αυτοκράτορας Ιουστινιανός.
Εγκαταστάσεις.
Οι εγκαταστάσεις της ΑΕ Γιάννενα βρίσκονταν στο Σταυράκι Ιωαννίνων.
Κύπελλο Ελλάδος.
Η ΑΕ Γιάννενα έχει 3 παρουσίες στο κύπελλο Ελλάδος.
Το 2005-06 αποκλείστηκε στον πρώτο γύρο εντός έδρας από την Ένωση Θράκης με 1-4.
Το 2006-07 πέρασε στην πρώτη φάση την Παναχαική με νίκη εντός έδρας με 1-0.Στον Β γύρο αποκλείστηκε εντός έδρας από τον Θρασύβουλο με 0-2.
Το 2007-08 αποκλείστηκε στον πρώτο γύρο από την Ένωση Θράκης εκτός έδρας με ήττα 1-0.
Διακρίσεις.
Πρωτάθλημα Δ εθνικής:1 (2004-05)
Κύπελλο ΕΠΣΗΠ:1 (2004-05)
Πρωτάθλημα Γ κατηγορία ΕΠΣΗΠ:1 (2015-16)
Σούπερ καπ Γ κατηγορίας ΕΠΣΗΠ (άτυπα):1 (2015-16)

</doc>
<doc id="62267" url="https://el.wikipedia.org/wiki?curid=62267" title="Κωνσταντίνος Σχινάς">
Κωνσταντίνος Σχινάς

Ο Κωνσταντίνος Σχινάς (1801-1870) ήταν Έλληνας νομομαθής, πολιτικός και ο πρώτος πρύτανης του Πανεπιστημίου Αθηνών.
Βιογραφικά στοιχεία.
Γεννήθηκε στην Κωνσταντινούπολη και καταγόταν από την αρχοντική οικογένεια των Σχινάδων. Με την έκρηξη της επανάστασης ο Σχινάς πήγε στο Βερολίνο και το Παρίσι για να σπουδάσει νομικά. Επί Καποδίστρια διορίστηκε πάρεδρος στη Γραμματεία Εσωτερικών. Το 1833 διορίστηκε μέλος στην επιτροπή εξακρίβωσης της οικονομικής κατάστασης της Εκκλησίας και των μοναστηριών καθώς και πρόεδρος της επιτροπής για την οργάνωση των σχολείων. Τον Οκτώβριο του ίδιου χρόνου διετέλεσε υπουργός Δικαιοσύνης στην Κυβέρνηση του Αλέξανδρου Μαυροκορδάτου που διόρισε η Αντιβασιλεία και επίτροπος επικρατείας στην Ιερά Σύνοδο. 
Από τη θέση του υπουργού διαδραμάτισε καθοριστικό ρόλο στη δίκη των Πλαπούτα, Κολοκοτρώνη κ.ά. Αν και απείλησε τους δικαστές Πολυζωίδη και Τερτσέτη να υπογράψουν την καταδίκη των κατηγορουμένων, δεν κατάφερε να τους πείσει. Μετά τη δίκη του Κολοκοτρώνη παρέπεμψε σε δίκη τον Πολυζωίδη και τον Τσερτσέτη, χωρίς να μπορέσει να επιτύχει την καταδίκη τους.
Στις αρχές Οκτωβρίου του 1834 στην Ανκόνα παντρεύτηκε την Μπετίνα, κόρη του διάσημου Γερμανού καθηγητή Φρίντριχ Καρλ φον Σαβινί, η οποία απεβίωσε στις 24 Αυγούστου του 1835 στην Αθήνα. Ο Σχινάς γράφει χαρακτηριστικά στους γονείς της στο Βερολίνο: "«Στις 24 Αυγούστου τα χαράματα μέλλονταν στον άγγελό μου, στη μοναχοκόρη σας, να κλείσει τα μάτια της. Η ωραία γυναίκα μου έγινε νύφη του Κυρίου»". 
Το 1837 διορίστηκε πρώτος πρύτανης του Πανεπιστημίου Αθηνών. Διετέλεσε και καθηγητής Ιστορίας από το 1837 ως το 1851. Χρημάτισε επίσης βουλευτής του πανεπιστημίου τη βουλευτική περίοδο του 1846. Αργότερα στάλθηκε ως πρέσβης της Ελλάδας στο Μόναχο και τη Βιέννη. Έγραψε διάφορα έργα μεταξύ των οποίων την "«'Ιστορία του Βασιλείου της Βαυαρίας και του εν αύτη άρχοντος οίκου έρανισθεΐσα κατ' έπιτομήν εκ της του Μιλβιλέρου 'Ιστορίας ή έπιτέτακται έν παραρτήματι καί περιληπτικωτάτη γενεαλογική πραγματεία περί του Όλδεμβουργικοΰ οίκου»" (1841) και την "«Ιστορία των αρχαίων εθνών»" (1845).
Απεβίωσε στη Βιέννη το 1870.

</doc>
<doc id="62270" url="https://el.wikipedia.org/wiki?curid=62270" title="Σαλαμάνδρες">
Σαλαμάνδρες



</doc>
<doc id="62273" url="https://el.wikipedia.org/wiki?curid=62273" title="Καταγραφέας δεδομένων ταξιδίου">
Καταγραφέας δεδομένων ταξιδίου

Εισαγωγή.
Κάθε χρόνο σε όλον τον κόσμο γίνονται πολλά ατυχήματα σε πλοία, και τις πιο πολλές φορές δεν μπορούμε να μάθουμε τα αίτια που το προκάλεσαν, γεγονός το οποίο δυσκολεύει, και πολλές φορές κάνει αδύνατη, τη διαδικασία της εύρεσης του ενόχου για το ατύχημα .
Οι λόγοι που προκαλείται ένα ναυτικό ατύχημα είναι πολλοί. Όπως μηχανικέ βλάβες, οι οποίες μπορούν να αφορούν βλάβη στις κύριες μηχανές προώθησης του πλοίου, βλάβη στις ηλεκτρογεννήτριες του πλοίου, ή ακόμα και βλάβη στο πηδάλιο, βλάβες οι οποίες εάν προκληθούν καθιστούν το πλοίο ακυβέρνητο. Ατυχήματα μπορούν να προκληθούν επίσης από δυσμενείς καιρικές συνθήκες, οι οποίες αφορούν τις περιοχές στις οποίες κινείται το πλοίο, όπως για παράδειγμα ισχυροί άνεμοι, τυφώνες, κυκλώνες και ομίχλη. Ατύχημα μπορεί να προκληθεί επίσης και από τη σύγκρουση του πλοίου με άλλο πλοίο, είτε με σταθερό σημείο, όπως ύφαλοι, σκόπελοι και άλλα, με αποτέλεσμα να έχουμε εισροή υδάτων στο πλοίο ή ακόμα και σε λάθη ή αμέλεια του πληρώματος που είναι επιφορτισμένο με την πλοήγηση του πλοίου. Γι’ αυτό το λόγο η Ευρωπαϊκή Ένωση και ο Διεθνής Οργανισμός Ναυτιλίας (International Maritime Organization – IMO) αποφάσισαν ότι, πρέπει κάθε επιβατηγό πλοίο, το οποίο κατασκευάστηκε από την 1η Ιουλίου 2002 και μετά να φέρει εγκατεστημένο επάνω του ένα Voyage Data Recorder (VDR), δηλαδή έναν Καταγραφέα Δεδομένων Ταξιδίου. Ενώ τα δεξαμενόπλοια (Tankers) και τα φορτηγό πλοίο φορτηγά πλοία (Bulk Carriers) μπορούν να φέρουν είτε ένα Voyage Data Recorder είτε ένα Simplified Voyage Data Recorder (Απλοποιημένος Καταγραφές Δεδομένων Ταξιδίου), το οποίο έχει μόνο τις απαραίτητες λειτουργίες για ένα εμπορικό πλοίο και συνεπώς είναι πιο οικονομικό τόσο στην εγκατάσταση όσο και στην προμήθευση σε σύγκριση με το τυπικό μοντέλο VDR. Τα Voyage Data Recorders. Στα επιβατηγά πλοία τα VDR πρέπει να εγκατασταθούν στην πρώτη επισκευή του πλοίου από την 1η Ιουλίου 2006, ενώ στα δεξαμενόπλοια τα VDR(ή S-VDR) θα εγκατασταθούν ανάλογα με το μέγεθος των πλοίων, δηλαδή αρχικά θα εγκατασταθούν VDR στα δεξαμενόπλοια που ανήκουν στην πιο ογκώδη κατηγορία(από 30.000 τόνους και άνω) ύστερα στα πιο «ελαφριά» πλοία και ούτω καθ εξής. 
Το Voyage Data Recorder μπορεί εύκολα να παρομοιαστεί με το «Μαύρο Κουτί» που φέρουν τα αεροσκάφη, εφ’όσον ο σκοπός τους είναι ο ίδιος, δηλαδή η διευκόλυνση των ανακριτών ατυχημάτων να βρουν ποιο ήταν το αίτιο ή τα αίτιά του ατυχήματος, γεγονός το οποίο θα συμβάλει αρκετά στην βελτίωση των μέτρων ασφαλείας στη θάλασσα. Το VDR δεν παράγει απόβλητα και είναι πάντα συνοδευόμενο από πιστοποιητικό που το παρέχουν οι επίσημες εταιρίες παροχής ναυτιλιακού εξοπλισμού.
Τι είναι ο καταγραφέας δεδομένων ταξιδίου.
Ο Καταγραφέας δεδομένων ταξιδίου ή κατά το διεθνή όρο Voyage Data Recorder είναι ένα σύστημα, το οποίο εγκαθίσταται στη γέφυρα του πλοίου, και μπορεί και αναγιγνώσκει και να καταγράψει όλες τις πληροφορίες οι οποίες αφορούν το ταξίδι του πλοίου, έτσι ώστε να διευκολύνονται οι ερευνητές του ατυχήματος να βρουν τα αίτια του γεγονότος. Δηλαδή μπορεί και καταγράφει συνομιλίες της γέφυρας, τις επικοινωνίες της γέφυρας μέσω της συχνότητας VHF, την ημερομηνία, την ώρα και τη θέση του πλοίου, την κατεύθυνση του πλοίου, την ταχύτητα που έχει αναπτύξει, την εικόνα του Radar, το βύθισμα του πλοίου(δηλαδή πόσο τμήμα το πλοίου βρισκόταν κάτω από την επιφάνεια της θάλασσας κατά τη διάρκεια του ταξιδιού), την κατάσταση των μηχανών του πλοίου και την ανταπόκρισή τους στις εντολές του πλοιάρχου τους, συναγερμούς οι οποίοι τέθηκαν σε λειτουργία, την ανταπόκριση του πηδαλίου στις εντολές που δέχεται από το χειριστή και την ταχύτητα του πλοίου. Εκτός από τα δεδομένα του πλοίου το VDR έχει τη δυνατότητα και αναγιγνώσκει και δεδομένα εξωτερικά του πλοίου, όπως η κατεύθυνση και η δύναμη του ανέμου και η κατάσταση της θάλασσας.
Όλες αυτές οι πληροφορίες μπορούν να βελτιώσουν τα μέτρα προστασίας στη θάλασσα, και να ενισχύσουν τον οργανισμό Ασφάλεια της Ζωής στη Θάλασσα (Safety of Life at Sea – SOLAS).
To Voyage Data Recorder αποτελείται από την Κύρια Ηλεκτρονική Μονάδα, από την Κάψουλα Προστασίας Δεδομένων, από τη Μονάδα Παροχής Ενέργειας, από τη μονάδα Απόκτησης Δεδομένων, από ένα έως εννέα μικρόφωνα και από μία Μονάδα Ειδοποίησης (δηλαδή από έναν συναγερμό).
Η Νομοθεσία.
Το 2000 η Ευρωπαϊκή Ένωση και ο Διεθνής Οργανισμός Ναυτιλίας, ψήφισαν τη νομοθεσία, σύμφωνα με την οποία κάθε πλοίο οφείλει να φέρει εγκατεστημένο επάνω του ένα Voyage Data Recorder ή ένα Simplified Voyage Data Recorder, ανάλογα με τον τύπο του. Η νομοθεσία έχει ως εξής:
Όσο αναφορά τα Voyage Data Recorders 
«Τα επιβατηγά πλοία και τα δεξαμενόπλοια μικτής χωρητικότητας 3000 τόνων και άνω κατασκευασμένα από την 1η Ιουλίου 2002 πρέπει να φέρουν εγκατεστημένο ένα Voyage Data Recorder για να βοηθήσουν στις έρευνες ατυχήματος, στο πλαίσιο των κανονισμών που εξεδόθησαν το 2000, οι οποίοι τέθηκαν σε ισχύ την 1η Ιουλίου 2002. 
Οι υποχρεωτικοί κανονισμοί περιλαμβάνονται στο κεφάλαιο Β σχετικά με την ασφάλεια της ναυσιπλοΐας της διεθνούς Συνθήκης για την Ασφάλεια της Ζωής στη Θάλασσα, το 1974 (SOLAS). 
Όπως τα μαύρα κουτιά που φέρουν τα αεροσκάφη, τα VDR επιτρέπουν στους ανακριτές ατυχήματος κατά τις διαδικασίες επανεξέτασης να ανακτούν πληροφορίες για τις χρονικές στιγμές πριν από ένα γεγονός και βοηθούν να προσδιορίσουν την αιτία οποιουδήποτε ατυχήματος.»*
Απαιτήσεις VDR.
«Στο πλαίσιο του κανονισμού 20 του SOLAS του κεφαλαίου Β σχετικά με τα όργανα καταγραφής στοιχείων ταξιδιών (VDR), τα ακόλουθα σκάφη απαιτούνται για να φέρουν VDR: 
• επιβατηγά πλοία που κατασκευάζονται από την 1ης Ιουλίου 2002 
• οχηματαγωγά επιβατηγά πλοία που κατασκευάζονται πριν από την 1η Ιουλίου 2002 το αργότερο έως την πρώτη επιθεώρησή τους από την 1ης Ιουλίου 2002 
• επιβατηγά πλοία εκτός από τα οχηματαγωγά επιβατηγά πλοία που κατασκευάζονται πριν από την 1η Ιουλίου 2002 το αργότερο έως την 1η Ιανουαρίου 2004 και 
• σκάφη, εκτός από τα επιβατηγά πλοία, δηλαδή φορτηγά, μικτής χωρητικότητας 3.000 τόνων και προς τα πάνω κατασκευασμένα από την 1η Ιουλίου 2002. 
Τα VDRs πρέπει για να ανταποκρίνονται στα πρότυπα απόδοσης "μη κατώτερα των κανονισμών που υιοθετούνται από τον Διεθνή Οργανισμό Ναυτιλίας". 
Τα πρότυπα απόδοσης για VDR υιοθετήθηκαν το 1997 και δίνουν τις λεπτομέρειες στα στοιχεία που καταγράφονται και τις προδιαγραφές VDR. Δηλώνουν ότι το VDR πρέπει συνεχώς να διατηρήσει τα διαδοχικά αρχεία των επιλεγμένων εκ των προτέρων στοιχείων σχετικά με τη θέση και την κατασκευή του εξοπλισμού, των εντολών και τον έλεγχο του σκάφους. Το VDR πρέπει να εγκατασταθεί σε μια προστατευτική κάψα που είναι λαμπρά χρωματισμένη και εγκατεστημένη με μια κατάλληλη συσκευή για να βοηθήσει την ασφαλή απόσπασή του από το πλοίο. Πρέπει να είναι εξ ολοκλήρου αυτόματο σε κανονική λειτουργία. 
Οι εξουσιοδοτημένες αρχές μπορούν να απαλλάξουν τα σκάφη, εκτός από τα οχηματαγωγά επιβατηγά πλοία, που κατασκευάζονται πριν από την 1η Ιουλίου 2002, από την εγκατάσταση με ένα VDR όταν μπορεί να καταδειχθεί ότι η διασύνδεση ενός VDR με τον υπάρχοντα εξοπλισμό στο σκάφος είναι αδικαιολόγητη και ανέφικτη. 
Σύμφωνα με τον 18ο κανονισμό του SOLAS του κεφαλαίου Β σχετικά με την έγκριση, οι έρευνες και τα πρότυπα απόδοσης του οργάνου καταγραφής πλοήγησης συστημάτων και στοιχείων εξοπλισμού και ταξιδιών δηλώνουν ότι: 
Το σύστημα οργάνων Voyage Data Recorder (VDR), συμπεριλαμβανομένων όλων των αισθητήρων, υποβάλλεται σε ετήσια δοκιμή απόδοσης. Η δοκιμή θα γίνεται από εγκεκριμένες εταιρίες με δυνατότητα δοκιμών ή συντηρήσεων και θα ελέγχει την ακρίβεια, τη διάρκεια και την ικανότητα ανάκτησης των καταγραμμένων στοιχείων. Επιπλέον, οι δοκιμές και οι επιθεωρήσεις θα διευθυνθούν για να καθορίσουν τη χρησιμότητα όλων των προστατευτικών συνημμένων και των συσκευών που εγκαθίστανται στη θέση λειτουργίας. Ένα αντίγραφο το πιστοποιητικό της συμμόρφωσης που εκδίδεται από την εταιρία, η οποία επιθεωρεί το σύστημα και δηλώνει την ημερομηνία της συμμόρφωσης και των εφαρμόσιμων προτύπων απόδοσης, θα διατηρείται στο σκάφος.
Όσο αναφορά τα S-VDR.
Το MSC στην 79η σύνοδό του τον Δεκέμβριο του 2004 υιοθέτησε τις τροποποιήσεις στον κανονισμό 20 SOLAS του κεφαλαίου Β (ασφάλεια της ναυσιπλοΐας) σχετικά με μια εναλλακτική απαίτηση εγκατάστασης για ένα Simplified – Voyage Data Recorder (S-VDR). Η τροποποίηση τέθηκε σε ισχύ την 1η Ιουλίου 2006. 
Ο κανονισμός απαιτεί ένα VDR, για τα επιβατηγά πλοία, ενώ για τα εμπορικά πλοία ένα S-VDR, το οποίο θα εγκατασταθεί στα υπάρχοντα φορτηγά πλοία μικτής χωρητικότητας 3.000 τόνων και άνω, εντάσσοντας μέσα την απαίτηση πρώτα για τα σκάφη φορτίου μικτής χωρητικότητας 20.000 τόνων και προς τα πάνω πρώτα, για να ακολουθηθεί με τα σκάφη φορτίου της μικτής χωρητικότητας 3.000 τόνων και άνω. 
Το S-VDR δεν χρειάζεται για να αποθηκεύσει το ίδιο επίπεδο λεπτομερών στοιχείων με ένα τυποποιημένο VDR, το οποίο μπορεί και αποθηκεύει έως 13 είδη πληροφοριών, ενώ το S-VDR έως 5, αλλά εν τούτοις πρέπει να διατηρήσει ένα πεδίο, σε μια ασφαλή και ανακτήσιμη μορφή, πληροφοριών σχετικά με τη θέση, τη μετακίνηση, τη φυσική θέση, την εντολή και τον έλεγχο ενός σκάφους κατά τη διάρκεια της περιόδου πριν και μετά από ένα γεγονός. 
Η εσωτερική φάση είναι ως εξής: 
• στην περίπτωση των σκαφών φορτίου της μικτής χωρητικότητας 20.000 τόνων και προς τα πάνω κατασκευασμένος πριν από την 1η Ιουλίου 2002, θα εγκατασταθεί στον πρώτο δεξαμενισμό μετά από την 1η Ιουλίου 2006 αλλά όχι αργότερα από την 1η Ιουλίου 2009 
• στην περίπτωση των πλοίων μικτής χωρητικότητας 3.000 τόνων και άνω και λιγότερα από 20.000 τόνων που κατασκευάστηκε πριν από την 1η Ιουλίου 2002, στον πρώτο δεξαμενισμό μετά από την 1η Ιουλίου 2007 αλλά όχι αργότερα από την 1η Ιουλίου 2010 και 
• τέλος ο κανονισμός αναφέρει, ότι οι εξουσιοδοτημένες αρχές μπορούν να απαλλάξουν τα φορτηγά πλοία από την εφαρμογή των απαιτήσεων, εάν πρόκειται να παροπλιστούν μόνιμα, μέσα σε δύο έτη μετά από την καθορισμένη ημερομηνία εφαρμογής των ανωτέρω .
Τα τμήματα του VDR.
Αρχικά να αναφέρουμε ότι το VDR αποτελείται από 7 τμήματα. Από την Κάψουλα Προστασίας Δεδομένων, από την Κύρια Ηλεκτρονική Μονάδα, από τη Μονάδα Ειδοποίησης, από την υποδοχή μικροφώνων, από την Μονάδα Απόκτησης Δεδομένων και από τη Μονάδα Παροχής Ενέργειας.
Η Κάψουλα Προστασίας Δεδομένων.
Η Κάψουλα Προστασίας Δεδομένων είναι το τμήμα του Voyage Data Recorder, στο οποίο καταγράφονται και αποθηκεύονται, όλες οι πληροφορίες οι οποίες σχετίζονται με το ατύχημα. Είναι κατασκευασμένο από ανθεκτικά μέταλλα, έτσι ώστε να είναι ανθεκτικό στις κακουχίες. Ζυγίζει από 36,8 κιλά έως 37,2 κιλά. Η διάμετρος της κάψουλας(η κάψουλα έχει κυλινδρικό σχήμα) είναι 220mm, ενώ το ύψος της είναι 400mm. Η κάψουλα στηρίζεται πάνω σε μία βάση, η οποία έχει τετράγωνο σχήμα και η κάθε πλευρά της είναι 340mm.
Η κάψουλα μπορεί να αντέξει συνεχή πρόσκρουση 11ms με επιτάχυνση 50 φορές μεγαλύτερη από εκείνη της βαρύτητας. Μπορεί επίσης να αντέξει απόπειρα διάτρησης από αιχμηρό αντικείμενο βάρους 250kg με διάμετρο αιχμής 100mm, ρίψη από ύψος 3 μέτρων. Η κάψουλα είναι επίσης πυρίμαχη, εφ’ όσον μπορεί να παραμείνει ανέπαφη για δέκα ώρες, κάτω από θερμοκρασία 260ο C και για μία ώρα κάτω από θερμοκρασία 1100ο C και τέλος μπορεί να αντέξει πιέσεις στο βυθό της θάλασσας ίσες με 60MPa, δηλαδή πιέσεις ίσες με αυτές που παρατηρούνται σε βάθος 6000 μέτρων, για 1 συνεχόμενη ώρα, και πιέσεις ίσες με αυτές που παρατηρούνται σε βάθος 3 μέτρων για 30 συνεχόμενες ημέρες.
Η Κάψουλα προστασίας Δεδομένων πρέπει να έχει χωρητικότητα σκληρού δίσκου από 1.5GB έως και 3GB, και μπορεί να αποθηκεύσει σε 1.5GB δεδομένα, ήχο και εικόνα για 12 συνεχόμενες ώρες(συνεπώς μπορεί να αποθηκεύσει δεδομένα, εικόνα, και ήχο σε 3GB για 24 συνεχόμενες ώρες). Η συχνότητα μετάδοσης των δεδομένων όταν η κάψουλα βρίσκεται κάτω από την επιφάνεια της θάλασσας είναι από 36.5kHz έως 38.5kHz, με ελάχιστο όριο συνεχόμενης εργασίας 30 ημέρες. Όταν ο σκληρός δίσκος γεμίσει με δεδομένα, αυτόματα διαγράφει εκείνα με την παλαιότερη ημερομηνία και ώρα εγγραφής και στη θέση τους εγγράφει τα νέα δεδομένα(αυτή η διαδικασία γίνεται επί απεριορίστου).
Τα στοιχεία εγγραφής της Κάψουλας Προστασίας Δεδομένων.
Ημερομηνία και Ώρα.
Το στοιχείο αυτό βοηθάει κυρίως τους επιθεωρητές ατυχημάτων να διαπιστώσουν την ακριβή ώρα και ημερομηνία που συνέβη το ατύχημα. Η ώρα και η ημερομηνία εγγράφονται στην Κάψουλα Προστασίας Δεδομένων σύμφωνα με το διεθνές σύστημα GMT (UTC), δηλαδή την ώρα Γρίνουιτς. Τα στοιχεία αποκτώνται είτε από μία πηγή εξωτερική του πλοίου (π.χ. δορυφόρος) είτε από ένα εσωτερικό ρολόι. Η εγγραφή εκτός από την ώρα και την ημερομηνία εγγράφει και την πηγή των δεδομένων (π.χ. δορυφόρος). Η μέθοδος εγγραφής είναι τέτοια έτσι ώστε κατά τη διάρκεια της αναπαραγωγής των δεδομένων να μπορεί να φανεί ο συγχρονισμός και όλων των άλλων στοιχείων εγγραφής της Κάψουλας Προστασίας Δεδομένων. Μέσα από αυτά τα δεδομένα (ημερομηνία και ώρα) μπορεί ο αναγνώστης των δεδομένων να δει και το ιστορικό της καταγραφής με ακρίβεια ενός δευτερολέπτου.
Θέση του πλοίου.
Αυτό το στοιχεί καταγραφής δίνει στον επιθεωρητή του ατυχήματος, ακριβείς πληροφορίες για τον τόπο που έγινε το ατύχημα. Τα δεδομένα αυτά καταγράφονται από ένα Ηλεκτρονικό Σύστημα Εντοπισμού Θέσης (EPFS – Electronic Position-Fixing System) ή από ένα Σύστημα Παγκόσμιας Εύρεσης Θέσης (GPS – Global Positioning System). Η εγγραφή αυτών των στοιχείων, εγγυάται πάντα ότι η πηγή καταγραφής μπορεί να βρεθεί κατά την αναπαραγωγή των σχετικών καταγεγραμμένων στοιχείων. Η θέση του πλοίου καταγράφεται σύμφωνα με τις συντεταγμένες του στην υδρόγειο με ακρίβεια 0.0001 λεπτού της μοίρας.
Κατεύθυνση.
Η κατεύθυνση του πλοίου είναι και αυτή ένα πολύ χρήσιμο στοιχείο. Καταγράφεται μέσω ενός γυροσκοπικού συστήματος του πλοίου (δηλαδή της πυξίδας). Η κατεύθυνση του πλοίου καταγράφεται με ακρίβεια 0.1 μοιρών σύμφωνα με το αντίστοιχο σύστημα του πλοίου.
Ταχύτητα.
Η ταχύτητα του πλοίου μπορεί μέσα από συναρτήσεις και να μας υποδείξει και την αντοχή του πλοίου, γι’ αυτό είναι ένα απ’ τα πιο χρήσιμα στοιχεί καταγραφής του Voyage Data Recorder. Η ταχύτητα του πλοίου μετριέται από κάποιο συγκεκριμένο όργανο μέτρησης ταχύτητας (δρομόμετρο), μέσω μίας σύγκρισης με την αντίσταση και την επιβράδυνση που φέρει στο πλοίο το νερό (εάν είναι υποστηρίξιμο τόσο από το πλοίο όσο και απ’ το χρησιμοποιούμενο Voyage Data Recorder, μπορεί να καταγραφεί τόσο η οριζόντια όσο και η κάθετη κατεύθυνση της ταχύτητας). Η ταχύτητα καταγράφεται με ακρίβεια που αγγίζει τα 0.1 knots (Ναυτικά Μίλια).
Δεδομένα ήχου της Γέφυρας.
Η γέφυρα είναι ο χώρος απ’ όπου κυβερνάται το πλοίο. Έτσι τα δεδομένα ήχου της γέφυρας είναι ίσως στα πιο σημαντικά στοιχεία καταγραφής του Voyage Data Recorder, εφ’ όσον από τις συνομιλίες που καταγράφονται, μπορούν να δείξουν εάν υπήρχε κάποιο πρόβλημα τεχνικό ή ανθρωπίνου δυναμικού στη γέφυρα ή ακόμα και αν το ατύχημα ήταν αποτέλεσμα οργανωμένης τρομοκρατικής επιχείρησης. Τα στοιχεία αυτά καταγράφονται από τις εισόδους μικροφώνων που τοποθετούνται στη γέφυρα και τους γύρω χώρους και γενικώς από συστήματα που λαμβάνουν δεδομένα ήχου. Η συχνότητα απόκρισης που υποστηρίζει το Voyage Data recorder κυμαίνεται από τα 150Hz έως τα 6KHz.
Συνομιλίες και ήχος ασυρμάτου επικοινωνίας.
Οι ήχοι επικοινωνίας καταγράφουν κάθε είδους συνομιλία που προέρχεται από εξωτερικές πηγές που έχουν έρθει σε επικοινωνία με το πλοίο μέσω της συχνότητας VHF (Very High Frequency). Το VHF είναι μία συσκευή ασύρματης επικοινωνίας του πλοίου με άλλους χειριστές VHF (λιμενικές αρχές ή πλοία). Το Voyage Data Recorder υποστηρίζει την καταγραφή ήχων μέσω της συχνότητας VHF με απόκρισή από 150Ηz έως τα 3.5KHz.
Τα δεδομένα του Radar.
Το Radar αποτελεί βασικό εξοπλισμό στη γέφυρα του πλοίου και ανιχνεύει διαρκώς, μέσω μίας περιστρεφόμενης κεραίας, εμπόδια που βρίσκονται στην περιοχή που ταξιδεύει το πλοίο, δηλαδή την πλησιέστερη στεριά, ή το πλησιέστερο παραπλέον πλοίο. Οι πληροφορίες αυτές αντλούνται από τα Radar της γέφυρας του πλοίου και καταγράφουν τους ηλεκτρονικούς χάρτες ή τα ηλεκτρονικά αποτυπώματα, στο «πλάνο» του ταξιδιού, ακόμη δεδομένα πλοήγησης, συναγερμούς πλοήγησης, ακόμα και τη φυσική κατάσταση του radar κατά τη διάρκεια του ταξιδιού. Όλα αυτά τα στοιχεία μπορούν να φανούν πολύ χρήσιμα εφ’ όσον βοηθούν τον επιθεωρητή του ατυχήματος να διαπιστώσει, εάν το γεγονός είναι αποτέλεσμα απροσεξίας του καπετάνιού, ή οποιουδήποτε άλλου παράγοντα.
Δεδομένα Βυθόμετρου (Sonar).
Το βυθόμετρο είναι εγκατεστημένο στη γέφυρα του πλοίου, όπου μέσω μιας κεραίας εκπομπής σημάτων που είναι εγκατεστημένη στα ύφαλα του πλοίου, ανιχνεύει την απόσταση του βυθού από την καρίνα του πλοίου. Τα δεδομένα αυτά, που παρέχει το βυθόμετρο, παρ’ όλο που δεν χρησιμεύουν πολύ μπορούν πολλές φορές να διευκολύνουν τους ερευνητές του ατυχήματος να βγάλουν συμπεράσματα για το γεγονός. Αυτά τα δεδομένα απαρτίζονται από πληροφορίες σχετικά με αντικείμενα τα οποία βρίσκονται κάτω από το πλοίο, τα οποία ανιχνεύονται από το βυθόμετρο που έχει εγκατεστημένο το πλοίο, που μπορεί να οδήγησαν σε πιθανή πρόσκρουση του πλοίου. Τα αντικείμενα αυτά μπορούν και ανιχνεύονται με ακρίβεια 0.1m.
Κύριος Συναγερμός (Main Alarm).
Αυτά τα στοιχεία είναι πολύ σημαντικά, εφ’ όσον μπορούν να μας δώσουν πληροφορίες για τη φυσική κατάσταση του πλοίου και γενικώς για ζημιές, οι οποίες μπορεί πολύ πιθανόν να ενεργοποίησαν οποιοδήποτε από τους όλους συναγερμούς του πλοίου. Οι πληροφορίες οι οποίες αντλούνται από τον κύριο συναγερμό, μπορούν να αφορούν, μηχανική βλάβη, εντόπιση πυρκαγιάς, υψηλή στάθμη νερού εντός του πλοίου, βλάβη στα πρωτεύοντα ή τα δευτερεύοντα συστήματα πηδαλιούχησης, απώλεια ενέργειας από τις ηλεκτρογεννήτριες, ανίχνευση καπνού και ανίχνευση έκλυσης διοξειδίου του άνθρακα.
Θέση και ανταπόκριση πηδαλίου.
Το πηδάλιο είναι ο κύριος μηχανισμός φροντίδας της κατεύθυνσης του πλοίου και συνήθως είναι τοποθετημένο στην πρύμνη και κάτω από την ισαλογραμμή. Ο χειρισμός του πηδαλίου γίνεται είτε από άτομο του πληρώματος (τον καπετάνιο συνήθως) είτε μέσω αυτόματου πιλότου. Τα δεδομένα αυτά είναι πολύ χρήσιμα, διότι μας υποδεικνύουν εάν υπάρχει όντως κάποια βλάβη στο πηδάλιο του πλοίου, ή εάν οι χειρισμοί δεν είναι κατάλληλοι για την πλοήγηση του συγκεκριμένου πλοίου. Τα δεδομένα αυτά περιέχουν πληροφορίες σε σχέση με την θέση και την ανταπόκριση του πηδαλίου στις εντολές που δέχεται, με ακρίβεια μίας μοίρας. Επίσης μέσα σε αυτές της καταγεγραμμένες πληροφορίες συμπεριλαμβάνεται και το αν υπήρχε χρήση αυτόματου πιλότου, οι ρυθμίσεις που είχαν καταχωρηθεί στον αυτόματο πιλότο και η φυσική κατάστασή του. 
Πληροφορίες του Μηχανοστασίου.
Οι πληροφορίες αυτές περιέχουν στοιχεία τα οποία μπορούν να βοηθήσουν τον επιθεωρητή του ατυχήματος να διαπιστώσει εάν για το ατύχημα ευθύνεται η πλημμελής συντήρηση του πλοίου, ή εάν το συμβάν οφείλεται σε ένα αναπάντεχο γεγονός, το οποίο οδήγησε σε γενική δυσλειτουργία της μηχανής του πλοίου. Το Voyage Data Recorder καταγράφει τη φυσική κατάσταση των μηχανών πρόωσης και τα στοιχεία λειτουργίας.. Η ταχύτητα περιστροφής της προπέλας καταγράφεται σε ανάλυση n r/min, ενώ η καταγραφή της ώθησης που δίδεται στο πλοίο, σε σχέση με τη θέση και τη ροπή της προπέλας, γίνεται με ακρίβεια 1ας μοίρας. 
Πληροφορίες Τηλεγράφου.
Ο τηλέγραφος αποτελείται από ένα ζεύγος συσκευών, τον εντολέα, που είναι στη γέφυρα, και τον λήπτη που είναι στη μηχανή. Ο πλοίαρχος μέσω του τηλέγραφου δίνει εντολές στο μηχανοστάσιο σχετικά με την ταχύτητα της μηχανής, καθώς και τη φορά περιστροφής – δεξιόστροφα ή αριστερόστροφα Οι εντολές αυτές καταγράφονται καθώς επίσης καταγράφεται και η ανταπόκριση των εντολών από τη μηχανή (feedback)
Άλλα στοιχεία καταγραφής.
Εκτός από αυτά τα στοιχεία, το Voyage Data Recorder μπορεί και καταγράφει την κατάσταση και την ανταπόκριση των μπουκαπορτών του πλοίου, την στεγανότητα του πλοίου και την κατάσταση των θυρών πυρκαγιάς, τις διάφορες επιταχύνσεις που αναπτύσσει πλοίου το πλοίο, την ισχύ της γάστρας του πλοίου και τέλος την ταχύτητα και την κατεύθυνση του ανέμου. Τα δεδομένα αυτά δεν είναι πολύ σημαντικά, αλλά σε ορισμένες περιπτώσεις μπορούν να φανούν χρήσιμα.
Το σύστημα αναπαραγωγής των δεδομένων της κάψουλας
Για να μπορέσουν να αναπαραχθούν τα στοιχεία τα οποία αποθηκεύονται 
στην Κάψουλα Προστασίας Δεδομένων, απαιτείται ένα υπολογιστικό σύστημα, παρόμοιο σε επιδόσεις με έναν μέσο Ηλεκτρονικό Υπολογιστή της εποχής μας.
Συγκεκριμένα, από πλευρά υλικού, το υπολογιστικό σύστημα θα πρέπει να έχει έναν επεξεργαστή αντάξιο ή ανώτερο ενός Intel Pentium 4, μία Μνήμη Τυχαίας προσπέλασης(RAM – Random Access Memory) χωρητικότητας 250MB ή περισσότερο, έναν σκληρό δίσκο με ελεύθερο χώρο 40GB ή και περισσότερο. Το σύστημα αυτό θα χρειάζεται επίσης να έχει μία οθόνη η οποία να υποστηρίζει ανάλυση ανώτερη αυτής των 1280×1024 και ανανέωση εικόνας ανώτερης αυτής των 85Hz. Η κάρτα γραφικών του συστήματος θα πρέπει να υποστηρίζει την ανάλυση των 1280×1024 pixels και την ανανέωση εικόνας των 85Hz. Η κάρτα ήχου θα πρέπει να μπορεί να αναπαράγει ήχους συχνότητας 150-6000Hz, και να έχει έως και 4 εισόδους μικροφώνων. Το σύστημα αυτό συνδέεται με την κάψουλα προστασίας δεδομένων μέσω καλωδίου δικτύου τύπου Ethernet. Και τέλος το υπολογιστικό σύστημα θα πρέπει να έχει και ένα τροφοδοτικό των 300Watt.
Από πλευρά λογισμικού ο ηλεκτρονικός υπολογιστής θα πρέπει να έχει λειτουργικό σύστημα Microsoft Windows 2000 Professional, ενώ το λογισμικό το οποίο θα αναπαράγει τα δεδομένα, θα δοθεί από την ίδια την εταιρία που προμηθεύει το Voyage Data Recorder, στον ίδιο τον πελάτη της.
Η Κύρια Ηλεκτρονική Μονάδα.
Η Κύρια Ηλεκτρονική Μονάδα είναι το τμήμα του Voyage Data Recorder, το οποίο είναι συνδεδεμένο με όλα τα άλλα τμήματά του, και στο οποίο αποθηκεύονται και μεταφέρονται πολλές πληροφορίες. Ζυγίζει 26kg k Έχει διαστάσεις 370x203x530 mm ενώ ο χώρος που καταλαμβάνει αφού εγκατασταθεί είναι 310x489mm (εγκαθίσταται σε τοίχο). 
Η Κύρια Ηλεκτρονική Μονάδα, μπορεί εύκολα να παρομοιασθεί με ένα κοινό σημερινό Υπολογιστικό Σύστημα. Αποτελείται από έναν επεξεργαστή Intel Pentium III των 800ΜHz, από μία Μνήμη Τυχαίας Προσπέλασης τύπου SDRAM (Secure Digital Random Access Memory) και από ένα Σκληρό Δίσκο χωρητικότητας 40GB. Η Μονάδα Αυτή έχει επίσης 8 εισόδους μικροφώνων (6 είσοδοι για δεδομένα ήχου που προέρχονται από τη γέφυρα του πλοίου, και 2 είσοδοι για δεδομένα ήχου που προέρχονται από τις συχνότητες VHF με τις οποίες επικοινωνεί το πλοίο με εξωτερικούς παράγοντες), 1 είσοδο για δεδομένα που προέρχονται από το Radar του πλοίου, των οποίων η ποιότητα φτάνει τα 1280×1024 pixels με ρυθμό ανανέωσης 85Hz. Από πλευρά δικτύωσης της μονάδας με εξωτερικά συστήματα έχουμε μία είσοδο για καλώδιο δικτύου (Ethernet) με ταχύτητα μεταφοράς δεδομένων 10/100MB/s., με το οποίο η Κύρια Ηλεκτρονική Μονάδα Συνδέεται με την Κάψουλα Προστασίας Δεδομένων˙ επίσης η Κύρια Ηλεκτρονική Μονάδα έχει και μία θύρα CAN (DB9) από την οποία όλα τα δεδομένα λαμβάνονται σε μορφή 0183 και τέλος μία θύρα USB, η οποία προσφέρεται για ανανέωση του λογισμικού της Κύριας Ηλεκτρονικής Μονάδας.
Η ταχύτητα εγγραφής των δεδομένων από το Radar του πλοίου στην Κύρια Ηλεκτρονική Μονάδα είναι 1frame/15s (1/15 fps)
Από πλευρά παροχής ενέργειας η Κύρια Ηλεκτρονική Μονάδα χρειάζεται μία πηγή ενέργειας 220±20% τύπου AC, 110V±10%(50/60Hz) και τέλος μία παροχή DC 24VDC. Η ενέργεια αυτή παρέχεται από την Μονάδα Παροχής Ενέργειας, στην οποία θα αναφερθούμε αργότερα, η οποία έχει συσσωρευτή ενέργειας, με τη βοήθεια του οποίου έχει τη δυνατότητα να παρέχει στο Voyage Data Recorder αδιάλειπτα για 2 ώρες.
Η Μονάδα Απόκτησης Δεδομένων.
Η Μονάδα Απόκτησης Δεδομένων είναι το τμήμα του Voyage Data recorder, το οποίο, όπως λέει και το όνομά του, αποκτά τις πληροφορίες από την Κάψουλα Προστασίας Δεδομένων.
Έχει 26 σειριακές εισόδους, είτε τύπου RS232 είτε RS485. Υπάρχει διακόπτης 5V~35V, στεγανός, ο οποίος έχει 48 κανάλια. Υπάρχουν 8 κανάλια για εισαγωγή αναλογικού σήματος, ένα κανάλι για σταδιακό σήμα, ένα κανάλι για συγχρονισμένο σήμα, ένα κουτί ενέργειας, με 15 κανάλια εισόδου και 1 εξόδου, και ένα κουτί σήματος με 1 εισόδου και 15 εξόδου.
Η Μονάδα Παροχής Ενέργειας.
Η Μονάδα Παροχής Ενέργειας είναι το τμήμα του Voyage Data Recorder, το οποίο δίνει την απαραίτητη ενέργεια σε όλα τα άλλα τμήματα του. Εκτός από την παροχή ενέργειας, η μονάδα αυτή διατελεί και την εργασία της προστασίας του Voyage Data Recorder από τυχόν απότομα ανεβοκατεβάσματα στην τάση του ηλεκτρικού ρεύματος, τα οποία πολύ πιθανόν να προκαλέσουν κάποια βλάβη στο σύστημα. 
Η Μονάδα Παροχής Ενέργειας έχει ενσωματωμένες μέσα τις «μπαταρίες» οι οποίες αποθηκεύουν ενέργεια με την οποία μπορεί η Μονάδα Παροχής Ενέργειας να τροφοδοτήσει το Voyage Data Recorder σε περίπτωση διακοπής παροχής ενέργειας από την κύρια ενεργειακή πηγή του πλοίου, για 120 λεπτά της ώρας.
Εγκατάσταση.
Η εγκατάσταση ενός Voyage Data Recorder ή ενός Simplified Voyage Data Recorder πρέπει να γίνεται από εταιρίες εξουσιοδοτημένες για αυτόν τον σκοπό. Οι κύριες μονάδες εγκαθίστανται στη γέφυρα του πλοίου και συνδέονται μέσω καλωδίων με διάφορους μεταδότες πληροφοριών, το μηχανοστάσιο, στους χώρους που παρευρίσκεται πλήρωμα του πλοίου ή επιβάτες καθώς επίσης και στα αμπάρια του πλοίου και στις δεξαμενές του. 
Συντήρηση.
Σύμφωνα με τους κανονισμούς λειτουργίας ενός Voyage Data Recorder ή ενός Simplified Voyage Data Recorder, θα πρέπει να επιθεωρείται κάθε χρόνο από εξουσιοδοτημένη εταιρία, η οποία θα παρέχει και το αντίστοιχο πιστοποιητικό που θα επιβεβαιώνει την αξιοπιστία του συστήματος.

</doc>
