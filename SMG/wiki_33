<doc id="57480" url="https://el.wikipedia.org/wiki?curid=57480" title="Κώστας Καζάκος">
Κώστας Καζάκος

Ο Κώστας Καζάκος (Πύργος Ηλείας, 29 Μαΐου 1935) είναι Έλληνας ηθοποιός, σκηνοθέτης και πρώην βουλευτής. 
Είναι απόφοιτος της Σχολής Κινηματογράφου Λυκούργου Σταυράκου (συγκεκριμένα του τμήματος Ηθοποιών και Σκηνοθετών) καθώς και της Δραματικής Σχολής Θεάτρου Τέχνης Καρόλου Κουν. 
Το 1973, τιμήθηκε με το Α’ Χρυσό Βραβείο του Κινηματογραφικού Φεστιβάλ Θεσσαλονίκης για την αρτιότερη παραγωγή, της μεταφοράς, της Λυσιστράτης. Υπήρξε αντιπρόεδρος του Ελληνικού Κέντρου του Διεθνούς Ινστιτούτου Θεάτρου. 
Είναι Ιδρυτικό μέλος του Ελληνοαραβικού συνδέσμου και μέλος της Επιτροπής Άδειας Άσκησης επαγγέλματος του Ηθοποιού, συν-ιδρυτής του Ελεύθερου Θεάτρου (μαζί με τον Λέοντα Τριβιζά) και ιδρυτής του ιδρύματος «Τζένη Καρέζη».
Βιογραφία.
Γεννήθηκε το 1935 στον Πύργο Ηλείας. Στα 18 του, εγκαταστάθηκε στην Αθήνα για να σπουδάσει παιδαγωγός ωστόσο η αριστερή κληρονομιά του πατέρα του, έγινε λόγος, αρνητικής αντιμετώπισής του από το πανεπιστήμιο. Του ζητούσαν χαρτί κοινωνικών φρονημάτων και επειδή δεν το είχε, δεν του επέτρεψαν την εγγραφή του, στη σχολή. Έτσι, άλλαξε σταδιοδρομία και φοίτησε στην Σχολή Κινηματογράφου Λυκούργου Σταυράκου (1953-1956) και στην Δραματική Σχολή Θεάτρου Τέχνης Καρόλου Κουν (1954-1957).
Διακρίσεις.
Υπήρξε αντιπρόεδρος του Ελληνικού Κέντρου του Διεθνούς Ινστιτούτου Θεάτρου, γενικός γραμματέας της Πανελλήνιας Ένωσης Ελεύθερου Θεάτρου και Πρόεδρος της Πανελλήνιας Πολιτιστικής Κίνησης. Ιδρυτικό μέλος του Ελληνοαραβικού Συνδέσμου και μέλος της Επιτροπής Αδείας Άσκησης του Επαγγέλματος του Ηθοποιού. Τιμήθηκε με τον «Χρυσό Απόλλωνα», βραβείο ηθοποιού Ένωσης Κριτικών Κινηματογράφου Αθηνών το 1967, και Α΄ Χρυσό Βραβείο του Κινηματογραφικού Φεστιβάλ Θεσσαλονίκης το 1973 για την αρτιότερη θεατρική παραγωγή («Λυσιστράτη»).Τιμήθηκε ακόμα με το Βραβείο της Ένωσης Θεατρικών Συγγραφέων και Κριτικών, για το σύνολο της προσφοράς του.
Πολιτική.
Στις εκλογές του Σεπτεμβρίου 2007 και του Οκτωβρίου 2009 εκλέχθηκε βουλευτής με το ΚΚΕ, ως επικεφαλής του ψηφοδελτίου Επικρατείας.
Προσωπική ζωή.
Από το 1968 μέχρι το 1992 υπήρξε παντρεμένος με την ηθοποιό Τζένη Καρέζη, με την οποία απέκτησε έναν γιο, τον επίσης ηθοποιό Κωνσταντίνο Καζάκο (γενν. 1969). Από το 1997 έως σήμερα είναι παντρεμένος με την ηθοποιό Τζένη Κόλλια, με την οποία έχει αποκτήσει τρία παιδιά: τον Αλέξανδρο (γενν. 1997), την Ηλέκτρα (γενν. 2002) και την Μάγια (γενν. 2008).

</doc>
<doc id="57481" url="https://el.wikipedia.org/wiki?curid=57481" title="Χρονικό του Γαλαξιδίου">
Χρονικό του Γαλαξιδίου



</doc>
<doc id="57482" url="https://el.wikipedia.org/wiki?curid=57482" title="Έμεσσα">
Έμεσσα



</doc>
<doc id="57484" url="https://el.wikipedia.org/wiki?curid=57484" title="Ακριτική ποίηση">
Ακριτική ποίηση



</doc>
<doc id="57486" url="https://el.wikipedia.org/wiki?curid=57486" title="Μητροπολίτης Βαρσοβίας Σάββας">
Μητροπολίτης Βαρσοβίας Σάββας

Ο Μητροπολίτης Σάββας ("Sawa", κατά κόσμον "Michał Hrycuniak", Μιχαήλ Χρυτσούνιακ) είναι ο σημερινός προκαθήμενος της Ορθόδοξης Εκκλησίας της Πολωνίας με τον τίτλο Μητροπολίτης Βαρσοβίας και πάσης Πολωνίας.
Γεννήθηκε στις 15 Απριλίου 1938 στο Σνιατίτσε του Νομού Λούμπλιν της Πολωνίας. Το 1964 χειροτονήθηκε διάκονος και το 1966 πρεσβύτερος. Το 1970 χειροθετήθηκε Αρχιμανδρίτης. Το 1966 ανακηρύχθηκε διδάκτορας της Θεολογικής Σχολής Βελιγραδίου.
Το 1979 χειροτονήθηκε Επίσκοπος Λουτζ και Πόζναν. Το 1981 εξελέγη Επίσκοπος Μπιαλύστοκ και Γκντανσκ. Το 1987 προήχθη σε Αρχιεπίσκοπο. Στις 12 Μαΐου 1998 εξελέγη Μητροπολίτης Βαρσοβίας και πάσης Πολωνίας και παρέμεινε τοποτηρητής της παλαιάς του Επισκοπής (Μπιαλύστοκ και Γκντανσκ) μέχρι το 1999.
Την Κυριακή 24 Νοεμβρίου 2019 στον Ι. Καθεδρικό Ναό Αγ. Μαρίας Μαγδαληνής στη Βαρσοβία τελέσθηκε πανηγυρική Θεία Λειτουργία επί τη 40ή επέτειο της εις Επίσκοπον χειροτονίας του.

</doc>
<doc id="57488" url="https://el.wikipedia.org/wiki?curid=57488" title="Μητροπολίτης Τσεχίας και Σλοβακίας Χριστοφόρος">
Μητροπολίτης Τσεχίας και Σλοβακίας Χριστοφόρος

Ο Χριστοφόρος (κατά κόσμον Ραδιμ Πούλετς, "Radim Pulec", γενν. 29 Ιουνίου 1953) ήταν Αρχιεπίσκοπος Πράγας και Μητροπολίτης πάσης Τσεχίας και Σλοβακίας κατά τα έτη 2006-2013.
Γεννήθηκε στην Πράγα στις 29 Ιουνίου 1953. Διάκονος χειροτονήθηκε στις 8 Νοεμβρίου 1974 και Πρεσβύτερος στις 25 Δεκεμβρίου 1974. Σπούδασε στη Θεολογική Ακαδημία Μόσχας, από την οποία αποφοίτησε το 1982. Το 1987 αναγορεύθηκε διδάκτορας της Θεολογικής Σχολής του Πανεπιστημίου Αθηνών.
Στις 17 Απριλίου 1988 χειροτονήθηκε Επίσκοπος Όλομουτς και Μπρνο. Στις 17 Μαρτίου 2000 προήχθη σε Αρχιεπίσκοπο και εξελέγη Αρχιεπίσκοπος Πράγας. Στις 2 Μαΐου 2006 εξελέγη Αρχιεπίσκοπος Πράγας και Μητροπολίτης Τσεχίας και Σλοβακίας.
Στις 12 Απριλίου 2013 παραιτήθηκε.

</doc>
<doc id="57490" url="https://el.wikipedia.org/wiki?curid=57490" title="Islandsflug">
Islandsflug

Η Islandsflug (προφέρεται "Ίσλαντς-φλουγκ") ήταν αεροπορική εταιρεία βασισμένη στην Ισλανδία. Εκτελούσε προγραμματισμένες και ναυλωμένες πτήσεις, καθώς και εμπορευματικές πτήσεις. Παράλληλα μίσθωνε αεροσκάφη και πληρώματα σε άλλες εταιρείες. Η κύρια βάση της ήταν το αεροδρόμιο Κέφλαβικ στο Ρέικιαβικ. Το 2005 συγχωνεύτηκε με την Air Atlanta Icelandic. Η Landsflug ανέλαβε τα εσωτερικά δρομολόγια της Islandsflug. 
Ιστορία.
Η εταιρεία ιδρύθηκε το 1991. Τον Ιούνιο του 1999 εισήγαγε το όνομα "Icebird Airlines" για τα διεθνή της δρομολόγια. Τον Οκτώβριο του 2004 εναρμόνισε τα δρομολόγια της με την Air Atlanta Icelandic, ώστε να συγχωνευτεί υπό τον όμιλο Avion Group την 1η Ιανουαρίου 2005. 
Στόλος.
Ο στόλος της Islandsflug τον Οκτώβριο του 2006 αποτελούνταν από τα εξής αεροσκάφη 

</doc>
<doc id="57491" url="https://el.wikipedia.org/wiki?curid=57491" title="Landsflug">
Landsflug

Η Landsflug (δηλαδή "Εσωτερικές Αερογραμμές") ήταν μία αεροπορική εταιρεία με εδρα το Ρέικιαβικ της Ισλανδίας. Εκτελούσε εσωτερικές επιβατικές πτήσεις. Έδρα της ήταν το διεθνές αεροδρόμιο Κέφλαβικ στο Ρέικιαβικ. 
Ιστορία.
Η εταιρεία ιδρύθηκε το 2004 και ξεκίνησε το πτητικό έργο την 1η Οκτωβρίου 2004 , αναλαμβάνοντας όλα τα εσωτερικά δρομολόγια της Islandsflug. 
Δρομολόγια.
Η Landsflug εκτελούσε εσωτερικές προγραμματισμένες πτήσεις προς τους ακόλουθους Ισλανδικούς προορισμούς: Vestmannaeyjar, Höfn, Sauðárkrókur, Bíldudalur και Gjögur. Η Ισλανδική κυβέρνηση έχει αναθέσει στην Landsflug την εκτέλεση αερομεταγωγών επιγόντων περιστατικών. 
Στόλος.
Τον Αύγουστο του 2006 ο στόλος της Landsflug αποτελούνταν από :

</doc>
<doc id="57492" url="https://el.wikipedia.org/wiki?curid=57492" title="Eagle Air (Ισλανδία)">
Eagle Air (Ισλανδία)

Η Eagle Air (Ισλανδικά: "Flugfélagið Ernir") είναι μία μικρή Ισλανδική αεροπορική εταιρεία με έδρα το Διεθνές Αεροδρόμιο Κέφλαβικ στο Ρέικιαβικ, όπου παρέχει πτήσεις τουριστικές και ιδιωτικές σε όλη την Ισλανδία.

</doc>
<doc id="57493" url="https://el.wikipedia.org/wiki?curid=57493" title="Travis">
Travis

Οι Travis είναι Σκωτσέζικο εναλλακτικό ροκ συγκρότημα από τη Γλασκώβη, που αποτελείται από τους Φραν Χίλι (φωνή, κιθάρα, πιάνο), Ντάγκι Πέιν (μπάσο, δεύτερα φωνητικά), Άντι Ντάνλοπ (πρώτη κιθάρα, μπάντζο, πλήκτρα, δεύτερα φωνητικά) και Νηλ Πρίμροουζ (τύμπανα, κρουστά). Το όνομά τους, το εμπνεύστηκαν από τον κύριο χαρακτήρα της ταινίας "Paris, Texas" του Βιμ Βέντερς.
Στους Travis έχει απονεμηθεί δύο φορές το βραβείο του "Βρετανικού συγκροτήματος της χρονιάς" στα ετήσια BRIT awards, ενώ το 2000 το άλμπουμ τους "The Man Who" κατέκτησε το βραβείο για το "Βρετανικό άλμπουμ της χρονιάς". Γενικά, θεωρείται πως οι Travis προετοίμασαν το έδαφος για μεταγενέστερα Βρετανικά συγκροτήματα όπως οι Coldplay, οι Keane και οι Snow Patrol. Έχουν κυκλοφορήσει επτά στούντιο άλμπουμ, με πρώτο το "Good Feeling" του 1997. Το τελευταίο τους άλμπουμ, με τίτλο "Where You Stand", κυκλοφόρησε τον Μάρτιο του 2013, και έφτασε στην τρίτη θέση των Βρετανικών τσάρτς.
Ιστορία.
Η δημιουργία και τα πρώτα χρόνια (1990-1995).
Το σχήμα που μετεξελίχθηκε στους "Travis" αρχικά λεγόταν "Running Red". Δημιουργήθηκε από τα αδέρφια Κρις και Τζέοφ Μάρτυν. Ο Άντι Ντάνλοπ, σχολικός φίλος τους, μπήκε στο συγκρότημα σαν κιθαρίστας, ενώ σύντομα προστέθηκε και ο Νηλ Πρίμροουζ στα τύμπανα. Το σχήμα ολοκληρώθηκε με την Κάθριν Μάξγουελ στα φωνητικά και μετονομάστηκε σε "Glass Onion" ("Glass Onion" ήταν το όνομα ενός τραγουδιού των Beatles). Μετά την αποχώρηση της Κάθριν, την άνοιξη του 1991, έψαξαν για νέο τραγουδιστή. Μέσω του Πρίμροουζ βρήκαν τον Φραν Χίλι, ο οποίος τότε ήταν σπουδαστής καλών τεχνών και δεν είχε ασχοληθεί ιδιαίτερα με την μουσική. Ο Χίλι μπήκε στο συγκρότημα μετά από μια ακρόαση. Αυτό έγινε τον καιρό που ο Χίλι γράφτηκε στη Σχολή Καλών Τεχνών της Γλασκώβης, το φθινόπωρο του 1991. Δύο χρόνια αργότερα, αφού έγινε η επιλογή του μουσικού τους στυλ, ο Χίλι εγκατέλειψε τη σχολή του, και εμπνευσμένος από τραγουδοποιούς όπως η Τζόνι Μίτσελ, άρχισε να γράφει τραγούδια. Με τους Κρις και Τζέοφ Μάρτυν στο μπάσο και στα πλήκτρα αντίστοιχα, το 1993, το πενταμελές συγκρότημα κυκλοφόρησε το "The Glass Onion EP", το οποίο περιλάμβανε τα κομμάτια "Dream On", "The Day Before", "Free Soul" και "Whenever She Comes Round". Κυκλοφόρησαν 500 αντίτυπα του EP, τα οποία πρόσφατα εκτιμήθηκαν σε £1.000 το καθένα. Τελικά, το συγκρότημα μετονομάστηκε σε "Travis" - από το χαρακτήρα που υποδύθηκε ο Χάρι Ντιν Στάντον στην ταινία "Paris, Texas" του Βιμ Βέντερς.
Αργότερα, το συγκρότημα κέρδισε σε ένα διαγωνισμό ταλέντων της "Music In Scotland Trust", με έπαθλο £2.000. Αποφάσισαν με αυτά τα χρήματα να ταξιδέψουν Νέα Υόρκη για να μπορέσουν να συμμετάσχουν σε ένα σεμινάριο μουσικής. Εντούτοις, δύο εβδομάδες προτού αναχωρήσουν, τα χρήματα δόθηκαν αντί για αυτούς στον κατάλογο συγκροτημάτων της "Music In Scotland Trust". Όταν ήρθε στα χέρια τους ένα αντίγραφο του καταλόγου, δεν συμπεριλαμβάνονταν καν μέσα σ' αυτόν. Σε μια επίσκεψη του στη Σκωτία, ο Αμερικανός παραγωγός Νίκο Μπόλας (ο οποίος είχε συνεργαστεί για πολύ καιρό με το Νιλ Γιανγκ και τους Rolling Stones), άκουσε στο ραδιοφωνικό σταθμό Radio Scotland μια συνέντευξη των Travis, και μερικά τραγούδια τους. Το αποτέλεσμα ήταν να πάει αμέσως να στο Περθ για να τους βρει. Αργότερα ο Χίλι γι' αυτήν την συνάντηση των Travis με τον Μπόλας είπε: "Μας είπε ότι ήμασταν εντελώς άσχετοι, μας πήρε στο στούντιο για τέσσερις ημέρες, και μας δίδαξε πώς να παίζουμε κατάλληλα, σαν συγκρότημα. Ήταν μπολσεβίκος, αγενής, και τυχοδιώκτης της Νέας Υόρκης. Δεν πίστεψε στους στίχους μου, και μου είπε να γράφω ότι πιστεύω και όχι να λέω ψέματα. Ήταν μια Μαίρη Πόππινς, μας ανακάτεψε." Τρία χρόνια αργότερα, όταν οι Travis έπαιξαν στη Νέα Υόρκη και αφιέρωσαν το "All I Want to Do Is Rock" (το πρώτο σινγκλ του συγκροτήματος) στον Μπόλας που ήταν στο ακροατήριο, αυτός έκλαψε.
Μετά τον ξαφνικό θάνατο του παππού του, ο γεμάτος θλίψη Χίλι κλείστηκε στον εαυτό του, και δεν μιλούσε σε κανέναν. Αφού συνήλθε μετά από μια εβδομάδα, έχοντας πλέον ένα σαφές όραμα για το ποία ήθελε να είναι η κατεύθυνση της μουσικής των Travis, ο Χίλι αποσυνδέθηκε με το μάνατζμεντ του συγκροτήματος, και έκανε ατζέντη τους τον Τζέοφ Μάρτυν που μέχρι τότε έπαιζε πλήκτρα. Ταυτόχρονα αντικατέστησε τον Κρις, με τον καλύτερό του φίλο, τον Ντάγκι Πέιν – άλλον ένα σπουδαστή καλών τεχνών. Το εντυπωσιακό είναι ότι ο Πέιν δεν είχε ακουμπήσει ποτέ μπάσο μέχρι τότε. Ο Πέιν άρχισε να εξασκείται ασταμάτητα στο μπάσο, και δύο εβδομάδες αργότερα το συγκρότημα έπαιξε για πρώτη φορά με το σημερινό του σχήμα στο Horse Shoe Bar.
Good Feeling (1996-1998).
Με τους Travis να έχουν περάσει τον τελευταίο τους χρόνο παίζοντας στο Horse Shoe Bar και στην ευρύτερη περιοχή της Γλασκώβης, ο Χίλι και ο Πέιν πήγαν στο Λονδίνο για να βρουν ένα μέρος για συναυλία, ένα μέρος για πρόβες, και ένα μάνατζερ - βρίσκοντας και τα τρία μέσα σε μια μέρα. Το συγκρότημα έδωσε την πρώτη του συναυλία στο Λονδίνο στο διάσημο Dublin Castle. Ένα ντέμο τους κατέληξε στον Άντυ ΜακΝτόναλντ, ιδιοκτήτη της "Go! Discs Records" και ιδρυτή της "Independiente Records". Οι Travis υπόγραψαν ένα συμβόλαιο για £100.000.
Το πρώτο άλμπουμ των Travis κυκλοφόρησε το 1997, και ήταν το "Good Feeling", παραγωγή του Στηβ Λάιλιγουάιτ (γνωστού από την συνεργασία του με τους U2). Το άλμπουμ αυτό είναι η πιο ροκ και δυναμική ηχογράφηση που έχει κάνει το συγκρότημα μέχρι σήμερα. Ηχογραφημένο στα θρυλικά Bearsville Studios του Woodstock στη Νέα Υόρκη, το άλμπουμ περιλαμβάνει τα σινγκλς "All I Want to Do Is Rock", "U16 Girls", το "Tied to the 90's", "Happy" και "More Than Us". Το "Good Feeling" έφθασε στον αριθμό 9 των Βρετανικών τσαρτς, αλλά χωρίς να παίζεται πολύ από τους ραδιοφωνικούς σταθμούς, έπεσε σχετικά γρήγορα. Αν και ανακοίνωσε την άφιξη των Travis στη Βρετανική μουσική σκηνή, έλαβε εξαιρετικά θετικές κριτικές, και ουσιαστικά διεύρυνε την βάση των θαυμαστών των Travis, πούλησε μόνο 40.000 αντίτυπα. Μετά από την κυκλοφορία του, οι Travis περιόδευσαν εκτενώς, με τις ζωντανές τους εμφανίσεις –για τις οποίες οι Travis έγιναν διάσημοι- να ενισχύουν περαιτέρω τη φήμη τους. Στις περιοδείες τους περιέλαβαν και την υποστήριξη των Oasis σε διάφορες συναυλίες στη Βρετανία, μετά από τις οποίες ο Νόελ Γκάλλαχερ δήλωσε θαυμαστής τους.
The Man Who (1999-2000).
Το 1999 οι Travis κυκλοφόρησαν το δεύτερο άλμπουμ τους, "The Man Who", σε παραγωγή του Νίγκελ Γόντριτς. Το "The Man Who" ηχογραφήθηκε κυρίως στη Γαλλία στα Abbey Road Studios στο Λονδίνο. Αν και έφτασε στον αριθμό 7 των τσαρτς, με το ραδιόφωνο να μην παίζει ιδιαίτερα τα σινγκλς, γρήγορα έπεσε χαμηλά. Το χειρότερο ήταν ότι πολλοί κριτικοί που είχαν παινέψει το ροκ "Good Feeling", απαξίωσαν πλήρως τη προσπάθεια του συγκροτήματος για στροφή σε πιο μελωδικό και μελαγχολικό ήχο (π.χ. το ΝΜΕ έγραψε "Οι Travis θα γίνουν οι καλύτεροι όταν σταματήσουν να κάνουν λυπημένες, κλασικές ηχογραφήσεις"). Εντούτοις, όταν το άλμπουμ κατρακύλησε στο νούμερο 19, αυτό σταμάτησε. Ο κόσμος άρχισε να μαθαίνει αυθόρμητα από στόμα σε στόμα το σινγκλ "Why Does It Always Rain on Me?" και οι ραδιοφωνικοί σταθμοί άρχισαν να το παίζουν περισσότερο. Όλα αυτά αύξησαν την απήχηση και την προσοχή προς τους Travis, και το άλμπουμ άρχισε να επανέρχεται στα τσαρτς. Την ίδια χρονιά, στο Glastonbury Festival, όταν οι Travis ανέβηκαν στη σκηνή για να παίξουν το "Why Does It Always Rain on Me?" (που σημαίνει: "Γιατί Πάντα Βρέχει Πάνω Μου;"), και ενώ είχε πολλές ώρες να βρέξει, άρχισε να βρέχει με το που ακούστηκε ο πρώτος στίχος. Την επόμενη μέρα το περιστατικό γράφτηκε σε όλες τις εφημερίδες και μεταδόθηκε από την τηλεόραση. Το "Why Does It Always Rain on Me?" έγινε ύμνος, και γενικά άρχισε να παίζεται περισσότερο στο ραδιόφωνο αυτό και τα υπόλοιπα σινγκλς του άλμπουμ. Όλα αυτά οδήγησαν το "The Man Who" να ανέλθει στη θέση 1 των Βρετανικών τσαρτς. Τελικά το 2000, το άλμπουμ πήρε το "Βραβείο για το καλύτερο άλμπουμ της χρονιάς" στα BRIT awards, και οι Travis αυτό του καλύτερου συγκροτήματος. Το περιοδικό "Music Week" τους απένειμε τις ίδιες τιμές, ενώ στα βραβεία Ivor Novellos, οι Travis πήραν το "Βραβείο του καλύτερου τραγουδοποιού" και του "καλύτερου σύγχρονου τραγουδιού". Μέχρι το 2001, υπολογίζεται πως μία στις οκτώ Βρετανικές οικογένειες είχαν από ένα αντίτυπο του "The Man Who". Μετά την κυκλοφορία του "The Man Who" οι έκαναν Travis μια εκτενή παγκόσμια περιοδεία με 237 εμφανίσεις, συμμετέχοντας στο 2000 Glastonbury, στο T in the Park, στο V Festival, και σε μια περιοδεία στις Ηνωμένες Πολιτείες μαζί με τους Oasis. Το μελωδικό ύφος του "The Man Who" σφράγισε τον σημερινό ήχο της Μπριτ ποπ και ενέπνευσε ένα νέο κύμα Βρετανικών ροκ συγκροτημάτων, όπως οι Coldplay και οι Starsailor. Ο τίτλος "The Man Who" προέρχεται από το βιβλίο "The Man Who Mistook His Wife for a Hat" του Αμερικανού νευρολόγου Όλιβερ Σάκς. Τα περισσότερα από τα τραγούδια του άλμπουμ είχαν γραφτεί πριν κυκλοφορήσει "Good Feeling". Τα "Writing to Reach You", "The Fear", και "Luv" γράφτηκαν το 1995/96, ενώ τα "As You Are", "Turn", και "She's So Strange" χρονολογούνται στο 1993, την εποχή του "The Glass Onion EP".
The Invisible Band (2001-2002).
Το επόμενο άλμπουμ των Travis που κυκλοφόρησε το 2001 με παραγωγό και πάλι το Νίγκελ Γκοντριτς, είχε τον τίτλο τίτλο "The Invisible Band" ("Το Αόρατο Συγκρότημα") κάτι απεικόνιζε τη πεποίθηση του συγκροτήματος ότι η μουσική τους, είναι σημαντικότερη από το συγκρότημα που βρίσκεται πίσω από αυτήν. Συμπεριλαμβάνοντας τραγούδια όπως τα "Sing" (το πιο πολυπαιγμένο τραγούδι στο Βρετανικό ραδιόφωνο εκείνο το καλοκαίρι), "Side", "Flowers in the Window", "Indefinitely", "Pipe Dreams" και "The Cage", και ηχογραφημένο στα Ocean Way Studios στο Λος Άντζελες, το άλμπουμ κατέκτησε ξανά την θέση 1 στα Βρετανικά τσαρτς, λαμβάνοντας γενικά σημαντική αναγνώριση από του κριτικούς και παίρνοντας ξανά το "Βραβείο για το καλύτερο άλμπουμ" στα ετήσια BRIT awards. Βραβεύτηκε επίσης ως το καλύτερο άλμπουμ της χρονιάς και στο "Top of the Pops". Άσκησε επίσης επίδραση και πέρα από τον Ατλαντικό, με τη δημοτικότητα του σινγκλ "Coming Around" (ενός κομματιού που δεν υπήρχε στο άλμπουμ) στις Ηνωμένες Πολιτείες, να το αποδεικνύει. Την κυκλοφορία του "The Invisible Band" ακολούθησε και πάλι μια παγκόσμια περιοδεία.
Εντούτοις, το 2002 τα πράγματα πράγματα πήραν μια δραματική τροπή για τους Travis. Το συγκρότημα παραλίγο να διαλυθεί μετά από ένα ατύχημα που είχε ο ντράμερ Νηλ Πρίμροουζ. Ο Πρίμροουζ έπεσε με δύναμη σε μια ρηχή πισίνα στη Γαλλία –κατά την περιοδεία του συγκροτήματος, σπάζοντας το λαιμό του. Το ατύχημα ήταν πολύ σοβαρό εξαιτίας της ζημίας που έγινε στην σπονδυλική του στήλη. Επίσης εάν δεν ήταν εκεί τα υπόλοιπα μέλη του συγκροτήματος, θα είχε πνίγει. Παρά τη σοβαρότητα του ατυχήματος, ο Πρίμροουζ από τότε έχει αναρρώσει πλήρως. Ο Χίλι αργότερα είπε για εκείνη την περίοδο: "Μικρές ρωγμές άρχισαν να εμφανίζονται το 2001, όταν περίπου κυκλοφόρησε το "The Invisible Band". Δεν περιμέναμε το "The Man Who" να πάει τόσο καλά. Ήταν απότομη η συναισθηματική αλλαγή για μας. Όντας Σκωτσέζοι, είμαστε πολύ απρόθυμοι στο να γίνουμε διάσημοι αστέρες της ποπ. Είναι στο DNA μας το να μη μπορούμε να είμαστε μπρούτζινοι και επιδεικτικοί. Αλλά ξαφνικά, δεν ήμασταν πια το μικρό συγκρότημα στη Γλασκώβη. Έπρεπε απελπισμένα να ωριμάσουμε και να επαναξιολογηθούμε. Μετά από το ατύχημα του Νηλ παραλίγο να έρθει το τέλος για τους Travis -το συγκρότημα δεν θα μπορούσε να υπάρξει χωρίς ένα από τα τέσσερα μέλη- αλλά μας δόθηκε άλλη μια ευκαιρία."
12 Memories (2003).
Με τον Πρίμρουζ να έχει αναρρώσει, οι Travis ανασυγκροτήθηκαν. Πήγαν σε ένα εξοχικό σπίτι στο Κρήαρ της Δυτικής Σκωτίας, και έφτιαξαν ένα μικρό στούντιο. Για πάνω από δύο εβδομάδες, έψαξαν και τελικά βρήκαν τα εννέα τραγούδια που θα αποτελούσαν τη βάση του τέταρτου άλμπουμ τους, "12 Memories". Η παραγωγή ήταν από τους ίδιους τους Travis, καθώς και από τους Τσαντ Μπλέικ και Στηβ Όρτσαρντ. Το "12 Memories" θεωρείται το πιο πολιτικοποιημένο και εσωστρεφές άλμπουμ του συγκροτήματος. Αν και αρχικά φάνηκε να ξένισε μερικούς θαυμαστές των Travis, γενικά το άλμπουμ έλαβε πολύ θετικές κριτικές (π.χ. ο Έλτον Τζον δήλωσε: "Φυσικά, έπειτα είναι οι Travis και το album τους "12 Memories". Το μόνο που έχετε να κάνετε, είναι να κάτσετε και να το ακούσετε ολόκληρο: πραγματικά θα σας ταξιδέψει. Είναι σαν τα παλιά άλμπουμ. Είναι σαν το "Revolver" των Beatles. Η φωνή και οι στίχοι του Φραν Χίλι είναι γοητευτικοί και όμορφοι"). Σινγκλς όπως το "Re-Offender", τα πήγαν πολύ καλά στα Βρετανικά τσαρτς, και το ίδιο το άλμπουμ έφθασε στη θέση 3. Όμως οι Travis έχασαν έδαφος στις Ηνωμένες Πολιτείες, όπου οι Coldplay ήδη είχαν σημειώσει επιτυχία. Από τα ιδιαίτερα σημεία του άλμπουμ ήταν το τραγούδι "The Beautiful Occupation", ένα αντιμιλιταριστικό κομμάτι που γράφτηκε ένα χρόνο πριν την εισβολή του στρατού των Ηνωμένων Πολιτειών και του Ηνωμένου Βασιλείου στο Ιράκ. Το "Re-Offender" ήταν ένα τραγούδι που μιλούσε για τη βία στο σπίτι, και το "Some Sad Song" (το κομμάτι μπόνους) ένα τραγούδι που ο Healy το έγραψε και το ηχογράφησε με μόνο όργανο το πιάνο. Το δημοφιλές "Love Will Come Through" αρχικά κυκλοφόρησε σαν "download single", για την ενίσχυση της Spinal Injuries Trust. Πολύ αργότερα, ο Χίλι είπε πως το άλμπουμ αυτό είχε να κάνει με την κατάθλιψη, και η κάθε μία από τις δώδεκα αναμνήσεις του ("12 Memories" πάει να πει "12 Αναμνήσεις"), θα μπορούσε να είναι ένας λόγος για καταθλιπτική εμπειρία. Επίσης, αργότερα αποκαλύφθηκε πως οι Travis είχαν αποφασίσει να αργήσουν να κυκλοφορήσουν την επόμενη δισκογραφική τους δουλειά, μετά το "12 Memories".
Singles (2004-2005).
Το 2004 οι Travis ολοκλήρωσαν μια επιτυχημένη περιοδεία στις Ηνωμένες Πολιτείες και στην Ευρώπη, με τους Keane να ανοίγουν τις συναυλίες τους στην Βρετανία. Το Νοέμβριο του ίδιου χρόνου, κυκλοφόρησαν μια επιτυχημένη συλλογή με όλα τα σινγκλς τους, το "Singles", όπου επίσης περιλάβανε ένα νέο σινγκλ, το "Walking in the Sun" και ένα κομμάτι, το "The Distance", γραμμένο από τον Πέιν. Την κυκλοφορία αυτή, ακολούθησε μια σειρά από εμφανίσεις σε γνωστά κλάμπ της Βρετανίας, όπως το Cavern Club στο Λίβερπουλ, το Mean Fiddler στο Λονδίνο και το Barrowlands στη Γλασκώβη. Ενώ ήταν σε περιοδεία, έδωσαν μια σειρά από αυτοσχέδιες ακουστικές δημόσιες εμφανίσεις, συγκεντρώνοντας χρήματα για το φιλανθρωπική εφημερίδα "The Big Issue". Εκτός από την περιοδεία, ήταν και οι επικεφαλής του "2005 Isle of Wight Festival" και του "T in the Park".
Στις 2 Ιουλίου 2005, οι Travis εμφανίστηκαν στο Live 8 στο Λονδίνο, και τέσσερις ημέρες αργότερα, στη συναυλία The Final Push στο Εδιμβούργο μπροστά σε 50.000 ανθρώπους. Οι Travis συμμετείχαν επίσης στην νέα ηχογράφηση του "Do They Know It's Christmas?" από το φιλανθρωπικό μουσικό σχήμα Band Aid 20 (ο Χίλι και ο φίλος του Νίγκελ Γκόντριτς παίζουν βασικούς ρόλους στην Band Aid 20). Ο Χίλι σαν μέλος της φιλανθρωπικής κίνησης Make Poverty History, έκανε δύο ταξίδια στο Σουδάν με τον οργανισμό Save the Children. Στις 13 Ιουλίου 2006, οι Travis κόλλησαν ένα γιγαντιαίο αυτοκόλλητο μπροστά στη πόρτα του σπιτιού του Βρετανού Πρωθυπουργού, Τόνι Μπλερ, που έγραφε: "Tony Blair - Some steps forward, much to do at the G8, make poverty history."
The Boy With No Name (2006-2007).
Οι Travis κυκλοφόρησαν το πέμπτο άλμπουμ τους, "The Boy With No Name", στις 7 Μαΐου 2007. Ο Νίγκελ Γκόντριτς ήταν ο βασικός παραγωγός, με τον Μπράιαν Ήνο να έχει αναμιχθεί επίσης. Το άλμπουμ πήρε το όνομά του ("Αγόρι Χωρίς Όνομα") από τον γιο του Χίλι, Κλέυ. Ο Φραν Χίλι και η σύζυγός του Νόρα δεν είχαν αποφασίσει ποιο θα ήταν το όνομα του μωρού μέχρι και μερικές βδομάδες μετά τη γέννησή του. Ο Χίλι παρομοίασε τη διαδικασία της δημιουργίας του άλμπουμ με "έξοδο από του δάσος", και είπε πως το συγκρότημα είναι πλέον σε "σε ένα καλό δρόμο" αντιπαραβάλλοντας με τη σκοτεινή διάθεση που περιέβαλλε το "12 Memories". Οι κριτικές με λίγες εξαιρέσεις, σε γενικές γραμμές ήταν θετικές.
Στις 19 Ιανουαρίου, ο Κρις Μάρτιν των Coldplay υποδέχτηκε πρώτος ένα νέο τραγούδι των Travis από το "The Boy With No Name", το "Big Chair", στο Radio 1. Ο Μάρτιν σχολίασε: "Θα τελειώσουμε την εκπομπή με μια απίστευτη αποκλειστικότητα. Είμαστε πολύ προνομιούχοι για να το παίξουμε! Είναι ένα νέο τραγούδι απ’ το συγκρότημα Travis: το συγκρότημα πρωτοπόρησε ώστε να δημιουργηθεί το δικό μου συγκρότημα καθώς και πολλά άλλα."
Το πρώτο σινγκλ του άλμπουμ, "Closer", κυκλοφόρησε στις 23 Απριλίου 2007, και έφτασε στον αριθμό 10 των τσαρτς. Στο βιντεοκλίπ του έπαιξε ο ηθοποιός και φίλος του συγκροτήματος, Μπεν Στίλλερ, τον ρόλο του προϊσταμένου ενός σούπερ-μάρκετ. Ακολούθησαν τα σινγκλ "Selfish Jean" και το "My Eyes". Ειδικά το "Selfish Jean" πήγε καλά παγκοσμίως.
Την κυκλοφορία του άλμπουμ ακολούθησε μια παγκόσμια περιοδεία, που τελείωσε με μια συναυλία στην Γλασκώβη, την πατρίδα του συγκροτήματος. Κατά την διάρκεια αυτής της περιοδείας οι Travis επισκέυτηκαν για πρώτη φορά μέρη όπως το Μπουένος Άιρες της Αργεντινής και το Σαντιάγκο της Χιλής.
Ode to J. Smith (2008-2012).
Μετά από μια σύντομη Βρετανική περιοδεία, κατά τη διάρκεια της οποίας οι Travis συγκέντρωσαν νέο υλικό, έγινε η ηχογράφηση του έκτου άλμπουμ τους, μέσα σε δύο μόνο βδομάδες, τον Φεβρουάριο/Μάρτιο του 2008. Για την ταχύτητα της ηχογράφησης του νέου άλμπουμ εμπνεύστηκαν την ταχύτητα και την απλότητα του "Sgt. Pepper's Lonely Hearts Club Band" των Beatles. Με την κυκλοφορία αυτή, το συγκρότημα πλέον αποδεσμεύτηκε με την Independiente.
Το άλμπουμ κυκλοφόρησε μέσω της δικής τους εταιρείας Red Telephone Box, με το βασικό σινγκλ "Something Anything" να κυκλοφορεί στις 15 Σεπτεμβρίου 2008. Δύο βδομάδες αργότερα στις 29 Σεπτεμβρίου, κυκλοφόρησε και το άλμπουμ. Οι Travis έκανε δώδεκα εμφανίσεις στη Βρετανία, από τις 22 Σεπτεμβρίου μέχρι τις 8 Οκτωβρίου που συνέπεσε με την κυκλοφορία του άλμπουμ. Οι κριτικές που έλαβε το άλμπουμ ήταν πάρα πολύ θετικές, με μερικές να το αποκαλούν "την καλύτερη ηχογράφηση που έκαναν ποτέ οι Travis". Το δεύτερο σινγκλ, "Song To Self" κυκλοφόρησε στις 5 Ιανουαρίου 2009.
Τον Δεκέμβριο του 2008, το περιοδικό "Q", στην θέση 28 της λίστας με τα αγαπημένα άλμπουμ των αναγνωστών για το 2008.
Στις 19 Ιανουαρίου 2010 κυκλοφόρησε ένα ζωντανό ακουστικό άλμπουμ από τον Φραν Χίλι και τον Άντι Ντάνλοπ
Το 2011 οι Travis επέστρεψαν για να ζωντανές εμφανίσεις. Έπαιξαν στο Maxidrom Festival στη Μόσχα, στο G! festival των Νησιών Φερόε και στο Rock'n Coke Festival στην Κωνσταντινούπολη. Στις 31 Οκτωβρίου, ο Χίλι έδωσε μια συναυλία στο Βερολίνο, μαζί με τον Τιμ Ράις-Όξλεϋ των Keane. Το 2012 έπαιξαν στο Sandance Festival στο Ντουμπάι, στο Norwegian Festival και στο Belladrum Festival.
Where You Stand (2013-2014).
Στις 20 Μαρτίου 2013, οι Travis κυκλοφόρησαν σαν πρώτο δείγμα από το επερχόμενο άλμπουμ τους, το κομμάτι "Another Guy". Στις 30 Απριλίου κυκλοφόρησε το πρώτο σινγκλ, με τίτλο "Where You Stand", ενώ στις 19 Αυγούστου κυκλοφόρησε και το άλμπουμ όπου είχε τον ίδιο τίτλο. Το νέο άλμπουμ έφτασε στην τρίτη θέση των Βρετανικών τσάρτς, ενώ στην Σκωτία ήταν νούμερο 1.
Everything At Once (2015-σήμερα).
Στις 25 Νοεμβρίου 2015, οι Travis κυκλοφόρησαν το πρώτο τους σίνγκλ, με τίτλο "Everything At Once", από το νέο ομώνυμο άλμπουμ τους που θα κυκλοφορήσει μέσα στο 2016. Στο βίντεο του κομματιου, μαζί με τα μέλη του συγκροτήματος πρωταγωνιστεί και ο Γερμανός ηθοποιός Ντάνιελ Μπρουλ. Τον Ιανουάριο του 2016, κυκλοφόρησε το "3 Miles High", που αποτελεί και το δεύτερο σίνγκλ. Το βίντεο, γυρισμένο στο Βερολίνο, περιέχει και πλάνα μπροστά από το μνημείο του Έρνστ Τέλμαν.
Προσωπική κυκλοφορία.
Ο τραγουδιστής των Travis, Φραν Χίλι, κυκλοφόρησε το πρώτο του προσωπικό άλμπουμ με το τίτλο "Wreckorder", τον Οκτώβριο του 2010. Η ηχογράφηση του άλμπουμ έγινε στο Βερολίνο, τη Νέα Υόρκη και το Βερμόντ, σε παραγωγή του Έμερι Ντόμπινς, ο οποίος έχει συνεργαστεί και με την Πάττι Σμιθ. Στο άλμπουμ συμμετέχουν ο Πωλ ΜακKάρτνεϋ, η Νέκο Κέις και ο Τομ Χόμπντεν των Noah and the Whale.
B-Sides, Διασκευές και Άλλοι Καλλιτέχνες.
Τα B-sides των Travis, ξεπερνούν αριθμητικώς τα κομμάτια που έχουν κυκλοφορήσει σε άλμπουμς. Μερικές φορές ακόμα και το ίδιο σινγκλ κυκλοφορεί με διαφορετικά B-sides. Οι Travis έχουν κάνει επίσης διάφορες διασκευές, οι οποίες είτε έχουν ηχογραφηθεί σαν B-sides για τα σινγκλς, είτε έχουν ερμηνευτεί ζωντανά. Στα τραγούδια που έχουν διασκευάσει οι Travis, περιλαμβάνονται τα παρακάτω:
Το συγκρότημα έχει παίξει επίσης με διάφορους καλλιτέχνες, όπως ο Πωλ Μακάρτνεϋ, ο Γκράχαμ Νας και ο Νόελ Γκάλαχερ των Oasis.

</doc>
<doc id="57496" url="https://el.wikipedia.org/wiki?curid=57496" title="Ξέρξης Α'">
Ξέρξης Α'



</doc>
<doc id="57497" url="https://el.wikipedia.org/wiki?curid=57497" title="Χρόνος (αποσαφήνιση)">
Χρόνος (αποσαφήνιση)

Ο γενικός όρος χρόνος μπορεί ν΄ αναφέρεται με τις ακόλουθες έννοιες:

</doc>
<doc id="57507" url="https://el.wikipedia.org/wiki?curid=57507" title="Συννεφάκι κειμένου">
Συννεφάκι κειμένου

Τα συννεφάκια κειμένου ή μπαλονάκια κειμένου είναι μορφή γραφικής αναπαράστασης που χρησιμοποιείται στα κόμικς και τις γελοιογραφίες προκειμένου να αποδοθεί η ομιλία ή οι σκέψεις ενός χαρακτήρα. Το περιεχόμενό τους είναι συνήθως κείμενο, μπορεί όμως να περιέχουν και εικόνες.
Τύποι.
Υπάρχουν διάφοροι τύποι από μπαλονάκια κειμένου. Το πιο συνηθισμένο είναι το απλό "συννεφάκι ομιλίας" το οποίο είναι ένα ελλειψοειδές ή ορθογώνιο σχήμα με έναν «δείκτη» ή «ουρά» που κατευθύνεται προς τον χαρακτήρα που λέει τα συγκεκριμένα λόγια που βρίσκονται στο συννεφάκι. Ο δείκτης αυτός μπορεί και να απουσιάζει τελείως αν δεν είναι ξεκάθαρο ποιος είναι ο ομιλητής.
Αρκετά χρησιμοποιούνται και τα "συννεφάκια σκέψης", τα οποία μπορεί να έχουν ένα πιο «άτακτο» συννεφοειδές σχήμα και συνδέονται με τον χαρακτήρα που σκέφτεται μέσω μιας σειράς από κυκλάκια μειωμένα συνεχώς σε μέγεθος.
Τέλος υπάρχουν και άλλοι τύποι από συννεφάκια όπως αυτά τα οποία χρησιμοποιούνται όταν κάποιος λέει κάτι πολύ δυνατά ("κραυγής") ή όταν κάποιος ψιθυρίζει (σαν τα απλά συννεφάκια αλλά με διακεκομμένες γραμμές).
Γράμματα.
Η γραφή των κειμένων στα συννεφάκια των κόμικς αποτελεί μια ξεχωριστή διαδικασία την οποία πολλές φορές δεν κάνει ο ίδιος ο καλλιτέχνης, αλλά ξεχωριστός καλλιγράφος. Τα τελευταία χρόνια χρησιμοποιούνται ειδικές γραμματοσειρές υπολογιστών και η δημιουργία - επιλογή της κατάλληλης γραμματοσειράς κάθε φορά δεν είναι απλή υπόθεση.
Το γράμματα επίσης που χρησιμοποιούνται είναι στη συντριπτική πλειονότητα των περιπτώσεων κεφαλαία.

</doc>
<doc id="57508" url="https://el.wikipedia.org/wiki?curid=57508" title="Συννεφάκια κειμένου">
Συννεφάκια κειμένου



</doc>
<doc id="57509" url="https://el.wikipedia.org/wiki?curid=57509" title="Νότιος Σταυρός">
Νότιος Σταυρός



</doc>
<doc id="57511" url="https://el.wikipedia.org/wiki?curid=57511" title="Ιπτάμενος Ιχθύς">
Ιπτάμενος Ιχθύς



</doc>
<doc id="57513" url="https://el.wikipedia.org/wiki?curid=57513" title="Νεποτισμός">
Νεποτισμός

Ο νεποτισμός, ή οικογενειοκρατία (Αγγλικά: "Nepotism", Γαλλικά: "Népotisme", Γερμανικά: "Vetternwirtschaft", Ιταλικά: "Nepotismo") είναι το φαινόμενο της διαδοχής ή προβαδίσματος ορισμένων ατόμων για την κάλυψη θέσεων, πολλές φορές σημαντικών ή και κρίσιμων, με αποφασιστικό κριτήριο τη βιολογική, τη συγγενική ή τη στενά φιλική σχέση που έχουν με άλλους. Ο όρος "νεποτισμός" προέρχεται από τη λατινική λέξη "νέπος" (nepos, γεν. nepotis) που σημαίνει «ανεψιός» ή «εγγονός».
Το φαινόμενο εκδηλώνεται με την παραχώρηση θέσεων και αξιωμάτων σε συγγενείς και φίλους. Είναι η εκμετάλλευση από κάποιον του αξιώματος ή της θέσης που κατέχει, για να προωθήσει συγγενικά ή άλλα πρόσωπα του περιβάλλοντός του σε θέσεις κι αξιώματα χωρίς αξιοκρατικά κριτήρια. Παρουσιάζεται πολλές φορές ως αποτέλεσμα εκλογικής διαδικασίας και μπορεί να είναι καταφανώς σκόπιμη ή να καλύπτεται κάτω από ιστορικούς, κοινωνικούς ή οικονομικούς περιορισμούς.
Η πρακτική αυτή εμφανίζεται συνήθως στην πολιτική και τη θρησκεία. Στην έντονα περιθωριακή της μορφή σχετίζεται και με τον ρατσισμό και τα φαινόμενα αποκλεισμού ιδιαίτερα όταν λειτουργεί αρνητικά για πρόσωπα στα οποία δεν καταλογίζεται τίποτε άλλο παρά το γεγονός ότι έτυχε να φέρουν ένα συγκεκριμένο όνομα.
Στην Ελλάδα.
Η κατάσταση αυτή που συναντάται συχνά στην Ελλάδα αναπαράγεται και διαιωνίζεται αυτόματα όταν συνδεθεί με τη δύναμη της οικονομικής ή πολιτικής εξουσίας. Είναι τόσο πολύ καλά αφομοιωμένη στην Ελληνική κοινωνία που δεν προκαλεί έκπληξη ή σοκ η δημόσια εμφάνισή της. Αντίθετα, δεν είναι λίγες οι φορές που θεωρείται αυτονόητη ως φόρος τιμής ή υποχρέωση στον αποβιώσαντα πρόγονο μιας προσωπικότητας η επιλογή του απογόνου του ως το άτομο που θα καλύψει το κενό που προέκυψε.
Συνδέεται με τον κομματισμό, μια οικογενειοκρατία με την ευρεία έννοια, αλλά και τη διαφθορά, αφού ενθαρρύνει ανήθικες αν και όχι πάντα παράνομες συναλλαγές.

</doc>
<doc id="57517" url="https://el.wikipedia.org/wiki?curid=57517" title="Αλέξανδρος Μαυροκορδάτος (ο εξ απορρήτων)">
Αλέξανδρος Μαυροκορδάτος (ο εξ απορρήτων)

Ο Αλέξανδρος Νικολάου Μαυροκορδάτος (7 Σεπτεμβρίου 1641 – 23 Δεκεμβρίου 1709), ο επιλεγόμενος «ο εξ απορρήτων», ήταν σημαντικός Φαναριώτης ιατρός και διπλωμάτης του 17ου αιώνα. Τρισέγγονός του ήταν ο γνωστός ως πολιτικός στην Ελληνική Επανάσταση και μετέπειτα πρωθυπουργός της Ελλάδας Αλέξανδρος Μαυροκορδάτος (1791-1865).
Βιογραφία.
Ο Αλέξανδρος Ν. Μαυροκορδάτος «ο εξ απορρήτων» γεννήθηκε στην Κωνσταντινούπολη. Γονείς του ήταν ο Νικόλαος Μαυροκορδάτος από τη Χίο και η Λοξάνδρα από το Φανάρι της Κωνσταντινούπολης. Κατά το 1649 έμεινε ορφανός από πατέρα και γι' αυτό έμαθε τα πρώτα γράμματά του από τη μητέρα του. Φοίτησε στο Ελληνικό Κολέγιο του Αγίου Αθανασίου στη Ρώμη και μετά σπούδασε Φιλολογία και Θεολογία στο Πανεπιστήμιο Ρώμης. Μετά πήγε στην Πάδοβα, όπου σπούδασε ιατρική και αναγορεύθηκε διδάκτορας κατά το 1662. Μετά τις σπουδές του έμεινε για λίγο καιρό στη Χίο και τελικά εγκαταστάθηκε στην Κωνσταντινούπολη. Εκεί αρχικώς δίδαξε στη Σχολή Μανωλάκη και κατόπιν διορίσθηκε σχολάρχης της Πατριαρχικής Σχολής (1665-1672), ενώ παραλλήλως ασκούσε την Ιατρική με επιτυχία. Η ευρυμάθεια και η γλωσσομάθειά του έκαναν μεγάλη εντύπωση: Εκτός από τις ευρωπαϊκές γλώσσες γνώριζε άπταιστα την τουρκική, την αραβική, την περσική, γαλλική και την εβραϊκή γλώσσα. Ως συνέπεια αυτού, επιβλήθηκε σύντομα στους επιστημονικούς και κοινωνικούς κύκλους της Κωνσταντινούπολης και, μετά τον θάνατο του διερμηνέα της Υψηλής Πύλης Παναγιώτη Νικουσίου το 1673, ο Μαυροκορδάτος -που είχε διατελέσει γραμματέας του Νικούσιου- κλήθηκε και ανέλαβε Μέγας Διερμηνέας της Πύλης.
Υπό την ιδιότητα αυτή σταδιοδρόμησε τόσο στον πολιτικό, όσο και στον διπλωματικό τομέα. Το 1683 όμως, μετά την αποτυχημένη πολιορκία της Βιέννης από τους Οθωμανούς, έπεσε σε δυσμένεια, η περιουσία του δημεύθηκε και ο ίδιος, η μητέρα και η σύζυγός του φυλακίστηκαν για μία χρονιά. Στην συνέχεια διέφυγε στη Σωζόπολη και επέστρεψε στην Κωνσταντινούπολη το 1685, όταν ο νέος Μέγας Βεζίρης τον αποκατέστησε στην παλαιά του θέση και του επέστρεψε την περιουσία του. Τα επόμενα χρόνια αναδείχθηκε σε προσωπικότητα με διεθνές κύρος, ιδίως μετά την συμμετοχή του στην υπογραφή της ιστορικής Συνθήκη του Κάρλοβιτς (στη σημερινή αυτόνομη περιφέρεια της Βοϊβοντίνας)1699, ως πληρεξουσίου της Οθωμανικής Αυτοκρατορίας, οπότε και έφθασε στο απόγειο της δόξας του χειριζόμενος το ζήτημα της ειρήνης με τη μοναρχία των Αψβούργων με λεπτότητα και σοφία. Αλλά και ο Λεοπόλδος του οίκου των Αψβούργων ανύψωσε αυτόν στον τίτλο του πρίγκηπα εν αγνοία των Τούρκων. Ο δε Yemeniz Eugene αναφέρει: «"ο αυτοκράτορας Λεοπόδος γοητευμένος από τα ταλέντα του, του χάρισε πενήντα χιλιάδες φιορίνια... και του απένειμε τον κληρονομικό τίτλο του πρίγκηπα"».
Ήταν νυμφευμένος από το 1670 με τη Σουλτάνα, κόρη του Ιωάννη Χρυσοσκουλαίου και της Κασσάνδρας Ηλία Βόδα, με την οποία απέκτησε τον 
Απεβίωσε στην Κωνσταντινούπολη στις 23 Δεκεμβρίου του 1709 και τάφηκε στον ναό της Αγίας Παρασκευής. Θεωρήθηκε ως ένας από τους πιο μορφωμένους Έλληνες της εποχής του, καθώς και άτομο που μέσω της θέσης του προστάτευσε τις ελληνικές κοινότητες της Οθωμανικής Αυτοκρατορίας και τα προνόμια της Ορθόδοξης Εκκλησίας επί του Παναγίου Τάφου.
Εργογραφία.
Ως επιστήμονας ιατρός, ο Α. Ν. Μαυροκορδάτος υπήρξε από τους γνωστότερους του 17ου αιώνα σε όλη την Ευρώπη. Μεταξύ των επιστημονικών του εργασιών, εκείνη που τον έκανε γνωστό ήταν η διδακτορική διατριβή του, δια της οποίας απεδείκνυε, με πειράματα σε ζώα, την κυκλοφορία του αίματος στους πνεύμονες. Η εργασία αυτή εκδόθηκε στα λατινικά στη Μπολόνια το 1664 με τίτλο "Instrumentum Pneumaticum Circulandi Sanguinis sive modu usu pulmonum". Επανεκδόθηκε στη Φραγκφούρτη το 1665 και στη Λειψία το 1682, εντυπωσιάζοντας τους επιστημονικούς κύκλους της εποχής. Ακόμα και οι Τούρκοι σχολίαζαν ποικιλοτρόπως την ανακάλυψη αυτή, μέχρι του σημείου πολλοί δύσπιστοι να θεωρούν τον Μαυροκορδάτο μάγο. Αυτός, για να διαλύσει την πλάνη μεταξύ των Τούρκων, μετέφρασε και εξέδωσε το έργο του και στην τουρκική γλώσσα.
Εκτός από τα ιατρικά, ο Μαυροκορδάτος «ο εξ απορρήτων» συνέγραψε και μελέτες για ποικίλα θέματα φιλολογικά, φιλοσοφικά, ιστορικά και στοχαστικά, όλα σε αρχαΐζουσα γλώσσα. Κάποια σημαντικά του έργα είναι: 

</doc>
<doc id="57518" url="https://el.wikipedia.org/wiki?curid=57518" title="Μπαλονάκι κειμένου">
Μπαλονάκι κειμένου



</doc>
<doc id="57520" url="https://el.wikipedia.org/wiki?curid=57520" title="Τζον Γκαλιάνο">
Τζον Γκαλιάνο

Ο Τζον Γκαλιάνο ("John Charles Galliano", 28 Νοεμβρίου 1960) είναι Βρετανός σχεδιαστής μόδας.
Γεννήθηκε στο Γιβραλτάρ από πατέρα που καταγόταν από το Γιβραλτάρ και μητέρα Ισπανίδα. Όταν ήταν έξι ετών η οικογένειά του εγκαταστάθηκε στο νότιο Λονδίνο. Το 1981 πήγε για σπουδές στο Central Saint Martins College of Art and Design. Παράλληλα εργαζόταν ως ενδυματολόγος στο θέατρο και σαν βοηθός του Τόμι Νάτερ (Tommy Nutter). Το 1984 η πτυχιακή του κολεξιόν με τον τίτλο "Les Incroyables" ("Οι Απίστευτοι"), εμπνευσμένη από τη Γαλλική Επανάσταση, τράβηξε την προσοχή του κοινού και των ειδικών. Αγοράστηκε, όπως και πουλήθηκε, εξολοκλήρου από την αγγλική μπουτίκ Browns.
Το 1990 εγκαταστάθηκε στο Παρίσι και το 1996 προσελήφθη ως σχεδιαστής στον οίκο Ζιβανσί. Το 1997 έγινε καλλιτεχνικός διευθυντής του οίκου Ντιόρ. Κατάφερε να αναζωογονήσει την επιχείρηση τόσο οικονομικά όσο και δημιουργικά. Είναι γνωστός για τη σκηνοθεσία των φροντισμένων και επαναστατικών επιδείξεών του. Τέλος, σχεδίασε και δική του κολεξιόν στο Παρίσι.
Το Μάρτιο του 2011 απολύθηκε από τον Οίκο Ντιόρ, επειδή είχε προβεί σε αντισημιτικά σχόλια.

</doc>
<doc id="57521" url="https://el.wikipedia.org/wiki?curid=57521" title="Αλέκος Φασιανός">
Αλέκος Φασιανός

Ο Αλέκος Φασιανός (Αθήνα, 1935) είναι Έλληνας ζωγράφος.
Βιογραφία.
Γεννήθηκε στην περιοχή της Πλάκας στην Αθήνα. Σπούδασε βιολί στο Ωδείο Αθηνών και ζωγραφική στην Ανώτατη Σχολή Καλών Τεχνών το διάστημα 1956-1960 στο εργαστήριο του Γιάννη Μόραλη. Μελέτησε την αρχαία ελληνική αγγειογραφία και τη Βυζαντινή εικονογραφία. Παρακολούθησε μαθήματα λιθογραφίας στην "École des beaux-arts" του Παρισιού, με υποτροφία της γαλλικής κυβέρνησης (1962-1964), κοντά στους Clairin και Dayez. Το 1966 εγκαταστάθηκε στο Παρίσι, ενώ από το 1974 ζει και εργάζεται στο Παρίσι και την Αθήνα. Από το 1959, χρονιά της πρώτης ατομικής του παρουσίασης στην Αθήνα, έχει πραγματοποιήσει περισσότερες από εβδομήντα ατομικές εκθέσεις σε Αθήνα, Θεσσαλονίκη, Παρίσι, Μόναχο, Τόκυο, Αμβούργο, Ζυρίχη, Μιλάνο, Βηρυτό, Στοκχόλμη, Λονδίνο και αλλού. Συμμετείχε επανειλημμένα σε ομαδικές εκθέσεις και γνωστές διεθνείς διοργανώσεις ανά την υφήλιο. Ο Φασιανός ασχολήθηκε επίσης με τη χαρακτική, το σχεδιασμό αφισών, καθώς και τη σκηνογραφία, συνεργαζόμενος κυρίως με το Εθνικό Θέατρο (Αμερική του Κάφκα σε σκηνοθεσία Αλέξη Σολομού, 1975, Ελένη του Ευριπίδη, 1976, Όρνιθες του Αριστοφάνη, 1978 κ.ά.). Ανέλαβε την εικονογράφηση αρκετών βιβλίων, στην Ελλάδα και το εξωτερικό, γνωστών ποιητών και συγγραφέων. Έχει επίσης εκδώσει και δικά του κείμενα, πεζά και ποιητικά. Για το σύνολο της δουλειάς του έχουν γυριστεί τέσσερις ταινίες για την ελληνική και τη γαλλική τηλεόραση, ενώ κυκλοφορούν μονογραφίες που αναφέρονται στην εικαστική παραγωγή του. Το 1999 ήταν υποψήφιος ευρωβουλευτής με το ΠΑΣΟΚ σε τιμητική (μη εκλόγιμη) θέση.
Έργο.
Το χαρακτηριστικό ύφος του Φασιανού διαμορφώνεται στις αρχές της δεκαετίας του '60. Τρία βασικά θέματα έμειναν αναλλοίωτα στη διάρκεια της πορείας του: άνθρωπος, φύση, περιβάλλον. Η σπουδή του ελληνικού πολιτισμού και η ενασχόληση με τις γραφικές τέχνες και τη χαρακτική επηρέασαν και το ζωγραφικό του έργο. Στις πρώτες συνθέσεις του κυριαρχεί η μορφή του αξιωματικού με τα φουσκωτά, κόκκινα μάγουλα, τα φανταχτερά σιρίτια στη στολή και το γελοιογραφικά υποβλητικό ύφος. Σταδιακά οι μορφές κινούνται και αποκτούν δική τους ζωή. Γίνονται ζεύγη που γεμίζουν το χώρο μόλις αγγίζουν η μία την άλλη, μένοντας ωστόσο ενωμένες σχεδιαστικά σε μία μάζα.

</doc>
<doc id="57522" url="https://el.wikipedia.org/wiki?curid=57522" title="John Galliano">
John Galliano



</doc>
<doc id="57525" url="https://el.wikipedia.org/wiki?curid=57525" title="Ζαν-Πολ Γκοτιέ">
Ζαν-Πολ Γκοτιέ

Ο Ζαν-Πολ Γκοτιέ ("Jean-Paul Gaultier", Παρίσι, 24 Απριλίου 1952) είναι Γάλλος σχεδιαστής μόδας.
Μαθήτευσε στις αρχές της δεκαετίας του 1970 στους οίκους Patou και Πιέρ Καρντέν. Δημιούργησε την πρώτη του κολεξιόν ετοιμοφόρετων ενδυμάτων το 1976. Εδραίωσε τον μύθο του "enfant terrible" της μόδας, με τη δουλειά του που ισορροπεί, μεταξύ του ριζοσπαστικού και του συμβατικού. Τον κορσέ, το πιο απλό και παραδοσιακό εσώρουχο, το μετέτρεψε σε προκλητικό εξωτερικό ένδυμα. Εισήγαγε τις φούστες για άνδρες και συνετέλεσε στο να γίνει αποδεκτό το τατουάζ από τις μάζες. Καθιέρωσε την εμπορική σειρά "Gaultier" (1988), σχεδίασε για τον κινηματογράφο και συνεργάστηκε με διάσημους καλλιτέχνες, όπως η Μαντόνα. Ο Γκοτιέ μεταφέρει στην πασαρέλα τη "μόδα του δρόμου", σε συνδυασμό με στοιχεία που σοκάρουν, όπως ο ασαφής καθορισμός του φύλου, της φυλής και της σεξουαλικότητας, με μοντέλα ασυμβίβαστους ή «αληθινούς» τύπους. Το 1997 μεταπήδησε στην υψηλή ραπτική, κάνοντας επιδείξεις στο Παρίσι.

</doc>
<doc id="57527" url="https://el.wikipedia.org/wiki?curid=57527" title="Ζαν Πολ Γκοτιέ">
Ζαν Πολ Γκοτιέ



</doc>
<doc id="57528" url="https://el.wikipedia.org/wiki?curid=57528" title="Jean-Paul Gaultier">
Jean-Paul Gaultier



</doc>
<doc id="57529" url="https://el.wikipedia.org/wiki?curid=57529" title="Jean Paul Gaultier">
Jean Paul Gaultier



</doc>
<doc id="57530" url="https://el.wikipedia.org/wiki?curid=57530" title="Πατριάρχης Σερβίας Παύλος">
Πατριάρχης Σερβίας Παύλος

Ο Παύλος (σερβικά "Павле", κατά κόσμον Γκόικο Στόιτσεβιτς, "Гојко Стојчевић", 11 Σεπτεμβρίου 1914 - 15 Νοεμβρίου 2009) ήταν Πατριάρχης Βελιγραδίου και πάσης Σερβίας από την 1η Δεκεμβρίου 1990 έως τις 15 Νοεμβρίου 2009.
Βιογραφία.
Γεννήθηκε στις 11 Σεπτεμβρίου 1914 στο χωριό Κούτσαντσι της Σλαβονίας (σήμερα ανήκει στην Κροατία). Έμεινε ορφανός σε μικρή ηλικία. Σπούδασε στη Θεολογική Σχολή του Βελιγραδίου. Μετά το Β΄ Παγκόσμιο Πόλεμο πήγε ξανά στο Βελιγράδι, ως πρόσφυγας και εργάστηκε σε διάφορες δουλειές για να επιβιώσει. Εργάστηκε ακόμη και ως οικοδόμος. Το 1948 εκάρη μοναχός και μέχρι το 1955 ανήκε στη Μονή Ράτσια. Το 1954 χειροτονήθηκε ιερομόναχος και το 1957 χειροθετήθηκε αρχιμανδρίτης. Από το 1955 ως το 1957 έκανε μεταπτυχιακές σπουδές στο Πανεπιστήμιο Αθηνών. Επιστρέφοντας στην πατρίδα του, εξελέγη επίσκοπος Ράσκας και Πρίζρεν, στο Κόσοβο.
Εξελέγη "Αρχιεπίσκοπος Πεκίου, Μητροπολίτης Βελιγραδίου και Κάρλοβτσι και Πατριάρχης Σερβίας" την 1η Δεκεμβρίου 1990 με τον αποστολικό τρόπο, δηλαδή με κλήρωση από εκλεγέν τριπρόσωπο. Αναφέρεται ότι ήταν ίσως ο μοναδικός των Μητροπολιτών ο οποίος δεν επιθυμούσε να εκλεγεί Πατριάρχης.
Ήταν ασκητική μορφή, και ασκητική ήταν και η ζωή του. Κατάφερε να ποιμάνει τους Σέρβους σε μια εποχή δύσκολη, μετά τη διάλυση της Γιουγκοσλαβίας και να γίνει σύμβολο ενότητας του σερβικού λαού εν μέσω των πολέμων που ακολούθησαν.
Τον Οκτώβριο του 2008 ζήτησε να παραιτηθεί από το Θρόνο, αλλά αυτό δεν έγινε δεκτό από τη Σύνοδο της Σερβικής Ορθόδοξης Εκκλησίας.
Από το 2006 έγινε αντικείμενο κριτικής από τις ελληνόφωνες Εκκλησίες καθώς με μονομερή τόμο αναγνώριζε τη σχισματική Εκκλησία των Σκοπίων που φέρεται ως «Μακεδονική Εκκλησία», όπως επίσης την τότε FYROM την αναγνώριζε ως "Δημοκρατία της Μακεδονίας".
Ο Πατριάρχης Παύλος απεβίωσε στις 15 Νοεμβρίου 2009.

</doc>
<doc id="57532" url="https://el.wikipedia.org/wiki?curid=57532" title="Σερβικά">
Σερβικά



</doc>
<doc id="57534" url="https://el.wikipedia.org/wiki?curid=57534" title="Ζαν Πατού">
Ζαν Πατού

Ο Ζαν Πατού ("Jean Patou", 27 Σεπτεμβρίου 1887 - 8 Μαρτίου 1936) ήταν Γάλλος σχεδιαστής μόδας.
Βιογραφικό.
Ο Πατού γεννήθηκε το 1887 στη Νορμανδία. Το 1912 άνοιξε στο Παρίσι τη "Madison Parry", κατάστημα με γυναικεία ρούχα. Έλαβε μέρος στον Α’ Παγκόσμιο Πόλεμο και το 1919 ίδρυσε το "Salon Jean Patou". Στις αρχές της δεκαετίας του 1920 σχεδίασε ρούχα για την πρωταθλήτρια του τένις Σουζάν Λενγκλέν και έτσι υπήρξε πρωτοπόρος στο τομέα των μοντέρνων αθλητικών ρούχων. Τα άνετα φορέματα και ταγιέρ του έγιναν δεκτά από τις δραστήριες γυναίκες στη δεκαετία του 1920, οι οποίες ήταν γνωστές ως garçonnes. Συνεργάστηκε επίσης με τη γαλλική υφαντουργική εταιρεία "Bianchini-Ferier" και με άλλους για την παραγωγή νέων υφασμάτων για μαγιό και αθλητικά ρούχα. 
Πέθανε το 1936. Η αδελφή του και ο άνδρας της Madeleine και Raymond Barbas συνέχισαν τη λειτουργία του οίκου. Σχεδιαστές που συνεργάστηκαν με τον οίκο Patou είναι οι Jean Kerléo και Karl Lagerfeld.

</doc>
<doc id="57535" url="https://el.wikipedia.org/wiki?curid=57535" title="Jean Patou">
Jean Patou



</doc>
<doc id="57541" url="https://el.wikipedia.org/wiki?curid=57541" title="Songs of Faith and Devotion">
Songs of Faith and Devotion

Το Songs of Faith and Devotion είναι το όγδοο στούντιο άλμπουμ των Depeche Mode. Κυκλοφόρησε το Μάρτιο του 1993 και αποτελεί το πρώτο πείραμα «ροκ ήχου» τους. Δοκίμασαν οργανικές συνθέσεις, βασισμένες τόσο σε ηλεκτρικές κιθάρες και ζωντανά ντραμς όσο και σε συνθεσάιζερ. Ζωντανά έγχορδα, πνευστά και γυναικεία φωνητικά είναι νέες προσθήκες στον ήχο του συγκροτήματος. Είναι το τελευταίο που το συγκρότημα ηχογράφησε με τον Alan Wilder. 
Την καλλιτεχνική επιμέλεια του άλμπουμ ανέλαβε ο Anton Corbijn, συμπεριλαμβανόμενων της φωτογραφίας και του εξωφύλλου. Το εξώφυλλο είναι το μοναδικό στην ιστορία του συγκροτήματος στούντιο άλμπουμ που περιέχει τη φωτογραφία τους.
Αμέσως μετά την κυκλοφορία του, το άλμπουμ έφτασε στο #1 τόσο στα τσαρτ του Ηνωμένου Βασιλείου, όσο και των ΗΠΑ. Για την υποστήριξη του άλμπουμ, οι Depeche Mode εκτέλεσαν 14μηνη περιοδεία με τον τίτλο "Devotional" που κυκλοφόρησε σε βίντεο και σε live άλμπουμ με τίτλο "Songs of Faith and Devotion Live". Τον Οκτώβριο του 2006, το στούντιο album επανακυκλοφόρησε μαζί με DVD και έξτρα υλικό. 
Τα Τραγούδια του Άλμπουμ.
Όλα τα τραγούδια γράφτηκαν από τον Martin L. Gore, ενώ τα φωνητικά είναι του David Gahan, εκτός από τα κομμάτια 5 και 9, όπου τραγουδά ο Martin Gore.&lt;br&gt;&lt;br&gt;
1. “I Feel You” – 4:35&lt;br&gt;
2. “Walking in My Shoes” – 5:35&lt;br&gt;
3. “Condemnation” – 3:20&lt;br&gt;
4. “Mercy in You” – 4:17&lt;br&gt;
5. “Judas” – 5:14&lt;br&gt;
6. “In Your Room” – 6:26&lt;br&gt;
7. “Get Right with Me” – 3:32&lt;br&gt;
8. “Rush” – 4:37&lt;br&gt;
9. “One Caress” – 3:30&lt;br&gt;
10. “Higher Love” – 5:56
Στο τέλος του κομματιού «Get Right with Me» είναι κρυμμένο το «Interlude 4», ένα απόσπασμα από το ρεμίξ του Brian Eno του κομματιού «I Feel You». Στις συναυλίες συνηθίζεται να παίζεται εισαγωγικά πριν από το τραγούδι.

</doc>
<doc id="57542" url="https://el.wikipedia.org/wiki?curid=57542" title="Ο δράκουλας των Εξαρχείων">
Ο δράκουλας των Εξαρχείων

Η ταινία Ο Δράκουλας των Εξαρχείων είναι πολιτική-καλλιτεχνική σάτιρα του 1983, σε σκηνοθεσία του Νίκου Ζερβού, μια «ανατρεπτική ταινία φανταστικού κινηματογράφου» σύμφωνα με τους δημιουργούς της. Παίζουν οι Κωνσταντίνος Τζούμας, Τζίμης Πανούσης, Ισαβέλλα Μαυράκη, Βαγγέλης Κοτρώνης, Τζόνι Βαβούρας, Αντώνης Καφετζόπουλος, Δημήτρης Πουλικάκος, κ.ά. Το φιλμ είναι κατά βάση μια παρωδία τρόμου με στοιχεία πολιτικής και κοινωνικής διακωμώδησης, συν μια κινηματογραφημένη συναυλία των Μουσικών Ταξιαρχιών στο τέλος, όπου αποτυπώνονται οι ενδυματολογικές επιλογές και ο κώδικας εμφάνισης της νεολαίας της εποχής. Στην ίδια συναυλία εμφανίζεται και ο Δημήτρης Πουλικάκος, σε μια ροκ διασκευή του τραγουδιού «Υπάρχω» του Στέλιου Καζαντζίδη. 
Πλοκή.
Ο τρελός ορθοπεδικός Βίκτωρ Παπαδόπουλος (Κ. Τζούμας) έχει εγκατασταθεί στα Εξάρχεια, μαζί με την κόρη του (Ισ. Μαυράκη) και τους δύο βοηθούς του (Τζ. Βαβούρας και Β. Κοτρώνης). Έχει έρθει από τα Καρπάθια και είναι ένα υβρίδιο του δόκτορα Φρανκενστάιν και του κόμη Δράκουλα. Έχει για στόχο την πραγματοποίηση ενός παρανοϊκού σχεδίου, που συνίσταται στη δημιουργία ενός τέλειου ροκ μουσικού συγκροτήματος (οι Μουσικές Ταξιαρχίες, με αρχηγό τον Τζίμη Πανούση), το οποίο θα αποτελείται από συναρθρωμένα μέλη σημαντικών πεθαμένων μουσικών. Όμως τελικά το συγκρότημα βγαίνει με μια έντονη ροπή προς το λαϊκό τραγούδι. Επιπλέον, οι νεκροί ενός νεκροταφείου, από το οποίο τυμβωρυχεί ο Βίκτωρ με τους βοηθούς του, με αρχηγό τον Χαμένο ανθυπολοχαγό της Αλβανίας (τον υποδύεται ο Αντ. Καφετζόπουλος -ο χαρακτήρας είναι ειρωνική αναφορά στον Οδυσσέα Ελύτη) δυσανασχετούν και επαναστατούν, επιτίθενται στο σπίτι του Βίκτορα και οργανώνουν υπέρ του σκοπού τους μια μεγάλη δημόσια συναυλία του συγκροτήματος που έφερε στη ζωή ο τρελός επιστήμονας. 
Στοιχεία παρωδίας και κριτικής.
Στην ταινία υπάρχουν διάσπαρτα στοιχεία που σατιρίζουν πολιτικά και καλλιτεχνικά δεδομένα της εποχής. Αγαπημένη τηλεοπτική εκπομπή του Βίκτορα είναι η εξαγγελία του κυβερνητικού προγράμματος για την υγεία από τον Ανδρέα Παπανδρέου (τον οποίο ειρωνεύεται χαμογελώντας και αναφωνώντας «Τι διασκεδαστικός άνθρωπος!»). Ένα από τα κλεμμένα σώματα νεκρών μουσικών είναι του Μάνου Χατζιδάκι, ο οποίος ήταν φυσικά τότε εν ζωή και είχε και τα ηνία στο Τρίτο Πρόγραμμα (1975-1982). Σκληρή είναι και η διακωμώδηση του σκηνοθέτη Θόδωρου Αγγελόπουλου και της ταινίας του "Ταξίδι στα Κύθηρα": ο βοηθός του Βίκτορα (ο Κοτρώνης), μεταμφιεσμένος σε γοργόνα προϋπαντεί σε μια παραλία τον υποτιθέμενο «Κατράκη» (τον υποδύεται ο Νικόλας Άσιμος) του αγγελοπουλικού φιλμ, ο οποίος περιφέρεται στο νερό πάνω σε ένα θαλάσσιο ποδήλατο που το έχει κάνει σχεδία. Σύμφωνα με μία αναφορά, το γύρισμα της σκηνής έγινε το καλοκαίρι του 1981.
Αποτιμήσεις.
Ο "Δράκουλας των Εξαρχείων", όπως έχει δηλώσει ο Νίκος Ζερβός, είχε γυριστεί «τελείως για το χαβαλέ», με βάση ορισμένες ιδέες και σημειώσεις του Τζίμη Πανούση. Αυτές υπήρξαν «το πρόσχημα» για αυτοσχεδιασμό και τη δημιουργία της ταινίας με χαρακτήρα «αναρχίζοντα» (όχι όμως «αναρχικό»). 
Η ταινία απέκτησε γρήγορα μια διαχρονικότητα ως κλασικό φιλμ του ελληνικού καλτ κινηματογράφου. Συμπεριελήφθηκε στο πρόγραμμα του Α΄ Φεστιβάλ Καλτ Ελληνικού Κινηματογράφου (Φεβρουάριος 2003), του θεσμού που εμπνεύστηκε και καθιέρωσε ο σκηνοθέτης Νίκος Τριανταφυλλίδης, όπου προβλήθηκε προλογιζόμενη από το σκηνοθέτη της. Με τον "Δράκουλα των Εξαρχείων", όπως έχει γράψει ο κριτικός και ιστορικός του ελληνικού κινηματογράφου Δημήτρης Κολιοδήμος, ο Ζερβός, «ως Έλληνας Τζον Γουότερς», κατόρθωσε να συνδυάσει «το κλασικό «φρανκενσταϊνικό θέμα με την ιδέα του "Φαντάσματος της Όπερας" κι επιτίθεται στην κοινωνική και πολιτική πραγματικότητα του τόπου, παρωδώντας τις καλλιτεχνικές και ηθικές συμβάσεις μέσω του κακού γούστου και της παραμόρφωσης του φυσικού περιεχομένου της ζωής».

</doc>
<doc id="57544" url="https://el.wikipedia.org/wiki?curid=57544" title="Σπυρίδων Ζαμπέλιος">
Σπυρίδων Ζαμπέλιος

Ο Σπυρίδων Ζαμπέλιος (Λευκάδα 1815- Ελβετία, ή Λιβόρνο Ιταλίας 10 Αυγούστου 1881) ήταν Έλληνας ιστορικός Ερευνητής, Συγγραφέας, Φιλόλογος και λογοτέχνης. Χαρακτηρίστηκε ο πρώτος θεωρητικός της ιστορικής ενότητας αρχαίου, μεσαιωνικού και νεότερου Ελληνισμού και μαζί με τον Κ. Παπαρρηγόπουλο αποτελούν τους "Διόσκουρους" της ελληνικής ιστοριογραφίας του 19ου αιώνα οι οποίοι αντιμετώπισαν με επιστημονικά επιχειρήματα τη θεωρία περί φυλετικής ασυνέχειας των νεοελλήνων, που διατύπωσε το 1830 ο Αυστριακός ιστορικός Jacob Philipp Fallmerayer,μυθιστοριογράφος και λογοτέχνης, γεννήθηκε την 1η Σεπτεμβρίου 1815, ή το 1813 σύμφωνα με την μελέτη του Άριστου Καμπάνη, στο νησί της Λευκάδος και πέθανε στις 10 Αυγούστου 1881 στην πόλη Ζουνκ της Ελβετίας . 
Η ζωή του.
Γεννήθηκε στη Λευκάδα, από εύπορη και αριστοκρατική οικογένεια, απώτερης ιταλικής καταγωγής. Ο πατέρας του, Ιωάννης Ζαμπέλιος, ήταν δικαστικός, λόγιος, δραματικός ποιητής και δραματουργός και οι προγονικές του οικογένειες είχαν διακριθεί στην πολιτική και πνευματική ζωή της Επτανήσου, ως διδάσκαλοι και ιερείς. Παππούς του ήταν ο Ζαχαρίας Ζαμπέλιος, που τιμήθηκε με ανώτατα αξιώματα της Ιονίου Πολιτείας, θείος του ο Φήλιξ, πρόεδρος της Επτανησιακής Γερουσίας, ενώ ένας άπο τους προγόνους του, ο Νεκτάριος Ζαμπέλιος είχε διακριθεί στα γράμματα..Ο παππούς του από τη μητέρα του, ο Δημήτριος Πετριτσόπουλος, είχε διατελέσει πρόεδρος της Επτανησιακής Βουλής το 1803 και εξάσκησε ανώτερα κρατικά πόστα στην Κεφαλονιά το 1804, στη Λευκάδα το 1806 και το 1810, όπου είχε γίνει σύμβουλος του Άγγλου κυβερνήτη, του περίφημου Love. Ο Σπυρίδων παρακολούθησε τη στοιχειώδη εκπαίδευση στην Λευκάδα με δασκάλους τον Αθανάσιο Ψαλίδα, διευθυντή του Σχολείου της πόλεως και τον Vincenzo Nannoucci, υπομνηματιστή του Dante και συνθέτη τραγουδιών σέ λαϊκή γλώσσα.και στην συνέχεια το 1883 φοίτησε στο Νομικό Τμήμα της Ιονίου Ακαδημίας της Κέρκυρας όπου και γνωρίστηκε με τον Διονύσιο Σολωμό αλλά και με τον Ανδρέα Κάλβο. Όταν αποφοίτησε από την Ιόνιο Ακαδημία της Κέρκυρας μετέβη στην Ιταλία, όπου συνέχισε τις σπουδές του στη Νομικά στα Πανεπιστήμια της Μπολόνια και της Πίζας στο οποίο και αναγορεύτηκε επίτιμος διδάκτωρ. Η γνωριμία του με τον μεσαιωνολόγο Ανδρέα Μουστοξύδη τον ώθησε στη μελέτη μεσαιωνικών και γλωσσολογικών χειρογράφων στις μεγαλύτερες βιβλιοθήκες της Ευρώπης αλλά και στην Τουρκία. Μετά την ολοκλήρωση των σπουδών του ταξίδεψε σε διάφορες ευρωπαϊκές χώρες, μεταξύ των οποίων και στην Γερμανία, όπου στο Πανεπιστήμιο της Χαϊδελβέργης παρακολούθησε παραδόσεις μαθημάτων του Hegel, από τον οποίο επηρεάστηκε, καθώς και στην Μεγάλη Βρετανία.Τελικά εγκαταστάθηκε στο Λιβόρνο της Ιταλίας. Επέστρεψε στην Ελλάδα το 1845 και έμεινε στην Κέρκυρα. όπου κατέλαβε διάφορες θέσεις και δημοσίευσε ανώνυμα το ποίημα "Η ύστερη νυχτιά του καταδίκου" (1845), διάφορα ερωτικά ποιήματα και τη μελέτη "Άσματα δημοτικά της Ελλάδος" (1852). Στη συνέχεια έφυγε ξανά για την Ευρώπη για νέες μελέτες και επέστρεψε το 1856, λόγω του θανάτου του πατέρα του. Εντάχθηκε στην πολιτική παράταξη των Μεταρρυθμιστών που υποστήριζαν τις απόψεις των Άγγλων , συνεργάστηκε με τα έντυπά τους την εφημερίδα του Μουστοξύδη "Το Μέλλον" και την Κερκυραϊκή πολιτική εφημερίδα "Πατρίς" του Βραΐλα και στις εκλογές του 1850 υπέβαλε υποψηφιότητα με την παράταξη και εξελέγη βουλευτής Λευκάδας στην πρώτη Βουλή [Θ Βουλή] των Επτανήσων θέση στην οποία παρέμεινε έως το 1852 . Μετά τη διάλυση της Ιονίου Βουλής το 1851, ταξίδεψε στην Κωνσταντινούπολη, στην Ιταλία, Λιβόρνο, Πίζα, Ρώμη, αλλά και στην Αθήνα, ενώ στη συνέχεια έφυγε ξανά για την Ευρώπη για νέες μελέτες και επέστρεψε το 1856, λόγω του θανάτου του πατέρα του. Αποσύρθηκε από την πολιτική ταξίδεψε στην Αθήνα στην ιταλία και εγκαταστάθηκε σε μια επαρχιακή έπαυλη στο Λιβόρνο για δέκα χρόνια. 
Το 1857 εγκαταστάθηκε στην Αθήνα με τη σύζυγό του Λουκία και δημοσίευσε την ιστορική μελέτη "Αι βυζαντιναί μελέται. Περί πηγών της ελληνικής εθνότητος", στην οποία υπο στήριξε την ενότητα του αρχαίου και σύγχρονου ελληνισμού με συνδετικό κρίκο το Βυζάντιο. Τα χρόνια εκείνα άρχισε και το συγγραφικό του έργο που κάλυπτε κυρίως ιστορικά θέματα, με υλικό που είχε συγκεντρώσει από τα ταξίδια του στην Ευρώπη αλλά και στην Τουρκία. Το 1852 δημοσίευσε έκδοση ελληνικών δημοτικών τραγουδιών, "Άσματα Δημοτικά της Ελλάδος. Εκδοθέντα μετά μελέτης ιστορικής περί Μεσαιωνικού Ελληνισμού". Στην εκτενή εισαγωγή διατύπωσε την άποψη για την ενότητα του ελληνισμού από την αρχαιότητα μέχρι την σύγχρονη εποχή και εισηγήθηκε την τριμερή διαίρεση της ελληνικής ιστορίας σε αρχαία, μεσαιωνική και νέα. Αποτέλεσμα του ενδιαφέροντός του για την μεσαιωνική ιστορία ήταν και το επόμενο μεγάλο έργο του, "Βυζαντιναί Μελέται. Περί πηγών Νεοελληνικής Εθνότητος από Η΄ άχρι Ι΄ εκατονταετηρίδος μ.Χ." (1857). Το 1859 δημοσίευσε το φυλλάδιο Καθίδρυσις Πατριαρχείου εν Ρωσία. Στην περίοδο 1859-1860 τοποθετείται επίσης η σημαντική για την ιστορία της νεοελληνικής κριτικής διαμάχη Ζαμπελίου - Πολυλά. Ο Ζαμπέλιος δημοσίευσε το φυλλάδιο Πόθεν η κοινή λέξις τραγουδώ, με αφορμή την έκδοση των Ευρισκομένων του Σολωμού από τον Πολυλά, υποστηρίζοντας τον ελεγειακό χαρακτήρα των έργων της ώριμης περιόδου του Σολωμού. Η άποψή του ανασκευάστηκε από τον Πολυλά στο φυλλάδιο Πόθεν η μυστικοφοβία του κ.Σ.Ζαμπελίου (Κέρκυρα 1860) [Για τα κείμενα της διαμάχης). Τα επόμενα χρόνια ασχολήθηκε και με την λογοτεχνία, σε επίπεδο κριτικής, με το κείμενο "Πόθεν η κοινή λέξις τραγουδώ; Σκέψεις περί ελληνικής ποιήσεως", που αναφερόταν στην ποιητική του σολωμικού έργου υποστηρίζοντας τον ελεγειακό χαρακτήρα των έργων της ώριμης περιόδου του Σολωμού , αλλά και ως λογοτέχνης, με τα ιστορικά μυθιστορηματικά έργα "Ιστορικά Σκηνογραφήματα" (1860) και τους "Κρητικούς Γάμους" (1871) με αφορμή της ιστορικές περιπέτειες της Κρήτης. με υποθέσεις από την ιστορία της Ενετοκρατίας στο νησί. Το 1864 δημοσίευσε στην Αθήνα τη γλωσσολογική μελέτη Ιταλοελληνικά. Δημοσίευσε επίσης το ιταλόφωνο μυθιστόρημα Αναμνήσεις μοναχής. Προς το τέλος της ζωής του ξεκίνησε να γράφει ένα ετυμολογικό ελληνικό λεξικό, του οποίου το πρώτο μέρος εκδόθηκε στο Παρίσι το 1879 με τίτλο Parlers Grecs Et Romains[Μιλώντας Ελληνικά και Ρωμαϊκά]. 
Προς το τέλος της ζωής του (1870) ταξίδεψε στην Ιταλία και εγκαταστάθηκε σε μια επαρχιακή έπαυλη στο ιδιόκτητο κτήμα του στο Antignano κοντά στο Λιβόρνο της Ιταλίας για 10 ολόκληρα χρόνια, απ' όπου κάνει συχνά ταξίδια ανάμεσα Λιβόρνο και Ταυρίνο, ανάμεσα στην Ιταλία και την Ελβετία. Πέθανε κατά την διάρκεια ενός ταξιδιού του στο Ζουνκ της Ελβετίας το 1881. Κατέλιπε την περιουσία του σε Κρητικά ιδρύματα και στην κοινότητα του Λιβόρνο.
Αποτίμηση του ιστορικού του έργου.
Ήταν υποστηρικτής της Ενώσεως των Επτανήσων με την Ελλάδα, όμως σε εύθετο χρόνο, καθώς υποστήριζε την άποψη ότι το νεοπαγές Ελληνικό Κράτος βρισκόταν ακόμα σε σημαντική πολιτική και πολιτιστική καθυστέρηση και η Ένωση των Επτανήσων με την Ελλάδα θα συντελούσε στην πτώση του Επτανησιακού πολιτισμού. Ο Σπυρίδων Ζαμπέλιος ήταν ό πρώτος που αποπειράθηκε να αναδείξει την ιστορική και γλωσσική ενότητα του ελληνικού έθνους από την εποχή του Ομήρου έως και τα νεότερα χρόνια. Ως εκδότης όμως των δημοτικών τραγουδιών επικρίθηκε για τις αυθαίρετες επεμβάσεις του στα κείμενα ενώ κρίθηκε σε μέτρια και η επίδοσή του στην λογοτεχνία. Τα «Ιστορικά Σκηνογραφήματα (1860)» και «Οί κρητικοί γάμοι (1871)» γραμμένα στην άκαμπτη καθαρεύουσα της εποχής, χαρακτηρίζονται από ιστορισμό και από ηθικοδιδακτικές παρεμβάσεις. Γενικότερα, ο Ζαμπέλιος ασχολήθηκε με την συγγραφή μετά την εποχή της επιστροφής του στην Ελλάδα. Το έργο του κάλυπτε κυρίως ιστορικά θέματα, με υλικό που είχε συγκεντρώσει από τα ταξίδια του στην Ευρώπη αλλά και στην Τουρκία. Στην εκτενή εισαγωγή διατύπωσε την άποψη για την ενότητα του Ελληνισμού από την αρχαιότητα μέχρι την σύγχρονη εποχή και εισηγήθηκε την τριμερή διαίρεση της Ελληνικής ιστορίας σε αρχαία, μεσαιωνική και νέα, ενώ αναφέρει σημαντικά σοιχεία για την τύχη των μελών της οικογένειας των Παλαιολόγων  μετά την Άλωση της Κωνσταντινουπόλεως. Τα επόμενα χρόνια ό Σπυρίδων Ζαμπέλιος ασχολήθηκε και με την λογοτεχνία, σε επίπεδο κριτικής.
Ο Ζαμπέλιος υπήρξε και σπουδαίος ιστορικός. Επηρρεασμένος από τον Μεσαιωνολόγο Ανδρέα Μουστοξύδη, και λόγω της μεγάλης του γλωσσομάθειας, μελέτησε μεσαιωνικά και γλωσσολογικά χειρόγραφα στις μεγαλύτερες βιβλιοθήκες της Ευρώπης και της Τουρκίας. Αναζήτησε τις ρίζες του Νέου Ελληνισμού στους μέσους χρόνους, στο Βυζάντιο και προσπάθησε να αποκαταστήσει την ιστορική ενότητα του Έθνους. Με σπάνια διορατικότητα συνέλαβε και υπογράμμισε σωστά τη σημασία της Ελληνικής γλώσσας για την ιστορική συνέχιση του Έθνους. Πίστευε ότι ο Ελληνισμός παρ’ όλο που υποδουλώθηκε στους Οθωμανούς, διατηρείται και εκδηλώνεται μέσα από τα δημοτικά τραγούδια και τη δημοτική ποίηση. Τόνιζε ότι η γλώσσα είναι, "«...το κεφαλαιότατον γνώρισμα του χριστιανικού ελληνισμού»" το "«Θειόχατον και δραστήριον όργανον οίου νουν ελληνικού μεγαλείου, απαραίτητον όργανον, χωρίς του οποίου όχι μόνον Ελληνισμός δεν εκλάμπει, αλλ’ ουδέ καν δύναται να υπάρξει σχεδόν" "«Η κοινή και καθομιλουμένη γλώσσα, ο άγραφος μεν, αλλ’ απαραβίαστος νόμος της επί τεσσαράκοντα περίπου αιώνας πολιτευθείσης ελληνικής φυλής είναι πραγματικώς το μόνον λείψανον της ναυαγησάσης αρχαιότητας, ημιν υπό των μέσων χρόνων μεταδοθέν, το μόνον έμβιον μνημόσυνον εν ευ συγκεφαλαιούται σχεδόν ο σύνολος βίος του γένους.»" Ο Ζαμπέλιος, ο δημιουργός του όρου "Ιστοριονομία", σύμφωνα με τον Κωνσταντίνο Παπαρρηγόπουλο υπήρξε "«ο αρχιτέκτων» της ιστορικής ενότητας του Ελληνισμού, ο οραματιστής και πρωτοπόρος»". "«Μεγαλοφυέστατο ιστοριογράφο»", τον χαρακτηρίζει ο Κ. Θ. Δημαράς που με τη σκέψη του προλείανε το έδαφος της "«μεταπλάσεως»" του Βυζαντινού Ελληνισμού σε Νεοελληνικό.
Προτεινόμενη βιβλιογραφία.
• Δημητρακόπουλος Φώτης, «Σπυρίδων Ζαμπέλιος», Η παλαιότερη πεζογραφία μας· Από τις αρχές της ως τον πρώτο παγκόσμιο πόλεμοΔ΄• 1830-1880, σ.336-352. Αθήνα, Σοκόλης, 1996.

</doc>
<doc id="57546" url="https://el.wikipedia.org/wiki?curid=57546" title="Δρούβα Ηλείας">
Δρούβα Ηλείας

Η Δρούβα είναι ένα μικρό χωριό του Δήμου Αρχαίας Ολυμπίας του Νομού Ηλείας. Βρισκεται χτισμένη στον ομώνυμο λόφο στη νοτιοδυτική πλευρά της Αρχαίας Ολυμπίας. 
Πριν από τις ανασκαφές του 19ου αιώνα (1875) κι ενώ ο αρχαιολογικός χώρος της Ολυμπίας ήταν θαμμένος, κάτοικοι έμεναν μόνο στη Δρούβα. Το όνομα του χωριού προέρχεται από τον ιδρυτή του χωριού Δρούβα, ο οποίος ήταν βοσκός και επέλεξε το συγκεκριμένο τόπο για την διαμονή της οικογένειάς του λόγω του πολύ καλού κλίματός του. 
Οι σημερινοί κάτοικοι του χωριού ασχολούνται με τον τουρισμό στην Αρχαία Ολυμπία ενώ πολλές οικογένειες έχουν ως βασική ενασχόλησή τους την γεωργία, παράγοντας κυρίως ελαιόλαδο.
Το θέατρο του Δρούβα εντάχθηκε από το 2007 στην πολιτιστική δραστηριότητα της περιοχής, συμμετέχοντας στο "Διεθνές Φεστιβάλ Αρχαίας Ολυμπίας". Το "Μικρό Θέατρο Δρούβα", βρίσκεται στους πρόποδες του λόφου στην ανατολική του κατωφέρεια, απέναντι από τον Κρόνιο και τον Αρχαιολογικό Χώρο της Ολυμπίας. Κατά την διάρκεια του καλοκαιριού συνήθως και στα πλαίσια του "Διεθνούς Φεστιβάλ Αρχαίας Ολυμπίας", πραγματοποιούνται πολλές χορευτικές, θεατρικές και μουσικές παραστάσεις. 

</doc>
<doc id="57547" url="https://el.wikipedia.org/wiki?curid=57547" title="Λοξή φάλαγγα">
Λοξή φάλαγγα

Λοξή φάλαγγα ονομάζεται ο τρόπος ανάπτυξης του στρατιωτικού σχηματισμού, που εφαρμόστηκε για πρώτη φορά από τον διάσημο στρατηγό των Θηβαίων, Επαμεινώνδα, στη μάχη των Λεύκτρων, κατά των Σπαρτιατών, υπό τον Κλεόμβροτο. Αυτή η τακτική ξαναχρησιμοποιήθηκε πολλές φορές στην στρατιωτική ιστορία, ειδικά όταν ο ένας από τους δύο αντιπάλους είχε γενική αριθμητική υπεροχή. Συγκεκριμένα, το 371 π.Χ. η αριθμητική δύναμη των δύο αντιπάλων ήταν σχεδόν δύο προς ένα υπέρ των Σπαρτιατών. Για να αντιμετωπίσει ο Επαμεινώνδας την σε βάρος του γενική αριθμητική ανισότητα, επινόησε μια τακτική που του προσέφερε τοπική αριθμητική υπεροχή. Ενίσχυσε ιδιαίτερα την αριστερή του πλευρά, στοχεύοντας να αιφνιδιάσει τους Σπαρτιάτες και με το ισχυρό αριστερό τμήμα του στρατού του να νικήσει το δεξιό των Σπαρτιατών. Για να το πετύχει αυτό παρεξέκλινε της κλασικής μέχρι τότε παράταξης των στρατευμάτων. Καινοτομώντας, σχημάτισε τη διάταξη μάχης "εις ανομοιόμορφον βάθος ζυγών", ενώ συγχρόνως έδωσε σε αυτήν κατεύθυνση λοξή ως προς την αντίπαλη διάταξη. Ως τότε δηλαδή οι στρατοί παρατάσσονταν κατανέμοντας σε ίδιο βάθος τους στρατιώτες -σε ίσο αριθμό σειρών. Οι Σπαρτιάτες εκείνη την ημέρα φέρονται ότι είχαν πάλι παρατάξει σε ευθεία το στρατό τους με κλασική κατανομή δυνάμεων, δηλαδή ισομερώς και σε βάθος περίπου 12 σειρών σε όλο το μήκος. Ο Επαμεινώνδας επίσης κράτησε ίσο το βάθος (με λίγες σειρές) σε όλο το μήκος της δικής του παράταξης, αλλά ειδικά στην αριστερή πλευρά, παρέταξε 50 σειρές. Αποσκοπούσε (και πέτυχε) να δώσει ένα ισχυρό χτύπημα τοπικά, να νικήσει το αριστερό τμήμα και, καθώς εκεί βρίσκονταν οι επίλεκτες μονάδες των Σπαρτιατών, να κάμψει το ηθικό όλων των αντιπάλων και να τους νικήσει, κάτι το οποίο κατάφερε.
Ο όρος "λοξή" αναφέρεται τόσο στον τρόπο διάταξης όσο και στον τρόπο προώθησης της φάλαγγας: το υπερενισχυμένο αριστερό τμήμα ευρίσκεται κατά την αρχική φάση της σύγκρουσης σε θέση πιο προχωρημένη από την υπόλοιπη παράταξη, η οποία σταδιακά παρουσιάζει ελαφρά κλίση προς τα δεξιά, με σκοπό να συγκρουστεί πρώτο το νεωτεριστικά ενισχυμένο αριστερό πλευρό με το παραδοσιακά ισχυρό δεξί πλευρό της αντίπαλης παράταξης. Εκεί, στα αριστερά του λοξού σχηματισμού, αναμένεται να υπερισχύσει τοπικά η φάλαγγα σε σχετικά σύντομο χρονικό διάστημα, συνεπώς εξασφαλίζεται χρόνος μέχρι να συγκρουστεί το υπόλοιπο τμήμα της παράταξης. Έτσι αυτή η τοπική υπεροχή σταδιακά μετατίθεται προς τα δεξιά και τελικά συντρίβει την αντίπαλη παράταξη ή την τρέπει σε υποχώρηση. Μπορούμε να φανταστούμε την λοξή φάλαγγα ως ένα ξαπλωμένο "σφυρί" με τη λαβή στα δεξιά και ελαφρώς κεκλιμένη σε σχέση με την κεφαλή κρούσης του. 
Αυτός ο σχηματισμός χρησιμοποιήθηκε και από τον Μέγα Αλέξανδρο, αλλά και αργότερα κατά τη διάρκεια του Α' Παγκοσμίου Πολέμου από τον Φρειδερίκο και τον Χίντεμπουργκ.

</doc>
<doc id="57549" url="https://el.wikipedia.org/wiki?curid=57549" title="Black Celebration">
Black Celebration

Το Black Celebration είναι το πέμπτο στούντιο άλμπουμ των Depeche Mode. Εκδόθηκε από την Mute Records στις 17 Μαρτίου 1986.
Με το άλμπουμ αυτό το συγκρότημα άλλαξε τα ηχητικά του μοτίβα, εγκαταλείποντας τον «βιομηχανικό-ποπ» ήχο που χαρακτήριζε τα δύο προγενέστερα έργα του. Ενισχύθηκε ο σκοτεινός ήχος που είχε εισάγει ο Allan Wilder στο παλαιότερο άλμπουμ του συγκροτήματος "Construction Time Again" και εισήχθη μια δυσοίωνη, μα ιδιαίτερα ατμοσφαιρική χροιά, που συνδυάστηκε με μερικούς από τους ψυχρότερους, σκοτεινότερους αλλά και με μεγάλες δόσεις αυτογνωσίας στίχους του Martin Gore μέχρι σήμερα.
Θεωρείται ένας ασυνήθιστα επιτυχής συνδυασμός ελεκτροπόπ και γκόθικ ροκ. Αποτελεί το άλμπουμ των Depeche Mode με τα περισσότερα τραγούδια όπου τα κύρια φωνητικά εκτελεί ο ίδιος ο Gore: "”A Question of Lust” ", "”Sometimes”", "“It Doesn’t Matter Two”" και "”World Full of Nothing” ". Τα υπόλοιπα κομμάτια ερμηνεύει ο David Gahan.
Τα Τραγούδια του Άλμπουμ.
Όλα τα τραγούδια γράφτηκαν από τον Martin L. Gore, εκτός από το "“Black Day”" που γράφτηκε από τους Martin Gore, Alan Wilder και Daniel Miller.
UK LP/CD.
1. "Black Celebration" – 4:55 &lt;br&gt;
2. "Fly on the Windscreen - Final" – 5:18 &lt;br&gt;
3. "A Question of Lust" – 4:20 &lt;br&gt;
4. "Sometimes" – 1:53 &lt;br&gt;
5. "It Doesn't Matter Two" – 2:50 &lt;br&gt;
6. "A Question of Time" – 4:10 &lt;br&gt;
7. "Stripped" – 4:16 &lt;br&gt;
8. "Here Is the House" – 4:15 &lt;br&gt;
9. "World Full of Nothing" – 2:50 &lt;br&gt;
10. "Dressed in Black" – 2:32 &lt;br&gt;
11. "New Dress" – 3:42
UK CD version only: &lt;br&gt;
12. "Breathing in Fumes" – 6:07 &lt;br&gt;
13. "But Not Tonight (extended)" – 5:13 &lt;br&gt;
14. "Black Day" – 2:36
US LP/CD.
1. "Black Celebration" – 4:55 &lt;br&gt;
2. "Fly on the Windscreen - Final" – 5:18 &lt;br&gt;
3. "A Question of Lust" – 4:20 &lt;br&gt;
4. "Sometimes" – 1:53 &lt;br&gt;
5. "It Doesn't Matter Two" – 2:50 &lt;br&gt;
6. "A Question of Time" [U.S. version] – 4:10 &lt;br&gt;
7. "Stripped" – 4:16 &lt;br&gt;
8. "Here Is the House" – 4:15 &lt;br&gt;
9. "World Full of Nothing" – 2:50 &lt;br&gt;
10. "Dressed in Black" – 2:32 &lt;br&gt;
11. "New Dress" – 3:42 &lt;br&gt;
12. "But Not Tonight" – 4:15

</doc>
<doc id="57554" url="https://el.wikipedia.org/wiki?curid=57554" title="Crepe">
Crepe



</doc>
<doc id="57555" url="https://el.wikipedia.org/wiki?curid=57555" title="Muslin">
Muslin



</doc>
<doc id="57557" url="https://el.wikipedia.org/wiki?curid=57557" title="Ρενς">
Ρενς

Η Ρενς (γαλλικά: "Reims", , αναφέρεται στα ελληνικά και ως "Ρεμς", ενώ παλαιότερα ως "Ρεῖμοι" ή "Ρήμοι" ή "Δουροκόρτουρον") είναι πόλη της Βόρειας Γαλλίας. Βρίσκεται στο νομό Μαρν, στη διοικητική περιοχή Γκραντ-Εστ (πριν την εδαφική μεταρρύθμιση του 2015 ανήκε στην περιοχή Καμπανίας-Αρδεννών), περίπου 129 χιλιόμετρα ανατολικά-βορειοανατολικά από το Παρίσι.
Ιδρυμένη από τους Γαλάτες, έγινε σημαντική πόλη κατά τη ρωμαϊκή περίοδο. Έπαιξε επίσης πολύ σημαντικό ρόλο στην ιστορία της γαλλικής μοναρχίας καθώς ήταν το μέρος όπου παραδοσιακά στέφονταν οι νέοι βασιλείς της Γαλλίας για περίπου επτακόσια χρόνια. Έτσι, ο καθεδρικός της Ρενς (που καταστράφηκε από τους Γερμανούς κατά τον Α΄ Π.Π. αλλά έκτοτε αποκαταστάθηκε) έπαιξε τον ίδιο ρόλο με το Αββαείο του Ουεστμίνστερ στην Αγγλία. Εδώ φυλασσόταν το "Άγιο Χρίσμα", που κατά την παράδοση είχε φέρει ένα λευκό περιστέρι (το Άγιο Πνεύμα) το 496 κατά τη βάπτιση του Κλόβι Α΄, πρώτου βασιλιά των Φράγκων, και που χρησιμοποιούνταν για τη χρίση, το πιο σημαντικό κομμάτι της τελετής στέψης.
Κατά μερικές πηγές η Ρενς θεωρείται πρωτεύουσα της επαρχίας της Καμπανίας, λόγω του ότι είναι η μεγαλύτερή της πόλη. Η απογραφή του 2008 κατέγραψε 188.078 κατοίκους μέσα στην πόλη και 291.735 συνολικά στη μητροπολιτική περιοχή.
Η Ρενς υπήρξε σημαντικό κέντρο της γαλλικής πολιτιστικής ζωής κατά το 10ο αιώνα. Ο αρχιεπίσκοπος Αλνταμπερόν, που τον διαδέχτηκε ο μοναχός Ζερμπέρ (μετέπειτα Πάπας Σιλβέστρος Β΄) ίδρυσαν στη Ρεμς σχολεία που δίδασκαν τις "ελεύθερες τέχνες". Ανακηρύχτηκε πόλη από τον Λουδοβίκο Ζ΄ το 1136 και παραδόθηκε στους Άγγλους με τη Συνθήκη του Τρουά το 1420. Οι Άγγλοι τράπηκαν σε φυγή λίγα χρόνια αργότερα, όταν έμαθαν ότι πλησιάζει η Ζαν ντ' Αρκ. Στην απελευθερωμένη πόλη η Ζαν οργάνωσε τη στέψη του Κάρολου Ζ΄ ως βασιλιά της Γαλλίας.
Η πόλη λεηλατήθηκε από τους Πρώσους κατά τον Γαλλοπρωσικό πόλεμο, και γνώρισε σοβαρές καταστροφές κατά τον Α΄ Παγκόσμιο Πόλεμο. Η εικόνα του καθεδρικού της να καταστρέφεται από τις βολές του γερμανικού πυροβολικού αποτέλεσε ένα από τα κεντρικά θέματα της γερμανικής πολεμικής προπαγάνδας. Γνώρισε επίσης επιπλέον καταστροφές κατά τη διάρκεια του Β΄ Παγκόσμιου Πολέμου. Ωστόσο εδώ ο στρατηγός Αϊζενχάουερ και το συμμαχικό επιτελείο, στις 7 Μαΐου 1945, δέχτηκαν την παράδοση άνευ όρων της Βέρμαχτ, και ουσιαστικά της Γερμανίας, που υπέγραψε ο στρατηγός Άλφρεντ Γιόντλ.
Σήμερα ο καθεδρικός της έχει αποκατασταθεί και αποτελεί Μνημείο Παγκόσμιας Κληρονομιάς. Μαζί με τη Βασιλική του Σαιν Ρεμί, τις γαλατικές και ρωμαϊκές αρχαιότητες αλλά και την αμυντική γραμμή οχυρών που κατασκευάστηκε κατά το 19ο αιώνα, αποτελούν ορισμένα από τα κύρια αξιοθέατα της πόλης. Το "Μουσείο της Παράδοσης" λειτουργεί στο σημείο όπου συνθηκολόγησε η Βέρμαχτ. Η Ρενς είναι σημαντικό κέντρο παραγωγής σαμπάνιας. Στην πόλη διοργανώθηκε επίσης το Γαλλικό Γκραν Πρι 14 φορές από το 1938 έως το 1966.

</doc>
<doc id="57558" url="https://el.wikipedia.org/wiki?curid=57558" title="Ελσα Μαξγουελ">
Ελσα Μαξγουελ



</doc>
<doc id="57559" url="https://el.wikipedia.org/wiki?curid=57559" title="Ζαν Ντεσσες">
Ζαν Ντεσσες



</doc>
<doc id="57560" url="https://el.wikipedia.org/wiki?curid=57560" title="Ντεσσες">
Ντεσσες



</doc>
<doc id="57561" url="https://el.wikipedia.org/wiki?curid=57561" title="Balmain">
Balmain



</doc>
<doc id="57563" url="https://el.wikipedia.org/wiki?curid=57563" title="Shinichiro Arakaw">
Shinichiro Arakaw



</doc>
<doc id="57564" url="https://el.wikipedia.org/wiki?curid=57564" title="Σινιχίρο Αρακάουα">
Σινιχίρο Αρακάουα



</doc>
<doc id="57565" url="https://el.wikipedia.org/wiki?curid=57565" title="Arakaw">
Arakaw



</doc>
<doc id="57566" url="https://el.wikipedia.org/wiki?curid=57566" title="Σινιχιρο Αρακαου">
Σινιχιρο Αρακαου



</doc>
<doc id="57567" url="https://el.wikipedia.org/wiki?curid=57567" title="Αρακαου">
Αρακαου



</doc>
<doc id="57571" url="https://el.wikipedia.org/wiki?curid=57571" title="Σαξονία-Άνχαλτ (ομόσπονδο κρατίδιο)">
Σαξονία-Άνχαλτ (ομόσπονδο κρατίδιο)

Η Σαξονία - Άνχαλτ (γερμανικά: "Sachsen-Anhalt") είναι ένα από τα δεκαέξι ομόσπονδα κρατίδια της Γερμανίας. Ήταν άλλοτε επαρχία της Πρωσίας. Υπαγόταν στην Ανατολική Γερμανία. Έχει έκταση 24.669 τετρ. χλμ. και πρωτεύουσα το Μαγδεβούργο με περίπου 275.000 κατοίκους, ενώ δεύτερη μεγαλύτερη πόλη είναι με 232.963 το Χάλλε (Ζάαλε). 
Κυβέρνηση και εκλογές.
Το κρατίδιο κυβερνάται από συνασπισμό του SPD και CDU. Στις βουλευτικές εκλογές στο κρατίδιο, στις 20 Μαρτίου 2011, οι Πράσινοι διπλασίασαν τη δύναμή τους και εισήλθαν πάλι στο τοπικό κοινοβούλιο.

</doc>
<doc id="57572" url="https://el.wikipedia.org/wiki?curid=57572" title="Σαξονία-Άνχαλτ">
Σαξονία-Άνχαλτ



</doc>
<doc id="57573" url="https://el.wikipedia.org/wiki?curid=57573" title="Σαξονία - Άνχαλτ">
Σαξονία - Άνχαλτ



</doc>
<doc id="57575" url="https://el.wikipedia.org/wiki?curid=57575" title="Τροχιόδρομος Πάτρας">
Τροχιόδρομος Πάτρας



</doc>
<doc id="57579" url="https://el.wikipedia.org/wiki?curid=57579" title="Καρλόβασι">
Καρλόβασι



</doc>
<doc id="57581" url="https://el.wikipedia.org/wiki?curid=57581" title="Τζον Γκαλλιανο">
Τζον Γκαλλιανο



</doc>
<doc id="57582" url="https://el.wikipedia.org/wiki?curid=57582" title="Γκαλλιάνο">
Γκαλλιάνο



</doc>
<doc id="57583" url="https://el.wikipedia.org/wiki?curid=57583" title="Γκαλλιανο">
Γκαλλιανο



</doc>
<doc id="57586" url="https://el.wikipedia.org/wiki?curid=57586" title="Άμπλιανη Ευρυτανίας">
Άμπλιανη Ευρυτανίας

Η Άμπλιανη είναι οικισμός του Νομού Ευρυτανίας. Το 1928 μετονομάστηκε σε "Σταυροπήγιο", ενώ το 1984 μετονομάστηκε ξανά σε "Άμπλιανη". Απέχει 62 χλμ. από το Καρπενήσι.
Βρίσκεται στα νότια του νομού και είναι κτισμένη σε υψόμετρο 1.220 μέτρων. Ανήκει στον καλλικρατικό Δήμο Καρπενησίου (τέως καποδιστριακός Δήμος Δομνίστας) και απέχει περίπου 31 χιλιόμετρα από το Κρίκελλο. Το τοπωνύμιο «Σταυροπήγιο» αναφέρεται σε σταυροπηγιακή μονή, η οποία υπήρχε στην περιοχή κατά τους βυζαντινούς χρόνους. Το σλαβικής προέλευσης όνομα «Άμπλιανη» οφείλεται στους πολλούς "αμπλάδες" (μικρές πηγές με πολύ νερό) της περιοχής.
Πριν την Επανάσταση του 1821, η Άμπλιανη ήταν ο μεγαλύτερος οικισμός της Ευρυτανίας μετά το Καρπενήσι. Στην Κατοχή οι κάτοικοι του χωριού πήραν ενεργά μέρος στην Αντίσταση, πληρώνοντας και τις ανάλογες συνέπειες, καθώς οι Γερμανοί έκαψαν το χωριό. Ο πληθυσμός της, κατά την απογραφή του 2011, ανέρχεται σε 13 κατοίκους, εκ των οποίων οι μόνιμοι τη χειμερινή περίοδο είναι ακόμη λιγότεροι. Η Άμπλιανη είναι γνωστή για τα υφαντά και τις παραδοσιακές φορεσιές των γυναικών.
Αξιοσημείωτος είναι ο παραδοσιακός χορός «"Στέγκος"», ο οποίος χορεύεται στην ομώνυμη τοποθεσία του χωριού την παραμονή του πανηγυριού της Αγίας Παρασκευής (26 Ιουλίου). Αξιοθέατες είναι επίσης οι εκκλησίες που βρίσκονται μέσα και γύρω από την Άμπλιανη, με κυριότερες την Αγία Παρασκευή (1867), τον Άγιο Νικόλαο, την Αγία Σωτήρα (στο νεκροταφείο), τον Άγιο Ιωάννη και τον προφήτη Ηλία.

</doc>
<doc id="57587" url="https://el.wikipedia.org/wiki?curid=57587" title="Άμπλιανη">
Άμπλιανη

Με το όνομα Άμπλιανη αναφέρονται:

</doc>
<doc id="57589" url="https://el.wikipedia.org/wiki?curid=57589" title="Χιλιοστόμετρο">
Χιλιοστόμετρο

Το χιλιοστόμετρο αποτελεί μονάδα μήκους ίση με το χιλιοστό του μέτρου (0,001 μέτρα). Λέγεται και χιλιοστό του μέτρου. Η διεθνής συντομογραφία του χιλιοστόμετρου είναι το mm, (προφέρεται μιλιμέτρ, από το γαλλικό "millimètre"), ενώ στα ελληνικά η συντομογραφία του γράφεται ως χλστ. 
1 mm = 10-3 m, ή 0.001 m, ή 0,001 μ., 

</doc>
<doc id="57591" url="https://el.wikipedia.org/wiki?curid=57591" title="Μεταπολίτευση">
Μεταπολίτευση

Με τον όρο μεταπολίτευση εννοείται η περίοδος της νεότερης ελληνικής ιστορίας μετά την πτώση της Χούντας των Συνταγματαρχών το 1974, και αλλαγή του πολιτεύματος σε προεδρευομένη κοινοβουλευτική δημοκρατία. Η περίοδος στην οποία εντάσσεται η μεταπολίτευση αναφέρεται στην ελληνική ιστοριογραφία ως Τρίτη Ελληνική Δημοκρατία.
Ενώ η αρχή της ιστορικής περιόδου της μεταπολίτευσης βρίσκεται ξεκάθαρα στο καλοκαίρι του 1974, υπάρχουν διαφωνίες για το εάν και πότε αυτή τελείωσε. Η λήξη του Ψυχρού Πολέμου (1989-91) και ο θάνατος του Ανδρέα Παπανδρέου (1996) θεωρούνται σημεία τομής για την οριοθέτηση του τέλους της «πρώτης μεταπολίτευσης», ενώ η οικονομική κρίση που εκδηλώθηκε το 2009 έχει οδηγήσει πολλούς παρατηρητές να κάνουν λόγο για το ξεκίνημα μιας νέας ιστορικής περιόδου.
Μεταπολίτευση και ανασυγκρότηση της πολιτικής ζωής.
Κυριότερα χαρακτηριστικά των πρώτων χρόνων της περιόδου της μεταπολίτευσης, είναι η νομιμοποίηση του Κομμουνιστικού Κόμματος Ελλάδος (ΚΚΕ), όπως και των άλλων αριστερών και κομμουνιστικών κομμάτων (ΚΚΕ εσωτ., ΕΚΚΕ, ΕΔΕ, κλπ), το νέο Σύνταγμα, και η προσπάθεια απάλυνσης των πληγών που είχαν ανοίξει οι ιδεολογικές διαμάχες από την απελευθέρωση μέχρι το 1974.
Μετά την άφιξη του πρώην πρωθυπουργού Κωνσταντίνου Καραμανλή που ανέλαβε αρχηγός κυβέρνησης ενότητας και των εξόριστων πολιτικών, άρχισε και η ανασυγκρότηση της πολιτικής ζωής, καταργήθηκαν οι ανελεύθεροι νόμοι και νομιμοποιήθηκε το ΚΚΕ. Παράλληλα, δημιουργήθηκαν δύο νέα μεγάλα πολιτικά κόμματα. Το πρώτο ήταν η Νέα Δημοκρατία με ηγέτη τον Κωνσταντίνο Καραμανλή, ενώ στις 3 Σεπτεμβρίου 1974, ο Ανδρέας Παπανδρέου, διακηρύσσοντας την ανάγκη σοσιαλιστικού μετασχηματισμού της ελληνικής κοινωνίας, ίδρυσε το Πανελλήνιο Σοσιαλιστικό Κίνημα (ΠΑΣΟΚ). Από τα άλλα σημαντικά πολιτικά κόμματα, επανεμφανίζεται η προδικτατορική Ένωση Κέντρου με αρχηγό τον Γεώργιο Μαύρο.
Καμπή υπήρξε ακόμη το δημοψήφισμα του 1974 για τη μορφή του πολιτεύματος μεταξύ βασιλευομένης και αβασίλευτης δημοκρατίας με την αβασίλευτη να επικρατεί με 69,18%. Έτσι θεσπίστηκε το πολίτευμα της Προεδρευόμενης Κοινοβουλευτικής Δημοκρατίας που ισχύει μέχρι και σήμερα στην Ελλάδα. 

</doc>
<doc id="57592" url="https://el.wikipedia.org/wiki?curid=57592" title="Δυρράχιο (αποσαφήνιση)">
Δυρράχιο (αποσαφήνιση)

Το τοπωνύμιο Δυρράχιο μπορεί να αναφέρεται:

</doc>
<doc id="57594" url="https://el.wikipedia.org/wiki?curid=57594" title="Χιλιόλιτρο">
Χιλιόλιτρο



</doc>
<doc id="57599" url="https://el.wikipedia.org/wiki?curid=57599" title="Πωγωνιανή Ιωαννίνων">
Πωγωνιανή Ιωαννίνων

Η Πωγωνιανή ή αλλιώς "Βοστίνα", όπως είναι το παλαιό της όνομα (μέχρι το 1928) , είναι ένα ακριτικό ορεινό χωριό της Ηπείρου στην Περιφερειακή Ενότητα Ιωαννίνων. Απέχει 67 χλμ. από τα Ιωάννινα, χτισμένο σε υψόμετρο 740 μ. στο όρος Μπόζοβο και βρίσκεται 15 χλμ. βορειοδυτικά του Δελβινακίου, κοντά στα σύνορα με την Αλβανία. Εκτιμάται ότι οι μόνιμοι κάτοικοι της Πωγωνιανής ανέρχονται στους 80 περίπου. Εντούτοις σύμφωνα με την απογραφή 2011 έχει ως πληθυσμό 425 κατοίκους. Η κύρια ασχολία τους είναι η κτηνοτροφία. Παρ' όλα αυτά διαθέτει γυμνάσιο και λύκειο, στο οποίο όμως η πλειοψηφία των μαθητών αποτελείται από μετανάστες της Βορείου Ηπείρου.
Ιστορία.
Αρχιεπισκοπή της Ηπείρου, της οποίας η ίδρυση αποδίδεται στον αυτοκράτορα Κωνσταντίνο τον Πωγωνάτο (668-685). Τα όριά της δεν είναι γνωστά, διατηρήθηκε όμως επί αιώνες και ο Μητροπολίτης Αθηνών Μελέτιος (1661-1714) στο βιβλίο του "Γεωγραφία παλαιά και νέα" αναφέρει ότι "τα χωριά της Πωγωνιανής έχουσι θρόνον αρχιεπισκόπου". Στα τέλη του 1774 οι συνθήκες που επικρατούσαν στην περιοχή από την ληστρική δράση των Αλβανών οδήγησαν στην μεταφορά της έδρας της αρχιεπισκοπής στο Βουκουρέστι. Το 1834 ιδρύθηκε η Μητρόπολη Βελλάς και Πωγωνιανής και αργότερα η περιοχή συγχωνεύθηκε εκκλησιαστικώς με άλλες. Κατά τον Τρύφωνα Ευαγγελίδη στην Μονή Μολυβδοσκεπάστου λειτουργούσε σχολείο τον 17ο αιώνα.
Οικοτροφείο.
Από τις αρχές του περασμένου αιώνα, όταν η Πωγωνιανή ήταν το κεφαλοχώρι της περιοχής, πολλά παιδιά από φτωχές οικογένειες έρχονταν να φοιτήσουν στα σχολεία του χωριού, διαμένοντας στο οικοτροφείο. Παρότι σήμερα το χωριό έχει σχεδόν ερημωθεί, το οικοτροφείο συνεχίζει να επιτελεί το λειτούργημά του στεγάζοντας τα παιδιά από τη Βόρεια Ήπειρο. Παράλληλα αποτελεί μία καλή λύση μπρος στο φάσμα της ανεργίας που αντιμετωπίζουν οι ντόπιοι κάτοικοι. Έχει δημιουργηθεί ένα σύγχρονο Κέντρου Παιδικής Προστασίας που εξασφαλίζει την ασφαλή και αξιοπρεπή διαβίωση για τα παιδιά που φοιτούν καθώς και Γεωργικό σχολείο που στοχεύει στην κατάλληλη εκπαίδευση σε τομείς του πρωτογενούς τομέα.
Σήμερα.
Το χωριό σύμφωνα με το σχέδιο Καλλικράτης αποτελεί την τοπική κοινότητα Πωγωνιανής που ανήκει στη δημοτική ενότητα Δελβινακίου του Δήμου Πωγωνίου. Μετά την απελευθέρωση, αναφέρεται με την παλιά της ονομασία Βοστίνα στο ΦΕΚ 184Α - 19/08/1919 να ορίζεται έδρα της ομώνυμης Κοινότητας. Η άλλοτε Διευρυμένη Κοινότητα Πωγωνιανής αποτελείτο από τα χωριά Πωγωνιανή, Δολό, Δρυμάδες, Σταυροσκιάδι.

</doc>
<doc id="57600" url="https://el.wikipedia.org/wiki?curid=57600" title="Νεκρόσημο">
Νεκρόσημο

Το νεκρόσημο, ή κηδειόσημο, ή αγγελτήριο θανάτου, ή αγγελτήριο κηδείας, ή κηδειόχαρτο είναι μία ειδικού τύπου ανακοίνωση που επικολλάται σε εμφανές δημόσιο σημείο και με την οποία ειδοποιούνται οι περαστικοί για την κηδεία κάποιου ανθρώπου ή την επιμνημόσυνη δέηση (μνημόσυνο) που θα τελεστεί υπέρ αυτού. Κάθε αγγελτήριο αναφέρεται σε μόνο έναν άνθρωπο όταν πρόκειται για κηδεία ή σε δύο ή περισσότερους στις περιπτώσεις των μνημοσύνων.
Μορφή και χρήση.
Στο αγγελτήριο αναγράφονται με απλή γραφή και με ευανάγνωστα γράμματα: η τελετή η οποία αναγγέλλεται (κηδεία ή μνημόσυνο) και στη συνέχεια το πλήρες όνομα του αποθανόντος και –με κάπως μικρότερα γράμματα– η ημερομηνία γεννήσεώς του ή η ηλικία του, ο τόπος τέλεσης (ναός ή κοιμητήριο), καθώς και τα ονόματα των πλησιέστερων συγγενών. Έχουν μικρό σχετικά μέγεθος –όσο περίπου μία σελίδα τύπου A4– ενώ συχνά έχουν μαύρο πλαίσιο. Στην Κρήτη ωστόσο συνηθίζονται νεκρόσημα διπλάσιου μεγέθους από το συνηθισμένο.
Πολλές φορές τα αγγελτήρια έχουν εικόνες του Ιησού Χριστού που εικονίζεται στεφανωμένος με ακάνθινο στεφάνι. Εναλλακτικά υπάρχει μία φωτογραφία του αποθανόντος ή ένας σταυρός ή οι τρεις σταυροί επί του Γολγοθά. Αναγράφονται ακόμα και τα στοιχεία του γραφείου τελετών που αναλαμβάνει την κηδεία.
Τα αγγελτήρια θανάτου επικολλώνται λίγες μόνο ώρες πριν την κηδεία ενώ τα αγγελτήρια μνημοσύνων την εβδομάδα πριν από την τελετή. Σε κάθε περίπτωση μπαίνουν σε εμφανείς και στις ίδιες κάθε φορά θέσεις στη συνοικία όπου ζούσε ο αποθανών, αρκετά συχνά σε στύλους της ΔΕΗ που βρίσκονται σε πολυσύχναστες γωνίες δρόμων. Τοποθετούνται επίσης κοντά στην εκκλησία όπου θα πραγματοποιηθεί η τελετή αλλά και έξω από το νεκροταφείο – ιδίως όσα αφορούν μνημόσυνα. Ένα αγγελτήριο επικολλάται την ημέρα της κηδείας έξω από την κατοικία του αποθανόντος, δίπλα ή πάνω στο κάλυμμα του φέρετρου το οποίο τοποθετείται δίπλα στην είσοδο.
Άλλες χρήσεις και παρωδίες.
Αγγελτήρια πένθους κυκλοφορούν και από οπαδούς θρησκευτικών οργανώσεων όταν θέλουν να καταστήσουν σαφή την έντονη αντίθεσή τους σε ένα γεγονός. Με τον τρόπο αυτό χαρακτηρίζουν ως ημέρα πένθους την ημέρα που συνέβη ένα περιστατικό. Για παράδειγμα, κάποια είχαν κυκλοφορήσει το 2000 κατά της επίσκεψης του Πάπα Ιωάννη Παύλου Β' στην Αθήνα.
Υπάρχουν, τέλος, αγγελτήρια που έχουν σατιρικό περιεχόμενο. Στην εμφάνιση είναι παρόμοια με τα αγγελτήρια θανάτων. Ανακοινώνουν με πομπώδη και ειρωνικά λόγια ότι «Κηδεύομενεν σήμερα την λατρευτή μας ομάδα...» και υπογράφονται από τους δήθεν τεθλιμμένους συγγενείς της ομάδας. Εκδίδονται εναντίον αθλητικών (συνήθως ποδοσφαιρικών) ομάδων μετά από μεγάλες και, πολλές φορές, ντροπιαστικές ήττες που υπέστησαν.

</doc>
<doc id="57602" url="https://el.wikipedia.org/wiki?curid=57602" title="Ταράς Σεβτσένκο">
Ταράς Σεβτσένκο

Ο Ταράς Γριγόροβιτς Σεβτσένκο (ουκρανικά "Тарас Григорович Шевченко") ήταν Ουκρανός ποιητής και καλλιτέχνης.
Γεννήθηκε στο χωριό Μορίντσι της Περιφερείας του Κιέβου στην Ουκρανία της τότε Ρωσικής Αυτοκρατορίας στις 9 Μαρτίου 1814 και πέθανε στη Αγία Πετρούπολη στις 10 Μαρτίου 1861. Το συγγραφικό του έργο θεωρείται ως βάση της νεότερης ουκρανικής λογοτεχνίας και σε μεγάλο βαθμό της σύγχρονης ουκρανικής γλώσσας.
Η ζωή του.
Οι γονείς του Ταράς Σεβτσένκο ήταν αγρότες δουλοπάροικοι στον φεουδάρχη Ενγκελγκάρντ. Αν και γεννήθηκε στο χωριό Μορίντσι τα παιδικά του χρονιά τα πέρασε στο χωριό Κιρίλοβκα. Η μητέρα του πέθανε το 1823 και ο πατέρας του ξαναπαντρεύτηκε. Δυο χρονιά αργότερα πέθανε και ο πατέρας του. Ο Ταράς ασχολήθηκε με την κτηνοτροφία ενώ την ιδία περίοδο της ζωής του ήρθε κοντά στην Εκκλησία οπού εκεί και έμαθε τα πρώτα του γράμματα. Στην Εκκλησία πήρε και τα πρώτα μαθήματα βυζαντινής εικονογραφίας. Την αγάπη προς την τέχνη αυτή δεν εγκατέλειψε ποτέ. Το 1838 αποκτά την ελευθερία του από τον φεουδάρχη και ως ελεύθερος πολίτης πλέον δίνει εξετάσεις και εισάγεται στην Ακαδημία Καλών Τεχνών της Αγίας Πετρούπολης, την οποία και τελείωσε το 1844. Επιστρέφει στην Ουκρανία οπού τον βρίσκουμε δάσκαλο ζωγραφικής στο Πανεπιστήμιο του Κιέβου. Το Μάρτιο του 1847 τα όργανα της Αυτοκρατορικής Ρωσίας τον συνέλαβαν για την συγγραφή αντιτσαρικών ποιημάτων και τη συμμετοχή του στην Αδελφότητα Κυρίλλου και Μεθοδίου. Δικάστηκε και καταδικάστηκε σε φυλάκιση και εξορία στο Ορενμπούργκ χωρίς το δικαίωμα να γράφει και να ζωγραφίζει. 
Το 1857 με την βοήθεια των φίλων του απελευθερώνεται και το 1858 επιστρέφει αρχικά στην Μόσχα και μετά στην Αγία Πετρούπολη. Το 1859 τον βρίσκουμε στην Ουκρανία. Όμως η πολιτική του δράση τον φέρνει και πάλι αντιμέτωπο με τις αρχές που τον υποχρεώνουν να γυρίσει στην Αγία Πετρούπολη όπου και πέθανε. Η σορός του τάφηκε αρχικά στο Νεκροταφείο της Παναγίας του Σμολέν στην Αγία Πετρούπολη, αλλά το 1861 μεταφέρθηκε στην ιδιαίτερη πατρίδα του. Ο λόφος όπου τάφηκε φέρει το όνομά του, σε ένδειξη τιμής από τον Ουκρανικό λαό.
Το έργο του.
Ο Ταράς Σεβτσένκο άρχισε να γραφεί ποιήματα ήδη από τη δεκαετία του 1830. Το 1840 στην Αγία Πετρούπολη εκδόθηκε η πρώτη ποιητική συλλογή του με το όνομα «Κόμπζαρ». Το 1845 το ποίημα «Γαϊνταμακι», το 1843 οι κύκλοι ποιημάτων «Τρία Καλοκαίρια», «Καύκασος», «Για τους νεκρούς και τους ζωντανούς», τα ποιήματα «Τσιγγίριν, Τσιγγίριν», «Στέκεται στο χωρίο Σουμπότοβ», στα οποία εκφράζει τα κοινωνικό πολιτικά του πιστεύω. Με αναμνήσεις από την φυλακή έγραψε το κύκλο ποιημάτων «Στο κελί». Το 1854 – 1858 έγραψε ποίηση στη ρωσική γλωσσα καθώς και τα διηγήματα «Μουσικός», «Καλλιτέχνης», «Δυστυχισμένος», «Η Καπετάνισσα», «Οι δίδυμοι». Τα τελευταία διηγήματα του Σεβτσένκο είναι «Η βόλτα με ευχαρίστηση και με ήθος».
Ο Σεβτσενκο εκτός από ποιητής ήταν και ζωγράφος, με ιδιαίτερη επίδοση στις ακουαρέλες. Πάνω από 1000 έργα ζωγραφικής, γλυπτικής, ελαιογραφιών και σχεδίου φέρουν την υπογραφή του. Επίσης για το έργο του πάνω στις γκραβούρες έχει λάβει το τίτλο του Ακαδημαϊκού της Γκραβούρας.
Γλυπτά.
Το όνομα του Ταράς Σεβτσένκο τιμάται ιδιαιτέρως από τους απανταχού Ουκρανούς. Γλυπτά του υπάρχουν σχεδόν όπου υπάρχει πολυπληθής ουκρανική κοινότητα: στις ΗΠΑ, στον Καναδά, στην Πολωνία, στη Ρωσία. Από τις αρχές του 2010 υπάρχει προτομή του και στο Πάρκο Γουδή του Δήμου Ζωγράφου. Προς τιμήν του ονομάστηκε και το Φορτ-Σεβτσένκο, στο δυτικό Καζακστάν. 

</doc>
<doc id="57603" url="https://el.wikipedia.org/wiki?curid=57603" title="Γιοχάνες Ίττεν">
Γιοχάνες Ίττεν

 
Ο Γιοχάνες Ίττεν ("Johannes Itten", 11 Νοεμβρίου 1888 - 25 Μαρτίου 1967) ήταν Ελβετός ζωγράφος, σχεδιαστής, συγγραφέας, δάσκαλος και θεωρητικός της τέχνης που συνδέθηκε με τη σχολή Μπαουχάους.
Βιογραφία.
Τα πρώτα χρόνια.
Γεννήθηκε στο Südern-Linden της Ελβετίας. Την περίοδο 1904-6 εκπαιδεύτηκε ως δάσκαλος της πρωτοβάθμιας εκπαίδευσης στη Βέρνη, ερχόμενος σε επαφή με τις καινοτόμες ιδέες του παιδαγωγού Φρίντριχ Βίλχελμ Φρέμπελ, αλλά και την ψυχανάλυση. Το 1909 αποφάσισε να αφιερωθεί στη ζωγραφική και γράφτηκε στη Σχολή Καλών Τεχνών της Γενεύης, ωστόσο απογοητευμένος από την εμπειρία του με τους δασκάλους του, επέστρεψε για ένα διάστημα στη Βέρνη. Επιστρέφοντας στη Γενεύη, παρακολούθησε τα μαθήματα του Ελβετού ζωγράφου Eugène Gilliard (1861–1921), ενώ το 1913 μετέβη στη Στουτγκάρδη για σπουδές στην ακαδημία του Adolf Hölzel, πρωτοπόρου στο είδος της αφηρημένης τέχνης. 
Τα πρώτα έργα και η καταξίωση.
Ήρθε σε επαφή με τις περιοδικές εκδόσεις του κινήματος του "Γαλάζιου Καβαλάρη" ("Der Blaue Reiter") και από το 1915 χρονολογούνται μερικοί από τους πρώτους σημαντικούς πίνακες που φιλοτέχνησε, όπως ο "Καλός Σαμαρείτης", καθώς και οι πρώτες αφηρημένες συνθέσεις του. Υπήρξε ιδρυτής μίας ιδιωτικής σχολής καλών τεχνών, χρησιμοποιώντας μη συμβατικές μεθόδους διδασκαλίας με στόχο τη μάθηση μέσα από τη δημιουργία και το παιχνίδι. Τον Οκτώβριο του 1919 διορίστηκε ως δάσκαλος στη σχολή Μπαουχάους της Βαϊμάρης, αναλαμβάνοντας τα εργαστήρια της ξυλουργικής, της τοιχογραφίας και της επεξεργασίας του μετάλλου. Υπήρξε μία από τις πιο επιδραστικές προσωπικότητες της σχολής και εκείνος που διαμόρφωσε και δίδασκε τον πρώτο κύκλο σπουδών της ("Vorkurs"), ένα προπαρασκευαστικό στάδιο διάρκειας έξι μηνών. Από τις αρχές της δεκαετίας του 1910 συνδέθηκε στενά με το συγκριτικό θρησκευτικό κίνημα "Mazdaznan", βασισμένο σε ιδέες του Χριστιανισμού και του Ζωροαστρισμού. Ο Ίττεν ενσωμάτωσε στοιχεία του κινήματος αυτού στη διδασκαλία του, καθιερώνοντας για παράδειγμα ειδικό διαιτολόγιο ή ασκήσεις διαλογισμού, ενώ αρκετοί μαθητές ακολούθησαν το παράδειγμά του, γεγονός που οδήγησε τελικά στη δημιουργία μίας διακριτής ομάδας μαθητών, οπαδών του Mazdaznan, επιφέροντας πόλωση στις τάξεις της σχολής.
Η αποχώρηση από το Μπαουχάους.
Το 1923 αποχώρησε από τη σχολή Μπαουχάους και μετέβη στην κοινότητα Mazdaznan του Herrliberg, όπου λειτούργησε εργαστήριο υφαντουργίας. Τρία χρόνια αργότερα ίδρυσε νέα σχολή ζωγραφικής, γραφικών τεχνών, φωτογραφίας και αρχιτεκτονικής στο Βερολίνο, ενώ από το 1932 μέχρι το 1938 ανέλαβε τη διεύθυνση της Flächenkunstschule του Κρέφελντ, στη Βόρεια Ρηνανία-Βεστφαλία. Έργα του παρουσιάστηκαν στην έκθεση «Εκφυλισμένης τέχνης» των Εθνικοσοσιαλιστών που διοργανώθηκε το 1937 στο Μόναχο. Ο Ίττεν μετανάστευσε για ένα μικρό χρονικό διάστημα στην Ολλανδία και κατόπιν επέστρεψε στην Ελβετία όπου ανέλαβε τη διεύθυνση του Μουσείου Βιομηχανικού Σχεδιασμού ("Museum für Gestaltung") της Ζυρίχης, μέχρι το 1954. 

</doc>
<doc id="57604" url="https://el.wikipedia.org/wiki?curid=57604" title="Γιοχάνες Ίτεν">
Γιοχάνες Ίτεν



</doc>
<doc id="57605" url="https://el.wikipedia.org/wiki?curid=57605" title="Διομήδης">
Διομήδης

Ο Διομήδης (&lt; "Ζεύς" (γεν."Διός") + "μήδομαι" (σκέφτομαι, συμβουλεύω), "αυτός που έχει θεϊκή σκέψη, που τον συμβουλεύει ο Δίας") ήταν ήρωας της ελληνικής μυθολογίας και βασιλιάς του Άργους γνωστός, κυρίως, από τη συμμετοχή του στον Τρωικό Πόλεμο. Ήταν γιος του Τυδέα και της Δηιπύλης. Στην Ιλιάδα του Ομήρου, ο Διομήδης θεωρείται ως ο δεύτερος καλύτερος πολεμιστής των Αχαιών μαζί με τον Αίαντα. Ήταν ανιψιός του Ηρακλή και καλός φίλος του Οδυσσέα. Οι τρεις τους ήταν οι αγαπημένοι ήρωες της θεάς Αθηνάς. Σύμφωνα με την Αινειάδα του Βιργιλίου, ο Διομήδης ήταν ένας από τους πολεμιστές που εισέβαλαν στην Τροία χρησιμοποιώντας το Δούρειο Ίππο.
Πρώιμοι μύθοι.
Ο Διομήδης είναι γνωστός από τα κατορθώματά του στην Τροία αλλά και ως ένας εκ των Επιγόνων, οι οποίοι ήταν οι γιοι των βασιλιάδων που έπεσαν στον πόλεμο των Επτά επί Θήβας. Οι Επίγονοι οργάνωσαν μια πολεμική εκστρατεία με την οποία σκόπευαν να εκδικηθούν τη Θήβα για το θάνατο των πατεράδων τους. Μετά το θάνατο του Τυδέα, ο Διομήδης παντρεύτηκε μια Αργεία γυναίκα, την Αιγιαλεία, και εγκαταστάθηκε στο Άργος. Ο Διομήδης, ακόμα και ως μόνιμος πολίτης του Άργους, συνέχισε την κατασκοπεία και τις αλληλεπιδράσεις του με την Καλυδωνία, της πατρίδας του πατέρα του, την οποία διοικούσε ο παππούς του Οινεύς. Ο Θερσίτης οργάνωσε συνωμοσία με σκοπό την πτώση του βασιλιά. Φυλάκισε τον Οινέα και έβαλε τον πατέρα του στο θρόνο. Ο Διομήδης επιτέθηκε και κατέκτησε το βασίλειο σφαγιάζοντας όλους τους προδότες, πλην του Θερσίτη που κατάφερε να διαφύγει, και επανέφερε στο θρόνο τον παππού του. Στη συνέχεια ο Οινεύς μεταβίβασε το βασίλειο στο γαμπρό του, Ανδραίμωνα, και κατευθύνθηκε προς το Άργος για να συναντήσει τον Διομήδη αλλά στο δρόμο δολοφονήθηκε από τον Θερσίτη. Αδυνατώντας να εντοπίσει τους δολοφόνους ο Διομήδης, για να τιμήσει τον παππού του ίδρυσε μια μυθική πόλη στο σημείο όπου τάφηκε και την ονόμασε "Οινόη". Αργότερα, κατά τον Τρωικό πόλεμο, ο Θερσίτης σφαγιάστηκε βάναυσα από τον Αχιλλέα όταν ειρωνεύτηκε τη λύπη τού τελευταίου για το θάνατο της Πενθεσίλειας. 
Ο Διομήδης είναι επίσης γνωστός ως ένας εκ των μνηστήρων της Ωραίας Ελένης και επομένως υποχρεωμένος από τον όρκο του Τυνδάρεω να υπερασπιστεί και να προστατεύσει αυτόν ο οποίος θα γινόταν σύζυγός της. Έτσι, ο Διομήδης και όλοι οι μνηστήρες συμμετείχαν τελικά στην εκστρατεία των Ελλήνων ενάντια στην Τροία.
Τρωικός πόλεμος.
Σύμφωνα με τον Όμηρο, ο Διομήδης συμμετείχε στον πόλεμο με στόλο 80 πλοίων ο οποίος ήταν δεύτερος σε αριθμό συγκρινόμενος με τον αντίστοιχο του Αγαμέμνονος που αποτελείτο από 100 πλοία. Σύμφωνα με κάποιες μελέτες, ο Διομήδης αναπαρίσταται στο έπος ως ο πιο γενναίος πολεμιστής του Τρωικού πολέμου που ποτέ δεν διαπράττει ύβριν. Συχνά αναφέρεται από τον Όμηρο ως ο νεότερος βασιλιάς-πολεμιστής μεταξύ των Αχαιών και τρίτος σε δύναμη μετά τον Αχιλλέα και τον Τελαμώνιο Αίαντα. Εντούτοις, κατά τους επικήδειους αγώνες που έγιναν προς τιμήν του θανάτου του Πατρόκλου, ο Διομήδης νικά των Αίαντα και κερδίζει την πρώτη θέση στη σειρά των φιλικών αγώνων πυγμαχίας. Εκτός των πολεμικών αρετών και της γενναιότητάς του, ο Διομήδης χαρακτηρίζεται και από τη σοφία των απόψεών του η οποία φαίνεται να τον διακρίνει σε αρκετές κρίσιμες περιπτώσεις με αποτέλεσμα η γνώμη του να γίνεται δεκτή και σεβαστή ακόμα και από πολύ πρεσβυτέρους του συμπολεμιστές, συμπεριλαμβανομένου του Αγαμέμνονος και του Νέστορος.
Χαρακτηριστικά παραδείγματα της ωριμότητας και της ευφυΐας του Διομήδη εμφανίζονται σε διάφορα σημεία στα έπη και είναι τα εξής:
Χαρακτηριστικά παραδείγματα της ανδρείας και της επιδεξιότητας του Διομήδη στη μάχη φαίνονται στα ακόλουθα αποσπάσματα:
Η ραψωδία Ε΄ της Ιλιάδας επικεντρώνεται στην ανδρεία του Διομήδη στο πεδίο της μάχης, ο οποίος κατά τη διάρκεια της απουσίας του Αχιλλέα, γίνεται ο ισχυρότερος πολεμιστής του στρατού των Αχαιών σπέρνοντας τον όλεθρο στις Τρωικές τάξεις. Ο Διομήδης εμφανιζόμενος στη μάχη σφαγιάζει μια δράκα Τρώων πολεμιστών, συμπεριλαμβανομένων και μερικών γιων του Πριάμου, προκαλώντας έτσι το φόβο και σε πολλούς άλλους. Στοχοποιείται και δέχεται τις επιθέσεις δύο εκ των καλύτερων Τρώων στρατιωτών, του ημίθεου Αινεία (γιου της Αφροδίτης) και του τοξότη Πάνδαρου. Ο Πάνδαρος με ένα βέλος του τραυματίζει τον Διομήδη αλλά αυτό δεν επηρεάζει και πολύ την ικανότητά του στη μάχη. Ο Διομήδης φονεύει τον Πάνδαρο με το δόρυ του και ρίχνει έναν βράχο στον Αινεία, ο οποίος τραυματίζεται σοβαρά. Η Αφροδίτη, τότε, αναμειγνύεται στη μάχη σε μια προσπάθεια να σώσει τη ζωή του γιου της, τον οποίο αρπάζει και προσπαθεί να φυγαδεύσει. Ο Διομήδης επιτίθεται και τραυματίζει την Αφροδίτη που ξεσπάει σε κλάματα, αφήνει τον Αινεία και κατευθύνεται προς τον Όλυμπο για να παραπονεθεί στον Δία. Εν τω μεταξύ ο Απόλλων αρπάζει το σώμα του αναίσθητου Αινεία και προσπαθεί να ξεφύγει. Ο Διομήδης τού επιτίθεται τρεις φορές και απωθείται από απαστράπτον φως. Κατά την τέταρτή του επίθεση ο Διομήδης κοντοστέκεται στις προειδοποιήσεις του Απόλλωνα, θυμούμενος τις οδηγίες που του έδωσε η Αθηνά, σύμφωνα με τις οποίες ο Διομήδης επιτρεπόταν να επιτεθεί στην Αφροδίτη αλλά όχι σε κάποιον άλλο Ολύμπιο θεό. Αργότερα, σε άλλο σημείο της μάχης, ο Διομήδης μάχεται με τον Έκτορα και συγκρούεται με τον Άρη, τον θεό του πολέμου που ήταν με το πλευρό των Τρώων. Ενθυμούμενος και πάλι τις συμβουλές της Αθηνάς ο Διομήδης καλεί τους στρατιώτες να υποχωρήσουν. Τότε όμως η Αθηνά τον ενθαρρύνει να ξαναμπεί στη μάχη και αφού τον εφοδιάζει με ένα άρμα αυτός επιτίθεται καρφώνει το δόρυ του στο σώμα του Άρη. Ουρλιάζοντας από τον πόνο ο τραυματισμένος θεός ανεβαίνει στον Όλυμπο μέσα σε μια στήλη καπνού αναγκάζοντας τους Τρώες να υποχωρήσουν.
Σε ένα ακόμα περιστατικό από την Ιλιάδα, ο Διομήδης κι ο Οδυσσέας κλέβουν σε μια βραδινή επιχείρηση τα άλογα του Ρήσου, βασιλιά της Θράκης, από το Τρωικό στρατόπεδο. Αυτή τους η κίνηση καταδεικνύει το θάρρος και την πανουργία των δύο βασιλιάδων και επίσης εκπληρώνει το χρησμό που έλεγε ότι η Τροία δε θα έπεφτε ποτέ όσο τα άλογα του Ρήσου έβοσκαν στις Τρωικές πεδιάδες. Μια άλλη εκδοχή του μύθου ήθελε την κλοπή του Παλλαδίου αλλιώς η Τροία δε θα έπεφτε ποτέ (κάτι που επιτεύχθηκε επίσης από τον Διομήδη και τον Οδυσσέα).
Υπάρχει επίσης αναφορά σε μια αποστολή κατά την οποία ο Διομήδης και ο Οδυσσέας καταφέρνουν να διασώσουν τον καταραμένο και εγκαταλειμμένο Φιλοκτήτη του οποίου το Ηράκλειο τόξο ήταν απαραίτητο για την κατάκτηση της Τροίας. Κατά μια άλλη εκδοχή, στην αποστολή αυτή συμμετέχει ο Οδυσσέας με τον γιο του Αχιλλέα, τον Νεοπτόλεμο.
Μετά τον Τρωικό πόλεμο.
Ο Διομήδης είναι ένας εκ των Αχαιών ηρώων που απέσπασε από τους θεούς ασφαλή, ή σχεδόν ασφαλή, επιστροφή στην πατρίδα. Παρά την ευνοϊκή μεταχείριση του Διομήδη προς το γιο της Αινεία, η Αφροδίτη δεν κατόρθωσε ποτέ να ξεχάσει το βέλος που της έσκισε το δέρμα στα πεδία της Τροίας. Μόλις φτάνει στο Άργος ο Διομήδης βρίσκεται προ εκπλήξεως. Η σύζυγος του έχει ξαναπαντρευτεί και στη θέση του βασιλεύει ο νέος άντρας της γυναίκας του. Ο ήρωας διαπιστώνει ότι δεν επιθυμεί πλέον ούτε να τιμωρήσει τη γυναίκα του, ούτε να παραμείνει όμως σε αχαϊκό έδαφος. Έτσι λοιπόν σαλπάρει με τους συντρόφους του στην Ιταλία, όπου ιδρύει δύο νέες πόλεις. 
Στην Αινειάδα του Βιργίλιου ο Διομήδης αντιμετωπίζει για δεύτερη φορά τον παλιό του εχθρό Αινεία, τον οποίο θα είχε σκοτώσει κατά τη διάρκεια του τρωικού πολέμου, αν δεν παρενέβαιναν καταρχήν η Αφροδίτη και στη συνέχεια ο Απόλλωνας.
Οι κάτοικοι του Λάτιου επισκέπτονται το παλάτι του Διομήδη με σκοπό να τον πείσουν να ηγηθεί των στρατευμάτων τους που θα κινηθούν εναντίον του Αινεία. Ο Διομήδης απορρίπτει την προσφορά τους, ισχυριζόμενος ότι έχει ήδη θανατώσει πάρα πολλούς Τρώες στη ζωή του και ότι ο σκοπός της άφιξης του στην Ιταλία ήταν να ζήσει ειρηνικά το υπόλοιπο της ζωής του.
Θάνατος.
Τόσο ο Όμηρος όσο και ο Βιργίλιος δεν προϊδεάζουν τον αναγνώστη για το τέλος του ήρωα, με εξαίρεση ίσως ένα χωρίο της Ιλιάδας, όπου η Διώνη, η μητέρα της Αφροδίτης, περιθάλπει την τραυματισμένη από το Διομήδη κόρη της, λέει στην κόρη της ότι όποιος τα βάζει με τους θεούς δε ζει για πολύ. Στους προομηρικούς μύθους, ωστόσο η Αθηνά εγγυάται στο Διομήδη την αθανασία, η οποία προοριζόταν εξαρχής για τον πατέρα του. Έτσι ο Διομήδης έγινε θεός και λατρευόταν με διάφορες ονομασίες στην Ιταλία.
Στη Θεία Κωμωδία, ο Δάντης συναντά το Διομήδη στον όγδοο κύκλο της κολάσεως, όπου βρίσκεται μαζί με τον Οδυσσέα, καταδικασμένος αιώνια να είναι εγκλωβισμένος σε φλόγες. Το αμάρτημα για το οποίο, σύμφωνα με το Δάντη, καταδικάστηκε στην αιώνια τιμωρία είναι η κλοπή του παλλαδίου της Τροίας.
Μύθος του Τρωίλου και της Χρυσηίδας.
Ο Διομήδης παίζει σημαντικό ρόλο στο μεσαιωνικό μύθο Τρωίλος και Χρυσηίδα, στον οποίο γίνεται ο νέος αγαπημένος της κοπέλας όταν στέλνεται στο ελληνικό στρατόπεδο για να συναντήσει τον προδότη πατέρα της. Στο ομώνυμο θεατρικό του Σαίξπηρ, ο Διομήδης παρουσιάζεται συχνά να πολεμά με τον Τρωίλο για χάρη της.

</doc>
<doc id="57606" url="https://el.wikipedia.org/wiki?curid=57606" title="Diomedes">
Diomedes



</doc>
<doc id="57609" url="https://el.wikipedia.org/wiki?curid=57609" title="Αναρχοκαπιταλισμός">
Αναρχοκαπιταλισμός

Αναρχοκαπιταλισμός ή αναρχισμός της ελεύθερης αγοράς αποκαλείται το ρεύμα εκείνο του φιλελεύθερου καπιταλισμού που αρνείται την ύπαρξη του κράτους, ως αυτόνομου μηχανισμού εξουσίας επί της κοινωνίας και δέχεται την ύπαρξη του συστήματος της οικονομίας της ελεύθερης αγοράς και του κινήτρου του χρηματικού κέρδους ως μοχλού της ανθρώπινης δραστηριότητας. Οι κύριοι θεωρητικοί του αναρχοκαπιταλισμού οραματίζονται ένα κοινωνικό μοντέλο στηριγμένο αποκλειστικά στην ατομική ιδιοκτησία και στην ιδιωτική πρωτοβουλία. Οι βασικοί τους στόχοι είναι η διαμόρφωση ενός δικαίου στηριγμένου στα αρνητικά δικαιώματα και την ιδιωτικοποίηση όλων των κρατικών θεσμών με σκοπό την εξάλειψη κάθε μορφής άμεσου εξαναγκασμού έναντι οποιουδήποτε πολίτη. Οι αρχές τους στηρίζονται στην αναβίωση της αυστριακής σχολής οικονομικής σκέψης με προσήλωση στα φυσικά δικαιώματα και στη λοκιανή κοσμοθέαση.
Ο αναρχοκαπιταλισμός έχει συνδεθεί με τον κλασικό φιλελευθερισμό, ως πιο συνεπής εκδοχή του τελευταίου, ενώ οι περισσότεροι σοσιαλιστές αναρχικοί θεωρητικοί έχουν αμφισβητήσει το κατά πόσον αποτελεί πραγματικά κάποια τάση του αναρχισμού. Υπήρξαν αναρχοατομικιστές και μουτουαλιστές οι οποίοι αποδέχονταν την ελεύθερη αγορά ως φυσικό τρόπο διανομής των παραγόμενων αγαθών, αλλά μέσα στα πλαίσια ενος κοινώνικου συμβολαίου οργανωμένου ισότιμα και αντιιεραρχικά και όχι βασισμένο στον καπιταλισμό και το κίνητρο του χρηματικού κέρδους. Στον αγγλοσαξονικό κόσμο ο αναρχοκαπιταλισμός αποκαλείται και "ελευθεριακός" χώρος ή ελευθερισμός («libertarianism») λόγω του οτι στα μέσα του 20ου αιώνα ο Μάρεϊ Ρόθμπαρντ απο τους πρωτεργάτες της αναβίωσης της αυστριακής σχολής οικονομικής σκέψης στις ΗΠΑ προσεταιρίστηκε τον συγκεκριμένο όρο από τους γάλλους ελευθεριακούς σοσιαλιστές (αναρχικούς) του 19ου αιώνα. Ο ίδιος ο Ρόθμπαρντ περιέγραψε αυτή τη νέα χρήση των λέξεων ανοιχτά ως «κατάκτηση» από τους εχθρούς του, λέγοντας 
"«για πρώτη φορά στη μνήμη μου, εμείς, "η πλευρά μας" , οικειοποιηθήκαμε μια κρίσιμη λέξη από τον εχθρό. Ο όρος "ελευθεριακοί" ήταν από καιρό απλά μια ευγενική λέξη για τους αριστερούς αναρχικούς, δηλαδή για τους αναρχικούς κατά της ιδιωτικής ιδιοκτησίας, είτε της κομμουνιστικής είτε της συνδικαλιστικής σχολής. Αλλά τώρα τον έχουμε αναλάβει εμείς ». "
Όμως στον αγγλοσαξονικό κόσμο όρος ελευθερισμός (ή ο ελευθεριακό χώρος) έχει πολλές έννοιες, ο αναρχοκαπιταλισμός είναι μια ακραία ελευθεριακή έκφανση του δεξιού παρακλαδιού του, ενώ μπορεί οικονομικά να έχει δεξιά ή αριστερά χαρακτηριστικά και δεν είναι απαραίτητα υπέρ της κατάργησης του κράτους. 
Χαρακτηριστικά.
Βασικότερη φυσιογνωμία της αναρχοκαπιταλιστικής θεωρίας υπήρξε ο οικονομολόγος, φιλόσοφος και ερασιτέχνης ιστορικός Μάρεϊ Ρόθμπαρντ (Murray Rothbard, 1926-1995). Ο Ρόθμπαρντ, μέσα από τη μελέτη των οικονομικών συστημάτων που επικράτησαν ιστορικά, έφτασε στα παρακάτω συμπεράσματα:
Ταυτόχρονα ο Ρόθμπαρντ διαπίστωσε πως σε κάθε ιστορική συγκυρία, οι κοινωνικές δυνάμεις του ανταγωνισμού και της δυναμικής προσαρμογής έτειναν να καλύψουν την υπάρχουσα ζήτηση για κάθε είδος αγαθού, υλικού ή άυλου. Συμπέρανε επίσης πως αυτές οι δυνάμεις μέσα από τα κανάλια της αγοράς κατάφερναν να επιλύουν το πρόβλημα της σπάνης (scarcity) ταχύτερα και πιο αποδοτικά από το κράτος.
Το αμέσως επόμενο πόρισμα ήταν φυσιολογικά ότι σε έναν πολιτικά αποκεντρωμένο κόσμο, μη-κυβερνώμενο από κάποιο κράτος, η κοινωνία θα παρήγαγε περισσότερο πλούτο, και θα έλυνε τα θεμελιώδη της προβλήματα πιο αποτελεσματικά.
Σύγχρονοι εκπρόσωποι του αναρχοκαπιταλισμού.
Ο Χεσούς Ουέρτα ντε Σότο, Καθηγητής Πολιτικής Οικονομίας στο Πανεπιστήμιο Βασιλεύς Χουάν Κάρλος (Universidad Rey Juan Carlos), στη Μαδρίτη της Ισπανίας, σε ένα άρθρο του με τίτλο "Liberalismo versus anarcocapitalismo" (Φιλελευθερισμός έναντι αναρχοφιλελευθερισμού), το οποίο εδημοσιεύθη στο επιστημονικό περιοδικό "Procesos de Mercado: Revista Europea de Economía Política" (Τόμος 4ος, Τεύχος 2ο), υποστήριξε ότι ο κλασικός φιλελευθερισμός είναι ανέφικτος ένεκα της αδυναμίας περιορισμού της ισχύος του κράτους, και τάχθηκε υπέρ του αναρχοφιλελευθερισμού, ως μόνη λύση δια την διασφάλιση της ελευθερίας του ατόμου. Ως εκ τούτου, ο Χεσούς Ουέρτα ντε Σότο πιστεύει στη θεωρητική ανωτερότητα του αναρχοφιλελευθερισμού σε σχέση με τον κλασικό φιλελευθερισμό. Υποστηρίζει επίσης την πλήρη οικονομική ελευθερία και μια εκ βάθρων αναδιοργάνωση του υπάρχοντος χρηματοοικονομικού συστήματος: υποστηρίζει την επιστροφή στον κανόνα του χρυσού και την τήρηση του 100% των καταθέσεων ως αποθεματικό. Για το θέμα αυτό αναφέρεται και στο ντοκυμαντέρ "Απάτη: Τα αίτια της μεγάλης ύφεσης".

</doc>
<doc id="57611" url="https://el.wikipedia.org/wiki?curid=57611" title="Αστρονομικός χρόνος">
Αστρονομικός χρόνος

Με τον όρο αστρονομικός χρόνος ή ναυτιλιακός χρόνος χαρακτηρίζεται το σύνολο των συστημάτων χρόνου που ως βάση τους λαμβάνουν την περιστροφή της Γης σε σχέση προς τα ουράνια σώματα. Οποιοδήποτε ουράνιο σώμα ή σημείο της ουράνιας σφαίρας μπορεί να χρησιμοποιηθεί ως «σύστημα αναφοράς», του οποίου η δυτική ωρική γωνία θα αντιστοιχεί με τον χρόνο του ουράνιου αυτού σώματος.&lt;br&gt; 
Με δεδομένα τα παραπάνω παρατηρούνται οι ακόλουθοι χρόνοι:

</doc>
<doc id="57612" url="https://el.wikipedia.org/wiki?curid=57612" title="Ναυτιλιακός χρόνος">
Ναυτιλιακός χρόνος



</doc>
<doc id="57613" url="https://el.wikipedia.org/wiki?curid=57613" title="Απλανής">
Απλανής



</doc>
<doc id="57614" url="https://el.wikipedia.org/wiki?curid=57614" title="Αειφανείς αστέρες">
Αειφανείς αστέρες

Ως αειφανείς αστέρες (ή αλλιώς παραπόλιοι αστέρες) και κατ΄ επέκταση αειφανείς αστερισμοί, χαρακτηρίζονται αντίστοιχα οι αστέρες και οι αστερισμοί που παρατηρούνται συνεχώς, δηλαδή σε όλη τη διάρκεια του 24ώρου, κατά τη φαινομενική περιστροφή της ουράνιας σφαίρας, παραμένουν πάνω από τον ορίζοντα του τόπου παρατήρησης εις τρόπον ώστε οι αστέρες αυτοί να μην ανατέλλουν ούτε να δύουν. Οι κύκλοι απόκλισής τους δεν τέμνουν αυτόν ενώ η άνω και η κάτω μεσημβρινή διάβαση αυτών των αστέρων είναι ορατή. Άρα όριο αυτών των αστέρων είναι η κάτω μεσημβρινή διάβασή τους που φθάνει στον ορίζοντα, δηλαδή εκείνων που η απόκλιση τους δ = 90° - φ.
Συνεπώς, αειφανείς αστέρες είναι όσοι έχουν απόκλιση μεγαλύτερη των 90° - φ. Με άλλα λόγια, η γωνιώδης απόσταση του αστέρα από τον ουράνιο πόλο, η πολική απόσταση του, πρέπει να είναι μικρότερη από το πλάτος του τόπου παρατήρησης. Σε αντίθεση με τους αστερισμούς και τους αστέρες που βρίσκονται στον πόλο της Γης, αυτοί που βρίσκονται στον ισημερινό δεν είναι ποτέ παραπόλιοι.
Οι έξι αειφανείς αστερισμοί του Βορείου Ημισφαιρίου είναι η Μεγάλη Άρκτος, η Μικρή Άρκτος, ο Κηφέας, ο Δράκοντας, η Καμηλοπάρδαλη και η Κασσιόπη.

</doc>
<doc id="57615" url="https://el.wikipedia.org/wiki?curid=57615" title="Αφανείς αστέρες">
Αφανείς αστέρες

Ως Αφανείς αστέρες και κατ΄ επέκταση αφανείς αστερισμοί, χαρακτηρίζονται αντίστοιχα οι αστέρες και οι αστερισμοί που κατά τη φαινομενική περιστροφή της ουράνιας σφαίρας παραμένουν σε όλη τη διάρκεια του 24ώρου, (διανύουν όλη την τροχιά τους) κάτω από τον ορίζοντα του τόπου παρατήρησης, δηλαδή δεν παρατηρούνται, παραμένοντας έτσι συνεχώς αόρατοι. 
Οι κύκλοι απόκλισής των δεν τέμνουν αυτόν (τον ορίζοντα) ενώ ουδεμία των μεσημβρινών διαβάσεων αυτών των αστέρων είναι ορατή. Άρα όριο αυτών των αστέρων είναι η άνω μεσημβρινή διάβαση αυτών που φθάνει μόλις υπό τον ορίζοντα, αλλά δεν είναι ορατή, δηλαδή εκείνων που η ετερώνυμος κλίση τους δ = 90° - φ.

</doc>
<doc id="57616" url="https://el.wikipedia.org/wiki?curid=57616" title="Αδελφός Άννα">
Αδελφός Άννα

Η ταινία Αδελφός Άννα είναι ασπρόμαυρη ελληνική δραματική ταινία του 1963, σε παραγωγή Τζέιμς Πάρις και σκηνοθεσία Γρηγόρη Γρηγορίου. Πρωταγωνιστούν: Ξένια Καλογεροπούλου, Πέτρος Φυσσούν, Μάνος Κατράκης.
Πλοκή.
Μια ομάδα αρχαιοκαπήλων φτάνει σε κάποιο μοναστήρι στο Άγιο Όρος, λίγο μετά το τέλος του Β΄ Παγκοσμίου Πολέμου, αναζητώντας ένα πολύτιμο χριστιανικό κειμήλιο. Αρχηγός τους είναι ο ανιψιός του παλιού ηγουμένου της μονής. 
Βραβεύσεις.
Η ταινία μετείχε στο Φεστιβάλ Κινηματογράφου Θεσσαλονίκης 1963, στο οποίο ο Φυσσούν κέρδισε το βραβείο Α΄ ανδρικού ρόλου.

</doc>
<doc id="57618" url="https://el.wikipedia.org/wiki?curid=57618" title="Αμφιφανείς αστέρες">
Αμφιφανείς αστέρες

Ως αμφιφανείς αστέρες και κατ΄ επέκταση αμφιφανείς αστερισμοί, χαρακτηρίζονται αντίστοιχα οι αστέρες και οι αστερισμοί που κατά τη διάρκεια του 24ώρου μπορούν περιορισμένα να παρατηρηθούν, δηλαδή μόνο για κάποιο χρόνο που βρίσκονται πάνω από τον ορίζοντα του τόπου παρατήρησης. Οι κύκλοι απόκλισής των τέμνουν αυτόν και επομένως παρουσιάζουν ημερινό και νυκτερινό τόξο. Οι αμφιφανείς αστέρες αποτελούν την ενδιάμεση κατάσταση των χαρακτηριζομένων αειφανών και αφανών αστέρων. 
Συνεπώς αμφιφανείς αστέρες είναι όσοι έχουν ομώνυμη ή ετερώνυμη απόκλιση δ, αλλά όμως μικρότερη των 90° - φ.
Έτσι από μεν το Ζενίθ θα διέρχονται οι αστέρες των οποίων η απόκλιση (δ) είναι ομώνυμη του πλάτους (φ), του παρατηρητή, και ίση προς αυτό, ενώ από το Ναδίρ, λόγω συμμετρίας, θα διέρχονται οι αστέρες των οποίων η απόκλιση (δ) είναι ίση και ετερώνυμη του πλάτους (φ).
Σημειώνεται ότι αστέρες μηδενικής απόκλισης λέγονται εκείνοι που κινούνται επί του ουράνιου ισημερινού (όπως ο Ήλιος στις ισημερίες) που ανατέλλουν στον Απηλιώτη και δύουν στον Ζέφυρο με ίσο ημερινό και νυκτερινό τόξο δηλαδή 12 ώρες υπέρ και 12 ώρες υπό τον ορίζοντα. Εξ αυτού γίνεται αντιληπτό ότι οι αμφιφανείς που έχουν απόκλιση ομώνυμη του πλάτους του παρατηρητή, παρουσιάζουν ημερινό τόξο μεγαλύτερο του νυκτερινού και αντίθετα με ετερώνυμο πλάτος μεγαλύτερο το νυκτερινό έναντι του ημερινού. 

</doc>
<doc id="57620" url="https://el.wikipedia.org/wiki?curid=57620" title="Απηλιώτης">
Απηλιώτης



</doc>
<doc id="57621" url="https://el.wikipedia.org/wiki?curid=57621" title="Ζέφυρος (άνεμος)">
Ζέφυρος (άνεμος)



</doc>
<doc id="57622" url="https://el.wikipedia.org/wiki?curid=57622" title="Ζεφυρος">
Ζεφυρος



</doc>
<doc id="57627" url="https://el.wikipedia.org/wiki?curid=57627" title="Πολική απόσταση">
Πολική απόσταση

Πολική απόσταση (ΡD ή Ρ) χαρακτηρίζεται στην αστρονομία και αστρονομική ναυτιλία η γωνιακή απόσταση ενός ουράνιου σώματος από τον ουράνιο πόλο και υπολογίζεται επί του ωρικού κύκλου. Αποτελεί το συμπλήρωμα της απόκλισής και μπορεί να μεταβληθεί από 0° έως 90°.&lt;br&gt; Η πολική απόσταση ισούται με 90° μείον την απόκλιση του ουράνιου σώματος, δηλαδή ΡD = 90° ± δ, (+) για φ και δ ετερώνυμα και (-) για φ και δ ομώνυμα. Η πολική απόσταση ενός ουράνιου σώματος στον ουράνιο ισημερινό ισούται με 90°.

</doc>
<doc id="57628" url="https://el.wikipedia.org/wiki?curid=57628" title="Ζενιθιακή απόσταση">
Ζενιθιακή απόσταση

Ζενιθιακή απόσταση (Zenith distance) (Ζ) χαρακτηρίζεται στην αστρονομία και αστρονομική ναυτιλία η απόσταση ενός ουράνιου σώματος από το Ζενίθ που μετριέται επί του κάθετου κύκλου του και αποτελεί το συμπλήρωμα του αληθούς ύψους (Ηλ) του από τον μαθηματικό ορίζοντα.&lt;br&gt; 
Όπου Ζ + Ηλ = 90°, επίσης Ζ = 90° - Ηλ καθώς και Ηλ = 90° - Ζ.

</doc>
<doc id="57632" url="https://el.wikipedia.org/wiki?curid=57632" title="Τάλλιν">
Τάλλιν



</doc>
<doc id="57633" url="https://el.wikipedia.org/wiki?curid=57633" title="Ταλλίν">
Ταλλίν



</doc>
<doc id="57635" url="https://el.wikipedia.org/wiki?curid=57635" title="Τεκίρνταγ">
Τεκίρνταγ

Η Τεκίρνταγ (τουρκικά: "Tekirdağ"), γνωστή στα ελληνικά ως Ραιδεστός, είναι παραλιακή πόλη της Τουρκίας. Αποτελεί μέρος της περιοχής η οποία είναι ιστορικά γνωστή υπό την ονομασία Ανατολική Θράκη και είναι χτισμένη στις όχθες της Θάλασσας του Μαρμαρά. Η Ραιδεστoς είναι πρωτεύουσα της ομώνυμης επαρχίας. Το 2016, ο πληθυσμός της πόλης ήταν της τάξεως των 176.848 κατοίκων. Στην πόλη υπάρχουν τιμητικά προξενεία της Ουγγαρίας και της Βουλγαρίας.
Τοποθεσία.
Η Τεκίρνταγ βρίσκεται στη βόρεια ακτή της Θάλασσας του Μαρμαρά, 135 χιλιόμετρα δυτικά της Κωνσταντινούπολης. Ο κόλπος της Τεκίρνταγ περικλείεται από το μεγάλο ακρωτήριο του βουνού, που έδωσε το τουρκικό όνομα στην πόλη, (Τεκίρ Ντάγ), ύψους 921 μ.. Μεταξύ της πόλης και του Σάρκιοϊ βρίσκεται ένα άλλο βουνό, το Γκάνος Ντάγι (Ganos Dağı).
Κλίμα.
Η Τεκίρνταγ έχει οριακό μεσογειακό/υγρό υποτροπικό κλίμα (ταξινόμηση κλίματος Κέππεν: Csa/Cfa). Τα καλοκαίρια είναι μακρά, ζεστά και υγρά, ενώ οι χειμώνες είναι δροσεροί και υγροί. Οι χιονοπτώσεις είναι αρκετά συχνές μεταξύ των μηνών Δεκεμβρίου και Μαρτίου.
Ονομασίες και ετυμολογία.
Η πόλη ιδρύθηκε τον 6ο π.Χ. αιώνα από αποίκους προερχόμενους από τη Σάμο και ονομαζόταν Βισάνθη. Παράλληλα, υποστηρίζεται η άποψη πως στη συνέχεια εγκαταστάθηκαν σε αυτή και Αθηναίοι άποικοι. Αργότερα έγινε γνωστή ως Ραιδεστός, ονομασία που ευρισκόταν σε χρήση κατά τη βυζαντινή περίοδο. Κατόπιν μετονομάστηκε σε Ρόντοστσουκ (Rodosçuk) μετά την κατάληψή της από τους Οθωμανούς κατά τη διάρκεια του 14ου αιώνα (στις δυτικοευρωπαϊκές γλώσσες η συγκεκριμένη ονομασία αποδιδόταν ως Ροντοστό). Μετά τον 18ο αιώνα η πόλη αναφερόταν από τους Οθωμανούς ως "Τεκφούρ νταγ" ή "Τεκίρ νταγ", με βάση την τουρκική λέξη "τεκφούρ", που σημαίνει "ανίερος". Αργότερα, η ονομασία αυτή αποτέλεσε αντικείμενο παραφθοράς με αποτέλεσμα την μετονομασία σε Τεκίρνταγ ("Tekirdağ") η οποία και κατέστη η επίσημη ονομασία της πόλης εντός της Τουρκικής Δημοκρατίας. Οι Τούρκοι προώθησαν την χρήση τουρκικών ονομάτων για τις πόλεις της χώρας μετά την υιοθέτηση του λατινικού αλφαβήτου, όπως π.χ. με την Κωνσταντινούπολη. Η ιστορική ονομασία Ραιδεστός εξακολουθεί και ευρίσκεται σε χρήση έως σήμερα στα ελληνικά.
Ιστορία.
Ως Ραιδεστός ανέπτυξε αξιόλογο πολιτισμό, άκμασε ιδιαίτερα κατά τους βυζαντινούς χρόνους και έγινε έδρα του μητροπολίτη Ηρακλείας. Κατά την οθωμανική περίοδο γνώρισε σημαντική εμπορική ανάπτυξη, κυρίως λόγω της επίκαιρης θέσης της. Παράλληλα, ήταν γνωστή για τα σιδηρουργεία της (τα οποία βρίσκονταν κυρίως στον έλεγχο της αρμενικής κοινότητας) και το εμπόριο υφασμάτων. Το 1911 πραγματοποιήθηκε εντός της πόλης διαμαρτυρία εκπροσώπων των ελληνικών κοινοτήτων της Θράκης ενάντια στην πολιτική της οθωμανικής κυβέρνησης σε εκκλησιαστικά και εκπαιδευτικά ζητήματα. Στη σύγχρονη ιστορία άλλαξε διαδοχικά κυρίαρχους αρκετές φορές. Στον πρώτο βαλκανικό πόλεμο (1912) καταλήφθηκε από τους Βουλγάρους, ενώ ανακατελήφθη από τους Τούρκους το 1913. Το 1920, προσαρτήθηκε στην Ελλάδα με τη Συνθήκη των Σεβρών και υπήχθη στον νομό Ραιδεστού. Μετά τη Μικρασιατική Καταστροφή το 1922, ο ελληνικός πληθυσμός της πόλεως μεταφέρθηκε στην Ελλάδα.
Προσωπικότητες.
Στην πόλη γεννήθηκαν ο Μεγάλος Βεζίρης Μπεκρί Μουσταφά, ο Οθωμανός ποιητής Ναμίκ Κεμάλ, ο Έλληνας πολιτικός Φίλιππος Μανουηλίδης και ο σύγχρονος Τούρκος πανεπιστημιακός Ερχάν Ταμπάκογλου. Επιπλέον, εκεί πέρασε τα τελευταία χρόνια της ζωής του ο Ούγγρος ευγενής και επαναστάτης Φραγκίσκος Ράκοζι.

</doc>
<doc id="57637" url="https://el.wikipedia.org/wiki?curid=57637" title="Tekirdağ">
Tekirdağ



</doc>
<doc id="57638" url="https://el.wikipedia.org/wiki?curid=57638" title="Tekirdag">
Tekirdag



</doc>
<doc id="57640" url="https://el.wikipedia.org/wiki?curid=57640" title="Παρασκευή και 13">
Παρασκευή και 13

Οποιαδήποτε Παρασκευή συμπίπτει με τις 13 ενός μήνα θεωρείται κακότυχη στις Αγγλοσαξονικές, Γαλλικές, Γερμανικές και Πορτογαλικές περιοχές του κόσμου. Παρόμοιες δεισιδαιμονίες υπάρχουν και σε άλλες παραδόσεις: στην Ελλάδα και την Ισπανία, για παράδειγμα, το ρόλο αυτό έχει η "Τρίτη και 13". Ο φόβος της Παρασκευής και 13 ονομάζεται στα αγγλικά paraskavedekatriaphobia (μία λέξη που προέρχεται από τις ελληνικές λέξεις "Παρασκευή", "δεκατρείς" και "φοβία") και είναι ειδική μορφή της τρισκαιδεκαφοβίας . Η λέξη μπορεί να ευρεθεί επίσης ως "paraskevidekatriaphobia" ("παρασκευηδεκατριαφοβία").
Στην Πληροφορική υπάρχει επίσης και ένας ιός με το όνομα "Παρασκευή και 13" (Friday 13th), ο οποίος έχει το χαρακτηριστικό να ενεργοποιείται όταν το ημερολόγιο του υπολογιστή δείξει ημέρα Παρασκευή και ημερομηνία 13.
Ιστορία της Παρασκευής και 13.
Πριν τον 19ο αιώνα, ο αριθμός 13 θεωρούνταν γενικά ως φέρων κακή τύχη. Την ίδια εικόνα είχε και η Παρασκευή, αν και δεν υπήρχε κάποια σχέση μεταξύ των δύο. Η πρώτη αναφορά σε μία "Παρασκευή και 13" έγινε μάλλον στις αρχές του 19ου αιώνα. 
Πέρα από τις γραπτές αναφορές, πάντως, πολλές δημοφιλείς ιστορίες υπάρχουν σχετικά με την προέλευση της δεισιδαιμονίας:

</doc>
<doc id="57641" url="https://el.wikipedia.org/wiki?curid=57641" title="Aérospatiale">
Aérospatiale

Η Aérospatiale ήταν γαλλική αεροναυπηγική εταιρεία με κύρια ασχολία την παραγωγή πολιτικών και στρατιωτικών αεροσκαφών, αλλά και πυραύλων.
Η εταιρεία ιδρύθηκε το 1970 έπειτα από τη συγχώνευση των (κρατικών) Sud Aviation, Nord Aviation και της "Société d'études et de réalisation d'engins balistiques" ("SÉREB"). Από το 1971 διευθυντές της ήταν οι Émile Dewoitine και Bernard Dufour.
Το 1992 η DaimlerBenz Aerospace (DASA) και η Aérospatiale εναρμόνισαν τα τμήματα σχεδιασμού ελικοπτέρων τους για τη δημιουργία του ομίλου Eurocopter Group.
Το 1999 η Aérospatiale συγχωνεύεται με τη Matra Haute Technologie, οπότε δημιουργείται η Aérospatiale-Matra. Το 2001 το τμήμα σχεδιασμού πυραύλων της Aérospatiale-Matra συγχωνεύεται με αυτό της Matra BAe Dynamics και το αντίστοιχο της Alenia Marconi Systems για τη δημιουργία της MBDA.
Στις 10 Ιουλίου 2000 η Aérospatiale-Matra συγχωνεύεται με την Ισπανική Construcciones Aeronáuticas SA (CASA) και την Γερμανική DaimlerChrysler Aerospace AG (DASA) για τη δημιουργία του Ευρωπαϊκού Ομίλου Αεράμυνας και Διαστημικής Υπηρεσίας, European Aeronautic Defence and Space Company (EADS).
Προϊόντα.
Η εταιρεία συνεργάστηκε στενά με την Βρετανική Westland για την παραγωγή των ελικοπτέρων Puma, Gazelle and Lynx.

</doc>
<doc id="57644" url="https://el.wikipedia.org/wiki?curid=57644" title="Aerospatiale">
Aerospatiale



</doc>
<doc id="57647" url="https://el.wikipedia.org/wiki?curid=57647" title="Πριμέρα Ντιβισιόν">
Πριμέρα Ντιβισιόν

Η Πριμέρα Ντιβισιόν (ισπανικά: "Primera División", , "Πριμέρα Ντιβισιόν", η οποία ονομάζεται επίσης Λα Λίγα, "La Liga", , "Λα Λίγα") είναι η κορυφαία κατηγορία του πρωταθλήματος ποδοσφαίρου της Ισπανίας. Διεξάγεται από την περίοδο 1928-29 και η ομάδα με τις περισσότερες κατακτήσεις είναι η Ρεάλ Μαδρίτης, με την Μπαρτσελόνα να ακολουθεί. Οι δύο αυτές ομάδες έχουν κυριαρχήσει στην ιστορία του ισπανικού πρωταθλήματος, ενώ άλλες 7 ομάδες έχουν κατακτήσει τον τίτλο.
Στην ιστορία της Λα Λίγα, 62 διαφορετικές ομάδες έχουν λάβει μέρος. Το πρώτο πρωτάθλημα κατέκτησε η Μπαρτσελόνα το 1929 με την Αθλέτικ Μπιλμπάο να κατακτά κάποια πρωταθλήματα τα πρώτα χρόνια. Την δεκαετία του '40, οι Βαλένθια, Μπαρτσελόνα και Ατλέτικο Μαδρίτης κυριάρχησαν κατακτώντας το πρωτάθλημα. Την δεκαετία του '50, Ρεάλ Μαδρίτης και Μπαρτσελόνα κατέκτησαν από 4 πρωταθλήματα δημιουργώντας ένα πανίσχυρο δίπολο. Τις δεκαετίες '60-'70, η Ρεάλ Μαδρίτης κατέκτησε 14 πρωταθλήματα ενώ η συμπολίτισσα της Ατλέτικο τέσσερα. Την περίοδο '80-'90, η Ρεάλ συνέχισε την κυριαρχία της ενώ επιτυχίες γνώρισαν και βασκικές ομάδες, Αθλέτικ Μπιλμπάο και Ρεάλ Σοσιεδάδ μοιράστηκαν από 2 πρωταθλήματα. Από την δεκαετία '90 μέχρι σήμερα η Μπαρτσελόνα έχει πανηγυρίσει 16 φορές το πρωτάθλημα. Παρόλο που η Ρεάλ στο ίδιο διάστημα κέρδισε 8 πρωταθλήματα, το δίπολο Ρεάλ - Μπαρτσελόνα έσπασε αρκετές φορές με πρωταθλήτριες την Ατλέτικο (1995-96, 2013-14), Βαλένθια (2001-02, 2003-04) και Ντεπορτίβο Λα Κορούνια (1999-00).
Την ευθύνη για τη διεξαγωγή του πρωταθλήματος έχει η Εθνική Ένωση Επαγγελματικού Ποδοσφαίρου (LFP). Φέρει επίσης την ονομασία "La Liga Santander" για εμπορικούς λόγους.
Δομή.
Η δομή του πρωταθλήματος ακολουθεί τη συνήθη μορφή εντός και εκτός έδρας αγώνων. Κατά τη διάρκεια της περιόδου, η οποία διαρκεί από το Σεπτέμβριο έως τον Ιούνιο, κάθε ομάδα αγωνίζεται με κάθε άλλη ομάδα δύο φορές, μία φορά εντός και μία εκτός έδρας, για συνολικά 38 παιχνίδια. Οι ομάδες λαμβάνουν τρεις βαθμούς για τη νίκη, ένα για την ισοπαλία, και κανένα βαθμό για την ήττα. Η ομάδα με την υψηλότερη κατάταξη, με βάση τη συνολική βαθμολογία, στέφεται πρωταθλήτρια.
Άνοδος και υποβιβασμός.
Υπάρχει ένα σύστημα ανόδου και υποβιβασμού μεταξύ της Πριμέρα Ντιβισιόν (La liga) και της Σεγούντα Ντιβισιόν (Segunda División). Οι τρεις τελευταίες ομάδες στην La Liga υποβιβάζονται στην Segunda División, και οι δύο κορυφαίες ομάδες από τη Segunda División προβιβάζονται στη La Liga, με μια επιπλέον ομάδα που κερδίζει την άνοδο μετά από μια σειρά αγώνων κατάταξης (play off) που αφορούν την τρίτη, τέταρτη, πέμπτη και έκτη κατά σειρά ομάδα, με βάση τη βαθμολογία. Παρακάτω ακολουθεί μια πλήρης καταγραφή του πόσες ομάδες έλαβαν μέρος σε κάθε εποχή, σε όλη την ιστορία του πρωταθλήματος.
Λογότυπο.
Το λογότυπο όπως έχει εξελιχθεί με βάση τον εκάστοτε χορηγό.
Γενική βαθμολογία 1929 έως 2017-18.
Η γενική βαθμολογία της Πριμέρα Ντιβιζιόν είναι η αθροιστική βαθμολογία όλων των αποτελεσμάτων, των βαθμών και των γκολ κάθε ομάδας που συμμετείχε στο πρωτάθλημα από την ίδρυση του 1929. Ο πίνακας είναι ενημερωμένος μέχρι και την περίοδο 2017-18. Οι ομάδες με έντονα γράμματα είναι οι ομάδες του πρωταθλήματος 2018-19.
Πρωτάθλημα ή κατάσταση την περίοδο 2014-15:

</doc>
<doc id="57648" url="https://el.wikipedia.org/wiki?curid=57648" title="Πόλεμος της Επανάκτησης">
Πόλεμος της Επανάκτησης

Ο Πόλεμος της Επανάκτησης (γαλλ. "Guerre de Dévolution") ήταν ενας πόλεμος ανάμεσα στην Γαλλία και την Ισπανία, από το 1667 ως το 1668, και παράλληλα ο πρώτος μεγάλος πόλεμος του Λουδοβίκου ΙΔ΄. Τότε η Γαλλία διεκδικούσε μερίδιο από τις Ισπανικές Κάτω Χώρες.

</doc>
<doc id="57650" url="https://el.wikipedia.org/wiki?curid=57650" title="Συνθήκη Παρισίων (1856)">
Συνθήκη Παρισίων (1856)

Η Συνθήκη με την οποία τερματίστηκε ο Κριμαϊκός Πόλεμος υπογράφτηκε στο Παρίσι στις 30 Μαρτίου 1856. Η συνθήκη υπογράφτηκε μεταξύ Ρωσίας, Μεγάλης Βρετανίας, Γαλλίας, Πεδεμοντίου και Οθωμανικής αυτοκρατορίας.
Με βάση τη συνθήκη ο Εύξεινος Πόντος μετατρεπόταν σε ουδέτερη ζώνη, απαγορευομένης της εισόδου πολεμικών πλοίων και οχυρώσεως των παραλίων, εξαιρώντας μόνο τα οθωμανικά εδάφη. Επίσης οι Παραδουνάβιες ηγεμονίες ετέθησαν υπό καθεστώς συλλογικής προστασίας, απ' όλες τις ευρωπαϊκές δυνάμεις, παραμένοντας υπό ονομαστική οθωμανική επικυριαρχία. Επίσης αποδόθηκε στη Μολδαβία η νότιος Βεσσαραβία, που είχε καταληφθεί από τους Ρώσους με τη συνθήκη της Αδριανουπόλεως (1828). Τέλος η Ρωσία υποχρεώθηκε να παραιτηθεί των δικαιωμάτων της ως προστάτιδος των Ορθοδόξων.
Οι κυριότερες συνέπειες της συνθήκης ήταν η ένταξη της Οθωμανικής αυτοκρατορίας στη χωρία των Ευρωπαϊκών δυνάμεων (Ευρωπαϊκή Συναυλία) και η προσωρινή, όπως αποδείχθηκε, ανάσχεση της ρωσικής επεκτατικής πολιτικής. Παράλληλα αναθερμάνθηκαν οι σχέσεις των Οθωμανών με τους Γάλλους.

</doc>
<doc id="57651" url="https://el.wikipedia.org/wiki?curid=57651" title="Ιερά Μητρόπολις Ηρακλείας">
Ιερά Μητρόπολις Ηρακλείας

Η Μητρόπολη Ηρακλείας ήταν αρχαία Μητρόπολη της Ανατολικής Θράκης, με έδρα τη Ραιδεστό.
Πριν τη μεταφορά της πρωτεύουσας της Ρωμαϊκής Αυτοκρατορίας από τη Ρώμη στην Κωνσταντινούπολη, ο επίσκοπος Βυζαντίου υπαγόταν διοικητικά στη Μητρόπολη Ηρακλείας. Αργότερα, περί τον 4ο αιώνα, αποδεσμεύτηκε και ανυψώθηκε και σε Πατριάρχη.
Εξαιτίας αυτών των ιστορικών λόγων, η Μητρόπολη Ηρακλείας ήταν από τις σημαντικότερες μητροπόλεις του Οικουμενικού Θρόνου, και ο μητροπολίτης της είχε το προνόμιο να χειροτονεί τον Πατριάρχη και να του επιδίδει την ποιμαντορική ράβδο.
Σήμερα η Μητρόπολη δεν υφίσταται πλέον, ελλείψει ποιμνίου μετά την ανταλλαγή πληθυσμών. Το Οικουμενικό Πατριαρχείο συνεχίζει μέχρι και σήμερα να απονέμει σε Επίσκοπό του τον τίτλο του "Γέροντος Μητροπολίτου Ηρακλείας".

</doc>
<doc id="57653" url="https://el.wikipedia.org/wiki?curid=57653" title="Η Συνθήκη των Παρισίων(1856)">
Η Συνθήκη των Παρισίων(1856)



</doc>
<doc id="57654" url="https://el.wikipedia.org/wiki?curid=57654" title="Αίνος Θράκης">
Αίνος Θράκης

Η Αίνος είναι μια από τις αρχαιότερες θρακικές πόλεις. Αρχικά ονομαζόταν "Πολυόμβρια", παίρνοντας το κλασικό της όνομα τον 6ο π.Χ. αιώνα. Πρόκειται για τη σύγχρονή πόλη Ενέζ "(Enez)".
Χτισμένη στις εκβολές του Έβρου ποταμού, που τότε ήταν πλωτός, μπόρεσε, χάρη στη θέση αυτή, να αναπτυχθεί ταχύτατα. Αναφέρεται στους περισσότερους αρχαίους Έλληνες γεωγράφους και Ιστορικούς, από τον Όμηρο μέχρι τον Στράβωνα. Στην Ιλιάδα ο Όμηρος αναφέρει ότι οι ηγέτες των συμμάχων των Τρώων Θρακών ήσαν οι Ακάμας και Πείρος, προερχόμενοι από την Αίνο.
Προς τα τέλη του Μεσαίωνα η Αίνος έγινε η έδρα κάστρου των Γατελούζων, της γενοβέζικης οικογένειας που κυριάρχησε στο χώρο του βόρειου Αιγαίου κατά την εποχή εκείνη. Από την Αίνο ήταν η Οσία Σοφία εξ Αίνου Θράκης, αγία των μεσοβυζαντινών χρόνων, που τιμάται στις 4 Ιουνίου.
Συμμετοχή των Αινιτών στην Ελληνική Επανάσταση του 1821.
Ζωηρές επαναστατικές ενέργειες παρατηρήθηκαν στην Αίνο στα τέλη Απριλίου - αρχές Μαΐου του 1821, όταν οι Αινίτες κατέλαβαν το κάστρο, αιχμαλώτισαν τις τουρκικές δυνάμεις, οι οποίες, επωφελούμενες από την απουσία των Αινίτικων καραβιών, κυριάρχησαν και πάλι. Τότε όμως, στις 2 Μαΐου, Ψαριανή μοίρα με επικεφαλής τον Ανδρέα Γιαννίτση βομβάρδισε το οχυρό Ιμπριτζέ στον κόλπο του Σάρου, απώθησε τους Τούρκους και ανακατέλαβε το φρούριο. Μαζί με τα πλοία της Ψαριανής μοίρας συμμετείχε στις επιχειρήσεις και ο πλοίαρχος Χατζή Αντώνιος Βισβίζης, ο οποίος διοικούσε το βρίκι του «Καλομοίρα» μαζί με τη γυναίκα του Δόμνα Βισβίζη. Η Αίνος φαίνεται ότι έμεινε για αρκετές μέρες στα χέρια των Ελλήνων, ειδικά των Ψαριανών, και αργότερα, μετά την ανακατάληψη της, πολλοί κάτοικοι της έσπευσαν να κα­ταφύγουν στην επαναστατημένη Ελλάδα
Η συμβολή των Αινιτών κατά τις ναυτικές επιχειρήσεις του 1821 χαρακτηρίζεται πολύτιμη. Στα 1813 η ναυτική δύναμη της Αίνου ανερχόταν σε 4 μεγάλα καράβια και 60 σακολέβες. Το 1821 τα καράβια της Αίνου έφταναν τα 300. Πολλά απ' αυτά ταξίδευαν μέχρι την Συρία και την Αίγυπτο. Αινίτικα πλοία ενίσχυσαν τους Μακεδόνες επαναστάτες στην Χαλκιδική και στον Όλυμπο αποκλείοντας τα παράλια της Μακεδονίας. Αινίτες κυβερνήτες πλοίων πήραν μέρος σε αλλεπάλληλες μικρές και μεγάλες ναυμαχίες. Πολλοί Αινίτες έχασαν την ζωή τους σε ναυτικές και στρατιωτικές επιχειρήσεις, στο Ναύπλιο, στην άλω­ση της Τριπολιτσάς, στην καταστροφή του Πέτα, στο Άργος και στην Αράχοβα, στην καταστροφή των Ψαρών, στη Σαμοθράκη, στο Νεόκαστρο και στην Εύβοια. 
Στρατής Σκάρδος.
Ο Στρατής Σκάρδος, από την Αίνο, με πλήρωμα 32 άντρες συμμετείχε σε ναυμαχία κοντά στην Λέσβο.
Γιάννης Καράβελας.
Ο Γιάννης Καράβελας, από την Αίνο, ιδιοκτήτης του πλοίου «Άγιος Συ­μεών», έλαβε μέρος στον αποκλεισμό της Χαλκίδας και της Καρύστου και αργότερα χρησιμοποιήθηκε το πλοίο του ως πυρπολικό.
Λευτέρης Παλιός.
Το πλοίο «Μιχαήλ Αρχάγγελος» του Αινίτη Λευτέρη Παλιού χρησιμοποιήθηκε ως πυρπολικό.
Γρηγόριος Κομνηνός.
Ο Γρηγόριος Κομνηνός από την Αίνο, είχε αναλάβει από κοινού με τους Ψαριανούς αιφνι­διαστικές επιχειρήσεις.
Χατζηεμμανουήλ Τέρογλου.
Ο Χατζηεμμανουήλ Τέρογλου από την Αίνο, συνεργά­σθηκε με το καράβι του «Ποσειδών» με τους Σαμιώτες και πήρε μέρος στην εκστρατεία της Χίου διασώζοντας μεγάλο αριθμό κατοίκων του νησιού.
Αγγελής Αργυρίου.
Ο Αγγελής Αργυρίου από την Αίνο, συμμετείχε με την σκούνα του σε επικίνδυνες αποστολές.
Οικογένεια Κούταβου.
Ο Χατζή Φραντζής Κούταβος έδειξε ακαταπόνητο ζήλο και διακρίθηκε για την γενναιότητά του σε διάφορες αναμετρήσεις με τον εχθρό, όπως μπορεί να διαπιστώσει κανείς από την μελέτη των δημοσιευμένων, σχετικών με την δράση του εγγράφων. Ο γιος του Μαργαρίτης Κούταβος συνέβαλε στην ενίσχυση του ναυτικού αγώνα με το πλοίο του «Ποσειδών» παίρνοντας μέρος στην εκστρατεία του Ολύμπου, σώζοντας πολλούς κατοίκους της Χίου με το καράβι του, συμμετέχοντας στην πολιορκία της Χαλκίδας και συμβάλλοντας στην σωτηρία πολλών Ελλήνων της Εύβοιας κατά την εκστρατεία του Δράμα­λη. Μάλιστα τον Ιούλιο του 1825 διορίσθηκε γενικός φροντιστής του στρατοπέδου της Αθήνας.
Οικογένεια Βισβίζη.
Η σπουδαιότερη συμβολή των Αινιτών καραβοκυραίων στους ναυτικούς αγώνες των Ελλήνων ανήκει στον Χατζή Αντώνη Βισβίζη, ο οποίος πήρε μέ­ρος σε αλλεπάλληλες επιχειρήσεις με το μπρίκι του «Καλομοίρα» μαζί με τη γυναίκα του Δόμνα, τα 5 παιδιά του και 140 ναύτες.

</doc>
<doc id="57655" url="https://el.wikipedia.org/wiki?curid=57655" title="Κατάλογος παραδοσιακών οικισμών της Ελλάδας">
Κατάλογος παραδοσιακών οικισμών της Ελλάδας

Παραδοσιακοί οικισμοί θεωρούνται οι οικισμοί που έχουν διατηρήσει αναλλοίωτη την εικόνα που είχαν στο παρελθόν καθώς και τον τοπικό τους χαρακτήρα. Οι χαρακτηρισμένοι με νομοθετική ρύθμιση παραδοσιακοί οικισμοί στην Ελλάδα ξεπερνούν τους 800. Περίπου 830 είναι οι παραδοσιακοί οικισμοί που έχουν χαρακτηριστεί με ευθύνη του ΥΠΕΧΩΔΕ, ενώ τα Υπουργεία Μακεδονίας-Θράκης &amp; Αιγαίου έχουν και αυτά αρμοδιότητα κήρυξης παραδοσιακών οικισμών.
Ακολουθεί κατάλογος με τους παραδοσιακούς οικισμούς της Ελλάδας ανά νομό.
Νομός Κυκλάδων.
Ανάφη.
Χώρα Ανάφης
Νομός Μαγνησίας.
Αλόννησος.
Χώρα Αλοννήσου
Σκίαθος.
Χώρα Σκιάθου
Σκόπελος.
Χώρα Σκοπέλου

</doc>
<doc id="57656" url="https://el.wikipedia.org/wiki?curid=57656" title="Ιωάννης Μαυρομιχάλης (Σκυλογιάννης)">
Ιωάννης Μαυρομιχάλης (Σκυλογιάννης)

Ο Ιωάννης Μαυρομιχάλης (1726 - 1769), ή αλλιώς Σκυλογιάννης, ήταν Έλληνας αγωνιστής, γόνος της σπουδαίας μανιάτικης οικογένειας των Μαυρομιχαλαίων, η προεπαναστατική δράση της οποίας άρχισε με τον Ιωάννη Μαυρομιχάλη. 
Βιογραφικά στοιχεία.
Ο Ιωάννης Μαυρομιχάλης ήταν γιος του Γεωργάκη Μαυρομιχάλη και εγγονός του Έξαρχου Μαυρομιχάλη. Γιος αυτού ήταν ο Σιουκούρ Μαυρομιχάλης, εξισλαμισμένος, υποστράτηγος του τούρκικου πεζικού. Έλαβε από τους Μανιάτες το παρωνύμιο Σκυλογιάννης από το ατρόμητο του χαρακτήρα του. Στην περίοδο των Ορλωφικών ήταν ο κύριος άρχοντας (Κεφαλάς) της Μάνης όταν και έλαβε ενεργό μέρος τόσο στο στάδιο της προπαρασκευής, όσο και κατά την εξέγερση, αν και είχε προβλέψει τη δυσμενή της κατάληξη.
Περί τα τέλη του 1766 αποβιβάστηκε στο Λιμένι (Οίτυλο), της Μάνης ο Γεώργιος Παπαζώλης, φερόμενος ως απεσταλμένος της Αυτοκράτειρας της Ρωσίας Αικατερίνης Β΄, προκειμένου να μυήσει τον άρχοντα του τόπου και τους Μανιάτες οπλαρχηγούς στην προετοιμασία για την επικείμενη εξέγερση κατά των Τούρκων, παραμένοντας για το σκοπό αυτό μερικούς μήνες στην περιοχή. Στις συσκέψεις που ακολούθησαν την περίοδο εκείνη ο Ιωάννης Μαυρομιχάλης του εξέθεσε την πραγματική κατάσταση του τόπου καθώς και τις αδυναμίες για την ανάληψη ενός τέτοιου εγχειρήματος κυρίως ένεκα των μεγάλων διενέξεων που υπήρχαν μεταξύ των Κεφαλάδων (των κυρίαρχων οικογενειών, όπως καλούνταν τότε στη Μάνη). Ο Γ. Παπαζώλης προκειμένου να κάμψει τις αναστολές αυτές μεταξύ άλλων υποστήριζε ότι «"η Μεγάλη Αυτοκράτειρα Αικατερίνη υποστηρίζει την ελληνική θρησκεία και ότι όλα τα βασίλεια της Ευρώπης συμφώνησαν να καταστρέψουν το τουρκικό κράτος", (την Οθωμανική Αυτοκρατορία) "και σε μια τέτοια περίπτωση σεις" (οι Μανιάτες) "υπερασπιστές της ελευθερίας, θα πρέπει να πρωτοστατήσετε δίνοντας το παράδειγμα και στους υπόλοιπους Έλληνες"». Στις αναστολές όμως του Ι. Μαυρομιχάλη αντέδρασαν οι λοιποί οπλαρχηγοί.&lt;br&gt; 
Όταν ο Ι. Μαυρομιχάλης ζήτησε από τον Γ. Παπαζώλη κάποια συστατική επιστολή ή τίτλο για αυτά που υποστήριζε εκείνος δεν είχε τίποτα να επιδείξει. Τελικά ο Ι. Μαυρομιχάλης διαβλέποντας την προχειρότητα των λόγων εκείνων αντιπρότεινε πως αν δεν καταπλεύσουν προηγουμένως ρωσικά πλοία με στρατό και με ανάλογο εξοπλισμό για τους Μανιάτες αγωνιστές εξέγερση δεν πρόκειται να εκδηλωθεί. Με τον όρο αυτόν συμφώνησαν τότε και όλοι οι Μανιάτες οπλαρχηγοί (καπεταναίοι). 
Αυτός, παίρνοντας μέρος στην επανάσταση του Ορλώφ, πολιόρκησε τη Μεθώνη και την Κορώνη. Όμως, από τα ελάχιστα πλοία και τον ολιγάριθμο ρωσικό στρατό που στάλθηκαν για ενίσχυση των επαναστατών, παρά των συμφωνημένων, διαφώνησε με τους απεσταλμένους της Αυτοκράτειρας Αικατερίνης Β΄. Έτσι όταν πληροφορήθηκε ότι οθωμανικό εκστρατευτικό σώμα υπό τον Αλβανό Χατζή Οσμάν εισέβαλε στην Πελοπόννησο, έλυσε την πολιορκία των δύο φρουρίων και άρχισε να παίρνει όλα τα δυνατά μέτρα συγκεντρώνοντας τους άνδρες του στη περιοχή του Αλμυρού, για την προστασία της Μάνης.
Έχοντας υπό την ηγεσία του σώμα 400 Μανιατών, έδωσε γενναία αλλά άνιση μάχη, επί τριήμερο, στο Ριζόμυλο, νότια της Μεσσήνης, προσπαθώντας να ανακόψει πολυπληθέστερο στρατό 8.000 Αλβανών, ερχόμενων από τη Μεθώνη. Μόλις 24 Μανιάτες με τον αρχηγό τους επέζησαν από τη μάχη αυτή όπου συνέχισαν σε οχυρωμένους σε πύργους του Νησιού, ιδιαίτερα από τον Μελίπυργο την απεγνωσμένη άμυνα επί ακόμη ένα διήμερο, επιφέροντας σοβαρές απώλειες στον εχθρό. Στην μάχη εκείνη σκοτώθηκε και ο Γεώργιος Φλέσσας, παππούς του Παπαφλέσσα. Διαπιστώνοντας όμως ο εχθρός το αδύνατο της κατάληψης του Μελίπυργου πυρπόλησαν αυτό εξαναγκάζοντας τους υπερασπιστές του να εξέλθουν ξιφήρεις εν μέσω του εχθρού και να πέσουν όλοι ηρωικά μαχόμενοι.
Κατά μία παράδοση, πιάστηκε ζωντανός ο ίδιος ο Σκυλογιάννης μαζί με έναν από τους γιούς του. Κατ΄ άλλη μόνο ο ένας από τους γιους του Μαυρομιχάλη που φέρεται να εξισλαμίστηκε και να διορίστηκε αργότερα Σουκιούρ-μπεης στο Αιγαίο. Στη συνέχεια το Νησί λεηλατήθηκε και καταστράφηκε από τους Αλβανούς.
Κατά μία παλαιότερη εκδοχή, μετά την ήττα στον Ριζόμυλο, ο Μαυρομιχάλης με τα 24 παλικάρια του και τους γιους του αποσύρθηκαν στον Μελίπυργο της Μεσσηνίας (δυτικά της Καλαμάτας) και για δύο μερόνυχτα αντιστέκονταν στον εχθρό, προξενώντας του μεγάλες απώλειες. Τελικά, οι Τούρκοι κατόρθωσαν κι έβαλαν φωτιά στον πύργο, αναγκάζοντας τους υπερασπιστές του να κάνουν έξοδο με τα σπαθιά και να πέσουν όλοι τους από τα εχθρικά πυρά. 
Λέγεται πως ο Σκυλογιάννης υπήρξε ένας από τους εραστές της τσαρίνας Αικατερίνης Β΄, κάτι που δεν είναι ιστορικά εξακριβωμένο και αμφισβητείται.

</doc>
<doc id="57658" url="https://el.wikipedia.org/wiki?curid=57658" title="Θρακολογία">
Θρακολογία

Θρακολογία ονομάζεται η επιστήμη που σκοπό έχει τη μελέτη του αρχαίου Θρακικού πολιτισμού, από την απώτατη αρχαιότητα μέχρι και τον 4ο μ.Χ. αιώνα. Η μελέτη των Θρακικών σπουδών γνώρισε ιδιαίτερη προβολή κατά τα τέλη του 19ου και στις αρχές του 20ου αιώνα, όταν ο Αλέξανδρος Φόλ άρχισε να μελετά τα αρχαία θρακικά μνημεία των παραλίων της Μαύρης Θάλασσας. Μάλιστα ιδρύθηκε στη Βουλγαρία και σχετικό Ινστιτούτο, ως παράρτημα της Βουλγαρικής Ακαδημίας Επιστημών.
Γνωστικά Πεδία.
Η Θρακολογία μελετά κυρίως την ιστορία των αρχαίων θρακικών φύλων και των κρατών που αυτά συγκρότησαν, τη θρακική μυθολογία και θρησκεία, καθώς και τη θρακική διάλεκτο. Στην Ελλάδα δεν μελετάται αυτοτελώς, με μόνη εξαίρεση το Θρακικό Λαογραφικό και Εθνολογικό Μουσείο. Ως γνωστικό αντικείμενο μοιράζεται μεταξύ Αρχαιολογίας και Λαογραφίας.

</doc>
<doc id="57659" url="https://el.wikipedia.org/wiki?curid=57659" title="Διοκλητιανός">
Διοκλητιανός

Ο Διοκλητιανός ή Διοκλής ("Gaius Aurelius Valerius Diocletianus", 22 Δεκεμβρίου 244 - 3 Δεκεμβρίου 311) ήταν Ρωμαίος αυτοκράτορας από το 284 έως το 305. Γεννημένος σε μία ταπεινή οικογένεια στη ρωμαϊκή επαρχία της Δαλματίας, ο Διοκλητιανός αναρριχήθηκε στη στρατιωτική ιεραρχία και έγινε διοικητής του ιππικού του αυτοκράτορα Κάρου. Μετά το θάνατο του Κάρου και του γιου του, Νουμεριανού, σε εκστρατεία στην Περσία, ο Διοκλητιανός ανακηρύχθηκε αυτοκράτορας. Ο τίτλος διεκδικήθηκε επίσης από τον άλλον επιζώντα γιο του Κάρου, τον Καρίνο, αλλά ο Διοκλητιανός τον νίκησε στη μάχη του Μάργου. Η βασιλεία του Διοκλητιανού σταθεροποίησε την αυτοκρατορία και σηματοδότησε το τέλος της κρίσης του 3ου αιώνα. Το 286 όρισε τον συνάδελφό του αξιωματικό Μαξιμιανό ως αύγουστο, συναυτοκράτορα. 
Βιογραφία.
Στον στρατό ο Διοκλητιανός διακρίθηκε για την εξαιρετική νοημοσύνη του και έφτασε μέχρι το αξίωμα του υπάτου. Όταν δολοφονήθηκε ο αυτοκράτορας Νουμεριανός το έτος 284, οι στρατηγοί ανακήρυξαν αυτοκράτορα τον Διοκλητιανό. Κατά την πρώτη περίοδο της βασιλείας του (285 - 293), ο Διοκλητιανός προσέλαβε ως συνάρχοντα τον Μαξιμιανό, επειδή ένας μόνο άρχοντας δεν επαρκούσε για τις ανάγκες της απέραντης αυτοκρατορίας. Ο Μαξιμιανός ήταν γενναίος στρατηγός και καταγόταν από την Πανονία. Ανάλαβε τη διοίκηση της Δύσης, ενώ ο Διοκλητιανός κυβερνούσε την Ανατολή.
Στη δεύτερη περίοδο της βασιλείας του, ο Διοκλητιανός καθιέρωσε το σύστημα της τετραρχίας. Δηλαδή προσέλαβε ακόμη δύο βοηθούς και συνάρχοντες που είχαν τον τίτλο του "Καίσαρα". Ο Διοκλητιανός είχε βοηθό τον Γαλέριο και ο Μαξιμιανός τον Κωνστάντιο Χλωρό. Ο Κωνστάντιος κυβερνούσε τη Γαλατία, Ισπανία, Βρετανία με πρωτεύουσα τη γαλατική πόλη Τρεβήρους, ο Μαξιμιανός την υπόλοιπη Δύση με πρωτεύουσα το Μιλάνο, ο Γαλέριος τη βαλκανική χερσόνησο με πρωτεύουσα το Σίρμιο της Σερβίας και ο Διοκλητιανός την υπόλοιπη Ανατολή με πρωτεύουσα τη Νικομήδεια της Βιθυνίας, της οποίας την ανοικοδόμηση επιτήρησε ο ίδιος.
Ο Διοκλητιανός έκανε πολλές μεταβολές στη διοίκηση: Το πολίτευμα έγινε απόλυτη μοναρχία. Ο αριθμός των υπαλλήλων αυξήθηκε. Οι βάρβαροι κατέλαβαν σημαντική θέση στον στρατό και την πολιτεία. Το πρόσωπο του αυτοκράτορα ήταν ιερό και οι υπήκοοι έπρεπε να του αποδίδουν λατρεία. Εξαπέλυσε δριμείς διωγμούς κατά του Χριστιανισμού και του Μανιχαϊσμού. Το 303, μόλις ξέσπασαν οι διωγμοί κατά των χριστιανών, το παλάτι του πυρπολήθηκε και ο εμπρησμός αποδόθηκε στους χριστιανούς. Σε αντίποινα κατεδαφίστηκε ο καθεδρικός ναός.
Το 305 ο Διοκλητιανός παραιτήθηκε και αποσύρθηκε στο ανάκτορό του στο Σπάλαθο της Δαλματίας, όπου πέθανε μετά από 6 έτη.
Πρώτη περίοδος εξουσίας.
Ο Διοκλητιανός πιθανόν συνεπλάκη σε μάχες με τους Κουάδους και τους Μαρκομάννους αμέσως μετά τη Μάχη του Μάργου. Τελικά κινήθηκε προς τη βόρεια Ιταλία και συνέστησε μια αυτοκρατορική κυβέρνηση, αλλά είναι άγνωστο εάν επισκέφτηκε την πόλη τη Ρώμης εκείνη την στιγμή. 
Οικογένεια.
Νυμφεύτηκε την Πρίσκα και είχε τέκνο:

</doc>
<doc id="57661" url="https://el.wikipedia.org/wiki?curid=57661" title="Συνθήκη του Αγίου Στεφάνου">
Συνθήκη του Αγίου Στεφάνου

Η Συνθήκη Αγίου Στεφάνου Κωνσταντινούπολης ήταν μια διμερής συνθήκη που συνομολογήθηκε μεταξύ της Ρωσικής και Οθωμανικής αυτοκρατορίας, θέτοντας τέρμα στον Ρωσο-Τουρκικό πόλεμο (Απρίλιος 1877 - Ιανουάριος 1878), η ένοπλη φάση του οποίου είχε λήξει με τη Συνθήκη της Αδριανούπολης (συνθήκη ανακωχής) (30 Ιανουαρίου 1878).
Η παρούσα συνθήκη υπογράφτηκε στις 3 Μαρτίου 1878 (ν,ημερ.) στο προάστιο Άγιος Στέφανος της Κωνσταντινούπολης, εξ ου και το όνομά της, από τους πληρεξούσιους των Αυτοκρατόρων, του Τσάρου Αλεξάνδρου Β΄ και του Σουλτάνου Αμπντούλ Χαμίτ Β΄, πρέσβη Νικολάι Ιγνάτιεφ και Αλεξάντερ Νελίντοφ εκ μέρους της Ρωσικής Αυτοκρατορίας και Υπουργό Εξωτερικών Σαφβέτ Πασά και Πρέσβη στη Γερμανία Σαντουλάχ Μπέη εκ μέρους της Οθωμανικής Αυτοκρατορίας.
Σημαντικότεροι όροι.
Με τη συνθήκη αυτή ανατρέπονταν οριστικά οι συνέπειες της συνθήκης των Παρισίων (1856) σε μια προσπάθεια λύσης του Ανατολικού Ζητήματος κατά τα ρωσικά συμφέροντα της εποχής εκείνης. Συγκεκριμένα:
Ιδιαίτερες συνέπειες.
Η σημαντικότερη όμως συνέπεια της συνθήκης ήταν η αναγνώριση αυτόνομης Βουλγαρικής Ηγεμονίας, στην οποία περιέρχονταν όλα τα εδάφη μεταξύ Δούναβη και Ροδόπης, το μεγαλύτερο μέρος της Μακεδονίας και ολόκληρη η κοιλάδα του Αξιού. Στην ουσία με τη συνθήκη αυτή η Τουρκία έχανε το μεγαλύτερο μέρος των ευρωπαϊκών της εδαφών. Τέλος υποχρεωνόταν να αφήσει πλήρως ανοιχτά τα στενά για τα σκάφη όλων των κρατών, με την εξαίρεση όσων είναι σε εμπόλεμη κατάσταση με τη Ρωσία.
Η συνθήκη του Αγίου Στεφάνου ανέτρεπε πλήρως την ισορροπία δυνάμεων που είχε επιβληθεί στην Ανατολή κατά τις προηγούμενες δύο δεκαετίες, προκαλώντας την αντίδραση των άλλων Μεγάλων Δυνάμεων. Τελικά η Ρωσία αναγκάστηκε να δεχτεί τη σύγκληση συνεδρίου στο Βερολίνο με σκοπό την αναθεώρηση της συνθήκης. Η Συνθήκη αυτή ενώ αρχικά αποτέλεσε θρίαμβο του Πανσλαβισμού στη Βαλκανική χερσόνησο, τελικά στη συνέχεια κατέληξε στην καταστροφή της ίδιας της Ηγεμονίας της Βουλγαρίας, όπως αποδείχθηκε, (Β΄ Βαλκανικός Πόλεμος, Α' Π.Π. μέχρι και τον Β' Π.Π.).
Αποκαλύψεις κατά Ελληνισμού.
Η Συνθήκη αυτή με την δημιουργία της Μεγάλης Βουλγαρίας εκτός του ότι στράφηκε εδαφικά κατά της Οθωμανικής Αυτοκρατορίας δημιούργησε τεράστια προβλήματα στον Ελληνισμό της περιοχής για τον οποίο τίποτε δεν προέβλεψε με επικείμενο την έναρξη διωγμών, υποχρεωτικό εκβουλγαρισμό χιλιάδων Ελλήνων της Βαλκανικής με απώτερο σκοπό τον ολοκληρωτικό ξεριζωμό του από την περιοχή.
Κατά την ελληνική αλλά και ξένη σχετική ιστοριογραφία η συνθήκη αυτή αποτέλεσε έργο του Πανσλαβιστικού κομιτάτου του οποίου προΐστατο ο Ρώσος πρέσβης στην Κωνσταντινούπολη Νικόλαος Ιγνάντιεφ, ο οποίος και αποκλήθηκε από διπλωμάτες της εποχής "πατέρας του ψεύδους και νεκροθάφτης του Ελληνισμού".
Με τις ψευδείς αναφορές του και διαβάλλοντας τους Έλληνες γενικά είχε παρασύρει και αυτόν ακόμα τον Τσάρο ώστε να του τηλεγραφεί προσωπικά σε μορφή διαταγής «"ουδεμίαν σπιθαμήν (γης) υπέρ του Βασιλείου της Ελλάδος"». Ο ίδιος δε ο Ιγνάντιεφ, κατά την υπογραφή της συνθήκης, φέρεται να δήλωσε σε Βουλγάρους «"...και τώρα οι Έλληνες ας έρθουν κολυμπώντας στην Κωνσταντινούπολη"». Σε συνέντευξή του στην εφημερίδα του Λονδίνου "Ημερήσια Νέα" τον Μάιο του 1878 σε ερώτηση δημοσιογράφου γιατί παραγκωνίζεται τόσο πολύ το ελληνικό στοιχείο της περιοχής απάντησε με χαρακτηριστική δόση κυνισμού και ιταμότητας: «"Επιχειρήσαμεν τον πόλεμον ουχί υπέρ των Ελλήνων, αλλά υπέρ των Βουλγάρων. Δεν είναι δυνατόν να χάνω πολύτιμον χρόνον εργαζόμενος υπέρ των Ελλήνων».
Στη διαμορφούμενη τότε ρωσική πολιτική με την έξαρση του Πανσλαβισμού, η τυχόν επέκταση του Βασιλείου της Ελλάδος, που τότε εκτεινόταν από το Ταίναρο μέχρι τον Σπερχειό ποταμό, φάνταζε ως ο επαπειλούμενος βρόχος της Ρωσικής Αυτοκρατορίας, όπως αυτό διαφάνηκε από τους λόγους του Τσάρου Αλέξανδρου Β΄ προς τον Άγγλο πρέσβη Σεϋμόρ στην Αγία Πετρούπολη το 1878 όπου δήλωνε μεταξύ άλλων:
Έτσι, με τις παραπάνω δηλώσεις του, ο Τσάρος, ανεξάρτητα κατά πόσο αυτές ευσταθούσαν ή ήταν δικαιολογημένες, (δείτε σημειώσεις), το μόνο που κατάφερε ήταν ν΄ αποκαλύψει τις μέλλουσες προθέσεις του και να θορυβήσει όχι βέβαια την Ελλάδα, αλλά την Αγγλία στον έλεγχο του Αιγαίου και της Α. Μεσογείου, η οποία και συνήγειρε τις άλλες ευρωπαϊκές Δυνάμεις. Συνέπεια αυτών ήταν η Συμφωνία Λονδίνου (1878), η σύγκλιση του Συνεδρίου του Βερολίνου (1878), η Συνθήκη Κωνσταντινούπολης (1878) και βέβαια η Συνθήκη του Βερολίνου (1878) που ακολούθησαν. Σημειώνεται ότι μετά τη συνομολόγηση της τελευταίας ο Τσάρος έθεσε υπό δυσμένεια τον Ν. Ιγνάντιεφ.
Επτά χρόνια αργότερα, το 1885 ο κατ΄ εξοχήν υπέρμαχος της Μεγάλης Βουλγαρίας της συνθήκης αυτής Βούλγαρος προπαγανδιστής Ατανάς Σόποφ (Атанас ) που διατελούσε γραμματέας της Εξαρχίας στην Κωνσταντινούπολη ομολογούσε:
Αντίδραση της Ευρώπης.
Μόλις έγινε γνωστή ως είδηση το περιεχόμενο της συνθήκης, φυσικό επόμενο ήταν να προκληθεί έντονη και άμεση αντίδραση τόσο των Ελλήνων όσο και των άλλων εθνοτήτων της περιοχής όπως Σέρβων, Αλβανών και Ρουμάνων. Οι δε τελευταίοι που συμμετείχαν στο ρωσοτουρκικό πόλεμο φέρονταν περισσότερο προδομένοι. Στην αντίδραση αυτή δεν άργησαν τόσο η Αγγλία όσο και η Αυστροουγγαρία ν΄ αντιληφθούν ότι η Βουλγαρία πλέον καθίστατο ένας πολιτικός αλλά και πολεμικός ρωσικός προμαχώνας που έθιγε άμεσα καίρια συμφέροντά τους στη περιοχή.
Έτσι μόλις ένα μήνα μετά την υπογραφή της συνθήκης επί κυβερνήσεως Β. Ντισραέλι, ο Άγγλος υπουργός εξωτερικών Λόρδος Ρόμπερτ Σέσιλ, Μαρκήσιος Σόλσμπερυ, (Robert Arthur Talbot Gascoyne-Cecil, 3rd Marquess of Salisbury) (που μόλις είχε αντικαταστήσει τον Δέρβυ), στις 1 Απριλίου του 1878 απευθύνει εγκύκλιο προς τις άλλες Δυνάμεις επικρίνοντας με δριμύτητα την Συνθήκη αυτή, ιδιαίτερα με το επιχείρημα ότι προσαρτώνται στο νέο βουλγαρικό κράτος χώρες κατοικούμενες από Έλληνες και ότι οι μεταρρυθμίσεις που προβλέπονται να εισαχθούν στις άλλες επαρχίες (Ήπειρο, Θεσσαλία, Κρήτη) θα υπόκεινται στο ρωσικό έλεγχο.
Εκτός όμως του Άγγλου υπουργού των Εξωτερικών και άλλοι εξέχοντες πολιτικοί, ιστορικοί και διπλωμάτες κατήγγειλαν την Συνθήκη του Αγίου Στεφάνου. Συγκεκριμένα ο W. Miller την χαρακτήρισε "αυτόφορη παραβίαση της δικαιοσύνης και της Εθνολογίας", ο πολύς δε σλαβόφιλος Άγγλος ιστορικός και πολιτικός Σέτον-Γουάτσον (R. W. Seton-Watson) τη χαρακτήρισε "έντονα ως πολύ σλαβική". Αλλά και ο Άγγλος διπλωμάτης Σερ Ουίλιαμ Γουάιτ (Sir W. A. White) που βρισκόταν τότε στο Βουκουρέστι σημείωνε: «"Οι Βούλγαροι εδημιουργήθησαν", (εννοώντας το κράτος), "αν όχι δια να κρατήσουν τα Στενά των Δαρδανελίων, δια λογαριασμόν της Ρωσίας, πάντως δια να εμποδίσουν τους Έλληνας να θέσουν πόδα επ΄ αυτών""».Τέλος πολλοί διπλωμάτες ομολογούσαν ότι η Βουλγαρία πριν ακόμα γεννηθεί προορίσθηκε από μερικές Μεγάλες Δυνάμεις για την ηγεμονία της Βαλκανικής χερσονήσου, εξ απαλών δε ονύχων γαλουχήθηκε στην ιδέα της κυριαρχίας στα Βαλκάνια υποστηριζόμενη στις παράλογες αξιώσεις της από ισχυρούς προστάτες.
Συνέπεια αυτών ήταν ν΄ ακολουθήσει η Αγγλορωσική Συμφωνία Λονδίνου (1878) με την οποία αποφασίζεται η τροποποίηση της συνθήκης, ενώ και υπό την πίεση της Αυστρίας, η Ρωσία δέχθηκε τελικά αφενός τον χαρακτηρισμό της Συνθήκης του Αγίου Στεφάνου ως "μη τελεσίδικη", αλλά ως "συνθήκη προκαταρκτικών όρων ειρήνης" και αφετέρου τη σύγκληση του Συνεδρίου του Βερολίνου (1878) για την τελική απόφαση.

</doc>
<doc id="57666" url="https://el.wikipedia.org/wiki?curid=57666" title="Μαγικό Ξάνθης">
Μαγικό Ξάνθης

Το Μαγικό είναι χριστιανικός οικισμός του Νομού Ξάνθης, υπαγόμενος με βάση το σχέδιο Καλλικράτης στον Δήμο Αβδήρων, στην ενότητα Βιστωνίδος. Μέχρι την εφαρμογή του σχεδίου Καποδίστριας και την ίδρυση του εν λόγω δήμου αποτελούσε μαζί με τον μουσουλμανικό οικισμό Αλκυόνη την Κοινότητα Μαγικού. Η πλειοψηφία των κατοίκων του είναι προσφυγικής καταγωγής. Ο οικισμός ιδρύθηκε το 1924. Η εκκλησία του χωριού είναι αφιερωμένη στους Αγίους Κωνσταντίνο και Ελένη. Η 21 Μαΐου, ημέρα εορτής της εκκλησίας συνδέεται με πανήγυρη, στην οποία αποδίδεται και η ονομασία του χωριού, πανηγύρι του Μαγιού→Μαγιάτικο→Μαγικό. Μέχρι το 1912 ονομαζόταν Κοτζά-Μαμουτλή τσιφλίκι, υπαγόμενο στο Βιλαέτι Αδριανουπόλεως, στο Σαντζάκι Γκιουμουλτζίνας.
Το χωριό βρίσκεται σε απόσταση 8 χιλιομέτρων νοτίως της Ξάνθης. Αρχικά απαρτιζόταν από δύο συνοικισμούς, έναν νότιο όπου εγκαταστάθηκαν οι Θρακιώτες και Μικρασιάτες πρόσφυγες και ένα βορεινό για τους Ποντίους. Τα τελευταία χρόνια, με την μαζική εγκατάσταση παλινοστούντων από την Ανατολική Ευρώπη, αλλά και οικογενειών από την Ξάνθη, οι δύο αρχικοί συνοικισμοί ενώθηκαν και επεκτάθηκαν κυρίως προς νότο.
Στα νότια του χωριού βρίσκονται οι εγκαταστάσεις της βιομηχανίας Πλαστικά Θράκης.

</doc>
<doc id="57670" url="https://el.wikipedia.org/wiki?curid=57670" title="Πολωνικός Διάδρομος">
Πολωνικός Διάδρομος

Η ιστορική ονομασία Πολωνικός Διάδρομος ή Διάδρομος του Ντάντσιχ, ή του "Γκντανσκ", δόθηκε σε μια λωρίδα εδάφους η οποία, κατά το μεταξύ των δύο παγκοσμίων πολέμων χρονικό διάστημα, εκτεινόταν προς Βορρά μέχρι τη Βαλτική θάλασσα και χώριζε την Ανατολική Πρωσία από την υπόλοιπη Γερμανία.
Η λωρίδα αυτή περιελάμβανε το μεγαλύτερο τμήμα του πολωνικού βοεβοδάτου (χωροδεσποτεία) του Πομόζε, και την πρώην γερμανική επαρχία της δυτικής Πρωσίας, την άλλοτε Πομερανία την οποία υποχρεώθηκαν οι Γερμανοί να παραχωρήσουν στη Πολωνία με τη Συνθήκη των Βερσαλλιών, μετά το τέλος του Α παγκόσμιου πολέμου προκειμένου έτσι η Πολωνία να έχει διέξοδο στη θάλασσα.
Ο Πολωνικός Διάδρομος είχε συνολική έκταση 13.700 τ.χλμ. και μετά δύο χρόνια από της υπογραφής της παραπάνω συνθήκης ο μόνιμος πληθυσμός της αριθμούσε 935.600 περίπου κατοίκους. Οι περισσότεροι κάτοικοι της περιοχής ήταν Πολωνοί, Γερμανοί και Κασούμπιοι. Η απογραφή του 1910 ανέφερε 528.000 Πολωνούς (συμπεριλαμβανομένων των δυτικών σλαβικών Κασούμπιων) και 385.000 Γερμανούς στην περιοχή. Η απογραφή συμπεριλάμβανε τους σταθμευμένους γερμανούς στρατιώτες και τους αξιωματούχους που είχαν σταλεί για τη διοίκηση της περιοχής. Από το 1886, η Πρωσία λειτουργούσε την Αρχή Εποικισμού για να επιτηρεί την αποίκιση της περιοχής με Γερμανούς ενώ την ίδια στιγμή, Γερμανοί, Εβραίοι και Πολωνοί μετανάστευσαν δυτικότερα. Το 1921, στη Πομερανία (όπου βρισκόταν ο διάδρομος) ζούσαν 175.771 Γερμανοί, ή το 18.8% του πληθυσμού. Στην επόμενη δεκαετία, ο Γερμανικός πληθυσμός είχε μειωθεί κατά 70.000 άτομα και έπεσε στο 9.6%. Στη περιοχή ζούσαν και Εβραίοι. Το 1905, ζούσαν περίπου 72.500 Κασούμπιοι. Μετά τη κατάληψη της Πολωνίας από την Ναζιστική Γερμανία, οι Γερμανικές αρχές διεξήγαγαν απογραφή τον Δεκέμβριο του 1939. Το 71% των ερωτηθέντων αυτοπροσδιορίστηκαν ως Πολωνοί. 188.000 άτομα δήλωσαν ως μητρική τους γλώσσα τα Κασουμπιανά ενώ 100.000 τα πολωνικά.
Μια παρόμοια επικράτεια, επίσης μερικές φορές γνωστή ως διάδρομος, είχε συνδεθεί με το πολωνικό στέμμα ως μέρος της βασιλικής Πρωσίας κατά τη περίοδο 1466–1772.
Αφορμή πολέμου.
Τελικά η λωρίδα αυτή που κρίθηκε από τους Γερμανούς ως παράνομη, θεωρούμενη ως ιδιαίτερος ζωτικός χώρος για τη χώρα τους, στάθηκε η αφορμή για την εισβολή τους στην Πολωνία την 1 Σεπτεμβρίου 1939 που πυροδότησε την έναρξη του Β' Παγκοσμίου πολέμου.
Ορολογία.
Σύμφωνα με τον γερμανό ιστορικό Χάρτμουτ Μπούκμαν, ο όρος δημιουργήθηκε από πολωνούς πολιτικούς, ενώ ο πολωνός ιστορικός Γκζέγκος Λουκόμσκι γράφει ότι η λέξη δημιουργήθηκε από κείμενα γερμανικής εθνικιστικής προπαγάνδας της δεκαετίας του 1920. Διεθνώς, ο όρος διάδρομος χρησιμοποιούταν στα αγγλικά από τον Μάρτιο του 1919 και παραμένει καθιερωμένος όρος στην σημερινή ιστοριογραφία ανά τον κόσμο.
Ο ισοδύναμος γερμανικός όρος για την περιοχή είναι ο "Polnischer Korridor". Τα πολωνικά ονόματα περιλαμβάνουν τα "korytarz polski" ("πολωνικός διάδρομος") και "korytarz gdański" ("διάδρομος του Γκντανσκ"). Ωστόσο, πολωνοί διπλωμάτες της εποχής του μεσοπολέμου θεωρούσαν την αναφορά της περιοχής ως διάδρομος προσβλητική. Ο Γιόζεφ Μπεκ, υπουργός εξωτερικών της Πολωνίας ένας από τους πιο γνωστούς κριτικούς του όρου διάδρομος, δήλωσε, σε ομιλία του στις 5 Μαΐου 1939 στο Σέιμ (πολωνικό κοινοβούλιο), τα εξής: "Επιμένω ότι πρέπει να χρησιμοποιηθεί ο όρος βοϊβοδάτο της Πομερανίας. Η λέξη διάδρομος είναι τεχνητή ιδέα, καθώς αυτή η γη έχει παραμείνει πολωνική για αιώνες, με μικρά ποσοστά γερμανών αποίκων". Τα ονόματα της καθομιλουμένης πολωνικής γλώσσας για τη περιοχή ήταν τα "Pomorze Gdańskie" ("Πομερανία του Γκντανσκ, Πομερελία") ή απλά "Pomorze" ("Πομερανία"), ή "województwo pomorskie" ("Βοϊβοδάτο της Πομερανίας"), το οποίο ήταν το διοικητικό όνομα της περιοχής. 

</doc>
<doc id="57673" url="https://el.wikipedia.org/wiki?curid=57673" title="Αχιλλέας Τζάρτζανος">
Αχιλλέας Τζάρτζανος

Ο Αχιλλέας Τζάρτζανος ήταν έλληνας φιλόλογος και γλωσσολόγος. Γεννήθηκε στον Τύρναβο το 1873 και πέθανε τον Ιούνιο του 1946.
Λαμπρές σπουδές.
Ο Αχιλλέας Τζάρτζανος προερχόταν από φτωχή οκταμελή οικογένεια (μοναχογιός με πέντε αδελφές) με πατέρα υφαντή και μητέρα παπλωματού, όπως γράφει ο καθηγητής Χρήστος Τσολάκης. Τελείωσε το Δημοτικό και το Σχολαρχείο στον Τύρναβο και το Γυμνάσιο στη Λάρισα με άριστα. Μετά τις πανεπιστημιακές σπουδές του στη Φιλοσοφική Σχολή του Πανεπιστημίου Αθηνών (είχε καθηγητή τον Γ. Ν. Χατζιδάκι), όπου αναγορεύθηκε (1900) αριστούχος διδάκτωρ της φιλολογίας, υπηρέτησε στην εκπαίδευση.
Ένας μεγάλος δάσκαλος.
Σημειωτέον ότι ενώ ήταν φοιτητής της Φιλοσοφικής, το διάστημα 1890-1892, εργάστηκε ως βοηθός δάσκαλος σχολαρχείου στον Τύρναβο και στη Λάρισα. Υπηρέτησε ως ελληνοδιδάσκαλος στη Λάρισα και στην Αττική την περίοδο 1892-1900. Ως Σχολάρχης και καθηγητής Γυμνασίου και Διδασκαλείου στη Λάρισα (1901-1910). Το 1910 διορίστηκε καθηγητής στην Αθήνα (Βαρβάκειο και Μαράσλειο). Το 1911 νυμφεύτηκε την αδελφή του Παναγή Λορεντζάτου, Αντωνία. Το 1914 έγινε Γενικός Επιθεωρητής της 1ης Εκπαιδευτικής Περιφέρειας. Την περίοδο 1917-1926 τοποθετήθηκε Εκπαιδευτικός Σύμβουλος. Έγραψε σειρά επιστημονικών πραγματειών, γλωσσικών, ιστορικών, λαογραφικών και διδακτικών βιβλίων. Το πιο γνωστό όμως και το σημαντικότερο τμήμα της εργασίας του αναφέρεται σε βασικά βοηθήματα για τη διδασκαλία της αρχαίας και της νέας ελληνικής γλώσσας.
Το γλωσσικό ζήτημα.
Η θέση του στο γλωσσικό ζήτημα: υποστήριζε τη χρήση της νεοδημοτικής γλώσσας, ενός τύπου αστικής δημοτικής γλώσσας εμπλουτισμένης με περισσότερα λόγια στοιχεία, από όσα πολλοί δημοτικιστές (όπως ο Μανόλης Τριανταφυλλίδης) πίστευαν ότι έχουν περάσει σε κοινή χρήση. Ήταν αντίθετος στην αυθαίρετη προσαρμογή λόγιων εκφράσεων στην λαϊκή γλώσσα.
Έργα.
Τα προαναφερθέντα έργα από τη δεκαετία του '30 έως και πολύ πρόσφατα διδάσκονταν στη Μέση Εκπαίδευση. Σήμερα ακόμη εξακολουθούν να αποτελούν έργα αναφοράς.
Το opus magnum του Τζάρτζανου και η μοναδική με επιστημονικές προδιαγραφές παρουσίαση των συντακτικών κανόνων της γλώσσας μας. Στο έργο αυτό εργάστηκε αρκετά χρόνια, άρχισε δε να το γράφει το 1925 ενώ βρισκόταν σε σανατόριο στο Νταβός της Ελβετίας, άρρωστος από φυματίωση.
και άλλα
Η πόλη του Τυρνάβου, για να τον τιμήσει για την πολύτιμη προσφορά του στο χώρο της φιλολογίας, καθιέρωσε τα «Τζαρτζάνεια» τα οποία διεξάγονται κάθε δύο χρόνια. Επίσης το 1ο Γυμνάσιο Τυρνάβου μετονομάστηκε σε "1ο Γυμνάσιο Τυρνάβου Αχιλλέας Τζάρτζανος".

</doc>
<doc id="57679" url="https://el.wikipedia.org/wiki?curid=57679" title="ΦΠΑ">
ΦΠΑ



</doc>
<doc id="57680" url="https://el.wikipedia.org/wiki?curid=57680" title="Τζον Ρωλς">
Τζον Ρωλς

Ο Τζον Ρωλς ("John Bordlay Rawls", 21 Φεβρουαρίου 1921 - 24 Νοεμβρίου 2002) ήταν Αμερικανός φιλόσοφος, κυρίαρχη φιγούρα της ηθικής και πολιτικής φιλοσοφίας του 20ού αιώνα. Κατείχε καθηγεσία στο Πανεπιστήμιο Χάρβαρντ και υποτροφία Fulbright στο κολλέγιο Christ Church της Οξφόρδης. Έχει βραβευτεί με το Βραβείο Schock Λογικής και Φιλοσοφίας και με το Εθνικό Μετάλλιο των ΗΠΑ στις Ανθρωπιστικές επιστήμες που παρέλαβε από τον Πρόεδρο Μπιλ Κλίντον σε αναγνώριση του έργου του Ρωλς που «βοήθησε μια ολόκληρη γενιά εγγράμματων Αμερικανών να αναζωογονήσουν την πίστη τους στη δημοκρατία την ίδια».
Το "magnum opus" του, "Θεωρία της Δικαιοσύνης "(1971), χαιρετήθηκε κατά την χρονιά δημοσίευσής του ως «το σημαντικότερο έργο στην ηθική φιλοσοφία από την λήξη του Δευτέρου Παγκοσμίου Πολέμου» και σήμερα θεωρείται ως «ένα από τα κύρια κείμενα πολιτικής φιλοσοφίας». Το έργο του στην πολιτική φιλοσοφία, που ονομάστηκε ρωλσιανισμός, λαμβάνει ως εναρκτήριο σημείο τον ισχυρισμό ότι «οι πιο εύλογες αρχές δικαιοσύνης είναι εκείνες που ο καθένας θα αποδεχόταν και θα συμφωνούσε με αυτές, από μια ακριβοδίκαιη θέση». Ο Ρωλς εφαρμόζει έναν αριθμό νοητικών πειραμάτων—συμπεριλαμβανομένου του διάσημου «πέπλου της άγνοιας»—για να προσδιορίσει σε τι συνίσταται μια επιεικής/ακριβοδίκαιη συμφωνία στην οποία «ο καθένας τίθεται αμερόληπτα ως ίσος» ώστε να προσδιορίσει τις αρχές της κοινωνικής δικαιοσύνης. Είναι από τους σημαντικότερους στοχαστές της παράδοσης των φιλελεύθερων πολιτικών φιλοσόφων. Ο Άγγλος φιλόσοφος Jonathan Wolf υποστηρίζει ότι «ενώ ίσως υπάρχει κάποια διαφωνία για το ποιος είναι ο δεύτερος σημαντικότερος πολιτικός φιλόσοφος του 20ου αιώνα, δεν υπάρχει διαφωνία για τον σημαντικότερο: ο Τζων Ρωλς. Ο φοιτητής του Samuel Freeman λέει ότι το έργο του Ρωλς θα αναγνωρίζεται στους επόμενους αιώνες».
Βιογραφία.
Νεότητα.
Ο Τζων Ρωλς γεννήθηκε στη Βαλτιμόρη του Μέριλαντ. Πατέρας του ήταν ο William Lee Rawls, «ένας από τους πιο διακεκριμένους συνηγόρους της Βαλτιμόρης», και μητέρα του η Anna Abell Stump Rawls. Δεύτερος πέντε υιών, η τραγωδία χτύπησε τον Ρωλς σε νεαρή ηλικία. «Δύο από τους αδελφούς του πέθαναν σε παιδική ηλικία διότι προσβλήθηκαν θανατηφόρες ασθένειες από αυτόν... Το 1928 ο επτάχρονος αδελφός του Ρωλς προσβλήθηκε από διφθερίτιδα. Ένας άλλος αδελφός, ο Tommy, κόλλησε από αυτόν και πέθανε». Ο βιογράφος του Ρωλς Thomas Pogge αποκαλεί την απώλεια των αδελφών «τα σημαντικότερα γεγονότα της παιδικής ηλικίας του Τζων».
Ο Ρωλς πήγε για λίγο καιρό σε σχολείο της Βαλτιμόρης πριν μεταφερθεί στο Kent School, ένα Επισκοπικό προπαρασκευαστικό σχολείο στο Κοννέκτικατ. Με την αποφοίτησή του το 1939 ο Ρωλς εισήχθη στο Πανεπιστήμιο Πρίνστον, αποφοίτησε με την ανώτατη τιμητική διάκριση («summa cum laude») και έγινε δεκτός στο Ivy Club και το American Whig-Cliosophic Society. Κατά τα τελευταία δύο χρόνια στο Πρίνστον «ενδιαφέρθηκε βαθιά για την θεολογία και τα δόγματά της». Σκεφτόταν να παρακολουθήσει σεμινάριο σπουδών για την Επισκοπική ιεροσύνη.
Το 1943 πήρε το πτυχίο Bachelor of Arts και κατατάχτηκε αμέσως στον Στρατό. Στην διάρκεια του Δευτέρου Παγκοσμίου Πολέμου υπηρέτησε ως πεζικάριος στον Ειρηνικό και περιόδευσε στη Νέα Γουινέα, τις Φιλιππίνες και την κατεχόμενη Ιαπωνία· εκεί διαπίστωσε τα επακόλουθα του βομβαρδισμού της Χιροσίμα. Μετά από την εμπειρία αυτή ο Ρωλς απέρριψε μια προσφορά για αξιωματικός και εγκατέλειψε τον Στρατό ως δεκανέας το 1949. Λίγο μετά επέστρεψε στο Πρίνστον και διεκδίκησε διδακτορικό στην ηθική φιλοσοφία.
Ο Ρωλς παντρεύτηκε την Margaret Fox, απόφοιτο του Πανεπιστημίου Μπράουν, το 1949.
Σταδιοδρομία.
Μετά την απόκτηση του διδακτορικού του από το Πρίνστον το 1950, ο Ρωλς δίδαξε εκεί έως το 1952, οπότε και έλαβε Υποτροφία Fulbright για το Πανεπιστήμιο της Οξφόρδης (κολλέγιο Christ Church) όπου επηρεάστηκε από τον φιλελεύθερο πολιτικό θεωρητικό και ιστορικό Ιζάια Μπερλίν και τον νομικό θεωρητικό H. L. Hart. Μετά την επιστροφή του στις Ηνωμένες Πολιτείες υπηρέτησε ως βοηθός και μετά ως αναπληρωτής καθηγητής στο Πανεπιστήμιο Κορνέλ. Το 1962 έγινε τακτικός καθηγητής φιλοσοφίας στο Κορνέλ και σύντομα έλαβε θέση καθηγητού στο ΜΙΤ. Εκείνη την ίδια χρονιά μετακόμισε στο Πανεπιστήμιο Χάρβαρντ όπου δίδαξε για σαράντα περίπου χρόνια και εκπαίδευσε μερικές από τις ηγετικές προσωπικότητες της ηθικής και πολιτικής φιλοσοφίας, μεταξύ αυτών τον Thomas Nagel, την Onora O'Neill, την Adrian Piper, την Christine Korsgaard, την Susan Neiman, την Claudia Card, τον Thomas Poge, τον T. M. Scanlon, την Barbara Herman, τον Joshua Cohen, τον Thomas E. Hill, Jr., τον Gurcharan Das και τον Paul Weithman.
Ύστερος βίος.
Ο Ρωλς σπάνια έδινε συνεντεύξεις και έχοντας τόσο ένα τραύλισμα όσο και ένα αίσθημα τρόμου απέναντι στα φώτα της δημοσιότητας, παρά την φήμη του δεν έγινε διανοούμενος. Αντίθετα παρέμεινε αφοσιωμένος κυρίως στην ακαδημαϊκή και οικογενειακή του ζωή.
Το 1995 υπέστη το πρώτο εγκεφαλικό επεισόδιο που εμπόδισε σοβαρά την συνέχιση της εργασίας του. Εντούτοις κατάφερε να ολοκληρώσει το βιβλίο με τίτλο "Ο Νόμος των Λαών, "την πληρέστερη κατάθεση των απόψεών του για το διεθνές δίκαιο και λίγο πριν τον θάνατό του τον Νοέμβριο 2002 δημοσιεύτηκε το "Η Δικαιοσύνη ως Ακριβοδικία: Αναδιατύπωση, "ως απάντηση στις κριτικές του "Θεωρία της Δικαιοσύνης."
Συμβολή στην πολιτική και ηθική φιλοσοφία.
Ο Ρωλς φημίζεται για την συμβολή του στην φιλελεύθερη πολιτική φιλοσοφία. Μεταξύ των ιδεών του Ρωλς που τράβηξαν μεγάλη προσοχή είναι:
Η γενική συμφωνία στην ακαδημαϊκή κοινότητα είναι ότι, η δημοσίευση της "Θεωρίας της Δικαιοσύνης "το 1971 ήταν σημαντική για την αναζωπύρωση των ακαδημαϊκών σπουδών πολιτικής φιλοσοφίας. Το έργο του διατρέχει τους διάφορους επιστημονικούς κλάδους, λαμβάνοντας σοβαρή αναγνώριση από οικονομολόγους, νομικούς στοχαστές, πολιτικούς επιστήμονες, κοινωνιολόγους, θεολόγους και αρμόδιους υγειονομικούς φορείς. Ο Ρωλς κατέχει την μοναδική διάκριση μεταξύ των συγχρόνων πολιτικών φιλοσόφων να αναφέρεται συχνά στις δικαστικές αίθουσες των Ηνωμένων Πολιτειών και του Καναδά και τους πολιτικούς.
Φιλοσοφική σκέψη.
Ο Ρωλς εξέδωσε τρία βιβλία. Το πρώτο, "Θεωρία της Δικαιοσύνης, "εστίασε στην διανεμητική δικαιοσύνη και επιχείρησε να συμφιλιώσει τις ανταγωνιστικές απόψεις για τις αξίες της ελευθερίας και της ισότητας. Το δεύτερο, "Ο Πολιτικός Φιλελευθερισμός, "εξέτασε το ζήτημα του τρόπου που οι πολίτες οι οποίοι διαιρούνται από ασυμβίβαστες θρησκευτικές και φιλοσοφικές διαφωνίες μπορούν να καταλήξουν να επικυρώσουν ένα συνταγματικό δημοκρατικό καθεστώς. Το τρίτο, "Ο Νόμος των Λαών, "επικεντρώνει στο ζήτημα του διεθνούς δικαίου.
"Θεωρία της Δικαιοσύνης".
Το πρώτο έργο του Ρωλς, που δημοσιεύτηκε το 1971, στόχευε στην επίλυση των φαινομενικά ανταγωνιστικών απόψεων περί ελευθερίας και ισότητας. Το σχήμα που λαμβάνει η λύση του Ρωλς, όμως δεν ήταν εκείνο μιας εξισορροπητικής ενέργειας που συμβίβασε ή εξασθένησε τις ηθικές αξιώσεις της μιας αξίας εν συγκρίσει προς της άλλης. Πρόθεση του Ρωλς ήταν μάλλον να δείξει ότι, ιδέες περί ελευθερίας και ισότητας μπορούν να ενσωματωθούν σε μια αδιάλειπτη ενότητα που αποκαλείται "δικαιοσύνη ως ακριβοδικία." Εξηγώντας την ορθότερη άποψη που πρέπει να έχουμε όταν στοχαζόμαστε για την δικαιοσύνη, ο Ρωλς ήλπιζε ότι θα αποδεικνυόταν η απατηλότητα της υποθετικής σύγκρουσης μεταξύ ελευθερίας και ισότητας.
Η πρωταρχική θέση.
Η πιο σημαίνουσα ιδέα της "Θεωρίας της Δικαιοσύνης "(1971) του Ρωλς ίσως είναι το νοητικό πείραμα που ονόμασε «πρωταρχική θέση». Το διαισθητικό κίνητρο εφαρμογής της είναι τούτο: το εγχείρημα της πολιτικής φιλοσοφίας θα ωφεληθεί τα μέγιστα από τον προσδιορισμό της ορθής θεώρησης του προσώπου που θα πρέπει να διαθέτει κατά τον στοχασμό του περί του δικαίου. Όταν σκεφτόμαστε τι σημαίνει μια δίκαιη κατάσταση πραγμάτων μεταξύ των ανθρώπων, εξαλείφουμε συγκεκριμένα χαρακτηριστικά (όπως είναι το χρώμα των μαλλιών ή των οφθαλμών, το ύψος, η φυλή, κλπ) εστιάζουμε σε άλλα. Η πρωταρχική θέση του Ρωλς σημαίνει την κωδικοποίηση όλων των διαισθήσεών μας για το ποια χαρακτηριστικά είναι σχετικά και ποια άσχετα για τον σκοπό της συζήτησής μας περί του δικαίου.
Η πρωταρχική θέση είναι ένα υποθετικό σενάριο στο οποίο μια ομάδα προσώπων ορίζει το καθήκον επίτευξης μιας συμφωνίας για την πολιτική και οικονομική δομή μιας κοινωνίας της οποίας θα αποτελέσουν μέλη, άπαξ επιτευχθεί η εν λόγω συμφωνία. Κάθε άτομο, όμως, διαπραγματεύεται πίσω από ένα «πέπλο άγνοιας». Κάθε ένα έχει άγνοια, φερ' ειπείν για το φύλο του, την φυλή του, την ηλικία του, την διάνοιά του, την υγεία του, τις δεξιότητές του, την εκπαίδευσή του και το θρήσκευμά του. Το μόνο πράγμα που γνωρίζει κάθε δεδομένο μέλος αυτής της ομάδας είναι ότι κατέχει τις βασικές ικανότητες που είναι για αυτό αναγκαίες ώστε να συμμετάσχει πλήρως και πρόθυμα σε ένα ανθεκτικό σύστημα αλληλοσυνεργασίας· κάθε πρόσωπο γνωρίζει ότι μπορεί να γίνει μέλος της κοινωνίας. Ο Ρωλς πιστεύει ότι υπάρχουν δύο ικανότητες τις οποίες κάθε άτομο γνωρίζει ότι κατέχει. Πρώτον, κάθε άτομο γνωρίζει ότι έχει την ικανότητα να διαμορφώνει, να επιδιώκει και να αναθεωρεί κάποια ιδέα περί αγαθού ή σχέδιο ζωής. Το άτομο όμως δεν γνωρίζει επακριβώς τι είδους είναι αυτή η ιδέα περί του αγαθού. Μπορεί να είναι, για παράδειγμα, θρησκευτικού ή εγκόσμιου χαρακτήρα, το άτομο όμως στην πρωταρχική θέση δεν γνωρίζει τι από τα δύο. Δεύτερον, κάθε άτομο κατανοεί ότι διαθέτει ικανότητα για την ανάπτυξη αισθήματος δικαίου και μια εν γένει αποτελεσματική επιθυμία με την οποία συμμορφώνεται. Γνωρίζοντας μόνον αυτά τα δύο στοιχεία κάθε άτομο θα διαπραγματευθεί με στόχο τον σχεδιασμό μια κοινωνικής δομής που θα διασφαλίζει για το ίδιο το μέγιστο πλεονέκτημα. Η ιδέα είναι ότι, προτάσεις που συνήθως πιστεύουμε ότι είναι άδικες—όπως ότι οι έγχρωμοι ή οι γυναίκες δεν επιτρέπεται να κατέχουν δημόσια αξιώματα—δεν θα προταθούν εντός της πρωταρχικής θέσης αφού κάτι τέτοιο θα ήταν "παράλογο".
Φιλοδοξία του Ρωλς είναι να δημιουργήσει ένα νοητικό πείραμα με το οποίο το προκαταρκτικό στάδιο της συνήθους διαδικασίας διαπραγμάτευσης περί δικαίου—το στάδιο δηλαδή κατά το οποίο λαμβάνουμε αποφάσεις για το ποια χαρακτηριστικά των προσώπων θα λάβουμε υπόψη και ποια θα αγνοήσουμε—διεξάγεται έως την ολοκλήρωσή του. Αν ο Ρωλς επιτύχει κάτι τέτοιο, η πρωταρχική θέση μπορεί να λειτουργήσει ως ένας πλήρης προσδιορισμός της ηθικής θέσης που πρέπει να λάβουμε όταν διαπραγματευόμαστε περί της κοινωνικής δικαιοσύνης.
Η αναστοχαστική ισορροπία.
Παρά την προσοχή που έλαβε η πρωταρχική θέση του Ρωλς, ισοδύναμη αν όχι σημαντικότερη είναι η ιδέα του για την «αναστοχαστική ισορροπία». Αυτή η ιδέα είναι η εκτίμηση του Ρωλς για τον τρόπο που πρέπει να διεξάγεται η διαπραγμάτευση για την ηθικότητα, εν γένει, αλλά ιδιαιτέρως για το δίκαιο και λειτουργεί ως το μετα-θεωρητικό πλαίσιο εντός του οποίου τίθεται η έννοια της πρωταρχικής θέσης.
Η αναστοχαστική ισορροπία είναι ουσιαστικά μια διαδικασία τριών βημάτων με τα οποία κάποιος στο (1) αναγνωρίζει μια υπό έλεγχο ομάδα κρίσεων περί δικαιοσύνης (ενοράσεις περί δικαιοσύνης που φαίνονται σχετικά ασφαλείς, όπως ότι η δουλεία και η δίωξη του θρησκεύματος είναι άδικες), στο (2) επιχειρεί να εξηγήσει και να δικαιολογήσει αυτές τις υπό εξέταση κρίσεις ανακαλύπτοντας (σχετικώς αφαιρετικά) ποιες αρχές δικαιοσύνης μπορούν να λειτουργήσουν ως θεμέλιά τους και στο (3) αντιμετωπίζει οποιαδήποτε έλλειψη εναρμόνισης μεταξύ των αρχών στις οποίες κάποιος έχει καταλήξει και των κρίσεων περί δικαιοσύνης διαφορετικών από εκείνων της ομάδας από την οποία εκείνος ξεκίνησε.
Για να δώσουμε ένα παράδειγμα: υποθέστε ότι ξεκινώ μια εύλογη κρίση ότι η άρνηση κάποιου εστιατορίου να εξυπηρετήσει κάποιο πρόσωπο απλώς επειδή είναι έγχρωμο ή Εβραίος είναι άδικη και συνεχίζω την εξήγηση αυτής της κρίσης μέσω μιας αρχής που λέει ότι η διάκριση που βασίζεται μόνον στην φυλή είναι άδικη, ή (εναλλακτικά) ότι από την άποψη της δικαιοσύνης η φυλή είναι ένα άσχετο χαρακτηριστικό του προσώπου. Ας υποθέσουμε ότι έχω μια άλλη εύλογη κρίση για το δίκαιο της θετικής δράσης· ότι θεωρώ πως η φυλή αποτελεί χαρακτηριστικό του προσώπου το οποίο οι θεσμοί ανώτατης εκπαίδευσης θα πρέπει να λάβουν υπόψη κατά τις διαδικασίες εισαγωγής. Αν η ιδέα μου περί δικαίου είνει εγγενώς συνεκτική, θα αναγκαστώ να διαπραγματευτώ την φαινομενική σύγκρουση μεταξύ της αρχής περί δικαίου που χρησιμοποίησα για να εξετάσω την αρχική εύλογη κρίση μου, από τη μια, και την εύλογη κρίση με την οποία συγκρούεται η αρχή αυτή, από την άλλη. Ο Ρωλς υποστηρίζει ότι θα υπάρχει αναπόφευκτα μια αλληλεπίδραση μεταξύ της πρώτης τάξεως κρίσεως του προσώπου περί δικαιοσύνης και των ανώτερης τάξεως δεσμεύσεων που παίρνουν την μορφή αρχών δικαιοσύνης. Στην περίπτωση αυτή «αναστοχαστική ισορροπία» είναι το όνομα τόσο της ιδανικής κατάστασης στην οποία όλες οι εύλογες πεποιθήσεις του προσώπου περί δικαιοσύνης βρίσκονται σε αρμονία με τις περισσότερο αφηρημένες περί δικαίου αρχές του, όσο και των διαδικασιών με τις οποίες καταλήγει στην κατάσταση αυτή.
Υπάρχει η αίσθηση ότι η ιδέα του Ρωλς για την αναστοχαστική ισορροπία δεν είναι παρά μια περιγραφή της ορθολογικής μεθόδου δικαιολόγησης της ηθικότητας. Η ρητή έγκριση αυτής της μεθόδους από τον Ρωλς, όμως, έρχεται σε αντιπαράθεση με τα φιλοσοφικά πορίσματα της εποχής του, τουλάχιστον από μια σημαντική άποψη, αφού ισοδυναμεί με απόρριψη της απόλυτης προτεραιότητας των αρχών όπως αυτή εξετάζεται στο "Anarchy, State and Utopia "(1974) του Robert Nozick. Στο έργο αυτό, μια αφηρημένη ηθική αρχή που εισάγεται στην αρχή του βιβλίου—χονδρικά, το απόλυτο δικαίωμα των ατόμων στην αυτοκυριαρχία, την ιδιοκτησία και στις συμβάσεις—χρησιμοποιείται για την ισοπέδωση άλλων, περισσότερο συγκεκριμένων ηθικών διαισθήσεων, όπως εκείνης που μας λέει ότι είναι άδικο οι εργοδότες να κάνουν φυλετικές διακρίσεις, ή εκείνης που μας λέει ότι είναι άδικο να αφήσουμε κάποιον που χρειάζεται άμεση ιατρική περίθαλψη να πεθάνει επειδή δεν μπορεί να πληρώσει για την θεραπεία. Αρνούμενος την προτεραιότητα των αρχών έναντι συγκεκριμένων εύλογων κρίσεων, η ιδέα του Ρωλς για την αναστοχαστική ισορροπία μπορεί να ερμηνευθεί ως αντίδραση και προφύλαξη έναντι των επί αυστηρών αρχών επιχειρημάτων των φιλοσόφων. Εντούτοις, μπορούμε να προσθέσουμε ότι την έννοια της «αναστοχαστικής ισορροπίας» (όσο και την καθ' αυτό έκφραση) αρχικά εισήγαγε ο Nelson Goodman στο Κεφάλαιο 3 του βιβλίου του «Fact, Fiction and Forecast».
Αρχές της Δικαιοσύνης.
Από την αρχική θέση ο Ρωλς εξάγει δύο αρχές δικαιοσύνης. Η πρώτη εξ αυτών είναι η αρχή της Ισότητας η οποία καθιερώνει ίσες βασικές ελευθερίες για όλους τους πολίτες. Η «βασική» ελευθερία απαιτεί τις οικείες από την φιλελεύθερη παράδοση ελευθερίες της συνείδησης, της συνεργασίας και των δημοκρατικών δικαιωμάτων· ο Ρωλς συμπεριλαμβάνει, επίσης, και το δικαίωμα στην "ιδιωτική ιδιοκτησία, "αλλά αυτή δικαιολογείται με όρους ηθικών ικανοτήτων και αυτοσεβασμού, παρά ως έφεση προς κάποιο φυσικό δικαίωμα ιδιοκτησίας (αυτό είναι κάτι που διακρίνει την περιγραφή του Ρωλς από τον κλασικό φιλελευθερισμό του Τζων Λοκ και τον ελευθερισμό του Ρόμπερτ Νόζικ).
Ο Ρωλς ισχυρίζεται ότι θα μπορούσε να συμφωνηθεί και μια δεύτερη αρχή ισότητας που θα εγγυάται ελευθερίες οι οποίες αντιπροσωπεύουν ουσιαστικές επιλογές για όλα τα μέλη της κοινωνίας και εξασφαλίζουν διανεμητική δικαιοσύνη. Για παράδειγμα, οι τυπικές εγγυήσεις για την ελευθερία του λόγου και των συναθροίσεων ελάχιστα αξίζουν για τους απελπιστικά φτωχούς και περιθωριοποιημένους της κοινωνίας. Η απαίτηση όλοι να έχουν ακριβώς τις ίδιες αποτελεσματικές ευκαιρίες στην ζωή είναι σχεδόν βέβαιο ότι προσβάλλει τις ίδιες τις ελευθερίες που υποτίθεται ότι είναι ισότιμες. Εντούτοις, θα θέλαμε τουλάχιστον να εξασφαλίσουμε την «δίκαιη αξία» των ελευθεριών μας: ο καθένας που μπαίνει στην κοινωνία θέλει η ζωή να είναι άξια διαβίωσης, με αρκετή ελευθερία για να επιδιώκει προσωπικούς στόχους. Έτσι, οι συμμετέχοντες στην κοινωνία θα επιβεβαίωναν μια κάποια διμερή δεύτερη αρχή η οποία θα συνίστατο στην «δίκαιη ισοτιμία των ευκαιριών» και στην περιβόητη (και αντιφατική) «αρχή της διαφοράς». Αυτή η δεύτερη αρχή εξασφαλίζει ότι εκείνοι με συγκρίσιμες δεξιότητες και κίνητρα απολαμβάνουν χονδρικά παρόμοιες ευκαιρίες και ότι οι κοινωνικές ανισότητες λειτουργούν προς όφελος των λιγότερο ευνοημένων.
Ο Ρωλς υποστήριζε ότι αυτές οι αρχές δικαιοσύνης εφαρμόζονται στην «βασική δομή» των θεμελιωδών κοινωνικών θεσμών (όπως η Δικαιοσύνη, η οικονομική δομή, το Σύνταγμα), περιορισμός που έγινε η αιτία διαμάχης και εποικοδομητικής συζήτησης (το έργο του Τζέραλντ Κοέν).
Ο Ρωλς ισχυρίζεται περαιτέρω ότι οι αρχές αυτές πρέπει να ταξινομηθούν σε «λεξικογραφική διάταξη» ώστε να δίνουν προτεραιότητα στις βασικές ελευθερίες έναντι των περισσότερο εξισωτικών απαιτήσεων της δεύτερης αρχής. Και αυτό είναι κάτι που έχει γίνει θέμα συζήτησης μεταξύ ηθικών και πολιτικών φιλοσόφων.
Τέλος, ο Ρωλς θεωρεί ότι η προσέγγισή του βρίσκει εφαρμογή σε εκείνο που αποκαλεί «ευτεταγμένη κοινωνία ... φτιαγμένη ώστε να αναπτύσσει το αγαθό των μελών της και αποτελεσματικά ρυθμιζόμενης μέσω μιας δημόσιας αντίληψης περί δικαιοσύνης». Από την άποψη αυτή κατανοεί την δικαιοσύνη ως ακριβοδικία ως συμβολή στην «ιδανική θεωρία», ως τον προσδιορισμό «αρχών που χαρακτηρίζουν μια ευτεταγμένη κοινωνία υπό ευνοϊκές συνθήκες». Πολλά πρόσφατα έργα πολιτικής φιλοσοφίας θέτουν το ερώτημα τί μπορεί να υπαγορεύει η δικαιοσύνη ως ακριβοδικία (ή, ακόμη, αν είναι έστω χρήσιμη) για προβλήματα «μερικής συμμόρφωσης» στις «μη ιδανικές θεωρίες».
Πολιτικός φιλελευθερισμός.
Στον "Πολιτικό Φιλελευθερισμό "(1993) ο Ρωλς στρέφεται προς το ζήτημα της πολιτικής νομιμοποίησης μέσα στα πλαίσια δυσεπίλυτων φιλοσοφικών, θρησκευτικών και ηθικών διαφωνιών μεταξύ των πολιτών που αφορούν στο αγαθό. Μια τέτοια διαφωνία είναι εύλογη, επιμένει ο Ρωλς - είναι αποτέλεσμα της ελεύθερης άσκησης του λόγου σε συνθήκες ευρείας ισότητας και ελεύθερης συνείδησης, τις οποίες το φιλελεύθερο κράτος σχεδιάστηκε για να διαφυλάττει. Το ζήτημα της νομιμοποίησης της εύλογης διαφωνίας ήταν για τον Ρωλς επείγον, διότι η δική του δικαιολόγηση της Δικαιοσύνης ως Ακριβοδικίας βασίστηκε σε μια (καντιανή) αντίληψη του ανθρώπινου αγαθού η οποία μπορούσε εύλογα να απορριφθεί. Αν η πολιτική αντίληψη που προσφέρεται στην "Θεωρία της Δικαιοσύνης" μπορεί να φαίνεται ορθή μέσω της επίκλησης μιας αντιθετικής αντίληψης περί ανθρώπινης ανάπτυξης, δεν είναι σαφές πώς ένα φιλελεύθερο κράτος οργανωμένο βάσει αυτής μπορεί να νομιμοποιηθεί.
Η διαίσθηση που εμψυχώνει αυτή την φαινομενικά νέα εξέταση στην πραγματικότητα δεν διαφέρει από την κατευθυντήρια ιδέα της "Θεωρίας της Δικαιοσύνης "ότι ο θεμελιώδης χάρτης μιας κοινωνίας πρέπει να συντάσσεται επάνω σε αρχές, επιχειρήματα και λόγους που δεν μπορούν να απορριφθούν εύλογα από πολίτες των οποίων οι ζωές περιορίζονται από κοινωνικούς, νομικούς και πολιτικούς όρους. Με άλλα λόγια, η ορθότητα ενός νόμου εξαρτάται από το αν η δικαιολόγησή της δεν μπορεί να απορριφθεί ορθολογικά. Η παλαιά αυτή ενόραση, όμως, πήρε νέο σχήμα όταν ο Ρωλς κατάλαβε ότι η εφαρμογή της πρέπει να επεκταθεί έως την πλήρη δικαιολόγηση της Δικαιοσύνης ως Ακριβοδικίας καθ' εαυτήν, την οποία είχε παρουσιάσει υπό όρους ορθολογικά απορριπτέας (καντιανής) αντίληψης περί ανθρώπινης ανάπτυξης, ως πλήρη ανάπτυξη του αυτόνομου ηθικού παράγοντα.
Κατά συνέπεια, πυρήνας του Πολιτικού Φιλελευθερισμού είναι η επιμονή του ότι, για να διατηρήσει την νομιμότητά του το φιλελεύθερο κράτος πρέπει να αφιερώσει τον εαυτό του στο «ιδανικό του δημόσιου λόγου». Χονδρικά αυτό σημαίνει ότι οι πολίτες, σύμφωνα με τις δημόσιες ικανότητές τους, πρέπει να αλληλοδεσμεύονται μόνο από λόγους που κοινοποιούνται μεταξύ των. Επομένως ο πολιτικός συλλογισμός διεξάγεται καθαρά με όρους "δημόσιου λόγου. "Για παράδειγμα: κάποιο Ανώτατο Δικαστήριο που συσκέπτεται για να αποφασίσει αν η άρνηση προς τους ομόφυλους και τις ομόφυλες της δυνατότητάς τους να παντρεύονται συνιστά παραβίαση της Διάταξης περί Ισότιμης Προστασίας της 14ης Τροποποίησης του Συντάγματος, δεν πρέπει να αναφερθεί στις θρησκευτικές επί του θέματος πεποιθήσεις του ζεύγους, αλλά πρέπει να λάβει υπόψη του το επιχείρημα ότι μια ομόφυλη οικογένεια παρέχει συνθήκες υποδεέστερες για την ανάπτυξη ενός παιδιού. Αυτό, επειδή οι λόγοι που βασίζονται στην ερμηνεία θρησκευτικών κειμένων είναι μη δημόσιοι (η ισχύς τους ως λόγων βασίζεται στα καθήκοντα θρησκευτικής πίστης τα οποία μπορούν εύλογα να απορριφθούν), ενώ οι λόγοι που βασίζονται στην αξία παροχής προς το παιδί ενός περιβάλλοντος μέσα στο οποίο μπορεί να αναπτυχθεί καλύτερα είναι δημόσιοι λόγοι - η κατάστασή τους ως λόγων δεν εκπορεύεται από βαθιές, αντιθετικές αντιλήψεις περί ανθρώπινης ανάπτυξης.
Ο Ρωλς υποστηρίζει ότι το καθήκον της ιδιότητας του πολίτη - το καθήκον, δηλαδή, να παρέχουμε προς τους άλλους, λόγους που κατανοούνται αμοιβαία ως τέτοιοι - βρίσκει εφαρμογή μέσα σε εκείνο που αποκαλούσε «δημόσια πολιτική αγορά». Η αγορά αυτή εκτείνεται από τα ανώτατα κλιμάκια της κυβέρνησης - για παράδειγμα τους ανώτατα νομοθετικά και δικαστικά σώματα της κοινωνίας - μέχρι την βάση όπου οι πολίτες διαπραγματεύονται αποφάσεις ποιους να ψηφίσουν στα νομοθετικά σώματα ή πώς να ψηφίσουν στα δημόσια δημοψηφίσματα. Οι πολιτευτές πρέπει επίσης, όπως πίστευε, να αποφεύγουν να καπηλεύονται τις μη δημόσιες θρησκευτικές ή ηθικές πεποιθήσεις των υποστηρικτών τους.
Το ιδανικό του δημόσιου λόγου εξασφαλίζει την κυριαρχία των δημόσιων πολιτικών αξιών - ελευθερία, ισότητα και ακριβοδικία ή επιείκεια - η οποία λειτουργεί ως το θεμέλιο του φιλελεύθερου κράτους. Τι συμβαίνει όμως με την δικαιολόγηση των αξιών αυτών; Αφού κάθε τέτοια δικαιολόγηση εξάγεται αναγκαστικά από τις βαθιές (θρησκευτικές ή ηθικές) μεταφυσικές δεσμεύσεις μας οι οποίες θα ήσαν εύλογα απορριπτέες, ο Ρωλς ισχυρίζεται ότι οι δημόσιες πολιτικές αξίες μπορούν να δικαιολογηθούν μόνον ιδιωτικά από ατομικούς πολίτες. Η δημόσια φιλελεύθερη πολιτική αντίληψη και οι συνοδευτικές της αξίες μπορούν και επιβεβαιώνονται δημοσίως (για παράδειγμα, στις δικαστικές απόψεις και τα προεδρικά διαγγέλματα), αλλά όχι οι εμβριθείς δικαιολογήσεις τους. Η δικαιολόγηση αποτυγχάνει σ' αυτό που ο Ρωλς ονόμασε «εύλογα περιεκτικά δόγματα» και στους πολίτες που τα υποστηρίζουν. Ένας εύλογος Καθολικός δικαιολογεί τις φιλελεύθερες αξίες με τον ένα τρόπο, ένας εύλογος Μουσουλμάνος με τον άλλο και ένας εύλογος και ένας κοσμικός πολίτης με έναν τρίτο. Μπορούμε να αναπαραστήσουμε την ιδέα του Ρωλς με ένα διάγραμμα Venn: οι δημόσιες πολιτικές αξίες θα είναι ο κοινός χώρος όπου αλληλεπικαλύπτονται διάφορα εύλογα περιεκτικά δόγματα. Η εξέταση της σταθερότητας από τον Ρωλς που παρουσιάστηκε στην "Θεωρία της Δικαιοσύνης "αποτελεί λεπτομερή παρουσίαση της συμβατότητας ενός - καντιανού - περιεκτικού δόγματος με την δικαιοσύνη ως ακριβοδικία. Ελπίζει ότι θα παρουσιαστούν και άλλες παρόμοιες μελέτες για τα άλλα περιεκτικά δόγματα. Αυτή είναι η διάσημη ιδέα του Ρωλς περί «επάλληλης συναίνεσης».
Μια τέτοια συναίνεση αναγκαστικά εξαιρεί κάποια δόγματα, όπως όσα είναι «παράλογα», κάτι που μας προκαλεί να αναρωτηθούμε ποια είναι η άποψη του Ρωλς για τα δόγματα αυτά. Ένα παράλογο ή μη εύλογο περιεκτικό δόγμα είναι τέτοιο υπό την έννοια ότι είναι ασύμβατο με το καθήκον της ιδιότητας του πολίτη [«πολιτιότητα» είναι όρος αδόκιμος στα ελληνικά]. Αυτό είναι ένας τρόπος να πούμε ότι ένα παράλογο δόγμα είναι ασύμβατο με τις θεμελιώδεις πολιτικές αξίες τις οποίες προστατεύει μια φιλελεύθερη θεωρία της δικαιοσύνης - της ελευθερίας, της ισότητας και της ακριβοδικίας. Έτσι, μια απάντηση στο ερώτημα τι λέει ο Ρωλς για αυτά τα δόγματα είναι «τίποτα». Εν πρώτοις, το φιλελεύθερο κράτος δεν μπορεί να δικαιολογήσει τον εαυτό του σε άτομα (για παράδειγμα, στους θρησκευτικούς φονταμενταλιστές) που υποστηρίζουν τέτοια δόγματα, αφού κάθε τέτοια δικαιολόγηση διεξάγεται, όπως σημειώσαμε, με όρους αντιθετικών ηθικών ή θρησκευτικών πεποιθήσεων οι οποίες αποκλείονται από τον δημόσιο πολιτικό λόγο. Το σημαντικότερο όμως είναι ότι, στόχος του ρωλσιανού έργου είναι κυρίως να διαπιστωθεί αν η φιλελεύθερη αντίληψη της πολιτικής νομιμότητας είναι εσωτερικά συνεκτική ή όχι και το έργο αυτό πραγματοποιείται από τον προσδιορισμό του είδους των λόγων που επιτρέπονται σε άτομα αφοσιωμένα στις φιλελεύθερες αξίες να χρησιμοποιούν στους διαλόγους, τις διαπραγματεύσεις και τα επιχειρήματά τους με άλλα γύρω από τα πολιτικά ζητήματα. Το ρωλσιανό έργο θέτει τον στόχο αυτό, εξαιρώντας από την φροντίδα δικαιολόγησης των φιλελεύθερων αξιών τα πρόσωπα που δεν πιστεύουν ή δεν είναι τουλάχιστον ευεπίφορα προς αυτές. Φροντίδα του Ρωλς είναι εάν η ιδέα της πολιτικής νομιμότητας που υλοποιείται με όρους καθήκοντος της ιδιότητας του πολίτη και της αλληλοδικαιολόγησης μπορεί ή όχι να λειτουργήσει ως μια μορφή βιώσιμης μορφής δημόσιου λόγου, εν όψει του θρησκευτικού και ηθικού πλουραλισμού των σύγχρονων δημοκρατικών κοινωνιών - και όχι η αρχική δικαιολόγηση αυτής της αντίληψης περί πολιτικής νομιμότητας.
Ο Ρωλς επίσης τροποποίησε τις αρχές της δικαιοσύνης ως εξής (όπου η η πρώτη αρχή έχει προτεραιότητα έναντι της δεύτερης και το πρώτο τμήμα της δεύτερης έχει προτεραιότητα έναντι του δεύτερου): 
Οι αρχές αυτές έχουν τροποποιηθεί ελαφρώς σε σχέση προς την "Θεωρία. "Η πρώτη αρχή γίνεται «ίση αξίωση» αντί για «ίσο δικαίωμα» και επίσης ο Ρωλς αντικαθιστά την φράση «σύστημα βασικών ελευθεριών» με την φράση «ένα πλήρως επαρκές σχήμα ίσων βασικών δικαιωμάτων και ελευθεριών». Είναι αξιοσημείωτο όμως ότι εναλλάσσει τα δυο μέρη της δεύτερης αρχής ώστε η αρχή της διαφοράς γίνεται η τελευταία από τα τρία.
Ο Νόμος των Λαών.
Παρότι στην "Θεωρία της Δικαιοσύνης "υπάρχουν φευγαλέα σχόλια για τις διεθνείς υποθέσεις, μόνο προς το τέλος της καριέρας του ο Ρωλς διατύπωσε μια περιεκτική θεωρία για την διεθνή πολιτική, εκδίδοντας το "Ο Νόμος των Λαών. "Εκεί υποστηρίζει ότι οι «εύτακτοι» λαοί μπορούν να είναι είτε «φιλελεύθεροι» είτε «αξιοπρεπείς». Ο Ρωλς υποστηρίζει ότι η νομιμότητα της διεθνούς φιλελεύθερης τάξης εξαρτάται από την ανοχή "αξιοπρεπών "λαών, οι οποίοι διαφέρουν από τους "φιλελεύθερους λαούς, "μεταξύ άλλων στο ότι πιθανόν να έχουν κρατικές θρησκείες και να αρνούνται στους οπαδούς μειονοτικών πεποιθήσεων το δικαίωμα να διατηρούν θέσεις ισχύος εντός του κράτους και ότι πιθανόν να οργανώνουν την πολιτική συμμετοχή μέσω συμβουλευτικών ιεραρχιών, μάλλον, παρά μέσω των εκλογών. Εντούτοις, κανένας εύτακτος λαός δεν μπορεί να παραβιάζει τα ανθρώπινα δικαιώματα ή να συμπεριφέρεται με εξαιρετικά επιθετικό τρόπο.Οι λαοί που αποτυγχάνουν να εκπληρώσουν τα κριτήρια του «φιλελεύθερου» ή «αξιοπρεπούς» λαού αναφέρονται ως «έκνομα κράτη», «κοινωνίες βεβαρημένες με δυσμενείς συνθήκες» ή «καλοπροαίρετες απολυταρχίες», αναλόγως των συγκεκριμένων, ιδιαίτερων αποτυχιών τους. Οι λαοί αυτοί δεν έχουν δικαίωμα στον αλληλοσεβασμό και την ανοχή των φιλελεύθερων και αξιοπρεπών λαών.
Οι απόψεις του Ρωλς για την διεθνή διανεμητική δικαιοσύνη, όπως διατυπώνονται στο έργο αυτό, εξέπληξαν πολλούς φιλελεύθερους οπαδούς της ισοπολιτείας. Ο Τσαρλς Μπέητζ, για παράδειγμα, είχε προηγουμένως γράψει μια μελέτη στην οποία διαφωνούσε με την διεθνή εφαρμογή της αρχής της διαφοράς του Ρωλς. Ο Ρωλς αρνήθηκε ότι η αρχή αυτή μπορεί να εφαρμοσθεί έτσι, εν μέρει διότι τα κράτη, αντίθετα από τους πολίτες, είναι αυτάρκη ως προς τις συνεργατικές επιχειρήσεις τις οποίες συνιστούν οι κοινωνίες.
Διακρίσεις.
Για την προσφορά του στη φιλοσοφία του απονεμήθηκε το 1999 το Βραβείο Schock και το Εθνικό Μετάλλιο Ανθρωπιστικών Σπουδών. Το όνομά του έχει δοθεί στον αστεροειδή "16561 Ρωλς".

</doc>
<doc id="57681" url="https://el.wikipedia.org/wiki?curid=57681" title="Συνθήκη των Παρισίων (1856)">
Συνθήκη των Παρισίων (1856)



</doc>
<doc id="57682" url="https://el.wikipedia.org/wiki?curid=57682" title="Συνθήκη του Αγίου Στεφάνου (1878)">
Συνθήκη του Αγίου Στεφάνου (1878)



</doc>
<doc id="57683" url="https://el.wikipedia.org/wiki?curid=57683" title="Μαγικόν Ξάνθης">
Μαγικόν Ξάνθης



</doc>
<doc id="57687" url="https://el.wikipedia.org/wiki?curid=57687" title="Τζάρτζανος Αχιλλέας">
Τζάρτζανος Αχιλλέας



</doc>
<doc id="57692" url="https://el.wikipedia.org/wiki?curid=57692" title="Ορειβασία">
Ορειβασία

Ορειβασία είναι αθλητική δραστηριότητα που περιλαμβάνει ανάβαση και αναρρίχηση σε βουνά. Διακρίνεται για την έντονη σωματική άσκηση και οργανώνεται κυρίως από τους ορειβατικούς συλλόγους.
"Διευκρινήσεις ορισμών".
Η καταπληκτική εδαφική πολυμορφία, οι εποχιακές εναλλαγές, η ηθική και πνευματική ανάταση που κυριεύει τα άτομα που ασχολούνται με το ομαδικό αυτό σπορ συνετέλεσαν να δημιουργηθούν συναφείς αθλητικές δραστηριότητες με κύριο πάντα γνώμονα αναφοράς την καλή φυσική κατάσταση. Έτσι στην πιο σεβάσμια ορειβατική ένωση παγκοσμίως την Βρετανική Ομοσπονδία Ορειβασίας και Αναρρίχησης (British Mountaineering Council ) βρίσκουμε όρους όπως:
Indoor climbing και Climbing competition -αναφέρεται στον τεχνητό τοίχο αναρρίχησης. Αναμένεται να καθιερωθεί σαν Ολυμπιακό άθλημα το 2020.
Rock climbing και Bouldering - αναφέρεται σε αναρρίχηση βράχου σε φυσικό αναρριχητικό πεδίο. Αρκετοί ορειβατικοί σύλλογοι συντηρούν αναρριχητικά πεδία με σκοπό την εκπαίδευση των μελών τους στην Ελεύθερη αναρρίχηση αλλά και στην αθλητική αναρρίχηση.
Για όλα τα ανωτέρω απαιτούνται από τους συμμετέχοντες εκτός από την καλή φυσική κατάσταση η απαραίτητη γνώση (πάντα μέσω της εκπαίδευσης των σχολείων που λειτουργούν οι ορειβατικοί σύλλογοι ) καθώς και ο ανάλογος εξοπλισμός.
"Ιστορικό".
Το ανήσυχο πνεύμα του ανθρώπου τον παρακινούσε από την αρχή της εμφάνισής στην γη στην εξερεύνηση και ταυτόχρονα στην ανάβαση των βουνών. Καταγράφονται οι πρώτες αναβάσεις ορειβατών τον 18ο αιώνα στην περιοχή των δυτικών Άλπεων από τον ορειβάτη Ελβετό επιστήμονα Οράς-Μπενεντίκτ ντε Σωσύρ. Καθοδηγούσε ομάδες ορειβατών της εποχής για την ανακάλυψη διαδρομών προς τις 3 ψηλές κορυφές των Άλπεων με σκοπό την μέτρηση της ατμοσφαιρικής πίεσης με το Βαρόμετρο του Ευαντζελίστα Τοριτσέλι. Πράγματι το 1786 μ.Χ. οι Jacques Balmat και Michel-Gabriel Paccard κατακτούν την κορυφή του Λευκού Όρους με υψόμετρο 4.808 μ. Άνοιξαν έτσι τον δρόμο για συστηματικές αναβάσεις σε ομάδες ορειβατών από την Αγγλία , Ελβετία , Γαλλία και Ιταλία. Η κατάκτηση της κορυφής του Μάττερχορν το 1854 σηματοδοτεί την εποχή του Αλπινισμού με την ταυτόχρονη ίδρυση του συλλόγου των Άλπεων (Alpine Club) το 1857. Σειρά έχουν οι Άνδεις της Νότιας Αμερικής το Κιλιμάντζαρο της Αφρικής το 1889 και τα Βραχώδη Όρη της Βόρειας Αμερικής κατακτώνται το 1898. Στην Ασία το 1892 ο Sir Martin Conway εξερευνεί την οροσειρά Καρακορούμ και ανοίγει τον δρόμο σε αυτό που αργότερα ονομάστηκε Ιμαλαισμός. Αποτέλεσμα αυτού η θρυλική ανάβαση στην κορυφή του Έβερεστ των Έντμουντ Χίλαρι και Τένσινγκ Νοργκέι στις 29 Μαΐου του 1953.
Η Ελληνική ορειβατική ιστορία.
Το 1928 ομάδα αθλητών του Αμαρουσίου με το προσωνύμιο (Κούκοι) ιδρύει το πρώτο ορειβατικό και χιονοδρομικό σωματείο με την ονομασία «Ελληνικός Ορειβατικός Σύνδεσμος Αθηνών». Ακολουθεί ο σύνδεσμος της Πάτρας «Ορειβατικός Σύνδεσμος Πατρών». Οι δύο σύλλογοι Ιδρύουν στις 20-2-1930 τον ελληνικό ορειβατικό σύνδεσμο ο οποίος με την ταυτόχρονη ίδρυση και άλλων ορειβατικών σωματείων σε διάφορες πόλεις της χώρας λειτούργησε ως Ορειβατική Ομοσπονδία. Σήμερα, πάντα σύμφωνα με την Ελληνική Ομοσπονδία Ορειβασίας – Αναρρίχησης αριθμούνται περίπου 91 σύλλογοι Ορειβασίας και Αναρρίχησης στη χώρα, πολλοί από τους οποίους έχουν πλούσια δράση φροντίζοντας για την διάνοιξη και συντήρηση αναρριχητικών διαδρομών των πεδίων εκπαίδευσης καθώς και για την συντήρηση των ορειβατικών τους καταφυγίων.
Εκπαίδευση.
Για να συμμετάσχει κάποιος στις εξορμήσεις των συλλόγων σε πεζοπορικές εκδρομές αρκεί η καλή φυσική κατάσταση και η κατάλληλη ενδυμασία. Αν θέλει όμως να ακολουθήσει τον σύλλογο στις προγραμματισμένες ορειβατικές εξορμήσεις, ειδικά αν παρουσιάζουν και κάποιο βαθμό δυσκολίας απαιτείται πιστοποίηση από σχολή συλλόγου η οποία αναγνωρίζεται επίσημα από την Ελληνική Ομοσπονδία Ορειβασίας-Αναρρίχησης. Τα τελευταία χρόνια η εκπαίδευση έχει περάσει από την Ομοσπονδία στους συλλόγους. Ακόμη υπάρχει άφθονη βιβλιογραφία με σχετικό περιεχόμενο ενώ οι σύλλογοι εξοπλίζουν τα μέλη τους συχνά με έντυπα προγράμματα εκδηλώσεων με τους ανάλογους χάρτες.
"Εξοπλισμός".
Μπορούμε να τον χωρίσουμε σε δύο κατηγορίες
Ορειβατικές αρβύλες
Κράνος
Πιολέ είναι η λεγόμενη ορειβατική σκαπάνη
Κραμπόν είναι σκάρες μεταλλικές που τοποθετούνται στα ορειβατικά υποδήματα για να παρέχουν προστασία στον πάγο.
Χιονορακκέτες αντίστοιχο υλικό για τα υποδήματα για την κίνηση στο χιόνι.
Ιμάντες διαφόρων τύπων
Μποντριέ είναι τύπος ζώνης που φοριέται στην ορειβασία για να ασφαλιζει τον ορειβάτη.
Καραμπίνερ είναι οι κρίκοι ασφαλείας. 
Φορητές ασφάλειες είναι οι σφήνες που τοποθετούνται στους βράχους.
Σακίδιο
Αντίσκηνο αναλόγως εποχής. 
Υπνόσακο αναλόγως εποχής.
θερμοεσώρουχα (και εφεδρικά).
Μαγειρικά σκεύη.
Ατυχήματα.
Οι ένδοξες ιστορικές στιγμές του αθλήματος δυστυχώς σκιάζονται από τον τραγικό απολογισμό των συνοδοιπόρων μας που χάθηκαν από διάφορες αιτίες . Στο site της Ελληνικής Ορειβατικής Ομοσπονδίας υπάρχει η σχετική σελίδα που μνημονεύει την προσπάθειά τους.

</doc>
<doc id="57693" url="https://el.wikipedia.org/wiki?curid=57693" title="Ορειβατική και Αναρριχητική Λέσχη Θεσσαλονίκης">
Ορειβατική και Αναρριχητική Λέσχη Θεσσαλονίκης

Η Ορειβατική Λέσχη Θεσσαλονίκης (ΟΛΘ) δημιουργήθηκε το 1974 ορειβάτες της Θεσσαλονίκης, που είχαν κοινό τους σκοπό την ανύψωση του επιπέδου της ελληνικής ορειβασίας, την ευαισθητοποίηση του κόσμου για την προστασία της ορεινής φύσης, και την προβολή της ορειβασίας σαν τρόπο ζωής στα πλαίσια του ελεύθερου χρόνου.
Ιστορία.
Ο σύλλογος συστάθηκε επίσημα το 1977 (έτος ίδρυσης). Αρχικά, η ομάδα των ορειβατών πραγματοποιούσε σχεδόν κάθε εβδομάδα ορειβατικές αναβάσεις στα Ελληνικά βουνά, και στα βουνά των γύρω Βαλκανικών χωρών. Οι αναβάσεις ήταν καθαρά ορειβατικές, με σκοπό την γνωριμία με τα βουνά από όλες τις πλευρές και όλες τις εποχές του χρόνου.
Στις αρχές της δεκαετίας του 80 και παράλληλα με το ορειβατικό τμήμα του συλλόγου, ξεκίνησε και το τμήμα αναρρίχησης από νέους ορειβάτες. Τότε άρχισαν και οι πρώτες σχολές ορειβασίας-αναρρίχησης με στόχο την καλύτερη εκπαίδευση και ασφάλεια των νέων μελών. 
Στα μέσα της δεκαετίας οι αναρριχητικές διαδρομές άρχισαν να πληθαίνουν, με πάνω από 300 διαδρομές ετησίως, δυσκολίας άνω του IV. Έμφαση δόθηκε στα αναρριχητικά πεδία των Μετέωρων, Βαράσοβας και του Ολύμπου (Στεφάνι, Ζηλνιά) αλλά και με χαράξεις νέων διαδρόμων σε καινούργια πεδία (Τσούρλιακα, κλπ). Ταυτόχρονα γίνονται επαναλήψεις μεγάλων διαδρόμων (Όλυμπος, Γκαμήλα, Άθως), και συντήρηση-ασφάλιση των παλαιών διαδρόμων.
Παράλληλα άρχισαν να πραγματοποιούνται εξορμήσεις οργανωμένες σε επίπεδο συλλόγου, στις Άλπεις και σε βουνά του εξωτερικού: Γαλλία, Ιταλία, Ελβετία με αλπικές διαδρομές και αναρριχήσεις σε μεγάλο υψόμετρο (Mont Blanc, Μάττερχορν (Matterhorn), Μόντε Ρόζα (Monte Rosa), Castor, Polux, Liskam, Dolomites, και άλλα), ενώ στην Βουλγαρία (Βράτσα) για αναρριχήσεις μεγάλης δυσκολίας. Στην Σκοτία έγιναν αρκετές διαδρομές πάγου. παράλληλα άρχισαν και οι πρώτες αποστολές σε βουνά εκτός Ευρώπης με σημαντικότερες αυτές των Ιμαλαΐων ("Lobuche Peak, Island Peak, White Neadle"), Κασμίρ, Παμίρ, Κένυα ("Mount Kenya, Kilimanjaro"), Ρωσία (Καύκασος), Άνδεις ("Alpamayo).
Πολλές είναι και οι διασχίσεις φαραγγιών μέσα από τα ποτάμια ("canyoning"). Παράλληλα πραγματοποιούνται και καταβάσεις ορμητικών ποταμών (Αλιάκμονας, Αχελώος, Άραχθος, Τρικεριώτης, Βοϊδομάτης) με φουσκωτά σκάφη (rafting) και καγιάκ. 
Τη δεκαετία του 1990 διανοίχτηκαν καινούργια πεδία (Τέμπη, Μέγας Λάκκος), ενώ χαράζονται και ασφαλίζονται πλήθος διαδρόμων, δυσκολίας άνω του VI και γίνονται επαναλήψεις μεγάλων διαδρόμων (Όλυμπος, Γκιόνα, Γκαμήλα, Άθως).
Από τις αρχές της δεκαετίας του 90 η Ορειβατική Λέσχη διοργανώνει και συμμετέχει σε όλους τους πανελλήνιους και περιφερειακούς αγώνες αγωνιστικής αναρρίχησης στα πλαίσια της Ελληνικής Ομοσπονδίας Ορειβασίας και Αναρρίχησης (ΕΟΟΑ).
Για τον σκοπό αυτό δημιούργησε την πρώτη τεχνητή αναρριχητική πίστα της Θεσσαλονίκης στο κλειστό Γυμναστήριο του Δήμου Συκεών για την διεξαγωγή των αγώνων, καθώς και την πρώτη ιδιόκτητη τεχνητή αναρριχητική πίστα μέσα στον χώρο του εντευκτηρίου, με στόχο την καλύτερη προπόνηση των αθλητών και των μελών. Αργότερα κατασκευάστηκε και δεύτερη τεχνητή αναρριχητική πίστα μέσα στον χώρο του εντευκτηρίου για να καλύψει το μεγάλο ενδιαφέρον για προπόνηση.
Από το 2000 σύμφωνα με τον καινούργιο αθλητικό νόμο 2725/1999, η Λέσχη μετονομάζεται σε Ορειβατική και Αναρριχητική Λέσχη Θεσσαλονίκης (ΟΑΛΘ) και είναι πλέον αθλητικό σωματείο πρώτης τάξης, με πλούσια αθλητική δράση, αναγνωρισμένο από την Γενική Γραμματεία Αθλητισμού.
Στα πλαίσια των δραστηριοτήτων του συλλόγου γίνονται πτήσεις αλεξίπτωτου πλάγιας(parapent) και deltaplan, επίσης αρκετά άτομα ασχολούνται με το ποδήλατο βουνού (mountain bike).
Κάθε χρόνο η Ορειβατική Λέσχη διοργανώνει σχολές ορειβασίας και αναρρίχησης, οι οποίες είναι ολιγομελείς, με έμφαση στο υψηλό επίπεδο εκπαίδευσης, και τις στελεχώνουν έμπειροι εκπαιδευτές ορειβασίας, μέλη του συλλόγου.
Η ΟΑΛΘ συνεργάζεται στενά για την διάδοση της ορειβασίας και την προστασία του περιβάλλοντος, με διάφορους συλλόγους, την ΕΟΟΑ, την τοπική αυτοδιοίκηση, πολιτιστικούς και άλλους κρατικούς φορείς. Παράλληλα υποστηρίζει και βοηθά στην διεξαγωγή του πανελλήνιου και διεθνή ορειβατικού μαραθώνιου αγώνα στον Όλυμπο.

</doc>
<doc id="57694" url="https://el.wikipedia.org/wiki?curid=57694" title="Ποδοσφαιρικός Όμιλος Λίβερπουλ">
Ποδοσφαιρικός Όμιλος Λίβερπουλ



</doc>
<doc id="57697" url="https://el.wikipedia.org/wiki?curid=57697" title="Μαριμάρ">
Μαριμάρ

Η Μαριμάρ (Ισπανικά: "Marimar") είναι τηλενουβέλα μεξικάνικης παραγωγής του 1994. Είναι η δεύτερη σειρά της περίφημης "Τριλογίας της Μαρίας", μιας τριλογίας αισθηματικών σειρών που παρήγαγε ο τηλεοπτικός όμιλος Televisa. Η σειρά έχει μείνει στην ιστορία για τις πολύ υψηλές τηλεθεάσεις της.
Πρωταγωνιστούν Ταλία, Εδουάρδο Καπετίγιο, Αλφόνσο Ιτουρράλντε και Τσαντάλ Αντέρε.
Η εταιρία παραγωγής διένειμε τη σειρά σε 184 χώρες, στις περισσότερες εκ των οποίων έσπασε ρεκόρ τηλεθέασης. Στην Ελλάδα προβλήθηκε πρώτη φορά το 1998 από τη συχνότητα του Sky Channel, και αργότερα πολλαπλές φορές σε επανάληψη από τον τηλεοπτικό σταθμό Alpha Channel.
Το συνολικό κοινό που έχει παρακολουθήσει τη σειρά αγγίζει τα 2 δισεκατομμύρια ανθρώπους, ενώ η δημοτικότητα της σειράς ως τηλεοπτικό προϊόν ήταν τόσο μεγάλη ώστε να θεωρηθεί ένα από τα σπουδαιότερα τηλεοπτικά φαινόμενα της δεκαετίας του 90.
Η σειρά προτάθηκε για 6 βραβεία TVyNovelas και 3 βραβεία ACE. Αξιόλογο στοιχείο αποτελεί επίσης η δημοτικότητα της σειράς στις Φιλιππίνες και στην Ακτή Ελεφαντοστού, δύο χώρες στις οποίες κατέχει μέχρι και σήμερα τα πρωτεία της πιο επιτυχημένης τηλεοπτικής σειράς όλων των εποχών.
Υπόθεση.
Η Μαριμάρ είναι ένα φτωχό και ατίθασο κορίτσι που ζει με τους παππούδες της σε μια καλύβα κοντά στην θάλασσα. Μια μέρα γνωρίζει τον Σέρχιο, το γιό του πλούσιου γαιοκτήμονα Ρενάτο Σαντιμπάνιες και τον ερωτεύεται, ενώ εκείνος αποφασίζει να την παντρευτεί, παρά τις αντιρρήσεις του πατέρα του και της γυναίκας της Ανχέλικας. 
Ωστόσο στην πορεία και εκείνος την ερωτεύεται πραγματικά. Η Ανχέλικα περιφρονεί την Μαριμάρ, λόγω της αθωότητάς της και της έλειψης γνώσεων, ενώ παράλληλα δεν χάνει ευκαιρία να κάνει τη ζωή της κόλαση. Ο Σέρχιο θυμώνει και αποφασίζει να ταξιδέψει μακριά, με σκοπό να βγάλει χρήματα, ώστε να μπορεί να πάρει την Μαριμάρ μακριά από το σπίτι του πατέρα του, αλλά και από την οργή της Ανχέλικας. 
Αργότερα, η Ανχέλικα καταγγέλλει την Μαριμάρ στην αστυνομία, ότι της έκλεψε ένα βραχιόλι και η Μαριμάρ μεταφέρεται στην φυλακή. Στη συνέχεια η Ανχέλικα στέλνει έναν από τους υπηρέτες του ράντζου να βάλει φωτιά στην καλύβα που ζουν οι παππούδες της Μαριμάρ, με αποτέλεσμα να καούν ζωντανοί. 
Ακόμη δημιουργεί ένα ψεύτικο γράμμα, το οποίο υποτίθεται ότι έχει γράψει ο Σέρχιο και απευθύνεται στη Μαριμάρ, στο οποίο αναφέρει ότι δεν θέλει να κάνει τίποτα περισσότερο μαζί της και ότι δεν την αγάπησε ποτέ. Όλα αυτά σε συνδυασμό με το θάνατο των παππούδων της Μαριμάρ, την οδηγούν να αλλάξει συμπεριφορά και να ορκιστεί εκδίκηση.
Όταν η Μαριμάρ αποφυλακίζεται, πηγαίνει μαζί με τον Πάτερ Πόρρες στην Πόλη του Μεξικού και αρχίζει να εργάζεται ως υπηρέτρια σε ένα πλούσιο σπίτι. Ωστόσο το σπίτι που εργάζεται ανήκει στον βιολογικό της πατέρα, Γουστάβο Αλδάμα, χωρίς η ίδια να το γνωρίζει. 
Εκείνος την διδάσκει να διαβάζει, να γράφει, να μιλάει κόσμια και να ντύνεται κομψά. Η Μαριμάρ ανακαλύπτει ότι είναι έγκυος και αργότερα γεννάει μια κόρη. Μετά την ριζική της αλλαγή η Μαριμάρ είναι έτοιμη να πάρει την εκδίκησή της και όταν ο Γκουστάβο τη συνοδεύει στην όπερα, αυτή συναντάει τυχαία τον Σέρχιο και ξεκινάει την εκδίκησή της.
Η Μαριμάρ γεμάτη θυμό αρνείται στον Σέρχιο αλλά και στον οποιοδήποτε ότι είναι η Μαριμάρ, και συστήνεται σε όλους ως Μπέλα Αλδάμα, ενώ δεν χάνει ευκαιρία να φλερτάρει τον Σέρχιο και στη συνέχεια να τον απορρίπτει για να τον εκδικηθεί. Η Μαριμάρ αγοράζει το ράντζο των Σαντιμπάνιες και ταπεινώνει την Ανχέλικα, όπως έκανε η ίδια με εκείνη στο παρελθόν. 
Ο Σέρχιο ζητάει διαζύγιο από τη Μαριμάρ και ετοιμάζεται να παντρευτεί την παιδική του φίλη Ινοσένσια, εξακολουθώντας όμως να είναι βαθιά ερωτευμένος με την Μαριμάρ. Η Ανχέλικα πέφτει θύμα αυτοκινητιστικού δυστυχήματος και πάσχει από σοβαρά εγκαύματα. 
Λίγο πριν πεθάνει στο νεκροκρέβατό της έχει ως τελευταία επιθυμία να καεί η Μαριμάρ ζωντανή μέσα στο σπίτι της. Η Ινοσένσια ανακαλύπτει ότι ο Σέρχιο επισκέπτεται την Μαριμάρ, ενώ η ίδια εξαιτίας ενός ατυχήματος μεταφέρεται στο νοσοκομείο και οι γιατροί της ανακοινώνουν ότι έχει όγκο στον εγκέφαλο. 
Η Μαριμάρ αποφασίζει να ξεχάσει τον Σέρχιο και να κάνει μια νέα αρχή με έναν άλλο άνθρωπο, ο οποίος είναι μηχανικός. Η Ινοσένσια υποβάλλεται σε χειρουργική επέμβαση στο κεφάλι, ενώ παράλληλα δείχνει μετανιωμένη για όλα όσα έχει κάνει. Αργότερα, επιτρέπει στην Μαριμάρ και τον Σέρχιο να είναι μαζί και εκείνοι αφού παντρεύονται ζουν πιο ευτυχισμένοι από ποτέ.

</doc>
<doc id="57699" url="https://el.wikipedia.org/wiki?curid=57699" title="Νόμος της παγκόσμιας έλξης">
Νόμος της παγκόσμιας έλξης

 Ο Ισαάκ Νεύτων (1642-1727) διετύπωσε τον περίφημο Νόμο της παγκόσμιας έλξης όπου κατ΄ αυτόν:
Ο παραπάνω νόμος εκφράζεται με τη μαθηματική σχέση:
όπου F είναι η ελκτική δύναμη σε Νιούτον, G η σταθερά της παγκόσμιας έλξης, m1 και m2 οι μάζες αδράνειας των δύο σωμάτων σε χιλιόγραμμα, και r η μεταξύ τους απόσταση σε μέτρα. 
Η σταθερά της παγκόσμιας έλξης, G, έχει συνιστώμενη τιμή βάσει της επιστημονικής επιτροπής CODATA ίση με (σε μονάδες SI):
με σχετικό σφάλμα 1 προς 104.
Σημειώσεις.
Δια του παραπάνω νόμου δόθηκε η φυσική εξήγηση των προηγηθέντων νόμων του Κέπλερ, οι οποίοι με τη σειρά τους προέκυψαν από τις παρατηρήσεις του Τύχο Μπράχε. Όμως προς χάριν του νόμου αυτού ο Νεύτων θεωρήθηκε "πατέρας της ουράνιας μηχανικής". 
Οι θεωρίες αυτές διαδραμάτισαν σημαντικό ρόλο στην επεξηγήση της εξέλιξης του σύμπαντος, και χρησιμοποιήθηκαν για να περιγράψουν το πως:
Η χρήση του νόμου της παγκόσμιας έλξης για την επεξήγηση των κοσμολογικών φαινομένων, αντικαταστάθηκε από αυτή της γενικής θεωρίας της σχετικότητας του Άινστάιν το 1915.

</doc>
<doc id="57702" url="https://el.wikipedia.org/wiki?curid=57702" title="Λιβαδερό Κοζάνης">
Λιβαδερό Κοζάνης

Το Λιβαδερό είναι ορεινή κοινότητα του Νομού Κοζάνης.
Ιστορικό.
Η παλαιά ονομασία του χωριού ήταν Μόκρο, που στα βουλγαρικά σημαίνει "υγρό" και μετονομάσθηκε μετά την Απελευθέρωση σε Λιβαδερό. Ο οικισμός ίσως υπήρχε από του 6ου ή 7ου αιώνα και μάλιστα η κατοίκηση του χωριού είναι συνεχής και αδιάκοπη από τους χρόνους εκείνους μέχρι και σήμερα, αφού διατηρεί την ίδια ονομασία. Από διάφορα ευρήματα στο εξωκλήσι της Αναλήψεως, πιθανολογείται ότι υπήρχε στη θέση αυτή κάποιο μοναστήρι, για το οποίο όμως δεν υπάρχουν άλλες μαρτυρίες ή αναφορές σε γραπτά κείμενα των αρχείων της Ι. Μητροπόλεως ή της επαρχίας, ούτε και η παράδοση φέρνει τέτοιες μνήμες.
Απ' όσο θυμάται ο σημερινός κόσμος της επαρχίας, ήταν πάντοτε από τα πολυπληθέστερα χωριά της περιοχής των Καμβουνίων και από τα πιο ορεινά, παλαιότερα δε και μέχρι τη δεκαετία του 1960 από τα πλέον δυσπρόσιτα και απομακρυσμένα, αφού από τα Σέρβια, που ήταν το Αστικό κέντρο της περιοχής, απέχει περί τα 20 χιλιόμετρα και οι δρόμοι ήταν δύσβατοι. Η μετάβαση των κατοίκων στην αγορά των Σερβίων και η επιστροφή ήταν προβληματική, ιδιαίτερα δε κατά τους χειμερινούς μήνες με τις βροχές, τα χιόνια και τις λάσπες. Μετά το 1950 έγινε κάποιος αμαξιτός χωματόδρομος και άρχισε κάποια συγκοινωνιακή εξυπηρέτηση με αυτοκίνητα φορτηγά της λεγόμενης «άγονης γραμμής», και από το 1963 έγινε η παρακαμπτήρια εθνική οδός Κοζάνης–Λαρίσης μέσω Μεταξά και εντεύθεν του χρόνου αυτού αποκαταστάθηκε τακτική συγκοινωνία, αφού επεκτάθηκε λίγο αργότερα ασφαλτοστρωμένος δρόμος μέχρι το Λιβαδερό. Έσπασε έτσι η απομόνωση και το χωριό πήρε άλλη κίνηση και άλλη μορφή.
Τουρκοκρατία.
Στο μεγαλύτερο διάστημα της Τουρκοκρατίας, ήταν ελεύθερο κεφαλοχώρι με αμιγή ελληνικό πληθυσμό, χωριό ορεινό και άγονο σε γεωργική παραγωγή, το οποίο περιοριζόταν στην καλλιέργεια και παραγωγή βρίζας, η οποία επίσης εξέλιπε κατά καιρούς και δεν επαρκούσε για τη διατροφή του πληθυσμού. Ο βιοπορισμός τους στηριζόταν περισσότερο στην κτηνοτροφία από γιδοπρόβατα, αγελάδες και χοιρινά. Διατηρούσαν κοπάδια από χοιρινά που τα εμπορεύονταν και προμήθευαν με μικρά χοιρίδια όλη την επαρχία Σερβίων. Ο Χαρίσιος Μιγδάνης περί τα 1820, αναφερόμενος στην επαρχία Σερβίων, μεταξύ άλλων σημειώνει: 
Όταν ο Αλή πασάς λίγο πριν από το 1800 απέκτησε κάποιες αρμοδιότητες στο χώρο της Μακεδονίας, με τις επεκτατικές του επιδρομές και με διάφορους δόλιους και δυναστικούς τρόπους άρπαζε το ένα μετά το άλλο τα χωριά και τα μετέτρεπε σε τσιφλίκια. Τότε κατέστησε και το Λιβαδερό τσιφλίκι μαζί με τα άλλα χωριά των Καμβουνίων. Με επιστολές τους προς τον Μητροπολίτη οι ιερείς των χωρίων ήθελαν να μεσολαβήσει, ώστε να τους επιστραφεί τα κτήματα ή να τους καταβληθεί η αξία.
Με την εξόντωση του Αλή Πασά το Δεκέμβριο του 1820, τα κτήματα περιήλθαν στην ιδιοκτησία της σουλτανικής αρχής ως "ιμπλιάκια", δηλαδή ως εθνικά κτήματα που τα καλλιεργούσαν οι χωρικοί, με την υποχρέωση να παραδίνουν το ένα τρίτο της παραγωγής σε χρήμα στους νέους σουμπασήδες που εγκαταστάθηκαν στα χωριά.
Κατά τον Ιούλιο του 1820, ο ληστής Γεώργιος Σουλιώτης μαζί με άλλους 40, έδεσαν τον αδερφό του Παπαγιάννη και άλλους δύο και πήραν 600 πρόβατα, όπως αναφέρεται σε επιστολή προς τον επίσκοπο ο Βενιαμίν ο Χατζή Χαλίλ Αγάς, γενικός φρούραρχος των περιοχών Χασίων, Σερβίων, Ελασώνος και Καϊλαρίου. Ο Γεώργιος Σουλιώτης πρέπει να ήταν από τους γνωστούς αρχηγούς των συμμοριών. 
Τον καιρό εκείνο, οι σουλτανικές δυνάμεις βρίσκονταν σε πλήρη και δυναμική σύγκρουση με τις δυνάμεις του Αλή Πασά και επικρατούσε γενική σύγχυση και αναρχία στην ύπαιθρο της Μακεδονίας και της Ηπείρου. Είχαν αναπτυχθεί οργανωμένες συμμορίες που ταλαιπωρούσαν την ύπαιθρο, οι οποίες δεν υπηρετούσαν κανένα εθνικό ή άλλο σκοπό ή ιδεολογία, δρούσαν απλώς με την ψυχολογία, τη νοοτροπία και την αντίληψη του ληστού. 
Κατά την επανάσταση του 1854, το Λιβαδερό ήταν μεταξύ των επαναστατημένων χωριών, γι’ αυτό και οι Τούρκοι, παρά τις υποσχέσεις τους κατά τη συμφωνία που έγινε με την αποχώρηση των επαναστατών ότι δεν θα προχωρούσαν σε αντίποινα, βγήκαν στο χωριό, επιδόθηκαν σε λεηλασίες και έκαψαν και την εκκλησία της Παναγίας.
Από το έγγραφο της 2-6-1891 καταχωρημένο στον εκκλησιαστικό κώδικα 48 του Ιστορικού Αρχείου, φαίνεται ότι ο ιερέας Μόκρου Παπαδημήτριος κλήθηκε στα Σέρβια και φυλακίσθηκε χωρίς αιτία. Για πόσο χρόνο έμεινε φυλακισμένος και με ποιες συνθήκες και πότε απολύθηκε ή κάποια άλλα σχετικά δεν υπάρχουν πληροφορίες.
Από διάφορα έγγραφα που βρίσκονται στα αρχεία, φαίνεται ότι ο Μητροπολίτης Κωνστάντιος, ενδιαφερόμενος για τα σχολεία όλης της Επαρχίας, είχε ιδιαίτερη αγάπη για το Λιβαδερό και έδειχνε ιδιαίτερο ενδιαφέρον. Χαρακτηριστική είναι η επιστολή του της 15/8/1904, όπου μεταξύ άλλων σημειώνει: "«...Όλα τα χωριά και τους χριστιανούς μας αγαπώμεν, αλλά το Μόκρον και τους Μοκριώτες περισσότερον, δια τούτο και θέλομεν το σχολείον χρόνον με το χρόνον να πηγαίνει εμπρός...Σας συμβουλεύω να ζητήσωμεν καλό δάσκαλον από την Μητρόπολιν...»".
Νεότερη ιστορία.
Μετά την απελευθέρωση από τους Τούρκους το 1912 και για αρκετά χρόνια, όπως όλα τα χωριά των Χασίων ταλαιπωρήθηκε από τη δράση των ληστών και το κυνηγητό των Αστυνομικών Αρχών.
Κατά τη διάρκεια του Μεσοπολέμου 1912-1940, δεν υπήρχε στην περιοχή και στο χωριό καμιά ιδιαίτερη έξαρση. Λειτούργησε σχολείο, οργανώθηκε η κοινότητα, αλλά η ζωή ήταν σκληρή. Δεν υπήρχαν γιατροί, συγκοινωνία και προστασία από το κράτος, εκτός από ένα μικρό Αστυνομικό σταθμό. Στα χρόνια αυτά, δεν προωθήθηκε ιδιαίτερα η αξιόλογα η οικονομική, πολιτιστική και κοινωνική ζωή. Υπήρχαν μερικά τσελιγκάτα με μεγάλα κοπάδια, αλλά ο πολύς κόσμος ζούσε μέσα στην ανέχεια και σε άλλες δυσκολίες.
Κατά τη διάρκεια της Γερμανικής κατοχής (1941-1944), είχαν εγκατασταθεί αρχηγεία και στρατιωτικές ομάδες των αντάρτικων σωμάτων του ΕΛΑΣ και η πολιτική ηγεσία του ΕΑΜ. Λειτουργούσαν εκεί Λαϊκά Δικαστήρια και ασκούνταν όλες οι εξουσίες. Το Λιβαδερό είχε γίνει η πρωτεύουσα της επαναστατημένης περιοχής. Οι κάτοικοι, όπως φάνηκε και από τα μεταγενέστερα χρόνια, δε συμμετείχαν πολύ στο επαναστατικό κίνημα, καθώς διαφωνούσαν με τα πολιτικά, κοινωνικά και ιδεολογικά συνθήματα του κινήματος και με τους τρόπους που ενεργούσε. Κατά συνέπεια, μεταγενέστερα κατά τον Εμφύλιο του 1946-1949, αντιτάχθηκαν ενεργά κατά των ανταρτών, συγκροτώντας ένοπλες ομάδες κατά των επαναστατών.
Από τη λήξη του Ανταρτοπόλεμου και από τη δεκαετία του 1950 και μετά, στο Λιβαδερό παρατηρείται μια φυγή των κατοίκων είτε προς τα μεγαλύτερα αστικά κέντρα είτε προς το εξωτερικό. Περισσότερα από 1500 άτομα έφυγαν προς Αυστραλία, Ελβετία, Δυτική Γερμανία, Θεσσαλονίκη, Κοζάνη, Αθήνα και Σέρβια, στο χωριό όμως υπήρχε οικονομική δραστηριότητα από όσους έφυγαν και από όσους έμειναν πίσω. Το χωριό ανοικοδομήθηκε εξ ολοκλήρου, κτίσθηκαν σπίτια και κοινοτικά κτίσματα, σχολεία, διαμορφώθηκαν πλατείες και άλλοι κοινόχρηστοι χώροι, κατασκευάστηκε ασφαλτοστρωμένος αυτοκινητόδρομος και το χωριό απέκτησε τακτική και άνετη συγκοινωνία. Από το 1969, το χωριό επίσης ηλεκτροδοτήθηκε.
Επί του παρόντος, στο Λιβαδερό μένουν μόνιμα 1700 άτομα, τα οποία ασχολούνται κυρίως με τη γεωργία, την κτηνοτροφία και με άλλα διάφορα βοηθητικά επαγγέλματα.

</doc>
<doc id="57707" url="https://el.wikipedia.org/wiki?curid=57707" title="Αγγλική Φούτμπολ Λιγκ">
Αγγλική Φούτμπολ Λιγκ

Η Αγγλική Φούτμπολ Λιγκ (αγγλικά: "English Football League", EFL) αναφέρεται και ως "Sky Bet EFL" για εμπορικούς λόγους, είναι μία ένωση η οποία αφορά επαγγελματικά ποδοσφαιρικά σωματεία από την Αγγλία και την Ουαλία. Ιδρύθηκε το 1888 ως Η Φούτμπολ Λιγκ (The Football League) και διοργάνωνε το παλαιότερο πρωτάθλημα στο παγκόσμιο ποδόσφαιρο, τη Φούτμπολ Λιγκ Φερστ Ντιβίζιον (Football League First Division). Ήταν το κορυφαίο πρωτάθλημα ποδοσφαίρου στην Αγγλία από την ίδρυσή της, τον 19ο αιώνα, μέχρι το 1992, όταν 22 κορυφαίοι σύλλογοι αποχώρισαν για να σχηματίσουν την Πρέμιερ Λιγκ (Premier League) (μειώθηκαν σε 20 ομάδες το 1995).
Δομή.
Από το 1995, η ένωση περιλαμβάνει 72 αθλητικούς συλλόγους, οι οποίοι διαιρούνται σε τρεις κατηγορίες που βρίσκονται κάτω από την ανώτατη κατηγορία του Αγγλικού ποδοσφαίρου, την Πρέμιερ Λιγκ. Οι κατηγορίες που περιλαμβάνει είναι η Τσάμπιονσιπ (Championship) η Λιγκ Ουάν (League One) και η Λιγκ Του (League Two).
Τρόπος διεξαγωγής των πρωταθλημάτων.
Διεξάγονται σύμφωνα με τους κανονισμούς δύο αγώνες με κάθε ζευγάρι ομάδων, εντός και εκτός έδρας, και υπάρχει βαθμολογία σύμφωνα με την οποία η νίκη δίνει τρεις βαθμούς στη νικήτρια, η ισοπαλία έναν βαθμό σε αμφότερες τις ομάδες και η ήττα κανέναν βαθμό στην ηττημένη ομάδα. Στο τέλος της σεζόν γύρω στα μέσα του Μαΐου, απονέμεται ο τίτλος της πρωταθλήτριας στην πρώτη ομάδα στη βαθμολογία.
Επίσης τρεις ομάδες της Τσάμπιονσιπ προάγονται στην Πρέμιερ Λιγκ, οι δύο πρώτες αυτόματα και η τρίτη έπειτα από μίνι πρωτάθλημα (Championship Playoffs) ανάμεσα στις ομάδες που τερμάτισαν στις 3η, 4η, 5η κι 6η θέσεις. Η 6η αντιμετωπίζει την 3η και η 5η την 4η εντός κι εκτός έδρας, οι δε νικήτριες παἰζουν μεταξύ τους στον τελικό. Κατ' αντιστοιχία οι τρεις τελευταίες ομάδες από την Πρέμιερ Λιγκ υποβιβάζονται στην Τσάμπιονσιπ. Όμοια γίνονται υποβιβασμοί και προαγωγές από τη Λιγκ Ουάν και τη Λιγκ Του προς τις ανώτερες και κατώτερες κατηγορίες.

</doc>
<doc id="57708" url="https://el.wikipedia.org/wiki?curid=57708" title="Α.Ο. Διομήδης Άργους">
Α.Ο. Διομήδης Άργους

Ο Αθλητικός Όμιλος Διομήδης Άργους είναι αθλητικός σύλλογος που εδρεύει στην πόλη του Άργους. Ιδρύθηκε το 1976 και δραστηροποιείται κυρίως στο άθλημα της χειροσφαίρισης αλλά και σε άλλα αθλήματα όπως το ποδόσφαιρο, την καλαθοσφαίριση, την επιτραπέζια αντισφαίριση και τον στίβο.
Το όνομα του ομίλου, Διομήδης, προέρχεται από το όνομα του αρχαίου βασιλιά της πόλης του Άργους, ο οποίος έγινε γνωστός από τα ηρωικά κατορθώματά του στον πόλεμο της Τροίας εξαιτίας των οποίων χαρακτηρίστηκε από τον Όμηρο Άριστος των Αχαιών.
Έμβλημα του ομίλου ο αρχαίος λύκος με το στέμμα του βασιλιά Διομήδη. Ο λύκος αποτελεί αρχαίο και σύγχρονο έμβλημα της πόλης του Άργους που συναντάται σε αρχαία νομίσματα από την εποχή του μυθικού βασιλιά της πόλης Δαναού.
Χρώματα του Διομήδη Άργους το πράσινο με το λευκό σε οριζόντιες ρίγες στη φανέλα.
Σπουδαία επιτυχία για το σύλλογο αποτελεί η κατάκτηση του Ευρωπαϊκού κυπέλλου θριάμβου χειροσφαίρισης ανδρών το 2012. Την ίδια χρονιά κέρδισε και το Πρωτάθλημα Ελλάδας χειροσφαίρισης ανδρών. Μάλιστα σημείωσε ένα πρωτοφανές ρεκόρ καθώς τερμάτισε αήττητος την κανονική περίοδο με 19 νίκες και μία ισοπαλία, κάτι που συνέβη για πρώτη φορά στην ιστορία της Α1 εθνικής κατηγορίας, που καθιερώθηκε την περίοδο 1989-90.
Τμήμα Χειροσφαίρισης.
Το τμήμα χειροσφαίρισης ιδρύθηκε το 1984 και είναι το γνωστότερο του ομίλου καθώς αγωνίζεται στην Α1 εθνική κατηγορία του πανελληνίου πρωταθλήματος ανδρών, έχοντας κατακτήσει 1 πρωτάθλημα Ελλάδας 2012. Η μεγαλύτερη επιτυχία του συλλόγου είναι η κατάκτηση το 2012 του ευρωπαϊκού κυπέλλου 
 Η επιτυχία αυτή αποτελεί την μεγαλύτερη διάκριση της Ελλάδας στη χειροσφαίριση τόσο σε συλλογικό, όσο και σε εθνικό επίπεδο. Ο Διομήδης είναι ο μοναδικός σύλλογος επαρχίας στην Ελλάδα, (εκτός Αθήνας-Θεσσαλονίκης) και σε όλα τα ομαδικά αθλήματα που έχει κατακτήσει ευρωπαϊκό κύπελο. Επίσης έχει συμμετοχές σε 5 φάιναλ φορ κυπέλλου Ελλάδας και πλέι οφς πρωταθλήματος. Το 2012-2013 ήταν ο εκπρόσωπος της Ελλάδας στην μεγαλύτερη ευρωπαϊκή διοργάνωση συλλόγων, στο
βρέθηκε αντιμέτωπος με τους κορυφαίους ευρωπαϊκούς συλλόγους όπως Barcelona, Real, Valladolid, Ciudad Real, Portland San Antonio, Flensburg, Kiel κ.α. Το τμήμα δραστηριοποιείται επίσης με ομάδες και στις ηλικιακές κατηγορίες εφήβων, παίδων, παμπαίδων, μίνι και προμίνι διατηρώντας οργάνωση ακαδημιών χειροσφαίρισης με διακρίσεις στις τελικές φάσεις των πανελληνίων πρωταθλημάτων των αντίστοιχων ηλικιακών κατηγοριών.
Ιστορία.
1984-85, 1η χρονιά, Β΄εθνική (το ξεκίνημα).
Ήταν η πρώτη συμμετοχή του Διομήδη Άργους στην Β’ εθνική κατηγορία (στον α’ υποόμιλο του Γ’ ομίλου) με 8 ομάδες από την Πάτρα, 1 από το Αίγιο και 1 από την Κόρινθο (σύνολο 11). Ο πρώτος αγώνας στην ιστορία του Διομήδη έγινε την Κυριακή στις 7 Οκτωβρίου 1984 στην Πάτρα όπου αντιμετώπισε και νίκησε τον Αετό Πατρών με 14-7 με 10 γκολ του Γιώργου Μπαναγή. Η ομάδα του Άργους κατάφερε να σωθεί την τελευταία αγωνιστική νικώντας στις 24 Μαρτίου 1985 μέσα στο Αίγιο τον Κεραυνό 23-27 με 10 γκολ του Δημητρακόπουλου Δημήτρη. Προπονητής ήταν ο Καμπόσος Παναγιώτης με έφορο τον κ. Σοββατζόπουλο Παναγιώτη.
1985-86, 2η χρονιά, Β΄εθνική (παραμονή στα μπαράζ).
Η δεύτερη χρονιά στην ιστορία του Διομήδη ήταν ακόμα πιο δύσκολη.
Συμμετέχοντας στον Γ’ όμιλο της Β’ εθνικής, με 6 ομάδες από την Πάτρα, 3 από την Άρτα, 1 από τα Ιωάννινα, 1 από την Κέρκυρα, 1 από την Κόρινθο και 1 από την Βοιωτία (σύνολο 14). Ο ΔΙΟΜΗΔΗΣ πάλεψε μέχρι το τέλος για την παραμονή του στην Β’ εθνική, κάτι που κατάφερε μετά από αγώνα μπαράζ με την Μέλισσα Άρτας. Ο αγώνας μπαράζ πραγματοποιήθηκε στην αρχή της επόμενης χρονιάς την Δευτέρα 29 Σεπτεμβρίου 1986 στο Άργος, με νίκη του ΔΙΟΜΗΔΗ 13-12, με 7 γκολ του Κώστα Βλαχοσπύρου. Προπονητής ήταν ο κ. Κούρος Λουκάς με έφορο τον κ. Συρεγγέλα Επαμεινώνδα.
1986-87, 3η χρονιά, Β΄εθνική (παραμονή και 5ος).
Το ξεκίνημα της 3ης χρονιάς για τον ΔΙΟΜΗΔΗ ήταν πολύ σημαντικό για την μετέπειτα πορεία του, καθώς το αποτέλεσμα του αγώνα μπαράζ απέναντι στην Μέλισσα Άρτας θα έκρινε σε ποια κατηγορία θα συνέχιζε η ομάδα του Άργους. Ο ΔΙΟΜΗΔΗΣ κατάφερε τελικά να παραμείνει στην Β’ εθνική, νικώντας την ομάδα της Άρτας δύσκολα με 13-12, έχοντας μάλιστα βρεθεί στο ημίχρονο πίσω στο σκορ με 6-9. Εξασφάλισε έτσι τη συμμετοχή του για 3η χρονιά στον Γ’ όμιλο της Β’ εθνικής, με 4 ομάδες από την Πάτρα, 2 από την Άρτα, 2 από τα Ιωάννινα, 1 από την Βοιωτία, 1 από την Κόρινθο και 1 από το Ναύπλιο την Γ.Ε. Αργολίδας (σύνολον 12). Πραγματοποιώντας πολύ καλή πορεία τερμάτισε στην 5η θέση θέτοντας τις βάσεις για κάτι καλύτερο τις επόμενες χρονιές. Προπονητής ήταν ο κ. Νικητόπουλος Νίκος με έφορο τον κ. Συρεγγέλα Επαμεινώνδα.
1987-88, 4η χρονιά, Β΄εθνική (μαζεύται κόσμος και 5ος).
Τέταρτη χρονιά για την ομάδα του ΔΙΟΜΗΔΗ στον Γ’ όμιλο της Β’ εθνικής με 6 ομάδες από την Πάτρα, 1 από τα Ιωάννινα, 1 από την Άρτα, 1 από την Κόρινθο και 3 από την Αργολίδα (Διομήδης, ΑΕΚ Άργους, Οίακας Ναυπλίου), σύνολο 12. Η ομάδα του ΔΙΟΜΗΔΗ δείχνει πλέον ότι βρίσκεται σε ανοδική πορεία πραγματοποιώντας πολύ καλές εμφανίσεις, κερδίζοντας έτσι τους φιλάθλους της πόλης που του συμπαρίστανται σε κάθε παιχνίδι. Οι καλές εμφανίσεις φέρνουν την ομάδα να τερματίζει και πάλι στην 5η θέση της τελικής βαθμολογίας δείχνοντας ότι έχει έρθει η ώρα για κάτι καλύτερο. Προπονητής ήταν ο κ. Νικητόπουλος Νίκος (2η χρονιά) με έφορο τον κ. Συρεγγέλα Επαμεινώνδα.
1988-89, 5η χρονιά, Β΄εθνική (άνοδος στην Α2).
Φτάσαμε στην 5η χρονιά του ΔΙΟΜΗΔΗ στη Β’ εθνική και στον Γ’ όμιλο με 4 ομάδες από την Πάτρα, 1 από τα Ιωάννινα, 1 από την Άρτα, 1 από την Κόρινθο, 1 από την Κέρκυρα, 1 από την Βοιωτία και 3 από την Αργολίδα (Διομήδης, Γ.Ε. Αργολίδας, Οίακας Ναυπλίου), σύνολο 12. Προπονητής παραμένει για 3η χρονιά ο κ. Νικητόπουλος Νίκος, μια χρονιά σταθμό στην ιστορία του ΔΙΟΜΗΔΗ καθώς στο τέλος της η ομάδα του Άργους πανηγύρισε την άνοδό της στην νεοσύστατη τότε Α2 Εθνική κατηγορία, πραγματοποιώντας την πρώτη της μεγάλη επιτυχία. Ο σημαντικότερος αγώνας που τελικά έκρινε και την άνοδο στην Α2 έγινε στο Άργος στις 8/4/1989 απέναντι στον Α.Γ.Σ. Ιωαννίνων, μια ομάδα που με νίκη ανέβαινε στην Α1, κάτι που όμως της στέρησε η ομάδα του Άργους αφού κατάφερε να νικήσει με 24-23 εξασφαλίζοντας έτσι την άνοδό της στην Α2. Σε αυτό τον αγώνα ο Διομήδης αγωνίσθηκε με την παρακάτω σύνθεση.Συρεγγέλας Θ., Βλαχοσπύρος Κ. 4, Μητρόπαπας 8, Τσουφλίδης 5, Βασιλόπουλος 3, Φλέσσας 4, Ορφανός, Μπελιτσιάνης, Συρεγγέλας Ν.Προπονητής ήταν ο κ. Νικητόπουλος Νίκος (3η χρονιά) με έφορο τον κ. Συρεγγέλα Επαμεινώνδα.
1989-90, 6η χρονιά, Α2 εθνική (ιστορική νίκη με Πανιώνιο, επιστροφή στην Β΄).
Η 6η χρονιά στην ιστορία του ΔΙΟΜΗΔΗ θα έβρισκε την ομάδα ανάμεσα στις 12 που αποτέλεσαν την πρώτη διοργάνωση της Α2 εθνικής κατηγορίας στην Ελλάδα. Αυτές ήταν 2 από την Αθήνα (Πανελλήνιος, Πανιώνιος), 2 από τη Θεσσαλονίκη (ΧΑΝΚ, Φοίβος Συκεών), η Γ.Ε. Βέροιας, ο Φοίνικας Πατρών, η Αναγέννηση Άρτας, ο Α.Γ.Σ. Ιωαννίνων, ο Τελαμώνας Σαλαμίνας, το Περιστέρι Χανίων και η Κόρινθος. Με προπονητή τον κ. Σαμπάνη Παναγιώτη και την διοίκηση κοντά στην ομάδα, ο ΔΙΟΜΗΔΗΣ χωρίς να κάνει μεταγραφές ξεκίνησε με μεγάλη νίκη στην πρεμιέρα απέναντι στον Πανιώνιο με 22-20, αλλά ο σοβαρός τραυματισμός του Βασιλόπουλου (έμεινε εκτός για 4 μήνες) και οι λίγες λύσεις στο δυναμικό της ομάδας οδήγησαν τον ΔΙΟΜΗΔΗ στη Β’ εθνική.Προπονητής ήταν μέχρι της αρχές του 2ου γύρου ο κ. Σαμπάνης Παναγιώτης και μετά ανέλαβε ο τερματοφύλακας της ομάδας κ. Σωτηρόπουλος Νίκος έως το τέλος.
1990-91, 7η χρονιά, Β΄εθνική (παίκτης προπονητής και οι πρώτοι παίδες).
Η επόμενη μέρα για την ομάδα του Διομήδη, μετά τον υποβιβασμό από την Α2, έδειχνε αβέβαιη καθώς η χρονιά ξεκινούσε χωρίς προπονητή και φυσικά χωρίς προετοιμασία. Χρέη προπονητή ανέλαβε ο Συρεγγέλας Θεόδωρος, τερματοφύλακας της ομάδας. Η αρχή δεν ήταν καλή με 2 ήττες στα τρία πρώτα παιχνίδια, ενώ την 4η αγωνιστική η ομάδα για πρώτη φορά στην ιστορία της δεν κατέβηκε να αγωνισθεί στον αγώνα με τον Φαίακα στην Κέρκυρα. Μετά από αυτό το γεγονός ο έφορος της ομάδας κ. Συρεγγέλας Ε. έκανε πρόταση στον πίβοτ της ομάδας Μητρόπαπα Ανδρέα να αναλάβει προπονητής. Έτσι από την 5η αγωνιστική η ομάδα του Άργους είχε και επίσημα προπονητή, ο οποίος στηρίχθηκε κυρίως στο νέο αίμα της ομάδας φέρνοντας την ομάδα στην 4η θέση του Γ’ ομίλου της Β’ εθνικής, καθώς και στην 5η θέση στο Πανελλήνιο πρωτάθλημα Παίδων.Προπονητής ήταν μέχρι την 4η αγωνιστική ο κ. Συρεγγέλας Θεόδωρος και από την 5η αγωνιστική ο κ. Μητρόπαπας Ανδρέας με έφορο τον κ. Συρεγγέλα Επαμεινώνδα.
1991-92, 8η χρονιά, Β΄εθνική (οι πρώτες μεταγραφές, μια ανάσα από την άνοδο, 3ος).
Φτάνοντας στην 8η χρονιά της ιστορίας του (7η συμμετοχή στη Β’ εθνική) ο ΔΙΟΜΗΔΗΣ με προπονητή τον κ. Μητρόπαπα Ανδρέα, για πρώτη φορά αποκτά παίκτες την περίοδο των μεταγραφών (Γαλλιάκη από Πανελλήνιο και Πραγκαστή από ΑΕΚ Άργους) και φτάνει μια ανάσα από τα μπαράζ ανόδου στην Α2 τερματίζοντας τελικά στην 3η θέση με 24 β., πίσω από τον Ολυμπιακό Πατρών (33 β.) και Άγριο Ζεύς Αγρινίου (25 β.).Προπονητής ήταν ο κ. Μητρόπαπας Ανδρέας (2η χρονιά) με έφορο τον κ. Συρεγγέλα Επαμεινώνδα.
1992-93, 9η χρονιά, Β΄εθνική (πτώση στην Γ΄εθνική).
Η 9η χρονιά της ιστορίας του Διομήδη (8η στην Β’ εθνική) ήταν μια από τις χειρότερες καθώς υποβιβάσθηκε για πρώτη φορά από τη Β’ εθνική. Με νέο προπονητή τον κ. Πραγκαστή Νίκο η ομάδα του Άργους δεν τα κατάφερε στον Γ’ όμιλο της Β’ εθνικής απέναντι σε 4 ομάδες από την Πάτρα, 1 από την Κέρκυρα, 1 από την Άρτα, 1 από Λουτράκι 1 από το Αγρίνιο και την ΑΕΚ Άργους.Προπονητής ήταν ο κ. Πραγκαστής Νίκος με έφορο τον κ. Συρεγγέλα Επαμεινώνδα.
1993-94, 10η χρονιά, Γ΄εθνική (παραμένει στην Γ΄εθνική).
Η 10η χρονιά στην ιστορία του ΔΙΟΜΗΔΗ βρίσκει την ομάδα του Άργους να συμμετέχει για πρώτη φορά στο πρωτάθλημα της Γ’ εθνικής, με αντιπάλους 6 ομάδες από την Αθήνα και 2 από το Ναύπλιο (Γ.Ε.Αργολίδας και Αλκυών Δρεπάνου). Στη θέση του προπονητή επανέρχεται μετά από απουσία ενός χρόνου ο κ. Μητρόπαπας Ανδρέας με έφορο για τον πρώτο μήνα τον κ. Παπαδόπουλο Αναστάσιο.
Το υπόλοιπο της χρονιάς συνεχίστηκε με μοναδική βοήθεια από την Διοίκηση του ΔΙΟΜΗΔΗ αυτή του αντιπρόεδρου του κ. Σχίζα Παναγιώτη πού στήριξε την προσπάθεια της ομάδας οικονομικά. Στο αγωνιστικό μέρος ο ΔΙΟΜΗΔΗΣ αντιμετωπίζοντας προβλήματα λόγω απουσίας αρκετών αθλητών εκτός Άργους και μη συμμετοχής τους σε όλους τους αγώνες, παρέμεινε στην Γ’ εθνική λόγω της αύξησης των ομάδων από την ομοσπονδία.Προπονητής ήταν ο κ. Μητρόπαπας Ανδρέας, με έφορο τον κ. Σχίζα Παναγιώτη.
1994-95, 11η χρονιά, Γ΄εθνική (η ομάδα πέφτει στην Δ΄εθνική).
Φτάνοντας στην 11η χρονιά της ιστορίας του ΔΙΟΜΗΔΗ βρίσκουμε την ομάδα του Άργους να συμμετέχει για 2η φορά στην Γ’ εθνική η οποία έγινε σε δύο φάσεις. Στην πρώτη φάση συμμετείχαν 6 ομάδες από την Αργολίδα με τις 3 πρώτες να συνεχίζουν στην επόμενη φάση όπου θα αντιμετώπιζαν τις 3 πρώτες από τον όμιλο Κρήτης-Μυτιλήνης. Η ομάδα συνεχίζει με μοναδική αλλαγή στο έμψυχο δυναμικό της την απώλεια του πρώτου σκόρερ τις προηγούμενης χρονιάς, Ρέντα Παναγιώτη ο οποίος παραχωρήθηκε δανεικός στον Πανελλήνιο. Προπονητής παραμένει ο κ. Μητρόπαπας Ανδρέας έχοντας πλέον την ευθύνη για όλη τη λειτουργία του τμήματος handball, με μοναδικό οικονομικό έσοδο πλέον την κρατική επιχορήγηση που αναλογούσε στο τμήμα, όταν και αν αυτή ερχόταν, πάντα βέβαια ετεροχρονισμένα (τουλάχιστον 2 χρόνια). Στα αγωνιστικά η ομάδα πέρασε στην επόμενη φάση αλλά αν και ισοβάθμησε στην 2η θέση με Γ.Ε. Αργολίδας και Αλκυών Δρεπάνου υποβιβάστηκε στο τοπικό (Δ’ εθνική) καθώς η ομοσπονδία βρισκόταν σε περίοδο «πειραματισμών» και αύξανε ή μείωνε τις ομάδες ανάλογα με τις ανάγκες της. Έτσι ο γ’ όμιλος της Γ’ εθνικής δημιουργήθηκε με 8 ομάδες από τον όμιλο της Πάτρας και 2 από την Αργολίδα…Προπονητής ήταν ο κ. Μητρόπαπας Ανδρέας (2η συνεχή και 4η συνολικά).
1995-96, 12η χρονιά, Δ΄εθνική (η χειρότερη χρονιά, χάνεται ο Βαγγέλης).
Η 12η χρονιά στην ιστορία του ΔΙΟΜΗΔΗ βρίσκει την ομάδα του Άργους στη χειρότερη θέση στην ιστορία της καθώς θα αγωνίζεται στην Δ’Εθνική, ουσιαστικά στο τοπικό για πρώτη φορά τόσο χαμηλά. Αυτό όμως ήταν τελικά το λιγότερο αφού στις 5 Ιουνίου 1995 ο ΔΙΟΜΗΔΗΣ έχασε σε τροχαίο δυστύχημα το μεγαλύτερο ταλέντο που είχε αναδείξει, τον ΒΑΓΓΕΛΗ ΔΕΜΟΙΡΟ. Έχοντας επιστρέψει την προηγούμενη χρονιά σε πλήρη δραστηριότητα και πραγματοποιώντας την καλύτερή του σεζόν στην ομάδα (1ος σκόρερ &amp; 1ος σε συμμετοχές) άφησε την οικογένειά του αλλά και την οικογένεια του ΔΙΟΜΗΔΗ μέσα στη θλίψη για τον άδικο χαμό του. Μετά από αυτό το σοκ ο ΔΙΟΜΗΔΗΣ ανασυντάχθηκε και έχοντας στη μνήμη για πάντα τον ΒΑΓΓΕΛΗ, έβαλε στόχο την επιστροφή στις επιτυχίες. Στην ομάδα επέστρεψαν οι Ρέντας (από Πανελλήνιο), Βλαχοσπύρος Ν. &amp; Μπιτζής (από Β.Α.Ο.), ενώ ήρθαν από τον Γ.Σ.Άργους ο Γεώργας και από τον Αριστέα Άργους ο Δήμας. Η άνοδος στην Γ’Εθνική πραγματοποιήθηκε χωρίς προβλήματα, με προπονητή και μοναδικό υπεύθυνο του τμήματος Handball τον κ. Μητρόπαπα Ανδρέα για 3η συνεχή χρονιά και 5η συνολικά.
1996-97, 13η χρονιά, Γ’εθνική (2η συνεχόμενη άνοδος).
Η 3η συμμετοχή στη Γ’Εθνική, στην 13η χρονιά της ιστορίας του ΔΙΟΜΗΔΗ, θα ήταν και η τελευταία στην κατηγορία αυτή καθώς η ομάδα του Άργους βρισκόταν πλέον σε ανοδική πορεία. Αντιμετωπίζοντας 3 ομάδες από την Πάτρα, 2 από το Αίγιο, 1 από το Αγρίνιο, 1 από την Άρτα και 1 από τον Πύργο (σύνολο 9), ανέβηκε στην Β’ εθνική έχοντας 15 νίκες και 1 ήττα στα χαρτιά καθώς την τελευταία αγωνιστική δεν πήγε να αγωνισθεί στον Πύργο αφού ήταν πλέον πρωταθλητής και με διαφορά. Το τμήμα Handball εξακολουθούσε να λειτουργεί αυτόνομο με μοναδικό υπεύθυνο του τμήματος και προπονητή τον κ. Μητρόπαπα Ανδρέα για 4η συνεχή χρονιά και 6η συνολικά.
1997-98, 14η χρονιά, Β’Εθνική (ανατροπή διοίκησης ομοσπονδίας στο Ναύπλιο).
Ο ΔΙΟΜΗΔΗΣ επιστρέφει στη Β’Εθνική (9η συμμετοχή) φτάνοντας στην 14η χρονιά της ιστορίας του και στον γ’ όμιλο θα βρεθεί αντίπαλος με τις ίδιες ακριβώς ομάδες της προηγούμενης χρονιάς! Τον Αύγουστο του 1997 υπήρχαν εκλογές και η ομοσπονδία ανέβασε όλες τις ομάδες μια κατηγορία. Τελικά στις εκλογές που έγιναν στο Ναύπλιο, ανετράπη η διοίκηση της ομοσπονδίας με τους ανθρώπους του ΔΙΟΜΗΔΗ να συμμετέχουν στην ανατροπή αυτή.
Στα αγωνιστικά ο ΔΙΟΜΗΔΗΣ φτάνει μια ανάσα από την Α2 αλλά μία ήττα έκπληξη λίγο πριν τα Χριστούγεννα στο Αίγιο από τον Πήγασο αφήνει την ομάδα 1 βαθμό πίσω από την Προοδευτική Αγρινίου. Το τμήμα εξακολουθεί να λειτουργεί με μοναδικό υπεύθυνο και προπονητή τον κ. Μητρόπαπα Ανδρέα για 5η συνεχή χρονιά και 7η συνολικά.
1998-99, 15η χρονιά, Β’Εθνική (δεν κατεβαίνει...για να μην ανέβει).
Συμπληρώνοντας 10 συμμετοχές στη Β’Εθνική ο ΔΙΟΜΗΔΗΣ, διανύοντας την 15η χρονιά της ιστορίας του μετέχει στον γ’ όμιλο που διεξάγεται σε δύο φάσεις. Η ομάδα του Άργους φτάνει και πάλι κοντά στην Α2 αλλά την τελευταία αγωνιστική δεν κατεβαίνει να αγωνισθεί στο Αγρίνιο με την Προοδευτική. Η απόφαση αυτή φυσικά πάρθηκε από το μοναδικό υπεύθυνο του τμήματος τα τελευταία χρόνια και προπονητή κ. Μητρόπαπα Ανδρέα (6η συνεχή χρονιά και 8η συνολικά) καθώς πιθανή άνοδος στην Α2 θα ήταν δύσκολο, έτσι όπως λειτουργούσε το τμήμα Handball του ΔΙΟΜΗΔΗ, να αντιμετωπισθεί οικονομικά.
1999-00, 16η χρονιά, Β’Εθνική (χαμηλά στην κατηγορία αλλά η ομάδα κρατιέται).
Φτάνοντας στην 16η χρονιά της ιστορίας του ο ΔΙΟΜΗΔΗΣ συμμετείχε για 11η σεζόν στη Β’Εθνική, σε μια χρονιά οριακή για την συνέχεια της ομάδας του Άργους. Λειτουργώντας για 6η χρονιά αυτόνομο το τμήμα Handball με μοναδικό υπεύθυνο τον προπονητή της ομάδας κ. Μητρόπαπα Ανδρέα λιγόστευαν τόσο το ενδιαφέρον των αθλητών όσο και οι οικονομικές αντοχές του τμήματος με αποτέλεσμα η χρονιά να βγει με πολλές δυσκολίες αγωνιστικά, με τη βοήθεια σε πολλούς αγώνες αθλητών από το παιδικό του ΔΙΟΜΗΔΗ. Έστω κι έτσι τελείωσε η χρονιά με τον ΔΙΟΜΗΔΗ πολύ χαμηλά στη βαθμολογία και τον υπεύθυνο &amp; προπονητή του τμήματος να ανακοινώνει στους αθλητές ότι αν δεν βρισκόταν λύση για όλα αυτά τα προβλήματα δεν θα υπήρχε συνέχεια… Προπονητής ήταν ο κ. Μητρόπαπας Ανδρέας (7η συνεχή και 9η συνολικά).
2000-01, 17η χρονιά, Β’εθνική (10η χρονιά ο Ανδρέας οργανώνεται και ετοιμάζεται).
Η 17η χρονιά της ιστορίας του ΔΙΟΜΗΔΗ θα είναι η αρχή της αντεπίθεσης της ομάδας του Άργους προς την κορυφή. Έχοντας αναλάβει τις τύχες της μια ομάδα από παλιούς αθλητές και φίλους της (Βλαχοσπύρος Κών/νος, Τσουφλίδης Τόνυ, Ρέντας Παναγιώτης, Βασιλόπουλος Ανδρέας, Αντωνόπουλος Κών/νος, Χατζίκος Παναγιώτης) οργανώνεται για την πορεία προς την κορυφή.
Οι καλοί οιωνοί φάνηκαν από το καλοκαίρι με την κατάκτηση της 3ης θέσης στο 2ο Πανελλήνιο Πρωτάθλημα Beach Handball στο Ρίο και με την ανάδειξη του αθλητή του ΔΙΟΜΗΔΗ Δήμα Α. ως MVP της διοργάνωσης. Συμμετέχοντας για 12η σεζόν στη Β’Εθνική και ενισχυμένος στις μεταγραφές από τους Παπαδόπουλο Νίκο και Μίχο Παναγιώτη (από τον Ποσειδώνα Λουτρακίου) φτάνει κοντά στην άνοδο στην Α2 αλλά την χάνει από τον Θρίαμβο Πατρών. Προπονητής ήταν ο κ. Μητρόπαπας Ανδρέας (8η συνεχή και 10η συνολικά), με έφορο τον κ. Βλαχοσπύρο Κωνσταντίνο.
2001-02, 18η χρονιά, Β’εθνική (13η τελευταία χρονιά στην Β΄, Γεροδήμος, άνοδος).
Άνοδος από την Β' στην Α2 εθνική κατηγορία ανδρών. Προπονητές οι ΣΑΜΠΑΝΗΣ ΠΑΝΑΓΙΩΤΗΣ (μέχρι τον 358ο αγώνα) και ΓΕΡΟΔΗΜΟΣ ΧΡΗΣΤΟΣ (από τον 359ο αγώνα).
2002-03, 19η χρονιά, Α2 εθνική (εκπληκτική πορεία στην Α2, 3ος, άνοδος Α1).
Άνοδος από την Α2 στην Α1 εθνική κατηγορία ανδρών με προπονητή τον Πραγκαστή Ν.
2003-04, 20η χρονιά, Α1 Εθνική (ρίχνει τον ΠΑΟΚ και μένει).
Η χρονιά ξεκίνησε με ντόπιο προπονητικό δίδυμο τους Πραγκαστή και Μητρόπαππα μέχρι την 4η αγωνιστική. Από την 5η και μετά προπονητής αναλαμβάνει ο Γιάννης Βαρελτζής έχοντας έναν πολύ δύσκολο στόχο την παραμονή της ομάδας στην μεγάλη κατηγορία, με παίκτες που στην πλειοψηφία τους δεν είχαν εμπειρίες από την κατηγορία αφού ήταν ντόπιοι ερασιτέχνες με ενθουσιασμό όμως για αυτό που έκαναν και στήριξη από τον κόσμο του Άργους που σε κάθε παιχνίδι γέμιζε το γήπεδο. Η εμπειρία του νέου προπονητή στην Α1, οδηγεί τον νεοφώτιστο Διομήδη στην παραμονή, κάνοντας τότε την υπέρβαση, αφού για να το πετύχει οδήγησε στην Α2 ένα μεγάλο σύλλογο όπως ο ΠΑΟΚ. Μετά από αγώνες play-out στη Θεσσαλονίκη και το Άργος με τον ΠΑΟΚ, επιτυγχάνει την παραμονή στην Α1 εθνική κατηγορία ανδρών.Στα 3 παιχνίδια με τον ΠΑΟΚ είχε 2 νίκες και 1 ήττα, 3/4/04 νίκη εντός 30-29(ημ.15-14) Κωνσταντίνου 11 γκολ, 18/4/04 ήττα εκτός 25-23(ημ.12-7) Πριόβολος 8 γκολ και 24/4/04 νίκη εντός 28-24(ημ.14-6) Πριόβολος 10 γκολ.
2004-05, 21η χρονιά, Α1 εθνική (5ος και Ευρώπη για πρώτη φορά με Βαρελτζή).
Μόλις την 2η χρονιά στην Α1 καταφέρνει να κάνει πάλι την υπέρβαση αφού κατακτά την πέμπτη προνομιούχο θέση στο πρωτάθλημα Α1 ανδρών, αποκτώντας έτσι το δικαίωμα συμμετοχής για πρώτη φορά σε Ευρωπαϊκές διοργανώσεις, Challenge Cup. Η επιτυχία αυτή αποκτά μεγαλύτερη αξία αφού για να το πετύχει άφησε εκτός ευρωπαϊκού ονείρου μια σταθερή αξία της κατηγορίας τον Δούκα. Σε ένα συγκλονιστικό παιχνίδι στο Άργος, την προτελευταία αγωνιστική του πρωταθλήματος όποιος νικούσε έπαιρνε το ευρωπαϊκό εισιτήριο. Σε ένα κατάμεστο γήπεδο στις 7/5/05 ο Διομήδης νικά τον Δούκα 30-23(ημ.16-8) με πρώτο σκόρερ τον Μάξιτς με 10 γκολ και τον Χρυσόπουλο τερματοφύλακα σε πολύ μεγάλη μέρα. Από τα αξιοσημείωτα του πρωταθλήματος, στον αγώνα με τον Ιωνικό Ν.Φ. στο Άργος 18/12/04 (33-24) ο Μάξιτς πετυχαίνει γκολ με φοβερό σουτ από το κέντρο του γηπέδου!
2005-06, 22η χρονιά, Α1 Εθνική (Γ΄ φάση ευρώπης, αποκλεισμός από Στεάουα).
συμμετοχή στους ομίλους της Β΄ φάσης της ευρωπαϊκής διοργάνωσης Challenge Cup και πρόκριση στην Γ΄ φάση (αποκλείστηκε από την μετέπειτα κάτοχο του κυπέλλου Στεάουα Βουκουρεστίου).
2006-07, 23η χρονιά, Α1 εθνική (το πρώτο Final Four με Γεροδήμο).
1η συμμετοχή στο Final Four κυπέλλου ανδρών, 7ος στην τελική βαθμολογία της Α1 ανδρών.
2007-08, 24η χρονιά, Α1 εθνική (το 2ο Final Four με Τσολάκο).
2η συμμετοχή στο Final Four κυπέλλου ανδρών, 6ος στην τελική βαθμολογία της Α1 ανδρών.
2008-09, 25η χρονιά, Α1 εθνική (Γεροδήμος, 3ο Final Four, 1η φορά play off, 3ος).
3η συνεχόμενη συμμετοχή στο Final Four κυπέλλου ανδρών, συμμετοχή στα play off του πρωταθλήματος, 3ος στην τελική βαθμολογία της Α1 ανδρών, αποκτώντας το δικαίωμα συμμετοχής σε ευρωπαϊκή διοργάνωση για 2η φορά στην ιστορία του ομίλου, EHF Cup.
2009-10, 26η χρονιά, Α1 εθνική (Ιταλία και πρώτη φορά στο EHF CUP).
συμμετοχή στην ευρωπαϊκή διοργάνωση EHF CUP αντίπαλος της ιταλικής A.S.D. Pallamano Gammadue Secchia.
2010-11, 27η χρονιά, Α1 εθνική (4ο Final Four, 2ο play off και 4ος).
4η συμμετοχή στο Final Four κυπέλλου ανδρών με ήττα από τα Βριλήσσια 29-19(ημ.14-9) Ζαραβίνας 7 γκολ. Συμμετοχή στα play off του πρωταθλήματος με ήττες από ΠΑΟΚ και ΑΕΚ ,ισοπαλία με ΔΟΥΚΑ. 4ος στην τελική βαθμολογία της Α1 ανδρών, αποκτώντας το δικαίωμα συμμετοχής σε ευρωπαϊκή διοργάνωση για 3η φορά στην ιστορία του ομίλου, Challenge Cup. Η χρονιά έκλεισε με προπονητή τον Γιάννη Βαρελτζή στην 2η θητεία του στην ομάδα, αφού αντικατέστησε τον Χ.Γεροδήμο για τους τελευταίους 12 αγώνες (επί συνόλου 67 από την προηγούμενη θητεία του 2004,2005,2006 οδηγώντας την ομάδα για 3η φορά σε Final Four κυπέλλου και για 2η στα play off του πρωταθλήματος. Ο Χ.Γεροδήμος ανέλαβε υπεύθυνος ανάπτυξης του συλλόγου ύστερα από 76 συνεχόμενα παιχνίδια στην 3η κατά σειρά θητεία του στην ομάδα με 101 συνολικά αγώνες με 57 νίκες και μια επιτυχημένη σταδιοδρομία αφού σταθεροποίησε την ομάδα στην Α1 και με χαρακτηριστικό το πειθαρχημένο σύνολο μπήκε για πρώτη φορά στην 1η 4αδα του πρωταθλήματος το 2009, οδήγησε 2 φορές την ομάδα σε Final Four κυπέλλου το 2007 και 2009, έχοντας επίσης συμβάλει καθοριστικά στην άνοδο το 2002 της ομάδας από την Β΄ στην Α2.
2011-12, 28η χρονιά, Α1 εθνική (βασιλιάς Ευρώπης και Ελλάδας).
Η 9η συνεχόμενη χρονιά στην Α1 ,η 28η του τμήματος και η 36η του συλλόγου είναι η πιο επιτυχημένη χρονιά.
Ο Δημήτρης Δημητρούλιας μετά από 9 χρόνια ως παίκτης αναλαμβάνει καθήκοντα προπονητή, δικαιώνοντας απόλυτα την απόφαση αυτή. Ο Διομήδης κυπελλούχος Ευρώπης κατακτώντας το ευρωπαϊκό τρόπαιο, Challenge Cup, η μεγαλύτερη επιτυχία του ελληνικού handball σε εθνικό και συλλογικό επίπεδο όλων των εποχών. Πρωταθλητής Ελλάδας της Α1 ανδρών δημιουργώντας ρεκόρ νικών (αήττητος στην κανονική περίοδο), 5η συμμετοχή στο Final Four κυπέλλου ανδρών. Για πρώτη φορά αποκτά δικαίωμα συμμετοχής στον μεγαλύτερο ευρωπαϊκό θεσμό το Champions League.
Έμβλημα.
Ο αρχαίος λύκος με το στέμμα του βασιλιά Διομήδη, αποτελεί το έμβλημα του ομίλου. Σε αυτό έχουν προστεθεί δύο άστρα, τα οποία συμβολίζουν τα πρωταθλήματα.
Τίτλοι.
1 Ευρωπαϊκό κύπελλο θριάμβου χειροσφαίρισης: 2012
2 Πρωταθλήματα Ελλάδας χάντμπολ ανδρών: 2012, 2014 
Μάλιστα σημείωσε ένα πρωτοφανές ρεκόρ καθώς τερμάτισε αήττητος την κανονική περίοδο με 19 νίκες και μία ισοπαλία, κάτι που συνέβη για πρώτη φορά στην ιστορία της Α1 εθνικής κατηγορίας, που καθιερώθηκε την περίοδο 1989-90.
Συγκεκριμένα, ξεκίνησε με 12 συνεχόμενες νίκες (5 εντός και 7 εκτός), συνέχισε με μία ισοπαλία εντός με τον ΠΑΟΚ και τελείωσε το πρωτάθλημα στην κανονική περίοδο με άλλες 7 συνεχόμενες νίκες (4 εντός και 3 εκτός).
Καλύτερη επίθεση είχε στον αγώνα με τον Κύδωνα Χανίων (36 γκολ) και καλύτερη άμυνα στον αγώνα με τον Άρη Νικαίας (15 γκολ).
Επιπλέον έφτασε μία ανάσα από το να κατακτήσει αήττητος το πρωτάθλημα (κανονική περίοδος + πλέι οφ), γνώρισε όμως την ήττα από την ΑΕΚ την τελευταία αγωνιστική των πλέι οφ.
Σύντομη ιστορία ανά αγωνιστική περίοδο πρωτάθλημα/κύπελλο/Ευρώπη.
"Τελευταία ενημέρωση στις 31 Μαΐου 2012"
Οι 10 μεγαλύτεροι σκόρερς στην ιστορία του ομίλου.
"Τελευταία ενημέρωση στις 31 Μαΐου 2012"
Προπονητές.
"Τελευταία ενημέρωση στις 31 Μαΐου 2012"
Παίκτες από 15 τέρματα και πάνω σε έναν αγώνα.
"Τελευταία ενημέρωση στις 31 Μαΐου 2012"
Στατιστικά Αγώνων.
"Τελευταία ενημέρωση στις 31 Μαΐου 2012"
Ευρωπαϊκοί Αγώνες.
"Τελευταία ενημέρωση στις 31 Δεκεμβρίου 2013"
Εξωτερικοί σύνδεσμοι.
&lt;br&gt;

</doc>
<doc id="57709" url="https://el.wikipedia.org/wiki?curid=57709" title="NEBMA">
NEBMA



</doc>
<doc id="57712" url="https://el.wikipedia.org/wiki?curid=57712" title="Ε.Ρ.Ε.">
Ε.Ρ.Ε.



</doc>
<doc id="57713" url="https://el.wikipedia.org/wiki?curid=57713" title="ATR">
ATR

Ο Ίταλο-Γαλλικός κατασκευαστικός όμιλος αεροσκαφών Aerei da Trasporto Regionale ή Avions de Transport Régional (ATR) ιδρύθηκε το 1981 από την Γαλλική Aérospatiale (τώρα EADS) και την Ιταλική Aeritalia (τώρα Alenia Aeronautica). 
Τα κυρίως προϊόντα της είναι τα ελικοφόρα επιβατικά αεροσκάφη ATR 42 και ATR 72. 
Η μονάδα παραγωγής της Alenia Aeronautica βρίσκεται στο Pomigliano κοντά στη Νάπολη, όπου και παράγονται η άτρακτος και το ουραίο τμήμα. Τα φτερά συναρμολογούνται από την EADS Sogerma Services στο Μπορντώ της Γαλλίας. Η τελική συναρμολόγηση, πτητική αξιολόγηση και παραδόσεις επιβλεπονται από την ΑΤR στην Τουλούζη. 
Ο Filippo Bagnato είναι ο διευθυντής του ομίλου. Η εταιρεία σημείωσε κέρδη ύψους € 34,206 εκατομμυρίων (2005) (προ φόρων) και διαθέτει 570 υπαλλήλους. Η EADS κατέχει το 50% της εταιρείας και η Alenia Aeronautica το υπόλοιπο 50%.
 

</doc>
<doc id="57714" url="https://el.wikipedia.org/wiki?curid=57714" title="Ενδημισμός">
Ενδημισμός

Στη βιολογία, ενδημικό ονομάζεται ένα είδος, είτε του ζωικού βασιλείου είτε του φυτικού, που ζει σε έναν οριοθετημένο (ή και απομονωμένο) γεωγραφικό χώρο. Για να είναι ενδημικό ένα είδος πρέπει να έχει δημιουργηθεί και να έχει εξελιχθεί σε εκείνον τον χώρο.
Με μεταφορική έννοια, η λέξη χρησιμοποιείται επίσης για να περιγράψει ένα κοινωνικό φαινόμενο που επαναλαμβάνεται / αναπαράγεται συνεχώς σε μια συγκεκριμένη περιοχή ή ένα συγκεκριμένο τομέα.

</doc>
<doc id="57716" url="https://el.wikipedia.org/wiki?curid=57716" title="Έντμοντον">
Έντμοντον

Το Έντμοντον (αγγλικά: "Edmonton") είναι πόλη του Καναδά και πρωτεύουσα της επαρχίας της Αλμπέρτας.
Ο πληθυσμός της πόλης ανέρχεται σε 932.546 κατοίκους (απογραφή 2016), ενώ ο πληθυσμός της ευρύτερης αστικής περιοχής ανέρχεται σε 1.321.426 κατοίκους (απογραφή 2016). Ως προς τον πληθυσμό, το Έντμοντον είναι η δεύτερη μεγαλύτερη πόλη της Αλμπέρτας (μετά το Κάλγκαρι) και η πέμπτη μεγαλύτερη πόλη του Καναδά. Ωστόσο, η πόλη έχει μεγάλη έκταση (685,25 τ.χλμ.).
Το Έντμοντον είναι χτισμένο σε υψόμετρο 670 μέτρα στο μέσο ενός πολύ εύφορου οροπεδίου με θέα τα Βραχώδη όρη προς τα δυτικά. Η πόλη βρίσκεται σε 300 χλμ. βόρεια από το Κάλγκαρι, 3300 χλμ. δυτικά από το Τορόντο και 1160 χλμ. βορειοανατολικά από το Βανκούβερ. Την πόλη διασχίζει από τα ΝΔ προς τα ΒΑ ο ποταμός Βόρειο Σασκάτσουαν, ο οποίος πηγάζει από τα Βραχώδη όρη και χύνεται στην λίμνη Γουίνιπεγκ (Μανιτόμπα). Η κοιλάδα του ποταμού Βόρειο Σασκάτσουαν δημιουργεί ένα μοναδικό μακρόστενο πάρκο που χωρίζει το Έντμοντον στα δύο. Η περιοχή γύρω από το Έντμοντον ήταν κατάφυτη από λεύκες, αλλά, εξαιτίας της οικοδόμησης και της άντλησης πετρελαίου, το φυσικό περιβάλλον έχει αλλάξει πολύ.
Ιστορία.
Αρχαιολογικά ευρύματα δείχνουν ότι η περιοχή όπου βρίσκεται το Έντμοντον κατοικήθηκε από τα προϊστορικά χρόνια· πιθανώς και από το 10.000 π.Χ., όταν τελείωσε η πιο πρόσφατη περίοδος των παγετώνων.
Πριν την άφιξη των ευρωπαίων εποίκων, στην περιοχή ζούσαν αυτόχθονες Ινδιάνοι (κυρίως Μαυροπόδαροι), οι οποίοι όμως μετακινούνταν συχνά μιας και ζούσαν από το κυνήγι του βίσονα.
Οι πρώτοι Ευρωπαίοι εγκαταστάθηκαν στην περιοχή στα τέλη του 18ου αι., εποχή που ανθούσε το εμπόριο της γούνας. Το 1795, βρετανοί έποικοι, που εργάζονταν για λογαριασμό της Εταιρείας του Κόλπου Χάντσον (Hudson's Bay Company), έφτιαξαν το Οχυρό Έντμοντον (αγγλ., Fort Edmonton), που αργότερα εξελίχθηκε στην σημερινή πόλη. Το όνομα του Οχυρού, που έμεινε τελικά και ως το όνομα της πόλης, προέρχεται από την τότε κωμόπολη Έντμοντον στο Μίντλεσεξ της Αγγλίας.. 
Καθ' όλον τον 19ο αι, στην περιοχή εγκαθίσταντο ευρωπαίοι έποικοι, οι οποίοι ασχολούνταν με την γεωργία και την κτηνοτροφία. Στα τέλη του 19ου αι., το Έντμοντον ήταν ο τελευταίος σταθμός των χρυσοθήρων που κατευθύνονταν προς το Κλόνταϊκ του Γιούκον.
Ο Δήμος του Έντμοντον δημιουργήθηκε το 1904 με πληθυσμό 8.350 άτομα. Έναν χρόνο μετά, το Έντμοντον ανακηρύχθηκε πρωτεύουσα της νεοσύστατης επαρχίας της Αλμπέρτας. Στα χρόνια που ακολούθησαν ο πληθυσμός του Έντμοντον αυξήθηκε εντυπωσιακά με την άφιξη νέων μεταναστών και το 1912 η πόλη ενώθηκε με την πόλη Στραθκόνα στα νότια του ποταμού Βόρειο Σασκάτσουαν. Λίγο πριν από την έναρξη του Α΄ Παγκοσμίου Πολέμου, ο πληθυσμός της πόλης είχε ξεπεράσει τις 50.000 άτομα.
Το 1929, στο Έντμοντον κατασκευάστηκε το πρώτο αεροδρόμιο του Καναδά, το Μπλάτσφορντ Φιλντ (αγγλ., Blatchford Field). Από αυτό το αεροδρόμια πραγματοποιήθηκαν οι πρώτες πτήσεις προς απομακρυσμένα σημεία του Βορείου Καναδά για την μεταφορά αλληλογραφίας, τροφίμων, φαρμάκων και άλλων προμηθειών.
Η σύγχρονη πόλη.
Η άντληση πετρελαίου στις περιοχές γύρω και πιο βόρεια από το Έντμοντον, αμέσως μετά τον Β΄ Παγκόσμιο Πόλεμο, έφερε μεγάλο πλούτο στην πόλη και, προφανώς, πολλούς νέους μετανάστες. Η πτώση των τιμών του πετρελαίου το 1986 και οι μαζικές περικοπές των κρατικών δαπανών οδήγησαν την πόλη σε οικονομική ύφεση. Όμως με την νέα άνοδο των τιμών του πετρελαίου το 2003 και μετά, το Έντμοντον επανήλθε στην ευημερία.
Όπως συνέβη με πολλές αμερικανικές μεγαλουπόλεις, κατά τα μεταπολεμικά χρόνια το Έντμοντον αναπτύχθηκε περιφερειακά. Γύρω από το κέντρο της πόλης δημιουργήθηκαν νέα προάστια, τα οποία μεγάλωσαν πολύ, ιδιαιτέρως από το 1970 και μετά. 
Στην πόλη εισρέουν συνεχώς νέοι μετανάστες από τον ανατολικό Καναδά, την Άπω Ανατολή (Κίνα, κ.ά.) και χώρες του Τρίτου Κόσμου. Πάντως, η πλειονότητα των κατοίκων του Έντμοντον παραμένει ευρωπαϊκής καταγωγής, κυρίως βρετανικής. Σύμφωνα με την απογραφή του 2001, οι αυτόχθονες Ινδιάνοι αποτελούν το 4,6% των κατοίκων της πόλης. Σύμφωνα με την ίδια απογραφή, στο Έντμοντον κατοικούν και 3125 άτομα ελληνικής καταγωγής, εκ των οποίων μόνον τα 945 έχουν μητρική γλώσσα τα ελληνικά. 
Ως προς το θρήσκευμα, το ένα τρίτο των κατοίκων είναι χριστιανοί προτεστάντες και άλλοι τόσοι περίπου είναι καθολικοί. Περίπου 25% των κατοίκων του Έντμοντον δηλώνουν άθρησκοι.
Οικονομία.
Η πόλη του Έντμοντον είναι μεγάλο διοικητικό και οικονομικό κέντρο. Αποκαλείται η «καναδική πρωτεύουσα του πετρελαίου» (αγγλ., The Oil Capital of Canada), επειδή στην πόλη αυτή έχουν την έδρα τους μεγάλες πετρελαϊκές επιχειρήσεις. Επίσης στο Έντμοντον λειτουργούν και επιχειρήσεις που δραστηριοποιούνται σε άλλους τομείς, όπως οι τηλεπικοινωνίες, η βιοτεχνολογία, κ.λπ. 
Στην οικονομική ζωή του Έντμοντον συμμετέχει και η επαρχιακή κυβέρνηση της Αλμπέρτας, καθώς και το Πανεπιστήμιο της Αλμπέρτας, με διάφορα προγράμματα τεχνολογικής έρευνας.
Κλίμα.
Το κλίμα του Έντμοντον είναι ξηρό ηπειρωτικό. Ο χειμώνας διαρκεί από τον Νοέμβριο μέχρι τον Μάρτιο και η μέση θερμοκρασία κατά την περίοδο αυτή είναι –12°C. Το καλοκαίρι διαρκεί από τα τέλη Ιουνίου έως τα τέλη Αυγούστου με μέση θερμοκρασία 18°C. 
Κατά την περίοδο του καλοκαιριού, παρουσιάζονται συχνές καταιγίδες, οι οποίες καμιά φορά εξελίσσονται και σε τυφώνες. Στις 31 Ιουλίου του 1987, το Έντμοντον χτυπήθηκε από ισχυρό τυφώνα που προκάλεσε τον θάνατο 38 ατόμων.
Το Έντμοντον βρίσκεται στο ίδιο γεωγραφικό πλάτος με το Λίβερπουλ της Αγγλίας ή το Αμβούργο της Γερμανίας. Γι' αυτό και παρουσιάζονται μεγάλες διαφορές στην διάρκεια της ημέρας και της νύχτας από χειμώνα σε καλοκαίρι.
Συγκοινωνίες.
Το Έντμοντον αποτελεί μεγάλο συγκοινωνιακό κόμβο του δυτικού Καναδά. Η πόλη συνδέεται με όλα τα μεγάλα αστικά κέντρα της Βορείου Αμερικής οδικώς, σιδηροδρομικώς και αεροπορικώς. Από το Διεθνές Αεροδρόμιο του Έντμοντον πραγματοποιούνται καθημερινά πτήσεις προς πόλεις του Καναδά, των ΗΠΑ, του Μεξικού, της Καραϊβικής και της Ιαπωνίας.
Μέσα στην πόλη, κάτοικοι και επισκέπτες εξυπηρετούνται από το δίκτυο ελαφρών τρένων, με λεωφορεία και με τρόλεϊ. 
Αξιοθέατα.
Ο επισκέπτης μπορεί να επισκεφθεί τα κτίρια της επαρχιακής Βουλής της Αλμπέρτας καθώς και τα κτίρια του Πανεπιστημίου της Αλμπέρτας. Μπορεί ακόμα να επισκεφθεί το Βασιλικό Μουσείο της Αλμπέρτας (Royal Alberta Museum), που φιλοξενεί 10 εκατομμύρια εκθέματα φυσικής ιστορίας και ιστορίας του Δυτικού Καναδά, και την Πινακοθήκη της Αλμπέρτας (Art Gallery of Alberta).
Ο επισκέπτης μπορεί να δει πώς ζούσαν οι πρώτοι έποικοι στην περιοχή με μια βόλτα στο ιστορικό Οχυρό Έντμοντον.
Το εμπορικό κέντρο West Edmonton Mall, που για μια περίοδο ήταν το μεγαλύτερο εμπορικό κέντρο του κόσμου, με καταστήματα, ξενοδοχεία και εσωτερικούς χώρους αναψυχής αποτελεί πόλο έλξης τουριστών.
Το καλοκαίρι ο επισκέπτης έχει την ευκαιρία να περπατήσει και να κάνει ποδηλασία στα πολλά πάρκα της πόλης. Το χειμώνα, τα πάρκα της πόλης προσφέρονται για χιονοδρομίες.
Η πόλη του Έντμοντον έχει επίσης πολλά θέατρα, αίθουσες συναυλιών κ.λπ. και έχει χαρακτηριστεί ως «η πόλη των φεστιβάλ». Το πιο μεγάλο από τα φεστιβάλ είναι η «Έκθεση της Πρωτεύουσας» (αγγλ., The Capital City Exhibition), που γίνεται κάθε καλοκαίρι προς τα τέλη Ιουλίου και περιλαμβάνει εκθέσεις, συναυλίες, εκδηλώσεις για παιδιά, κ.λπ. 
Το Έντμοντον διάθετει μεγάλο στάδιο στο οποίο φιλοξένησε τους Αγώνες της Βρετανικής Κοινοπολιτείας του 1978, την Παγκόσμια Πανεπιστημιάδα του 1983, το Παγκόσμιο Πρωτάθλημα Στίβου του 2001, και τους Παγκόσμιους Αγώνες Μάστερ του 2005.

</doc>
<doc id="57717" url="https://el.wikipedia.org/wiki?curid=57717" title="Χρυσούλα Ζώγια">
Χρυσούλα Ζώγια

Η Χρυσούλα Ζώγια (Βόλος, 1914 ή 1917 – Βόλος, 1992) ήταν Ελληνίδα ζωγράφος.
Οι γονείς της ήταν πηλειορίτικης καταγωγής: ο πατέρας της καταγόταν από την Πορταριά και η μητέρα της, το γένος Οικονομίδου, καταγόταν από τον Άγιο Γεώργιο Νηλείας. Παρακολούθησε μαθήματα ζωγραφικής κοντά στον αμοργιανό προσωπογράφο και αγιογράφο Νικήτα Γρύσπο, που τότε εκείνος δίδασκε στον Βόλο, και αργότερα κοντά στον ακαδημαϊκό ζωγράφο Σπυρίδωνα Βικάτο. 
Τα πρώτα της έργα είναι προσωπογραφίες και σχέδια με εμφανή την επιρροή των δασκάλων της.
Αργότερα, ταξίδεψε πολύ στην Ελλάδα και στο εξωτερικό και πολλά έργα της απεικονίζουν τόπους που επισκέφθηκε η ίδια. 
Ήταν πολύ γνωστή στην κοινωνία του Βόλου, αλλά και σε όλο το Πήλιο, το οποίο αγαπούσε ιδιαιτέρως. Σκίτσα της παρουσιάζονταν συχνά στις σελίδες των τοπικών εφημερίδων του Βόλου. Με τη διαθήκη της δώρισε το σπίτι της — γνωστό ως το "Σπίτι με το Τριαντάφυλλο" — με 250 περίπου έργα της και τα προσωπικά της είδη στον Δήμο Βόλου για να γίνει μουσείο–πινακοθήκη. Από το 1994, το "Σπίτι με το Τριαντάφυλλο", που βρίσκεται στην γωνία των οδών Ανθίμου Γαζή και Βλαχάβα, είναι ανοιχτό στο κοινό.
Επίσης, η Ζώγια δώρισε πολλά έργα της, καθώς και φωτογραφίες της, στην Κοινότητα Πορταριάς (σήμερα ομώνυμος Δήμος) και εκτίθενται πλέον στο Ιστορικό &amp; Λαογραφικό Μουσείο της Πορταριάς.

</doc>
<doc id="57720" url="https://el.wikipedia.org/wiki?curid=57720" title="Εθνικός ύμνος του Καναδά">
Εθνικός ύμνος του Καναδά

Το τραγούδι Ω Καναδά (γαλλ., Ô Canada· αγγλ., Ο Canada) είναι ο εθνικός ύμνος του Καναδά.
Τους στίχους του τραγουδιού έγραψε ο κεμπεκιώτης νομικός και λογοτέχνης Αδόλφος Βασίλειος Ρουτιέ (1839–1920) και την μουσική ο κεμπεκιώτης συνθέτης Καλιξά Λαβαλλέ (1842–1891). 
Το τραγούδι γράφτηκε για την γαλλοκαναδική εθνική οργάνωση «Άγιος Ιωάννης ο Βαπτιστής» ("Société Saint-Jean-Baptiste") και παρουσιάστηκε για πρώτη φορά στην Πόλη του Κεμπέκ στις 24 Ιουνίου του 1880. 
Τους αγγλικούς στίχους τούς έγραψε το 1908, ο Ρόμπερτ Στάνλεϋ Γουίαρ (αγγλ., Robert Stanley Weir), δικηγόρος από το Μόντρεαλ.
Το τραγούδι έγινε επισήμως εθνικός ύμνος του Καναδά πολλές δεκαετίες αργότερα: την 1η Ιουλίου του 1980.
Επίσημοι στίχοι.
Το πρωτότυπο ποίημα στα γαλλικά και το αντίστοιχο στα αγγλικά περιέχουν συνολικά 27 στίχους σε τρεις στροφές.

</doc>
<doc id="57724" url="https://el.wikipedia.org/wiki?curid=57724" title="Ιερά Μόνη Παμμεγίστων Ταξιαρχών Ξάνθης">
Ιερά Μόνη Παμμεγίστων Ταξιαρχών Ξάνθης

Η Μονή Ταξιαρχών Ξάνθης βρίσκεται βορειοδυτικά της πόλης της Ξάνθης σε υψόμετρο 150 περίπου μέτρων μέσα σε δάσος από ακακίες και πεύκα, κάτω ακριβώς από τη βυζαντινή ακρόπολη της πόλεως, με την οποία φαίνεται ότι ήταν ανέκαθεν συνδεδεμένη.
Ιστορικό.
Η χρονολογία ίδρυσής της είναι άγνωστη καθόσον δεν σώζεται καμιά επιγραφή αλλά ούτε καμιά άλλη μαρτυρία. Κατά την παράδοση ιδρύθηκε επί της βασιλείας της Ειρήνης της Αθηναίας (β΄ μισό 8ου αι. — 9 Αυγούστου 803). Από τις τοιχογραφίες που διασώζονται στο εσωτερικό του τρούλου του καθολικού του μοναστηριού (δηλ. του κεντρικού ναού), μπορούν να εξαχθούν μερικές έμμεσες πληροφορίες για το μοναστήρι.
Ο ναός λοιπόν του μοναστηριού από πλευράς ρυθμού είναι βυζαντινός τρίκογχος με τρούλο και μας θυμίζει τον τρόπο της κατασκευής πολλών καθολικών των μοναστηριών του Αγίου Όρους. Ο τρόπος δε της κατασκευής του τρούλου (τυφλός με μικρούς φεγγίτες αντί μεγάλων παραθύρων) μαρτυρεί ότι πρόκειται για κτίσμα των μέσων του 16ου αιώνα. Της ίδιας εποχής φαίνεται να είναι και οι τοιχογραφίες - αν και αλλοιωμένες και κατεστραμμένες από την υγρασία και την πολυκαιρία - που υπάρχουν στο εσωτερικό του τρούλου. Της ίδιας ακόμη εποχής είναι και οι διασωζόμενες στο τέμπλο του ναού φορητές εικόνες, σπάνιας βυζαντινής τέχνης, του Χριστού ως μεγάλου αρχιερέως και της Θεοτόκου που φέρνει στην αγκαλιά της τον Χριστό. Η τελευταία μάλιστα εικόνα είναι αμφιπρόσωπη, δηλαδή είναι ζωγραφισμένη και από την άλλη πλευρά του ξύλου.
Ο ναός του μοναστηριού άντεξε ακόμα και στους μεγάλους σεισμούς που συντάραξαν την Ξάνθη κατά το 1829 και είναι το μόνο κτίσμα που φαίνεται ότι διασώθηκαν από εκείνο τον εγκέλαδο σ' ολόκληρη την περιοχή.Το υπόλοιπο μοναστήρι φαίνεται ότι γκρεμίστηκε αλλά χάρη στην εργώδη προσπάθεια του τότε μητροπολίτου Ξάνθης Ευγενίου και την πρόθυμη σύμπραξη όλων των Ξανθιωτών οι ζημιές αποκαταστάθηκαν.
Στη διάρκεια της Β΄ Βουλγαρικής Κατοχής (1916-1918) κλάπηκαν από τον κατοχικό βουλγαρικό στρατό, και κρατούνται έως σήμερα στη Βουλγαρία, τα κειμήλια και οι θησαυροί της Μονής Παναγίας Εικοσιφοινίσσης Παγγαίου της Μητροπόλεως Δράμας, και πλήθος έτερων ελληνικών κειμηλίων από τη Μονή Τιμίου Προδρόμου Σερρών, τη Μονή Παναγίας Καλαμούς Ξάνθης και τη Μονή Παναγίας Αρχαγγελιώτισσας Ξάνθης. Το Οικουμενικό Πατριαρχείο, οι Ιερές Μητροπόλεις καθώς και οι αρχές της Τοπικής Αυτοδιοίκησης έχουν διατυπώσει επισήμως αίτημα για την επιστροφή των κλαπέντων ελληνικών κειμηλίων.
Μετά τη Μικρασιατική Καταστροφή και την έλευση των προσφύγων, η μονή δόθηκε από την Μητρόπολη για να στεγάσει ορφανά του ξεριζωμού, και ως ορφανοτροφείο παρέμεινε μέχρι το 1936. Τότε μετατράπηκε σε στρατώνα και χρησιμοποιήθηκε από τον στρατό έως την είσοδο των Γερμανών στην πόλη (8 Απριλίου 1941).
Μετά την απελευθέρωση της Ελλάδος και από το 1946 μέχρι και σήμερα στεγάζει την εκκλησιαστική Σχολή στην οποία περιλαμβάνεται εκκλησιαστικό γυμνάσιο-λύκειο και αποδείχθηκε φυτώριο όπου γαλουχήθηκαν με τα ιερά γράμματα και αναδείχθηκαν στην ελληνική κοινωνία επιφανείς κληρικοί, καθηγητές, επιστήμονες, υπάλληλοι κ.λπ.

</doc>
<doc id="57725" url="https://el.wikipedia.org/wiki?curid=57725" title="Η λίμνη των στεναγμών">
Η λίμνη των στεναγμών

Η λίμνη των στεναγμών είναι ελληνικό ιστορικό δράμα του 1959 με τους Ειρήνη Παππά, Ανδρέα Μπάρκουλη, Τζαβαλά Καρούσο και Ελένη Ζαφειρίου σε σενάριο και σκηνοθεσία Γρηγόρη Γρηγορίου.
Πλοκή.
Η ταινία μας μεταφέρει στην προεπαναστατική Ελλάδα και περιγράφει τη σχέση του γιου του Αλή Πασά (Τζαβαλάς Καρούσος), του Μουχτάρ (Ανδρέας Μπάρκουλης), με την Ελληνίδα κυρά-Φροσύνη (Ειρήνη Παππά). Η κυρα-Φροσύνη είναι παντρεμένη και έχει δύο παιδιά. Ξέροντας ότι θα τιμωρηθεί γι' αυτή τη σχέση, φυγαδεύει τα παιδιά της στον πατέρα τους και μένει με την πιστή βάγια της στα Ιωάννινα. Πράγματι, η Χανιφέ (Θεανώ Ιωαννίδου), σύζυγος του Μουχτάρ, διατάζει τη σύλληψή της, με αποτέλεσμα να βρεθεί στο παλάτι, όπου ο Αλή Πασάς τη βλέπει και την ερωτεύεται. Όταν η κυρα-Φροσύνη αποκρούει τον έρωτά του, αυτός διατάζει να την πνίξουν στην λίμνη των Ιωαννίνων.
Παραγωγή και παραλειπόμενα.
Σύμφωνα με τον Δημήτρη Καλλιβωκά, για τον ρόλο της κυρα-Φροσύνης είχε προβλεφθεί αρχικά η Αλίκη Βουγιουκλάκη, ενώ ο τίτλος της ταινίας επρόκειτο να είναι "Ο Αλή Πασάς και η κυρά-Φροσύνη." Ο τίτλος όμως διέρευσε με αποτέλεσμα πρώτος ο Στράντζαλης να αναλάβει την παραγωγή παρόμοιας ταινίας χρησιμοποιώντας αυτόν τον τίτλο. Εκείνη η ταινία κυκλοφόρησε την ίδια χρονιά σε σκηνοθεσία Στέφανου Στρατηγού, με την Γκέλυ Μαυροπούλου και τον Διονύση Παπαγιαννόπουλο στους πρωταγωνιστικούς ρόλους. 
Η ταινία βγήκε στις κινηματογραφικές αίθουσες τη σαιζόν 1959-1960 και, κόβοντας 33.317 εισιτήρια, κατατάχθηκε στην 23η θέση ανάμεσα σε 52 ταινίες της ίδιας σεζόν. Κυκλοφόρησε και με τη μορφή ντιβιντί στις 10 Σεπτεμβρίου 2013. 

</doc>
<doc id="57728" url="https://el.wikipedia.org/wiki?curid=57728" title="Λιβαδερο">
Λιβαδερο



</doc>
<doc id="57729" url="https://el.wikipedia.org/wiki?curid=57729" title="Πειραματεικό Λύκειο του Κιρκλαρέλι">
Πειραματεικό Λύκειο του Κιρκλαρέλι



</doc>
<doc id="57731" url="https://el.wikipedia.org/wiki?curid=57731" title="Ευρωμπάσκετ 2003">
Ευρωμπάσκετ 2003

Το 33ο ευρωπαϊκό πρωτάθλημα καλαθοσφαίρισης ανδρών, γνωστό ως Ευρωμπάσκετ 2003, διεξήχθη από τις 5 ως τις 14 Σεπτεμβρίου στη Σουηδία. Η εθνική ομάδα της Λιθουανίας κέρδισε τον τρίτο ευρωπαϊκό της τίτλο - τον πρώτο μετά τη διάλυση της Σοβιετικής Ένωσης.
Φάση Νοκ-άουτ.
Οι πρώτοι του κάθε ομίλου προκρίθηκαν απ' ευθείας στην προημιτελική φάση. Οι δεύτεροι των ομίλων διασταυρώθηκαν με τους τρίτους σε αγώνες πρόκρισης (αγώνες νοκ-άουτ) και οι νικητές προκρίνονταν στα προημιτελικά.
Εξωτερικοί σύνδεσμοι.
&lt;br&gt;

</doc>
<doc id="57735" url="https://el.wikipedia.org/wiki?curid=57735" title="Σταύρος Ξαρχάκος">
Σταύρος Ξαρχάκος

Ο Σταύρος Ξαρχάκος (14 Μαρτίου 1939) είναι Έλληνας συνθέτης και πολιτικός. Θεωρείται ένας από τους σημαντικότερους σύγχρονους Έλληνες συνθέτες του έντεχνου και λαϊκού τραγουδιού.
Βιογραφία.
Γεννήθηκε στην Αθήνα. Σπούδασε στο Ωδείο Αθηνών και συνέχισε τις σπουδές του στο Παρίσι και στο "Julliard School of Music" της Νέας Υόρκης. Έχει γράψει τραγούδια για περισσότερους από 42 δίσκους, μουσική για 21 ταινίες και 15 τηλεοπτικές παραγωγές. Ακόμα, έχει συνθέσει μουσική για αρχαία τραγωδία, δράματα και διεθνή μπαλέτα.
Καριέρα.
Στην αρχή της σταδιοδρομίας του γράφει μουσική κυρίως για το θέατρο και τον κινηματογράφο και έτσι ξεχώρισε ως συνθέτης κινηματογραφικής και θεατρικής μουσικής.
Πρώτη του μεγάλη επιτυχία είναι η μουσική το 1963 για την κινηματογραφική ταινία του Βασίλη Γεωργιάδη «Κόκκινα Φανάρια»: τα τραγούδια «Άπονη ζωή», «Φτωχολογιά», που τα ερμήνευσε ο Γρηγόρης Μπιθικώτσης, και το «Παράπονο» (ερμηνεία από Τζένη Καρέζη). Τα τραγούδια αυτά έγιναν πολύ σύντομα επιτυχίες και ήταν τα πρώτα τραγούδια, που ηχογράφησαν ο Σταύρος Ξαρχάκος ως συνθέτης, όπως κι ο Λευτέρης Παπαδόπουλος ως στιχουργός.
Με τον τίτλο «Κόκκινα Φανάρια» κυκλοφορεί και ο πρώτος του μεγάλος δίσκος, που εμπλουτίζεται με τις επιτυχίες «Σαββατόβραδο στην Καισαριανή» και ερμηνευτή τον Μπιθικώτση, «Βάλε κι άλλο πιάτο στο τραπέζι» με ερμηνεία από την Βίκυ Μοσχολιού (όλα σε στίχους Λευτέρη Παπαδόπουλου). Όταν από το 1965 και μετά ο στιχουργός και ποιητής Νίκος Γκάτσος συνεργάστηκε με τον Σταύρο Ξαρχάκο, αποτέλεσε άλλη μια συνεργασία πολύ γόνιμη σε μεγάλες και διαχρονικές επιτυχίες: «Άσπρη Μέρα», «Μάτια Βουρκωμένα», πάλι με την ερμηνεία του Μπιθικώτση, «Στου Όθωνα τα χρόνια (Ένα μεσημέρι)», «Με τι καρδιά τον κόσμο ν' αρνηθώ» (ερμηνευτής ο Σταμάτης Κόκοτας) και πολλά άλλα.
Η συνεργασία Ξαρχάκου και Γκάτσου συνεχίστηκε και την δεκαετία του ’70 και στη μεταπολίτευση και με άλλα τραγούδια, που ερμήνευσε μεταξύ άλλων και ο Νίκος Ξυλούρης: «Ήτανε μια φορά», «Γεια σου χαρά σου Βενετιά», «Έβαλε ο Θεός σημάδι», «Παραμύθι παραμύθι» και πολλά άλλα. Ο Σταύρος Ξαρχάκος επίσης από τα τέλη της δεκαετίας του ’60 άρχισε να γράφει και κλασική μουσική. Στα έργα του περιλαμβάνονται σουίτες μπαλέτου, κοντσέρτα αλλά και συμφωνικά έργα.
Σπουδαίος δίσκος του θεωρείται το βραβευμένο έργο «Το Ρεμπέτικο» (1983), που ήταν και μουσική για την ομότιτλη ταινία σε σκηνοθεσία του Κώστα Φέρρη.
Ο Σταύρος Ξαρχάκος είναι επίσης ενορχηστρωτής, με πιο πρόσφατη ενορχηστρωτική δουλειά του τον δίσκο "Ερημιά" του Μίκη Θεοδωράκη και του Λευτέρη Παπαδόπουλου.
Βραβεία και διακρίσεις.
Έχει βραβευτεί πολλές φορές σε κινηματογραφικά και μουσικά φεστιβάλ, όπως το Διεθνές Κινηματογραφικό Φεστιβάλ Κινηματογράφου. Το Μάιο του 1994 ανακηρύχθηκε Διδάκτωρ Καλών Τεχνών του Πανεπιστημίου Adelphi της Νέας Υόρκης. Στις αρχές του 1995 ανέλαβε την καλλιτεχνική διεύθυνση της «Κρατικής Ορχήστρας Ελληνικής Μουσικής» (KOEM). Τον Δεκέμβριο του 2019 αναγορεύθηκε επίτιμος διδάκτορας στο Τμήμα Μουσικών Σπουδών της Φιλοσοφικής Σχολής του Πανεπιστημίου Αθηνών.
Πολιτική.
Διετέλεσε δημοτικός σύμβουλος στο Δήμο Αθηναίων και αντιδήμαρχος Πολιτιστικών Θεμάτων. Επίσης, διετέλεσε βουλευτής Α' Αθηνών από το 1989 έως το 1990 και ευρωβουλευτής από το 2000 έως το 2004 με τη Νέα Δημοκρατία. Στις ευρωεκλογές του 2014 έθεσε υποψηφιότητα με το ψηφοδέλτιο της Νέας Δημοκρατίας χωρίς να καταφέρει να εκλεγεί.
Προσωπική ζωή.
Από το 2015 είναι νυμφευμένος με την τραγουδίστρια Ηρώ Σαΐα. Στις 2 Νοεμβρίου 2016 έγινε ξανά πατέρας καθώς η σύζυγός του έφερε στον κόσμο δίδυμα, ένα αγόρι και ένα κορίτσι.

</doc>
<doc id="57736" url="https://el.wikipedia.org/wiki?curid=57736" title="Σύμφωνο Μολότωφ - Ρίμπεντροπ">
Σύμφωνο Μολότωφ - Ρίμπεντροπ



</doc>
<doc id="57737" url="https://el.wikipedia.org/wiki?curid=57737" title="Σύμφωνο Μολότωφ-Ρίμπεντροπ">
Σύμφωνο Μολότωφ-Ρίμπεντροπ



</doc>
<doc id="57738" url="https://el.wikipedia.org/wiki?curid=57738" title="Σύμφωνο Ρίμπεντροπ - Μολότωφ">
Σύμφωνο Ρίμπεντροπ - Μολότωφ



</doc>
<doc id="57739" url="https://el.wikipedia.org/wiki?curid=57739" title="Σύμφωνο Ρίμπεντροπ-Μολότωφ">
Σύμφωνο Ρίμπεντροπ-Μολότωφ



</doc>
<doc id="57741" url="https://el.wikipedia.org/wiki?curid=57741" title="Φρικηπαίδεια">
Φρικηπαίδεια



</doc>
<doc id="57747" url="https://el.wikipedia.org/wiki?curid=57747" title="Νόμος των ελλειπτικών τροχιών">
Νόμος των ελλειπτικών τροχιών

Ο Νόμος των ελλειπτικών τροχιών ή νόμος πλανητικών τροχιών ή Πρώτος νόμος Κέπλερ είναι νόμος που περιλαμβάνεται στους νόμους του πλανητικού συστήματος. Τον διετύπωσε ο Γερμανός αστρονόμος Γιοχάνες Κέπλερ (1571-1630) μελετώντας τα δεδομένα των παρατηρήσεων της κίνησης των πλανητών, που προηγουμένως είχε συγκεντρώσει ο Δανός αστρονόμος Τύχο Μπράχε (1546-1601).
Ο νόμος αυτός είναι ο πρώτος από τους τρεις που ανακάλυψε και διατύπωσε ο Κέπλερ και που διέπουν την κίνηση των πλανητών γύρω από τον Ήλιο. Σύμφωνα με τον νόμο αυτόν:
Επί της ελλειπτικής αυτής τροχιάς των πλανητών, περιήλιο χαρακτηρίζεται το σημείο εκείνο που βρίσκεται ο πλανήτης πλησιέστερα στον Ήλιο, συνεπώς πρόκειται για το ένα ακραίο σημείο του μεγάλου άξονα και αντίθετα αφήλιο το αντιδιαμετρικό σημείο του μεγάλου άξονα. Ειδικά στις ελλείψεις των πλανητών ο μεγάλος ημιάξονας ονομάζεται μέση απόσταση του πλανήτη από τον Ήλιο, ενώ η ευθεία που συνδέει τον Ήλιο με την εκάστοτε θέση του πλανήτη επί της ελλειπτικής ονομάζεται επιβατική ακτίνα. Εξ άλλου και ο μέγας άξονας της τροχιάς ονομάζεται γραμμή των αψίδων, επειδή "φέρονται" επ΄ αυτόν ή άνω και η κάτω "αψίδα" της ελλειπτικής.
Ιστορική αναδρομή.
Σε αντίθεση με τον Μπράχε (του οποίου τις παρατηρήσεις χρησιμοποίησε ο Κέπλερ για να καταλήξει στους τρεις περίφημους νόμους του), ο Κέπλερ ήταν οπαδός της ηλιοκεντρικής θεωρίας. Μετά τον θάνατο του Μπράχε (1601), ο Κέπλερ χρησιμοποίησε τα δεδομένα που είχε συλλέξει με τα χρόνια 
ο Δανός αστρονόμος και προσπάθησε να τα προσαρμόσει σε ένα μοντέλο που βασίζεται στη συμμετρία των πλατωνικών στερεών. Συγκεκριμένα, ο Κέπλερ πίστευε πως οι τροχιές των πλανητών είναι κυκλικές και ότι οι σχετικές τους αποστάσεις από τον Ήλιο αντιστοιχούν στις θέσεις γιγαντιαίων κρυσταλλικών σφαιρών που περικλείουν τα πέντε πλατωνικά στερεά, στα κέντρα των οποίων βρίσκεται ο Ήλιος (δείτε εικόνα στα δεξιά).
Επειδή το μοντέλο των πλατωνικών στερεών αποδείχθηκε ανεπιτυχές, ο Κέπλερ δοκίμασε, επικεντρώνοντας τη προσοχή του στη τροχιά του Ερμή, να προσαρμόσει τα δεδομένα του Μπράχε σε ένα ηλιοκεντρικό μοντέλο που βασιζόταν σε κυκλικές τροχιές με διορθώσεις όπως επικύκλοι και εξισωτές (κατ' αναλογία με το γεωκεντρικό Πτολεμαϊκό μοντέλο). Το μοντέλο που κατασκεύασε βρισκόταν σε θέση να εξηγήσει όλα τα πειραματικά σημεία για τη τροχιά του πλανήτη εκτός από δύο, τα οποία διέφεραν κατά 8’ (λεπτά της μοίρας) —τιμή που αντιστοιχούσε στο διπλάσιο της ακρίβειας των μετρήσεων του Μπράχε— σε σχέση με τη προβλεπόμενη τιμή. Πιστεύοντας ότι η διαφορά αυτή δεν θα μπορούσε να προέρχεται από παρατηρησιακά σφάλματα, ο Κέπλερ προχώρησε στην απόρριψη και αυτού του μοντέλου.
Με την απόρριψη της τελευταίας θεμελιώδους υπόθεσης του Πτολεμαϊκού μοντέλου (κυκλικές τροχιές), ο Κέπλερ άρχισε να εξετάζει τη 
πιθανότητα οι πλανητικές τροχιές να περιγράφονται από ένα μοντέλο ελλειπτικών τροχιών. Παρά τη μικρή (από μαθηματικής άποψης) αυτή αλλαγή, ο Κέπλερ κατάφερε να κατασκευάσει ένα θεωρητικό μοντέλο που βρισκόταν σε θέση να εξηγήσει πλήρως τις παρατηρήσεις του Μπράχε (εντός, φυσικά, των ορίων των πειραματικών σφαλμάτων). Η ανακάλυψή του αυτή δημοσιεύτηκε το 1609 στο έργο του με τίτλο "Astronomica Nova".
Εξαγωγή του νόμου των ελλειπτικών τροχιών από πρώτες αρχές.
Αν και ο Κέπλερ κατέληξε στο συμπέρασμα ότι οι τροχιές των πλανητών είναι ελλειπτικές αντί για κυκλικές, δεν μπόρεσε να προσδιορίσει το είδος της δύναμης που βρίσκεται πίσω από το παρατηρησιακό αυτό γεγονός. Ο Ισαάκ Νεύτωνας ήταν ο πρώτος που κατάφερε τόσο να ποσοτικοποιήσει το είδος της δύναμης μέσω του νόμου της παγκόσμιας έλξης, όσο και να γενικεύσει το εμπειρικό αποτέλεσμα του Κέπλερ.
Συγκεκριμένα, η επίλυση της εξίσωσης του Νεύτωνα με τη βαρυτική δύναμη που επιβάλλει ο νόμος της παγκόσμιας έλξης δίνει ως αποτέλεσμα την επιβατική ακτίνα, r, ενός πλανήτη σε τροχιά γύρω από τον Ήλιο συναρτήσει της πολικής γωνίας θ, μετρημένη ως προς την κατεύθυνση του περιηλίου:
όπου 0≤e&lt;1 η εκκεντρότητα της έλλειψης και a ο μεγάλος ημιάξονας. Η παραπάνω εξίσωση περιγράφει μία έλλειψη σε πολικές συντεταγμένες. Οι θέσεις του περιηλίου και αφηλίου αντιστοιχούν (από τον ορισμό της μέτρησης της γωνίας θ) σε γωνιακές συντεταγμένες θ=0° και θ=180° αντίστοιχα.
Αξίζει να σημειωθεί ότι μόνο ένας νόμος δύναμης αντιστρόφου τετραγώνου —όπως είναι η βαρυτική δύναμη— δίνει ως αποτέλεσμα επίλυσης της εξίσωσης του Νεύτωνα κλειστές ελλειπτικές τροχιές.

</doc>
<doc id="57748" url="https://el.wikipedia.org/wiki?curid=57748" title="Νόμος πλανητικών τροχιών">
Νόμος πλανητικών τροχιών



</doc>
<doc id="57749" url="https://el.wikipedia.org/wiki?curid=57749" title="Πρώτος νόμος Κέπλερ">
Πρώτος νόμος Κέπλερ



</doc>
<doc id="57750" url="https://el.wikipedia.org/wiki?curid=57750" title="Ευρωμπάσκετ 1949">
Ευρωμπάσκετ 1949

Το Ευρωπαϊκό Πρωτάθλημα Καλαθοσφαίρισης 1949 ήταν η έκτη διοργάνωση του Ευρωμπάσκετ και σύμφωνα με τη "FIBA Europe", το πιο αδύναμο Ευρωμπάσκετ που έγινε ποτέ. Διεξήχθη στο Κάιρο, πρωτεύουσα της Αιγύπτου, μεταξύ 15-22 Μαΐου 1949.
Σύμφωνα με την τότε πρακτική, οι αγώνες έπρεπε να φιλοξενηθούν από τη Σοβιετική Ένωση, νικήτρια του προηγούμενου Ευρωμπάσκετ, αλλά αυτή αρνήθηκε. Η δευτεραθλήτρια του '47 Τσεχοσλοβακία δεν μπορούσε να τους αναλάβει για δεύτερη συνεχόμενη φορά, οπότε η διοργάνωση τελικά δόθηκε στην τρίτη Αίγυπτο. Οι δυσκολίες όμως δε σταμάτησαν εκεί: Εξαιτίας της μεγάλης (για τα τότε μεταφορικά μέσα) απόστασης, η συντριπτική πλειοψηφία των κρατών δεν έδειξε καμία διάθεση συμμετοχής. Έτσι στο τουρνουά μπήκαν μόλις επτά εθνικές ομάδες, από τις οποίες μόνο τρεις είχαν συμμετάσχει ξανά σε Ευρωμπάσκετ!
Με τόσο μικρή συμμετοχή, το σύστημα διεξαγωγής ήταν απλό: Όλοι έπαιξαν με όλους και οι τρεις πρώτοι της βαθμολογίας μοιράστηκαν τα μετάλλια. Πρωταθλήτρια αναδείχθηκε η Αίγυπτος (πρώτο και μοναδικό χρυσό), δεύτερη η Γαλλία και τρίτη η Ελλάδα (πρώτο μετάλλιο). Κορυφαίος παίχτης αναδείχτηκε ο Χουσεΐν Οζτούρκ της (Τουρκίας).
Εξωτερικοί Σύνδεσμοι.
&lt;br&gt;

</doc>
<doc id="57752" url="https://el.wikipedia.org/wiki?curid=57752" title="Ιώσηπος Μοισιόδαξ">
Ιώσηπος Μοισιόδαξ



</doc>
<doc id="57753" url="https://el.wikipedia.org/wiki?curid=57753" title="Ελληνικός διαφωτισμός">
Ελληνικός διαφωτισμός



</doc>
<doc id="57755" url="https://el.wikipedia.org/wiki?curid=57755" title="Γκόλφω (ταινία 1914)">
Γκόλφω (ταινία 1914)

Η Γκόλφω είναι η πρώτη γνωστή μεγάλου μήκους -βωβή- ταινία του ελληνικού κινηματογράφου.
Πρόκειται για διασκευή του βουκολικού δραματικού ειδυλλίου σε πέντε πράξεις του Σπύρου Περεσιάδη. Γράφτηκε και πρωτοπαρουσιάστηκε θεατρικά στην Ακράτα, τον τόπο διαμονής του συγγραφέα, το 1893. Πολύ σύντομα όμως παρουσιάστηκε στις αθηναϊκές σκηνές, στην υπόλοιπη ελληνική επαρχία αλλά και σε πόλεις του εξωτερικού με έντονο ελληνικό στοιχείο (Σμύρνη, Οδησσό, Παρίσι). Η απήχηση που γνώρισε το έργο ήταν τόσο μεγάλη, ώστε οι μικροί θίασοι να το θεωρούν «σωσίβιο των θιάσων», το έργο δηλαδή που πάντα θα εξασφάλιζε θεατές. Για αυτόν τον λόγο άλλωστε μεταφέρθηκε λίγα χρόνια μετά, το 1914 και στον κινηματογράφο. Στην ταινία αυτή συμμετείχαν οι ηθοποιοί: Βιργινία Διαμάντη (πρωταγωνίστρια), Ολυμπία Δαμάσκου, Διονύσης Βεντέρης, Γεώργιος Πλούτης, Ζάχος Θάνος, Θόδωρος Λιτός, Παντελής Λαζαρίδης και Χρυσάνθη Χατζηχρήστου. Την προσαρμογή του σεναρίου έκανε ο Σπύρος Περεσιάδης, σκηνοθέτης ήταν ο Κωνσταντίνος Μπαχατώρης, ενώ διευθυντής φωτογραφίας ήταν ο Ιταλός Filippo Martelli.
Πλοκή.
Η Γκόλφω είναι μια εύστοχη δραματοποίηση ενός παλαιού θρύλου της περιοχής του Χελμού, όπου και τοποθετείται η σκηνή του δράματος.
Η φτωχή και ορφανή Γκόλφω, μια όμορφη νεαρή βοσκοπούλα που ξενοδουλεύει υπηρετώντας τον τσέλιγκα Ζήση, γνωρίζει τον έρωτα στα μάτια ενός παλικαριού της περιοχής, του βοσκού Τάσου. Κι ενώ την πολιορκεί το αρχοντόπουλο της περιοχής, ο Κίτσος, εκείνη αρνείται τις προτάσεις του και παραμένει πιστή στους όρκους αγάπης που έχει ανταλλάξει με τον Τάσο. Οι δύο νέοι αρραβωνιάζονται και ετοιμάζονται να παντρευτούν, όταν ο Τάσος δέχεται πιεστικά προξενιά για την εξαδέλφη του Κίτσου και κόρη του τσέλιγκα, Σταυρούλα. Παρά την αρχική του άμεση άρνηση, ο Τάσος τελικά δελεάζεται από τη μεγάλη προίκα της Σταυρούλας και διώχνει την Γκόλφω. Η νεαρή κοπέλα απελπίζεται, χάνει τα λογικά της και καταριέται τον Τάσο. Λίγο πριν τον γάμο τους, η παραλοϊσμένη πια Γκόλφω σηκώνει την κατάρα και τους εύχεται κάθε ευτυχία. Ο Τάσος κλονίζεται από το μεγαλείο του έρωτά της, αλλάζει γνώμη και τρέχει στο κατόπι της, είναι όμως αργά: Η Γκόλφω έχει φαρμακωθεί και ξεψυχά στα χέρια του. Ο Τάσος αυτοκτονεί στο πλευρό της.
Ταινίες.
Η Γκόλφω παρουσιάζεται επίσης από το μπουλούκι των ηθοποιών στην ταινία "Ο θίασος" του Θόδωρου Αγγελόπουλου.

</doc>
<doc id="57758" url="https://el.wikipedia.org/wiki?curid=57758" title="Κερκόπορτα">
Κερκόπορτα

Στην Κωνσταντινούπολη, κοντά στο Παλάτι του Κωνσταντίνου Ζ' Πορφυρογέννητου υπήρχε μια μικρή πόρτα. Η μισή ήταν κάτω από το επίπεδο του εδάφους και λεγόταν Κερκόπορτα ή "πύλη του κίρκου", επειδή οδηγούσε σε ένα ιπποδρόμιο ("circus"), τον Ξυλόκερκο, έξω από τα τείχη. Το πιθανότερο είναι ότι ήταν δρύινη. Λεγόταν κερκόπορτα επειδή στα λατινικά κέρκους είναι η Βελανιδιά ή Δρυς. Επίσης στο ίδιο τείχος, η πύλη "Belgrad Kapisι λεγόταν "Ξυλόκερκος.
Κατά την παράδοση, από αυτήν εισήλθαν (πιθανόν από εσωτερική προδοσία) στην Πόλη λίγοι γενίτσαροι κατά την μεγάλη έφοδο στις 29 Μαΐου 1453, διασπώντας έτσι την άμυνα των πολιορκούμενων και προκαλώντας την Άλωση της Κωνσταντινούπολης.

</doc>
<doc id="57760" url="https://el.wikipedia.org/wiki?curid=57760" title="Τζαφέρ Ταγιάρ">
Τζαφέρ Ταγιάρ

Ο Τζαφέρ Ταγιάρ Πασάς ("Cafer Tayyar Eğilmez", 1878 - 3 Ιανουαρίου 1958) ήταν Τούρκος στρατηγός, αλβανικής καταγωγής γεννημένος στην Πρίστινα. Είχε λάβει το παρωνύμιο Εγκιλμέζ=Άκαμπτος.
Κατά τα τουρκικά πολεμικά γεγονότα του 1918-1920 στο Βαλκανικό μέτωπο προσχώρησε στο Κεμαλικό κίνημα όπου και ανέλαβε με τον βαθμό του υποστρατήγου την διοίκηση του τουρκικού στρατού Ανατολικής Θράκης, του 7ου Σώματος, καθώς και των ατάκτων σωμάτων με τα οποία και προπαρασκεύασε την προς την Αδριανούπολη κατά των Ελλήνων αντίσταση.
Κατά τον Μάρτιο του 1920, καταγγέλλοντας την Ανακωχή του Μούδρου 1918, δήλωσε στον Άγγλο αξιωματικό Λίστερ, επόπτη των Συμμάχων στην Αδριανούπολη, ότι παύει να τον αναγνωρίζει πλέον.
Μετά όμως τη νικηφόρα έκβαση των πολεμικών επιχειρήσεων του Ιουλίου 1920 και την ταχύτατη προέλαση της 9ης Ελληνικής Μεραρχίας Πεζικού προς την Αδριανούπολη, ο Τζαφέρ Ταγιάρ προσπάθησε να διαφύγει με άλογο, και χωρίς συνοδεία, προς το βουλγαρικό έδαφος όπου όμως συνελήφθη αιχμάλωτος στις 11 Ιουλίου και την επομένη καταλήφθηκε η Αδριανούπολη. 
Για την σύλληψη του Τζαφέρ Ταγιάρ κινήθηκε ο 11ος λόχος της 10ης Ελληνικής Μεραρχίας Πεζικού -αποσπασθείς στην 9η Ελληνική Μεραρχία Πεζικού- υπό το λοχαγό Πεζικού Δημήτριο Μεσσαριτάκη , ο οποίος φονεύθηκε στο Δορύλαιο την 9η Ιουλίου 1921 . Τη σύλληψη του Ταγιάρ και την παράδοσή του στον Έλληνα στρατηγό Αλέξανδρο Μαζαράκη -Αινιάν, διηνήργησε ομάδα μάχης του ανωτέρω λόχου, υπό τον δεκανέα Πεζικού και πρώην σύνδεσμο του Παύλου Μελά το 1904, Νικόλαο Καθάριο , ο οποίος τον Ιούλιο του 1921 τιμήθηκε με το Αργυρούν Αριστείον Ανδρείας για την πολεμική του δράση ,καθώς και για το γεγονός ότι σεβόμενος το δίκαιο του πολέμου , απέτρεψε την κακοποίηση του Τζαφέρ Ταγιάρ από υφιστάμενό του.
Ο Τζαφέρ Ταγιάρ μεταφέρθηκε στην Αθήνα παραμένοντας αιχμάλωτος 32 μήνες, με την δυνατότητα όμως να κινείται κάπως ελεύθερα, μέχρι την ανταλλαγή πληθυσμών το 1923, όπου και φέρεται να ανταλλάχθηκε με τον Έλληνα στρατηγό, αιχμάλωτο των Τούρκων, στη Μικρασιατική Εκστρατεία, Νικόλαο Τρικούπη.Μετά την επιστροφή του στην Τουρκία αναμίχθηκε με την πολιτική και ανέλαβε Έπαρχος στη περιοχή της Σαμψούντας.
Ο Τζαφέρ Ταγιάρ πέθανε στις 3 Ιανουαρίου του 1958, στη Κωνσταντινούπολη, σε ηλικία 81 ετών. Είχε τιμηθεί με διάφορα παράσημα καθώς και με το μετάλλιο της Τουρκικής Δημοκρατίας.

</doc>
<doc id="57761" url="https://el.wikipedia.org/wiki?curid=57761" title="Ευρωμπάσκετ 2007">
Ευρωμπάσκετ 2007

Το 35ο πανευρωπαϊκό πρωτάθλημα καλαθοσφαίρισης ανδρών, γνωστό και ως Ευρωμπάσκετ 2007, διεξήχθη στην Ισπανία από τις 3 Σεπτεμβρίου ως τις 16 Σεπτεμβρίου του 2007. Συμμετείχαν 16 ομάδες, χωρισμένες σε τέσσερις ομίλους των τεσσάρων ομάδων. Οι αγώνες του Α' ομίλου έγιναν στη Γρανάδα, του Β' στη Σεβίλλη, του Γ' στην Πάλμα της Μαγιόρκας και του Δ' στο Αλικάντε. Ο δεύτερος γύρος καθώς και η τελική φάση των αγώνων (αγώνες νοκ-αουτ) έγιναν στη Μαδρίτη.
Δομή.
Κριτήρια αναίρεσης ισοβαθμίας.
Η ισοβαθμία σε έναν όμιλο αναιρείται σύμφωνα με τα παρακάτω κριτήρια, με την πρώτη επιλογή ως πρώτο κριτήριο και ούτω καθεξής:
Πρώτος προκριματικός γύρος.
Η κλήρωση για το Ευρωμπάσκετ 2007 έγινε στη Μαδρίτη, στις 19 Οκτωβρίου 2006.
Εξωτερικοί Σύνδεσμοι.
&lt;br&gt;

</doc>
<doc id="57767" url="https://el.wikipedia.org/wiki?curid=57767" title="Όμπλαστ του Μπέλγκοροντ">
Όμπλαστ του Μπέλγκοροντ

Το Όμπλαστ του Μπέλγκοροντ (ρωσικά: "Белгоро́дская о́бласть") είναι ομοσπονδιακό υποκείμενο της Ρωσίας, υπαγόμενο στο Κεντρικό Διαμέρισμα. Βρίσκεται στα σύνορα της χώρας με την Ουκρανία, στην οποία ανήκε έως το 1954.
Πρωτεύουσα της περιφέρειας είναι η πόλη Μπέλγκοροντ (356.402 κάτοικοι - απογρ. 2010). Άλλες σημαντικές πόλεις είναι το Στάρι Οσκόλ (221.085) και το Γκούμπκιν (86.083). 

</doc>
<doc id="57769" url="https://el.wikipedia.org/wiki?curid=57769" title="Όμπλαστ του Μπριάνσκ">
Όμπλαστ του Μπριάνσκ

Το Όμπλαστ του Μπριάνσκ (ρωσικά: "Бря́нская о́бласть") είναι ομοσπονδιακό υποκείμενο της Ρωσίας. Βρίσκεται στα σύνορα της χώρας με την Ουκρανία και τη Λευκορωσία και υπάγεται στο Κεντρικό Διαμέρισμα.
Πρωτεύουσα της περιφέρειας είναι το Μπριάνσκ (415.721 κάτοικοι - απογρ. 2010). Άλλες σημαντικές πόλεις είναι το Κλιντσί (67.325) και το Νοβοζίμπκοφ (43.038).
Η Περιφέρεια Μπριάνσκ είναι το μοναδικό ρωσικό ομοσπονδιακό υποκείμενο που διατηρεί το Σφυροδρέπανο και στο εθνόσημο και στη σημαία του.

</doc>
<doc id="57773" url="https://el.wikipedia.org/wiki?curid=57773" title="Η Μαρία της Γειτονιάς">
Η Μαρία της Γειτονιάς

Η Μαρία της Γειτονιάς (ισπανικά: "Maria la del barrio") είναι τηλενουβέλα μεξικάνικης παραγωγής του 1995. Η σειρά αποτελεί το 3ο και τελευταίο μέρος της παγκοσμίως γνωστής "Τριλογίας με τις Μαρίες", της πρώτης τριλογίας δραματικών σειρών στην ιστορία της τηλεόρασης. 
Πρωταγωνιστές της σειράς είναι η Ταλία και ο Φερνάντο Κολούνγκα. Σημείο αναφοράς αποτελεί η ερμηνεία της "κακιάς" Σοράγιας από την ηθοποιό Ιτατί Καντοράλ.
Η σειρά έχει μείνει στην ιστορία λόγω των πολύ υψηλών ποσοστών τηλεθέασης που κατάφερε στις περισσότερες χώρες στις οποίες προβλήθηκε. Έχει προβληθεί συνολικά μέχρι σήμερα σε πάνω από 180 χώρες, έχει μεταγλωττιστεί ή υποτιτλιστεί σχεδόν σε όλες τις γλώσσες και θεωρείται μακράν η πιο επιτυχημένη ισπανόφωνη τηλενουβέλα όλων των εποχών. 
Στην Ελλάδα προβλήθηκε πρώτη φορά μεταγλωττισμένη το 1998. Από τότε, έχει προβληθεί πολυάριθμες φορές σε επανάληψη και από διάφορους τηλεοπτικούς σταθμούς, τόσο από κανάλια εθνικής εμβέλειας όσο και από περιφερειακά, κατορθώνοντας αισθητά υψηλές τηλεθεάσεις για τα ελληνικά δεδομένα. 
Η πρωτότυπη σειρά στην οποία βασίζεται το σενάριο, είχε προβληθεί το 1979 με τον τίτλο "Και οι πλούσιοι κλαίνε", η οποία επίσης κατάφερε να περάσει τα σύνορα της λατινόφωνης τηλεόρασης και να γνωρίσει διεθνή επιτυχία. Ο ρόλος της Ταλία στη "Μαρία της γειτονιάς" ήταν καθοριστικός για την εξέλιξή της στο μεγαλύτερο τηλεοπτικό φαινόμενο της δεκαετίας του 1990, ενώ αποτέλεσε και αφορμή για τα ΜΜΕ να της αποδώσουν τιμητικά τον τίτλο της "διαδόχου της Βερόνικα Κάστρο" (ίσως η σπουδαιότερη μορφή των τηλενουβέλων για τις δεκαετίες του 70 και του 80) και της "Βασίλισσας των Τηλενουβέλων".
Υπόθεση.
Η Μαρία είναι ένα 15άχρονο κορίτσι το οποίο ζει με τη νονά της, Κασίλντα σε μια φτωχογειτονιά στην Πόλη του Μεξικού. Λίγο πριν πεθάνει, η Κασίλντα ζητά από τον ιερέα της περιοχής, Πάτερ Ονόριο, να μην αφήσει τη Μαρία απροστάτευτη και μόνη. 
Ο ιερέας ρωτάει έναν από τους ευεργέτες της εκκλησίας, τον Δον Φερνάντο ντε λα Βέγκα αν μπορεί να προσλάβει τη Μαρία στο σπίτι του για να εργάζεται ως υπηρέτρια. Εκείνος όμως παρουσιάζει την Μαρία ως νέο μέλος της οικογένειάς του και προσπαθεί να κάνει τα πάντα ώστε η ίδια να αισθάνεται ευπρόσδεκτη.
Η παρουσία ωστόσο της Μαρίας στο σπίτι των ντε λα Βέγκα θα προκαλέσει αναστάτωση και αμφιθυμικά συναισθήματα ανάμεσα σε εκείνους που την καλωσορίζουν και σε εκείνους που θέλουν να εγκαταλείψει το σπίτι. Η γυναίκα του Δον Φερνάντο, Βικτόρια, η ανιψιά της Βικτόρια, Σοράγια, η υπηρέτρια του σπιτιού Καρλότα και ο μεγαλύτερος γιος του Δον Φερνάντο, Λουίς Φερνάντο δεν αποδέχονται την Μαρία, εξαιτίας της συμπεριφοράς της, της κοινωνικής της τάξης και της έλλειψης μόρφωσης, που δεν αρμόζουν στην δική τους τάξη. Η Σοράγια αποκαλεί την Μαρία "παρακατιανή", "σκουπιδιάρα", "ρακοσυλλέκτρια" και την γελοιοποιεί με κάθε ευκαιρία.
Παρόλα αυτά, η Μαρία βρίσκει παρηγοριά στην γενναιοδωρία του Δον Φερνάντο, του γιου του Βλαδιμίρ και της κόρης του Βανέσα, καθώς και στο υπόλοιπο προσωπικό της κουζίνας. Η Μαρία γρήγορα ερωτεύεται τον Λουίς Φερνάντο, ο οποίος αντιμετωπίζει προβλήματα αλκοολισμού και έχει αλαζονική συμπεριφορά. 
Αρχικά, ο Λουίς Φερνάντο προσπαθεί να προσεγγίσει την Μαρία με σκοπό να διασκεδάσει μαζί της, αλλά αργότερα αρχίζει να την ερωτεύεται. Η Σοράγια όμως, που είναι ερωτευμένη με τον Λουίς Φερνάντο και θέλει να απολαύσει την περιουσία της οικογένειάς του, περιφρονεί την Μαρία και την προειδοποιεί ότι δεν θα επιτρέψει να συμβεί τίποτα ανάμεσα σε εκείνη και τον Λουίς Φερνάντο. Έτσι, προσποιείται ότι έμεινε έγκυος από τον Λουίς Φερνάντο και παντρεύεται μαζί του ενώ παράλληλα σχεδιάζει μαζί με την νταντά της Καλίξτα να σκοτώσουν την Μαρία. Η Βικτόρια τα βρίσκει με την Μαρία και την φροντίζει.
Στην πορεία η Σοράγια ανακαλύπτει πως η βιολογική της μητέρα είναι η Καλίξτα και έτσι την διώχνει. Μόλις ο Λουίς Φερνάντο ανακαλύπτει ότι η Σοράγια δεν είναι έγκυος και συνειδητοποιεί πόσο ερωτευμένος είναι με την Μαρία, χωρίζει την Σοράγια, η οποία εξαφανίζεται μετά από ένα ατύχημα που προκλήθηκε από τον εραστή της (όταν προσπάθησε να τον σκοτώσει επειδή την εκβίαζε), δίνοντας σε όλους την εντύπωση πως είναι νεκρή. Ο Λουίς Φερνάντο και η Μαρία τελικά παντρεύονται, ο γάμος τους όμως αντιμετωπίζει προβλήματα, εξαιτίας της ζήλιας του Λουίς Φερνάντο και του εθισμού του στο αλκοόλ. 
Όταν βλέπει την Μαρία να αγκαλιάζει τον αδελφό του Βλαδιμίρ, γίνεται έξαλλος και πιστεύει ότι το μωρό που περιμένει η Μαρία δεν είναι δικό του. Όταν το μωρό γεννιέται η Μαρία χάνει τα λογικά της και το δίνει σε μια άγνωστη γυναίκα. Ο Λουίς Φερνάντο ανακαλύπτει τελικά την αλήθεια και παίρνει την Μαρία από το άσυλο και στη συνέχεια υιοθετεί ένα άλλο παιδί για εκείνη. 
Η Μαρία όμως ποτέ δεν χάνει την ελπίδα της, ότι θα βρει το γιο που έχασε. Το ζευγάρι υιοθετεί ένα κορίτσι που ονομάζεται Τίτα και η Λούπε προσλαμβάνει τη βαφτιστήρα της Πηνελόπη, ως νταντά για να αναλάβει την φροντίδα του παιδιού. Εκείνη όμως προσπαθεί να καταστρέψει τον γάμο της Μαρίας και του Λουίς Φερνάντο, μέχρι που μεταφέρεται με τον εραστή της στην φυλακή για εκβιασμό και απάτες. 
Δεκαπέντε χρόνια αργότερα η Μαρία βρίσκει τον γιο της Φερνάντο, έφηβο πλέον. Εκείνη υπόσχεται στην θετή του μητέρα Αγριπίνα και στον νονό του Βερακρούς να τους βοηθάει οικονομικά, ενώ ψάχνει την κατάλληλη ευκαιρία για να πει την αλήθεια στον Νάντο. Παρόλα αυτά ο Λουίς Φερνάντο παρακολουθεί την Μαρία και ανακαλύπτει την οικονομική βοήθεια που προσφέρει στην οικογένεια του Νάντο. 
Εκείνος παρεξηγεί την στάση της Μαρίας και γεμάτος οργή απειλεί την οικογένεια του Νάντο. Αργότερα, η Αγριπίνα και ο Νάντο αποφασίζουν να φύγουν από την πόλη, αλλά η Μαρία τους προλαβαίνει στον σιδηροδρομικό σταθμό και λέει την αλήθεια στον γιο της. Λίγο μετά ο Λουίς Φερνάντο μαθαίνει την αλήθεια και αποδέχεται τον Νάντο ως νέο μέλος της οικογένειας.
Η Σοράγια η οποία εξακολουθεί να ζει, βρίσκεται στις Ηνωμένες Πολιτείες και, αφού σκοτώνει τον δισεκατομμυριούχο σύζυγό της Όσκαρ Μονταλμπάν προκαλώντας του ένα ατύχημα, επιστρέφει στο Μεξικό για να πάρει εκδίκηση από όλους εκείνους που θεωρεί ότι στάθηκαν εμπόδιο στην ευτυχία της. Ακόμη, αναλαμβάνει την φροντίδα της κόρης του Όσκαρ, Αλίσια, καθώς αυτή είναι η μοναδική κληρονόμος της περιουσίας. 
Η Σοράγια όμως δεν χάνει ευκαιρία να βασανίζει και να εξευτελίζει τόσο την Αλίσια, η οποία είναι ανάπηρη, όσο και την νταντά της Εσπεράνσα. Όταν η οικογένεια ντε λα Βέγα συνειδητοποιεί την κατάσταση αυτή αποφασίζει να αναλάβει την Αλίσια και την νταντά της ώστε να ξεφύγουν από τα νύχια της Σοράγιας. Ο Νάντο ερωτεύεται αρχικά την Σοράγια, στη συνέχεια όμως ερωτεύεται την Αλίσια, με αποτέλεσμα η Σοράγια να προσπαθεί να τον σκοτώσει. Η Τίτα βρίσκει τους πραγματικούς γονείς της, αλλά χάνει την ψυχραιμία της μαζί τους και πέφτει θύμα αυτοκινητιστικού ατυχήματος. Αργότερα, ερωτεύεται τον Άλντο. 
Η Σοράγια θέλει να εκδικηθεί τον Νάντο επειδή την άφησε για την Αλίσια, όπως έκανε και ο πατέρας του στο παρελθόν για την Μαρία. Η Σοράγια σκοτώνει την νταντά Καλίξτα, η οποία ζούσε σαν ζητιάνα μετά τον υποτιθέμενο θάνατο της κόρης της, και κατηγορεί τον Νάντο για το έγκλημα, αλλά η Μαρία αναλαμβάνει την ευθύνη για να σώσει τον γιο της και μεταφέρεται στη φυλακή. Στην φυλακή, η Μαρία λαμβάνει ψεύτικες φωτογραφίες που απεικονίζουν την Σοράγια και τον Λουίς Φερνάντο σε ερωτικές στιγμές. Η Μαρία βρίσκεται στην φυλακή στο ίδιο κελί με την Πηνελόπη, η οποία της κάνει τη ζωή κόλαση. 
Λίγο πριν αποφυλακιστεί η Μαρία ξεσπάει στη φυλακή μεγάλη πυρκαγιά και η Μαρία παγιδεύεται στις φλόγες. Όλοι πιστεύουν ότι η Μαρία είναι νεκρή, εκείνη όμως είναι ζωντανή και, αφού δέχεται τις πρώτες βοήθειες, αρχίζει να εργάζεται ως νταντά σε ένα σπίτι. Ο Λουίς Φερνάντο βρίσκει την Μαρία αλλά ανακαλύπτει ότι έχει αμνησία. 
Η Σοράγια ορκίζεται να πάρει εκδίκηση και αποφασίζει να αναμετρηθεί για τελευταία φορά με τη Μαρία, την οποία θεωρεί υπεύθυνη για όσα της συμβαίνουν. Έτσι απαγάγει την Μαρία και την οδηγεί σε ένα εγκαταλειμμένο σπίτι. Τότε της λέει πόσο πολύ την μισεί και πόσο καταστράφηκε η ζωή της από τότε που εμφανίστηκε στο σπίτι των ντε λα Βέγκα. 
Αργότερα, πιάνονται στα χέρια και η Σοράγια σπρώχνει την Μαρία στο πάτωμα, με αποτέλεσμα εκείνη να χάσει τις αισθήσεις της. Όταν η Μαρία ξυπνάει, θυμάται τα πάντα και συνειδητοποιεί ότι διατρέχει μεγάλο κίνδυνο. Όταν φτάνει η αστυνομία και ο Λουίς Φερνάντο, η Σοράγια βάζει φωτιά στον χώρο του σπιτιού, όμως η ίδια παγιδεύεται στην πυρκαγιά και καίγεται ζωντανή μέσα στις φλόγες. 
Η Μαρία και ο Λουίς Φερνάντο καταφέρνουν να ξεφύγουν από την πυρκαγιά και μετά από δύο μήνες γιορτάζουν την επέτειό τους μαζί με την οικογένεια και τους φίλους τους. Η σειρά ολοκληρώνεται με την Μαρία να αποκαλύπτει στο Λουίς Φερνάντο ότι είναι έγκυος και περιμένει το δεύτερο παιδί του.
Κυκλοφορία σε DVD.
Η σειρά κυκλοφόρησε σε dvd από την Xenon σε συνεργασία με την Televisa S.A. στις 29 Ιανουαρίου 2008, με αγγλικούς υπότιτλους και σε 2 διαφορετικά εξώφυλλα. Παλιότερα είχε κυκλοφορήσει σε VHS (βιντεοκασέτα), πάλι μέσω της Televisa. 
Στην Ελλάδα, η σειρά κυκλοφόρησε σε dvd με ελληνικούς υπότιτλους μέσω της εταιρίας Victory Media S.A. το 2010, δηλαδή 12 χρόνια μετά την πρώτη προβολή της σειράς στην ελληνική τηλεόραση.

</doc>
<doc id="57779" url="https://el.wikipedia.org/wiki?curid=57779" title="Όμπλαστ του Βλαντίμιρ">
Όμπλαστ του Βλαντίμιρ

Το Όμπλαστ του Βλαντίμιρ (ρωσικά: "Влади́мирская о́бласть") είναι ομοσπονδιακό υποκείμενο της Ρωσίας, υπαγόμενο στο Κεντρικό Διαμέρισμα.
Πρωτεύουσα της περιφέρειας είναι το Βλαντίμιρ (345.373 κάτοικοι - απογρ. 2010). Άλλες μεγάλες πόλεις είναι το Κοβρόφ (155.499) και το Μούρομ (126.901).
Το Βλαντίμιρ, το Μούρομ και το μικρότερο αλλά αρχαιότερο Σούζνταλ ανήκουν στις πλέον ιστορικές ρωσικές πόλεις. Υπήρξαν αστικά κέντρα του πρώτου ρωσικού βασιλείου, του "Κράτους των Ρως", ενώ κατά τον ύστερο μεσαίωνα ανεξαρτητοποιήθηκαν και συγκρότησαν δική τους ηγεμονία ("Πριγκιπάτο των Βλαντίμιρ-Σούζνταλ"). Ως αποτέλεσμα αυτής της κληρονομιάς, η περιφέρεια Βλαντίμιρ ανήκει σήμερα στο Χρυσό Δακτύλιο, προσελκύοντας πλήθος επισκεπτών. Πολλά μνημεία της συγκαταλέγονται επίσης στον κατάλογο Παγκόσμιας Πολιτιστικής Κληρονομιάς της UNESCO.

</doc>
<doc id="57780" url="https://el.wikipedia.org/wiki?curid=57780" title="Γκαμπριέλ Γκαρσία Μάρκες">
Γκαμπριέλ Γκαρσία Μάρκες

Ο Γκαμπριέλ Γκαρσία Μάρκες", "6 Μαρτίου 1927 – 17 Απριλίου 2014) ήταν σπουδαίος Κολομβιανός συγγραφέας, βραβευμένος με Βραβείο Νόμπελ Λογοτεχνίας. Θεωρείται ο σημαντικότερος εκπρόσωπος του λογοτεχνικού ρεύματος του μαγικού ρεαλισμού και ένας από τους μεγαλύτερους συγγραφείς όχι μόνο της ισπανόφωνης αλλά και της παγκόσμιας λογοτεχνίας. Έγινε διάσημος με το μυθιστόρημά του "Εκατό χρόνια μοναξιά" (1967), ενώ επίσης σημαντικά θεωρούνται τα έργα του "Το φθινόπωρο του Πατριάρχη" (1975), "Χρονικό ενός προαναγγελθέντος θανάτου" (1981) και "Ο έρωτας στα χρόνια της χολέρας" (1985).
Ο Μάρκες εργάστηκε τα περισσότερα χρόνια της ζωής του ως δημοσιογράφος και σεναριογράφος. Υπήρξε φίλος του Φιντέλ Κάστρο και για μεγάλο χρονικό διάστημα του είχε απαγορευτεί η είσοδος στις ΗΠΑ, λόγω της στήριξής του σε αριστερά καθεστώτα που ήταν ενάντια σε αυτές. Ο πρόεδρος της Κολομβίας Χουάν Μανουέλ Σάντος έχει αποκαλέσει τον Μάρκες «τον μεγαλύτερο Κολομβιανό που έζησε ποτέ».
Ζωή και έργο.
Τα παιδικά χρόνια.
Γεννήθηκε την Κυριακή 6 Μαρτίου του 1927 στο χωριό (Arakataka) της Κολομβίας, το πρώτο παιδί από συνολικά 7 αγόρια και 4 κορίτσια του Γκαμπριέλ Ελίχιο Γκαρσία (Gabriel Eligio García) και της Λουίσα Σαντιάγα Μάρκες Ιγουαράν (Luisa Santiaga Márquez Iguarán). 
Το χωριό βρίσκεται στην επαρχία Μαγκνταλένα της Κολομβίας, στην περιοχή της Καραϊβικής. Η Αρακατάκα τα χρόνια που μεγάλωνε εκεί ο συγγραφέας ανήκε στη επονομαζόμενη «Zώνη της μπανάνας» - "banananera zone" - περιοχή που κατείχε η εταιρεία καλλιεργώντας μπανάνες, και ήταν μια ζωντανή πόλη με πολλούς κατοίκους.
Η μητέρα του είχε λάβει μια αξιοπρόσεκτη μόρφωση σε ένα από τα σχολεία που λειτουργούσε η εταιρεία της μπανάνας, τότε. Ο πατέρας του δούλευε στο καινούριο για την εποχή επάγγελμα του τηλεγραφητή αν και είχε κάνει κάποιες σπουδές φαρμακευτικής και ιατρικής. Αμέσως μετά το γάμο του άφησε το προσοδοφόρο επάγγελμά του, για να ασχοληθεί με την ομοιοπαθητική ιατρική – ειδικότητα που είχε άνθιση εκείνο τον καιρό.
Το μωρό πήρε το όνομα του πατέρα του, Γκαμπριέλ, αλλά από την στιγμή της γέννησής του τον φώναζαν "Γκαμπίτο" (που είναι το υποκοριστικό του Γκαμπριέλ στη περιοχή της Γκουαχίρα, περιοχή από όπου κατάγονταν οι πρόγονοί του) και το όνομα Χοσέ, προς τιμήν του αγίου που γιόρταζε τον μήνα που γεννήθηκε ο Μάρκες, τον Μάρτιο. 
Οι γονείς του έμειναν μαζί του για δυο περίπου χρόνια μέχρι τον Ιανουάριο του 1929. Όταν γεννήθηκε το δεύτερο παιδί, ο Λουίς Ενρίκες, οι γονείς έφυγαν από την Αρακατάκα που άρχισε να φθίνει για την πολυπληθέστερη Μπαρανκίγια παίρνοντας μαζί τους το νεογέννητο και αφήνοντας ύστερα απο επιμονή των παππούδων το πρωτότοκο. Μεγάλωσε λοιπόν με τον παππού του και τη γιαγιά του από την πλευρά της μητέρας του, τον συνταγματάρχη του επαναστατικού στρατού Νικολάς Ρικάρδο Μάρκες Μεχία (el coronel Nicolás Márquez Iguarán) βετεράνο του (εμφυλίου) πολέμου των Χιλίων ημέρων και την Τρανκιλίνα Ιγουαράν Κότες (Tranquilina Iguarán Cotes).
Τα χρόνια με τους παππούδες του ήταν τα πιο καθοριστικά όχι μόνο για τη ζωή του αλλά κυρίως για την λογοτεχνική του διαμόρφωση.
Η γιαγιά του και οι άλλες θείες του σπιτιού (ζούσε σε ένα σπίτι γεμάτο γυναίκες, θα πει) ήταν οι φορείς της παράδοσης και της λαϊκής κουλτούρας. Τα παραμύθια και οι ιστορίες που του έλεγαν συχνά, για τους θρύλους της περιοχής και κυρίως ο κόσμος των πνευμάτων μέσα στον οποίο ζούσαν, θα καθορίσει τη φαντασία του. 
"...«Η γιαγιά του ασχολιόταν περισσότερο με τον κόσμο των νεκρών παρά με των ζωντανών και μάλιστα ειχε πολλές δεισιδαιμονίες. Για παράδειγμα οτι τα παιδιά έπρεπε να πλαγιάζουν πριν βγουν οι ψυχές το βράδυ, πως αν περνούσε μια κηδεία και εκείνα ήταν ξαπλωμενα έπρεπε να τα βάλουν να καθίσουν για να μην πεθάνουν μαζί με τον νεκρό, οτι έπρεπε να προσέχουν να μην μπει μαύρη πεταλούδα στο σπίτι γιατί αυτό σήμαινε πως κάποιος από την οικογένεια θα πέθαινε, πως αν έμπαινε σκαθάρι ήταν σημάδι πως θα είχαν επισκέψεις, οτι έπρεπε να μη χυθεί αλάτι γιατί ήταν γρουσουζιά, πως αν ακουγόταν αλλόκοτος θόρυβος ήταν γιατί οι μάγισσες είχαν μπει στο σπιτι, και πως αν μυριζαν στον αερα θειάφι ήταν γιατί πλησίαζε ο δαιμονας. Ο Γκαρσία Μάρκες μπόρεσε να συλλάβει τα «Εκατό χρόνια μοναξιά» όταν κατάλαβε μια απλή και αδιαμφισβήτητη αλήθεια. Ότι όχι μόνο η γιαγιά και οι θείες του ζούσαν σε μια παραπραγματικότητα αλλά και η πλειοψηφία των Κολομβιανών και των άλλων Λατινοαμερικανών...»"
Από την άλλη ο παππούς του εκπροσωπούσε την λογική, τον ρεαλισμό, και την πραγματική ιστορία. Διηγόταν στο παιδί ιστορίες από τον πόλεμο που είχε λάβει μέρος, και κατορθώματα ανδρείας των συμπολεμιστών του. Μαζί του έκανε βόλτες τα απογεύματα στο χωριό και μάθαινε τα πάντα που αφορούσαν την καθημερινή, πραγματική ζωή.
Το νηπιαγωγείο και την α΄ δημοτικού τα έβγαλε στο Μοντεσοριανό δημοτικό σχολείο που μόλις είχε ανοίξει στην πόλη του, ενώ τη β' δημοτικού την έβγαλε στο δημόσιο δημοτικό της Αρακατάκα. (τα άλλα δύο χρόνια του τετρατάξιου τότε δημοτικού σχολείου τα τελείωσε στην πόλη Καρταχένα.) 
Από τότε που ο Μάρκες έμαθε να γράφει και να διαβάζει, σχεδόν 8 χρονών, δεν σταμάτησε ποτέ. Το πιο καθοριστικό έργο της ζωής του όπως θα αναφέρει ήταν η ανακάλυψη ενός φθαρμένου βιβλίου με "μαγικές" ιστορίες. Όπως θα μάθαινε αρκετά χρόνια αργότερα ήταν οι Χίλιες και μια νύχτες», όπου διαπίστωσε έκπληκτος πως οι ιστορίες ήταν στην ουσία από το ίδιο υλικό με αυτές που του έλεγε η γιαγιά του, και μάλιστα πως μπορούσαν να ειπωθούν και με την ίδια χαρακτηριστική «ψυχραιμία», με την οποία τις έλεγε και η γιαγιά του . Μετά τις «Χίλιες και μια νύχτες» θα ερχόταν η σειρά των παραμυθιών των αδελφών Γκριμ, του Περό, του Δουμά, του Σαλγκάρι και του Βερν. Από τότε που έμαθε να διαβάζει, έκανε πέρα όλες τις άλλες διασκεδάσεις, και αφιέρωνε όλο τον ελεύθερο χρόνο του στο διάβασμα.
Με τους γονείς του θα ξανασμίξει τον Δεκέμβριο του 1936 όταν όλη η οικογένεια θα μετακομίσει στο , την ιδιαίτερη πατρίδα του πατέρα του. Ο Γκαμπριέλ Ελίχιο πίστευε ότι ένα φαρμακείο στο Σινσέ θα ήταν καλύτερη επένδυση από ότι στην Μπαρανκίγια. Εξάλλου ήταν ευκαιρία για τα παιδιά να γνωρίσουν και τη γιαγιά τους, Αρχεμίρα Γκαρσία Πατερνίνα. και τους υπόλοιπους συγγενείς από την πλευρά του πατέρα. Παρόλες τις ελπίδες του πατέρα του, ούτε αυτό το φαρμακείο πήγε καλά, έτσι μετά από ένα χρόνο διαμονής ξαναγύρισαν στην Αρακατάκα τον Σεπτέμβριο του 1937. Με τον θάνατο της θείας Βενεφρίδα στις 21 Γενάρη του 1937 και κυρίως με αυτόν του παππού του μερικές μέρες αργότερα, 4 Μάρτη 1937 απο πνευμονία, το σπίτι εγκαταλείπεται και η οικογένεια σκορπίζεται.
Ο 11χρονος Μάρκες δεν θα αλλάξει μόνο πόλη αλλά στην ουσία και πατέρα, αφού ο πραγματικός πατέρας του τόσα χρόνια ήταν ο συνταγματάρχης παππούς του. Στην ουσία δεν θα καταφέρει ποτέ να ενσωματωθεί στην οικογένεια γι΄αυτό και θα ζήσει μαζί τους, συνολικά 3 μόνο χρόνια. Ο νεαρός Μάρκες θα δυσκολευτεί να συμβιβαστεί με την προσωπικότητα του πατέρα του, εξαιτίας του οποίου θα προκύψουν πολλές διαφωνίες αλλά στο τέλος, θα τα καταφέρει. 
Ο Μάρκες θα πει πολλές φορές στις συνεντεύξεις του αργότερα: οτι τα «100 χρόνια μοναξιά» πήγασαν από την εμμονή του να επιστρέψει στο σπίτι του παππού και της γιαγιάς, οτι οι μεγαλύτερες λογοτεχνικές του επιρροές ήταν ο παππούς, η γιαγιά και το βιβλίο «Χίλιες και μια Νύχτες», ότι απο τότε που πέθανε ο παππούς του δεν του συνέβη τίποτα ενδιαφέρον και πως οτι είχε γράψει ως τότε το ήξερε ήδη ή το είχε ακούσει πριν γινει 8 χρονών. 
Σπουδές.
Πρώτος σταθμός της οικογενειακής περιπλάνησης η . Ο πατέρας όμως, θα συνεχίσει να αναζητά μια πόλη που να έχει καλές προοπτικές για το φαρμακείο και το ομοιοπαθητικό ιατρείο του και θα τη βρεί στο , μια κωμόπολη 16. 000 κατοίκων τότε, στην οποία θα μετακομίσουν τον Νοέμβριο του 1939. 
Ο Μάρκες έχοντας ήδη αποκτήσει την συνήθεια να διαβάζει αχόρταγα, εκείνη την περίοδο θα γνωρίσει τα μεγάλα λογοτεχνικά έργα της εφηβικής (και όχι μόνο) λογοτεχνίας: θα διαβάσει Κόμη Μοντεχρήστο, Το νησί των θησαυρών, τον Σεβάχ τον θαλασσινό, τον Ροβινσώνα Κρούσο, τον Δον Κιχώτη και άλλα.
Ωστόσο ο ίδιος ο Μάρκες δεν θα ζήσει στο Σούκρε παρά μόνο στις διακοπές του σχολείου του, αφού οι γονείς του, θέλοντας - παρόλη την οικονομική δυσπραγία τους να πάρει το παιδί τους την καλύτερη μόρφωση θα τον γράψουν στο κολλέγιο των Ιησουιτών «Σαν Χοσέ» της Μπαρανκίλια, στο οποίο θα αρχίσει να φοιτά τον Ιανουάριο του 1940. Στην εφημερίδα του κολλεγίου «Χουβεντούδ», θα δημοσιευτούν κάποιοι σατιρικοί στίχοι που έφτιαχνε τότε για να διασκεδάζει τους συμμαθητές του, με την υπογραφή "Γκαμπίτο". Ο Μάρκες θεωρεί αυτούς τους παιδικούς στίχους του, ως το "opera prima" του.
Ο Γκαμπίτο θα γίνει αγαπητός από τους συμμαθητές και τους δασκάλους του, εξαιτίας και της εξυπνάδας του και του καλόβολου χαρακτήρα του. Τα σατιρικά στιχάκια που γράφει θα του χαρίσουν μεγάλη δημοφιλία ανάμεσα στους συμμαθητές του. Στο κολλέγιο κατάφερνε αν και δεν ήταν ιδιαίτερα μελετηρός να είναι από τους πρώτους μαθητές, μάλιστα το 1942 του απονεμήθηκε και μετάλλιο αριστείου.
Πανεπιστήμιο.
Το 1943 θα δώσει εξετάσεις στο Υπουργείο Παιδείας για τον «Εθνικό διαγωνισμό υποτροφιών». Θα περάσει στις εξετάσεις, πράγμα που θα του επιτρέψει να πάρει μια υποτροφία για να φοιτήσει τα επόμενα 6 χρόνια, ως εσωτερικός στο «Εθνικό Λύκειο Αρρένων» της . 
Στο Λύκειο θα πάρει καλούς βαθμούς, αφού χωρίς να είναι ιδιαίτερα μελετηρός, ήταν αποδοτικός και έγραφε καλά στα διαγωνίσματα. Έτσι οι βαθμοί, οι πρωτιές και τα βραβεία ήρθαν χωρίς μόχθο από μέρους του. Ωστόσο εκείνος είναι αφιερωμένος στην λογοτεχνία και ιδιαίτερα στην ποιήση – που ήταν τότε η επίσημη αγαπημένη όχι μόνο των διανοούμενων αλλά και του λαού. Θα διαβάζει ακατάπαυστα, ποίηση αλλά και τα έργα των μεγάλων συγγραφέων του κόσμου, θα γράφει συχνά τις ομιλίες για τις επίσημες εκδηλώσεις του Λυκείου, θα συνδράμει συγγραφικά με ένα πεζό κείμενο σε λυρικό ύφος στο ένα και μοναδικό τεύχος της μαθητικής εφημερίδας που προσπάθησαν να στήσουν, αλλά θα καταφέρνει επίσης να το σκάει για να παρακολουθεί κονσέρτα μουσικής, χορούς και κινηματογραφικές ταινίες. 
Το Δεκέμβριο του 1944 θα έχει τη χαρά να δει δημοσιευμένο στο λογοτεχνικό ένθετο της μεγάλης κυκλοφορίας εφημερίδας "" ποίημά του, «Το τραγούδι», (ένα ποίημα- θρήνος για το θάνατο μιας φίλης του, λίγους μήνες νωρίτερα) ενώ το 1945 θα γράψει το πρώτο του διήγημα με τίτλο «Ιδεοληπτική Ψύχωση» (μια κοπέλα που μεταμορφώνεται σε πεταλούδα)
Τελειώνοντας το Λύκειο με επαίνους και με τιμητικά βραβεία, ετοιμάζεται για το επόμενο βήμα, το οποίο είχε αποφασιστεί από την οικογένεια και ο Μάρκες ακολούθησε: τη φοίτηση στην Νομική Σχολή του Εθνικού Πανεπιστημίου στη Μπογκοτά. Τον Φεβρουάριο του 1947 άρχισε τη φοίτησή του στην σχολή, όντας σίγουρος πως το μόνο που δεν ήθελε ήταν να γίνει δικηγόρος.
πρώτα λογοτεχνικά βήματα.
Η ανάγνωση της «Μεταμόρφωσης» του Κάφκα ήταν ένα γεγονός που επηρέασε πολύ τη συγγραφική εξέλιξη του Μάρκες, σύμφωνα τουλάχιστον με τον βιογράφο του Σαλβαντόρ Ντάσσο, ο οποίος γράφει στη σελίδα 209 της βιογραφίας του: ...η συνάντηση αυτή έμελλε να τον αφήσει κυριολεκτικά άναυδο και ν' αλλάξει τη μοίρα του συγγραφικού του πεπρωμένου, ακόμα και να καθορίσει τον μελλοντικό προσανατολισμό της φαντασίας του.
Επηρεασμένος από τον μεγάλο Εβραίο της Τσεχίας γερμανόφωνο συγγραφέα θα γράψει το πρώτο διήγημα που θα δημοσιευτεί σε εφημερίδα, χαρίζοντάς του τον τίτλο του πολλά υποσχόμενου συγγραφέα. Το διήγημα το ονόμασε Η τρίτη παραίτηση και είναι η ιστορία ενός αγοριού που πεθαίνει στα 7 του χρόνια αλλά εξακολουθεί να βρίσκεται σε μια κατάσταση νεκροζώντανου (από όπου μπορεί να παρακολουθεί τα πάντα, χωρίς όμως να συμμετέχει) για τα επόμενα 18 χρόνια. 
Το διήγημα δημοσιεύτηκε στην άλλη μεγάλη εφημερίδα της Μπογκοτά, την ', (El Espectador), στο λογοτεχνικό ένθετό της, στις 15 Σεπτεμβρίου του 1947. Ενθαρρυμένος από την αποδοχή που συνάντησε, θα γράψει και θα δημοσιεύσει στην ίδια εφημερίδα, στις 25 Οκτωβρίου του 1947 το διήγημα Η Εύα βρίσκεται μέσα στο γάτο της. Στις 17 Ιανουαρίου του 1948 δημοσίευσε και το τρίτο του διήγημα Ο Τουμπάλ Κάιν πλάθει ένα αστέρι.
Ωστόσο, πολλά χρόνια αργότερα στην αυτοβιογραφία του, όταν ο Μάρκες τα ξαναθυμάται δεν τα θεωρεί αξιόλογα: "μου φάνηκαν ανακόλουθα και αόριστα, και κάποια παράλογα, και κανένα δεν βασιζόταν σε αληθινά συναισθήματα"'. 
Την περίοδο των πρώτων διηγημάτων, ο Μάρκες προσπαθεί να κατακτήσει τη τέχνη του γραψίματος ιστοριών: "Ήθελα συγκεκριμένα, να μάθω να δημιουργώ αληθοφανή και ταυτόχρονα φανταστική πλοκή, χωρίς ρωγμές"' Γι αυτό το σκοπό μελετά τον «Οιδίποδα Τύραννο» του Σοφοκλή, το «Πέλμα της Μαϊμούς» του – που το θεωρεί το τέλειο διήγημα-, τη «Χοντρομπαλού» του Γκι ντε Μοπασάν και δεκάδες άλλα.
Δημοσιογραφία.
Τον Μάη του 1948 και αφού η Μπογκοτά ήταν πλέον μια κατεστραμμένη πόλη εξαιτίας των πολύνεκρων ταραχών που είχαν ξεσπάσει, (ταραχές που έμειναν γνωστές στην ιστορία ως "" θα μετακομίσει στην Καρταχένα (για να συνεχίσει τις σπουδές του στην εκεί Νομική σχολή, όπως δικαιολογήθηκε στους γονείς του). Δίνοντας εισαγωγικές εξετάσεις θα προχωρήσει στον δεύτερο χρόνο, χωρίς πλέον να παρακολουθεί τα μαθήματα. 
Αντίθετα, γνωρίστηκε με τους συντάκτες της εφημερίδας Ελ Ουνιβερσάλ, ()στην οποία άρχισε να αρθρογραφεί έχοντας μια δική του στήλη, με τίτλο «Τελεία και Παύλα», σποραδικά μέχρι και το 1950.
Τον Δεκέμβρη του 1949 θα εγκατασταθεί στη Μπαρανκίλια, όπου το πρώτο "σπίτι" του είναι ένα φτηνό ξενοδοχείο για πόρνες, που μπορούσε να κοιμάται για ένα πέσος τη βραδιά. Θα συνεργαστεί με την εφημερίδα Ελ Εράλδο,() κρατώντας τη στήλη με τίτλο "Η Καμηλοπάρδαλη", (αναφορά στον ωραίο λεπτό λαιμό της κοπέλας -ντάμας του στους χορούς στο Σούκρε που γνώρισε το 1943, και μελλοντικά, γυναίκας του), και με υπογραφή "Σέπτιμους" (από τον Σέπτιμους Γουώρεν Σμιθ, τον ήρωα του μυθιστορήματος της Βιρτζίνια Γουλφ «Η κυρία Ντάλογουέη», βιβλίο που τον εντυπωσίασε ιδιαίτερα). Στην "Καμηλοπάρδαλη" θα δημοσιεύσει συνολικά 400 άρθρα και σημειώσεις. Το 1950 συνεργάζεται και με το βραχύβιο λογοτεχνικό περιοδικό Κρόνικα, (Crónica) στο οποίο θα δημοσιεύσει τα διηγήματα «Η γυναίκα που έφτανε στις 6», «Η νύχτα των ψαροφάγων» και «Κάποιος ανακατεύει τα τριαντάφυλλα» που αργότερα θα εκδοθούν στη συλλογή του «Μάτια γαλάζιου σκύλου».
Από το 1950 και μέχρι το 1953 θα κάνει μερικά ταξίδια στη γη των προγόνων του, την επαρχία Γκουαχίρα. Στα ταξίδια αυτά, ήρθε σε επαφή με τους βετεράνους του πολέμου των Χιλιων ημερών που ζούσαν ακόμα, συναντήθηκε με τόπους και ανθρώπους που του ήταν γνωστοί από τις διηγήσεις του παππού και της γιαγιάς, γνώρισε και μαγεύτηκε από τα παραδοσιακά τραγούδια – τα βαγενάτος – και κυρίως από τους μύθους και τους θρύλους του τόπου, που θα γίνουν πολύτιμο υλικό για το μετέπειτα έργο του. Τις εντυπώσεις του από αυτά τα ταξίδια θα τις γράψει στην Ελ Εράλδο στο εκτενές λογοτεχνικό – δημοσιογραφικό ρεπορτάζ «Μια χώρα στην ακτή του Ατλάντικο»
Μπογκοτά, δημοσιογράφος με μισθό.
Στις 13 Ιουνίου του 1953 και εξαιτίας των συνεχιζόμενων συγκρούσεων που άρχισαν με το "Μπογκοτάζο" το 1948 στη χώρα θα επιβληθεί η στρατιωτική δικτατορία του Γκουστάβο Ρόχας Πινίγια () που έφερε μαζί της περισσότερες ταραχές και βία. Εκείνα τα χρόνια ο Μάρκες είχε αρχίσει να προσανατολίζεται προς την Αριστερά. Συν τω χρόνω, έγινε μέλος του παράνομου κομμουνιστικού κόμματος της Κολομβίας και μάλιστα όποτε μπορούσε συνέδραμε οικονομικά.
Τον Ιανουάριο του 1954 έφτασε στην Μπογκοτά έχοντας μαζί του τα χειρόγραφα των έργων που δούλευε εκείνο τον καιρό, «Το σπίτι» και «Τα Ανεμοσκορπίσματα». «Τα Ανεμοσκορπίσματα», ήταν έτοιμα και αναζητούσαν εκδότη ενώ «Το Σπίτι» προχωρούσε με δυσκολία καθώς από ότι φάνηκε στο μέλλον η μοίρα του ήταν να χρησιμεύσει στην ανάδυση των άλλων μεγάλων μυθιστορημάτων του όπως «Ο Συνταγματάρχης δεν έχει κανέναν να του γράψει», «Η κακιά ώρα» και «Η κηδεία της Μεγάλης Μάμα», αφού από αυτό το χειρόγραφο ξεπήδησαν οι μορφές και εικόνες των έργων αυτών. 
Τη δουλειά του στην «Ελ Εσπεκταδόρ» την οποία ξεκίνησε με τον συγκλονιστικό για τον Μάρκες εκείνης της εποχής, μισθό των 900 πέσος- την πρωτάρχισε με άρθρα γνώμης, επιφυλλίδες και κριτική κινηματογράφου, στο ένθετο «Μέρα με την ημέρα». Ύστερα από λίγο καιρό, δημιουργήθηκε η πρώτη στήλη κινηματογραφικής κριτικής στην Κολομβία, την οποία ανέλαβε ο Μάρκες με τον τίτλο «Ο κινηματογράφος στην Μπογκοτά: οι νέες ταινίες της εβδομάδας».
Το πρώτο ρεπορτάζ έγινε όταν με αφορμή τις κατολισθήσεις βράχων στην περιοχή Μέδια Λούνα του Μεντεγίν, όταν ο Μάρκες ταξίδεψε ως εκεί, απεσταλμένος της εφημερίδας. Το ρεπορτάζ που έγραψε "«Απολογισμός και επανόρθωση της καταστροφής στην Αντιόκια»" δημοσιεύτηκε σε 3 συνέχειες στις αρχές Αυγούστου του 1954, και χάρη στο συγγραφικό ταλέντο έγινε ένα ρεπορτάζ υπόδειγμα αφήγησης. Ύστερα θα ακολουθούσαν και άλλες δημοσιογραφικές έρευνες, -για να φτάσει στην μεγάλη δημοσιογραφική επιτυχία του, "«Η αλήθεια για την περιπέτειά μου»", που αργότερα θα έβγαινε και σε βιβλίο με τίτλο «Η αφήγηση ενός ναυαγού».() 
Αυτό το ρεπορτάζ, η εξιστόρηση της περιπέτειας του ναυαγού Λουίς Αλεχάνδρο Βελάσκο που πάλευε με τα κύματα και τους καρχαρίες πάνω σε μια σχεδία στη θάλασσα της Καραϊβικής για δέκα μέρες, δημοσιεύτηκε στην εφημερίδα σε 14 συνέχειες. Ήδη από την πέμπτη μέρα της δημοσίευσης η αφήγηση είχε γίνει δημοφιλέστατο ανάγνωσμα, διπλασιάζοντας τις πωλήσεις της εφημερίδας, και κάνοντας τον Μάρκες ρεπόρτερ πρώτου μεγέθους.
Τον Μάη του 1955 γίνεται η πρώτη έκδοση «Των Ανεμοσκορπισμάτων». Την έκδοση ανέλαβε ο εκδότης Σαμουέλ Λίσμαν Μπάουν, ο οποίος έκανε μια φτηνή αλλά προσεγμένη έκδοση του βιβλίου σε χίλια αντίτυπα. Ο Μπάουν όμως χρεωκόπησε, άφησε τα βιβλία απλήρωτα στις αποθήκες του τυπογραφείου και εξαφανίστηκε. Ο Μάρκες και οι φίλοι του πούλησαν όσα βιβλία μπόρεσαν στα βιβλιοπωλεία, και χάρισαν πολλά αντίτυπα σε φίλους και γνωστούς. Το φιάσκο της έκδοσης, αποζημιώθηκε όμως από τις διθυραμβικές κριτικές που δέχτηκε το μυθιστόρημα από όλο τον λογοτεχνικό κόσμο της χώρας. Η στιγμή της αναγνώρισης είχε φτάσει για τον Μάρκες.
Ευρώπη.
Στις 15 Ιουλίου του 1955 θα φύγει από την Κολομβία με προορισμό τη Γενεύη, προκειμένου να παρακολουθήσει το «Συνέδριο Ειρήνης των 4 μεγάλων του κόσμου» – ως απεσταλμένος της εφημερίδας του. Με το τέλος της συνδιάσκεψης που δεν του προξένησε και μεγάλο ενδιαφέρον, κατευθύνθηκε προς την Ιταλία, για να καλύψει για την εφημερίδα τo 16o Φεστιβάλ Κινηματογράφου της Βενετίας. Ανάμεσα στα τέλη Αυγούστου και στις αρχές Σεπτέμβρη του 1955 παρακολούθησε νυχθημερόν όλες τις ταινίες του Φεστιβάλ, με μια ακόρεστη κινηματογραφική ορμή. Το μέσο αυτό εξάλλου τον είχε μαγεύσει από μικρό ακόμα – όταν παρακολούθησε τις πρώτες του ταινίες στον υπαίθριο κινηματογράφο της Αρακατάκα, παρέα με τον παππού του- και τώρα βρήκε μια ευκαιρία για να ασχοληθεί περισσότερο.
Έτσι, κατ' αρχήν φεύγει για την Πολωνία για να παρακολουθήσει το Φεστιβάλ Κινηματογράφου του Κάρλοβι Βάρι, ύστερα από επίσημη πρόσκληση ως αντιπρόσωπος της Κολομβίας. Παρακολούθησε το φεστιβάλ αλλά ταξίδεψε κιόλας στην Πολωνία και στη Τσεχοσλοβακία από όπου κράτησε άφθονες σημειώσεις που δεν τις δημοσίευσε παρά δυο χρόνια αργότερα, (1957), στο εκτενές ρεπορτάζ του ""90 μέρες στο Σιδηρούν Παραπέτασμα"". 
Ξαναγυρίζοντας στη Ρώμη ο Μάρκες αποφάσισε να σπουδάσει κινηματογράφο παρακολουθώντας μαθήματα στο “Πειραματικό Κέντρο Κινηματογραφίας” (Cinecitta Experimental Film School) , στην Τσινετσιτά. Το ενδιαφέρον του στρεφόταν σχεδόν αποκλειστικά στο σενάριο, του οποίου ήθελε να κατακτήσει την τεχνική, αλλά τα θεωρητικής φύσης και ακαδημαϊκού χαρακτήρα μαθήματα περί κινηματογραφικής τέχνης, δεν τον προσέλκυσαν και έπειτα από δεκαπέντε περίπου μέρες μαθημάτων, εγκατέλειψε τη σχολή.
Τον Δεκέμβρη του 1955 αφήνει τη Ρώμη για το Παρίσι όπου θα μείνει σε ένα φτηνό ξενοδοχείο του Καρτιέ Λατέν, στο “Οτέλ Φλαντρ”, (Hotel de Flandre), σε μια γειτονιά γεμάτη από Λατινοαμερικάνους φοιτητές και διανοούμενους. 
Με το τέλος του χρόνου έφτασαν από την Κολομβία οι άσχημες ειδήσεις. Η δικτατορία του αρχιστράτηγου Ρόχας Πινίγια (Gustavo Rojas Pinilla) – που είχε εγκατασταθεί στη χώρα από το 1953- σκληραίνοντας της στάση της απέναντι στα ΜΜΕ, έκλεισε την εφημερίδα "Ελ Εσπεκταδόρ" αφήνοντας τον Μάρκες χωρίς τις καθιερωμένες μηνιαίες επιταγές με τις οποίες ζούσε. Ο Μάρκες σκέφτηκε οτι ίσως ήταν η στιγμή για να δουλέψει τα μυθιστορήματά του, και αφήνοντας τα ρεπορτάζ, έγραφε όλη μέρα στο δωμάτιο του ξενοδοχείου του. Έτσι συνέχισε να δουλεύει το μυθιστόρημα που είχε αρχίσει να επεξεργάζεται πριν από δυο μήνες, και που όταν τελειώσει και εκδοθεί θα ονομαστεί «Η κακιά ώρα».
Από την Άνοιξη του 1956 ο Μάρκες θα ασχοληθεί με την συγγραφή του «Ο συνταγματάρχης δεν έχει κανέναν να του γράψει». 
Ταυτόχρονα περνούσε τις πιο δύσκολες από άποψη επιβίωσης μέρες της ζωής του. Η πείνα του χτυπούσε καθημερινά την πόρτα, και ο συγγραφέας πιστεύει ότι “επέζησε ως εκ θαύματος”. Χωρίς να μιλάει γαλλικά και επομένως χωρίς να μπορεί να πάρει κάρτα εργασίας, δεν μπορούσε να βρει δουλειά πουθενά, έτσι σώθηκε μόνο από την βοήθεια και την αλληλεγγύη των λατινοαμερικάνων φίλων του του Καρτιέ Λατέν, την ανοχή της μαντάμ Λακρουά του Οτέλ ντε Φλαντρ, και τους εράνους που έκαναν οι φίλοι του στην Κολομβία. 
Στις αρχές Μαϊου του 1957 ξανασυναντά στο Παρίσι τον παλιό του φίλο και δημοσιογράφο Πλίνιο Μεντόσα και μαζί αποφασίζουν να ταξιδέψουν για να γνωρίσουν τις χώρες του Υπαρκτού σοσιαλισμού . Πρώτος προορισμός το ανατολικό Βερολίνο. Μετά την ανατολική Γερμανία επισκέφτηκε τη Μόσχα, το Στάλινγκραντ, την Βουδαπέστη και τέλος την Τσεχία "τη μόνη χώρα που είδε τους κατοίκους της ικανοποιημένους από τη ζωή τους". Το ταξίδι ήταν γι' αυτόν μια απογοήτευση. Γοητευμένος σαν νεαρός από την φιλοσοφία του Μαρξισμού, και έχοντας κάποιες επαφές με το Κομμουνιστικό Κόμμα της Κολομβίας, θα διαπιστώσει οτι η πράξη ήταν εντελώς διαφορετική από τη θεωρία.
Τελειώνοντας το ταξίδι αυτό, πήγε στο Λονδίνο με σκοπό να ζήσει και εκεί λίγο καιρό αλλά, όταν κατέφτασε η προσφορά για δουλειά στο Καράκας, στο περιοδικό "Momentos", του οποίου διευθυντής ήταν ο φίλος του Πλίνιο Μεντόσα , αποφάσισε να ξαναγυρίσει πίσω στην πατρίδα.
Επιστροφή στη Λατινική Αμερική.
Στις 23 Δεκεμβρίου του 1957 επιστρέφει στη Λατινική Αμερική, και συγκεκριμένα στο Καράκας. Το Καράκας εκείνο τον καιρό συγκλονίζεται απο τα γεγονότα που θα οδηγήσουν στην πτώση του δικτάτορα Μάρκος Πέρες Χιμένες (). Τα ξημερώματα της 23ης Ιανουαρίου 1958, οι Μάρκες και Μεντόσα βλέπουν το αεροπλάνο με το οποίο φυγαδευόταν στον Άγιο Δομήνικο ο δικτάτορας. Πανευτυχείς από το γεγονός, καλούν όλη τη συντακτική και τεχνική ομάδα του περιοδικού και το επόμενο πρωί, το περιοδικό, ανακοινώνει πρώτο τη πτώση του δικτάτορα. Το κύριο άρθρο, γραμμένο από τον Μάρκες είχε τον τίτλο "«Καλημέρα, Ελευθερία»".
Με αφορμή εκείνα τα γεγονότα, συλλαμβάνει την ιδέα να γράψει ένα μυθιστόρημα για έναν Λατινοαμερικάνο δικτάτορα. Έτσι θα αρχίσει τη μελέτη διαβάζοντας ιστορία και βιογραφίες, για να ετοιμάσει το μυθιστόρημα που αργότερα θα εκδιδόταν με τον τίτλο "«Το φθινόπωρο του Πατριάρχη»".
Γάμος.
Την Παρασκευή 21 Μαρτίου 1958 παντρεύτηκε την από χρόνια αγαπημένη του Μερσέδες Μπάρτσα Πράδο.
Τη Μερσέδες την είχε πρωτογνωρίσει στο Σούκρε, το 1943 στις διακοπές του σχολείου και χορεύοντας σε μια γιορτή της ζήτησε να τον παντρευτεί. Η Μερσέδες ήταν τότε 13 χρονών. Είχε γεννηθεί το 1932 και η καταγωγή της ήταν αραβική. Οι πρόγονοί της είχαν φτάσει κάποια στιγμή στη Κολομβία, από την Αλεξάνδρεια και τη Συρία, και ρίζωσαν σε εκείνο τον τόπο, ασχολούμενοι με το εμπόριο, κυρίως του καφέ. Οι δυο νέοι βλέπονταν τότε σποραδικά, όποτε επέστρεφε ο Μάρκες για τις διακοπές του σχολείου. Όταν και οι δυο οικογένειες -για ξεχωριστούς λόγους- μετακόμισαν στην Μπαρανκίγια, οι συναντήσεις τους έγιναν πιο συχνές. Ο ερωτευμένος νεαρός τις έκανε καντάδες και η Μερσέδες υπέκυψε στη γοητεία του. Τότε είχαν αποφασίσει οριστικά, οτι την κατάλληλη στιγμή, θα παντρεύονταν. Και η κατάλληλη στιγμή είχε φτάσει.
Όλα τα υπόλοιπα χρόνια θα τα περάσουν μαζί και αγαπημένοι, και μάλιστα ο συγγραφέας θα την ενσωματώσει στον λογοτεχνικό του κόσμο, αφού σε τρία βιβλία υπάρχει αυτούσια η μορφή της και τα συναισθήματά του γι' αυτήν, ενώ της αφιέρωσε άλλα δύο.
Μετά την επιστροφή και των δύο πλέον στο Καράκας, ο Μάρκες άρχισε να γράφει τα διηγήματα που θα αποτελούσαν το βιβλίο "«Η κηδεία της Μεγάλης Μάμα»".
Λατινοαμερικάνικο Πρακτορείο Ειδήσεων.
Η επανάσταση στην Κούβα την Πρωτοχρονιά του 1959 ήταν ένα μεγάλο γεγονός στη ζωή και του Μάρκες. Στις 17 Ιανουαρίου ο Μάρκες και ο Μεντόσα θα επισκέπτονταν την επαναστατημένη Κούβα ύστερα από πρόσκληση του Φιντέλ Κάστρο στους δημοσιογράφους. 
Τον Φεβρουάριο με Μάρτιο του 1959 η οικογένεια επέστρεψε στην Κολομβία και συγκεκριμένα στη Μπογκοτά όπου οι δύο φίλοι και δημοσιογράφοι ανέλαβαν την ίδρυση και λειτουργία του «Λατινοαμερικάνιου Πρακτορείου Ειδήσεων» () ενός ειδησεογραφικού πρακτορείου που θα διοχέτευε τις ειδήσεις από την Κούβα αλλά και την υπόλοιπη Λατινική Αμερική, -ανεξάρτητο από την προπαγάνδα των κυρίαρχων μέσων ενημέρωσης. Τα γραφεία του πρακτορείου θα γίνονταν επίσης και ένας χώρος συναντήσεων, διαλέξεων, ιδεών των υποστηρικτών της Κουβανικής επανάστασης και της κολομβιανής αριστεράς.
Το δεύτερο μεγάλο γεγονός στη ζωή του Μάρκες εκείνη τη χρονιά ήταν η γέννηση στις 24 Αυγούστου του πρώτου παιδιού του, του Ροντρίγκο. ()
Τον Σεπτέμβριο του 1960 πέρασε από τη Μπογκοτά ο ιδρυτής του Λατινοαμερικάνικου πρακτορείου, και συμφώνησε με τον Μάρκες να πάει στην Αβάνα για να μάθει όλες τις λεπτομέρειες της λειτουργίας του πρακτορείου και μετά να διευθύνει ένα παράρτημα στη βόρεια Αμερική. 
Κατά τη διάρκεια της τρίμηνης παραμονής του στην Αβάνα, γνωρίστηκε με τον Φιντέλ Κάστρο, έμαθε όλη τη λειτουργία του πρακτορείου και έφυγε στις αρχές του 1961 μαζί με την οικογένειά του με σκοπό να ιδρύσει παράρτημα στο Μόντρεαλ του Καναδά. 
Πρώτος απαραίτητος σταθμός προκειμένου να πάρουν βίζες για τον Καναδά, η Νέα Υόρκη. Η παραμονή στη Νέα Υόρκη παρατάθηκε για 6 μήνες, αφού από τη μια τα γραφεία του πρακτορείου στη Νέα Υόρκη είχαν έλλειψη προσωπικού και τον χρειάζονταν από την άλλη οι βίζες δεν θεωρήθηκαν ποτέ. Τελικά, η παραίτηση του ιδρυτή του πρακτορείου έφερε και την παραίτηση του Μάρκες που δεν ήθελε να δουλέψει κάτω από τη καινούρια διεύθυνση του πρακτορείου από τους σεχταριστές κομμουνιστές. 
Ο Μάρκες και η οικογένειά του, παίρνουν το λεωφορείο και ύστερα απο δυο βδομάδες ταξίδι φτάνουν στη Νέα Ορλεάνη και απο εκεί στο Μεξικό, - ανταποκρινόμενος στην πρόσκληση του φίλου του και συμπατριώτη Άλβαρο Μούτις () από χρόνια εγκατεστημένου στο Μεξικό. Η μόνη αποζημίωση για το δύσκολο ταξίδι, ήταν οτι γνώρισε τους τόπους όπου λάμβαναν χώρα τα μυθιστορήματα του αγαπημένου του συγγραφέα του Γουίλιαμ Φώκνερ. 
Στην Πόλη του Μεξικού θα φτάσει στις 2 Ιουλίου του 1961 (την ίδια μέρα που αυτοκτόνησε ο άλλος του "δάσκαλος", ο Έρνεστ Χέμινγουεη).
Μεξικό: μια καινούρια αρχή.
Το πρώτο κείμενο που έγραψε φτάνοντας στο Μεξικό, ήταν ένα συγκινητικό άρθρο- φόρος τιμής για τον πρόσφατα αποθανόντα Έρνεστ Χέμινγουέη, στο οποίο μεταξύ άλλων ο Μάρκες προδίκαζε και τη φήμη και τη σπουδαιότητα που θα αποκτούσε με τα χρόνια ο Χέμινγουεη στο χώρο της παγκόσμιας λογοτεχνίας.
Και πάλι με τη βοήθεια του Μούτις ανέλαβε τη διεύθυνση δύο περιοδικών ποικίλης ύλης και ελαφρού περιεχομένου, σε ένα εκδοτικό συγκρότημα, δουλειά που την κράτησε μόνο γιατί είχε ανάγκη από τα χρήματα. 
Το Σεπτέμβριο του 1961 στέλνει την «Κακιά ώρα», στο διαγωνισμό μυθιστορήματος της Κολομβίας που είχε προκηρυχτεί με χορηγία της πετρελαϊκής εταιρείας ESSO. Το μυθιστόρημα κέρδισε το πρώτο βραβείο και μαζί και το θεόσταλτο δώρο των 3000 δολλαρίων.
Το 1962, στις 16 Απριλίου γεννήθηκε και ο δεύτερος γιός του, ο Γκονσάλο.
Ταυτόχρονα το ενδιαφέρον του για τον κινηματογράφο αυξάνεται - τόσο που σκέφτεται οτι ισως ο κινηματογράφος είναι η τέχνη με την οποία θα κατάφερνε να πει αυτά που ήθελε, και έτσι όπως τα ήθελε. Γνωρίζεται με την ομάδα των πρωτοπόρων κινηματογραφιστών του Μεξικού, συνεργάζεται μαζί τους και αποφασίζει να γράψει και ο ίδιος μερικά σενάρια. Αναλαμβάνει τη προσαρμογή για τον κινηματογράφο, μαζί με τον Κάρλο Φουέντες του "Χρυσού πετεινού" ενός διηγήματος του Χουάν Ρούλφο, (). Η ταινία προβλήθηκε το 1964, αλλά δεν γνώρισε επιτυχία. 
Στη συνέχεια διασκεύασε και το "Πέδρο Πάραμο" ένα ακόμα μυθιστόρημα του Ρούλφο, και παραχώρησε και τα δικαιώματα του διηγήματος "«Δεν υπάρχουν κλέφτες σε αυτήν την πόλη»" (En este pueblo no hay ladrones)για να γυριστεί ταινία. Η ταινία βραβεύτηκε στο α' διαγωνισμό πειραματικού κινηματογράφου του Μεξικό, κερδίζοντας και το βραβείο διασκευασμένου σεναρίου. Στην ταινία μάλιστα εμφανίζεται και ο ίδιος ο Μάρκες στο ρόλο ενός ταμία κινηματογράφου.
Το 1964 γράφει το σενάριο, πρωτότυπο και αποκλειστικά δικό του, για την ταινία "«Καιρός για να πεθάνεις»" (Tiempo de morir) 
το οποίο γυρίστηκε σε ταινία από τον Αρτούρο Ριπστάιν () το 1965 και προβλήθηκε τον ίδιο χρόνο αλλά όχι με μεγάλη επιτυχία.. 
Τώρα είχε φτάσει η ώρα για να γράψει το αριστούργημά του, «Τα εκατό χρόνια μοναξιάς».
Εκατό χρόνια μοναξιάς.
Το φθινόπωρο του 1965 και αφού τακτοποιήσει όλες τις επαγγελματικές του υποχρεώσεις θα αφιερωθεί για σχεδόν έναν χρόνο στο γράψιμο του αριστουργήματός του. Επί ένα χρόνο θα δουλεύει καθημερινά γύρω στις 8 ώρες, κλεισμένος στη "σπηλιά της μαφίας" όπως ονόμαζε το γραφείο του. Τον Οκτώβριο του 1966 στέλνει ταχυδρομικώς τα χειρόγραφα του έργου του στον εκδοτικό οίκο Sudamericana της Αργεντινής με τον οποίο είχε ήδη υπογράψει συμβόλαιο. Η έκδοση αυτου του μυθιστορήματος, σίγουρα θα μπορούσε να τιτλοφορηθεί, "«Το χρονικό μιας προαναγγελθείσας επιτυχίας»", αφού ήδη από την περίοδο της συγγραφής, και με τα αποσπάσματα που είχε δημοσιεύσει στον Τύπο ο συγγραφέας αλλά και με τις εγκωμιαστικες κριτικές όσων διάβαζαν τα χειρόγραφα, είχε κυκλοφορήσει η φήμη για την ποιότητα του μυθιστορήματος. Έτσι όταν στις 30 Μαη του 1967 κυκλοφόρησε η πρώτη έκδοση, το βιβλίο εξαντλήθηκε σε μια βδομάδα. Την επόμενη βδομάδα εξαντλήθηκε και η δεύτερη έκδοση, και ξεμένοντας από δημοσιογραφικό χαρτί, ο εκδοτικός οίκος έκανε τη τρίτη έκδοση τον Σεπτέμβρη του 1967. η επιτυχία είχε έρθει για να μεινει. Ο Μάρκες θα κάνει μια περιοδεία σε χώρες της Λατινικής Αμερικής για να προωθήσει το βιβλίο, και αμέσως μετά η οικογένεια θα εγκατασταθεί μόνιμα στην Βαρκελώνη, αφού εκεί ήταν πλέον το κέντρο των εκδοτικών του δραστηριοτήτων.
Το 1982 του δόθηκε το Βραβείο Νόμπελ Λογοτεχνίας. Με βάση το σκεπτικό της απόφασης, ο Μάρκες τιμήθηκε με το βραβείο "«για τα μυθιστορήματα και τα διηγήματά του, στα οποία το φανταστικό και το πραγματικό συνδυάζονται σε έναν πλούσιο κόσμο φαντασίας, αντανακλώντας τη ζωή και τις συγκρούσεις μιας ηπείρου»"
Τα τελευταία χρόνια αποσύρθηκε από τη δημόσια ζωή καθώς έπασχε από καρκίνο των λεμφαδένων. Πέθανε στις 17 Απριλίου 2014, σε ηλικία 87 ετών στο Μεξικό όπου και είχε εγκατασταθεί το 1961. Κατά καιρούς διέμενε και στην Καρθαγένη της Κολομβίας, στην Βαρκελώνη της Ισπανίας και στην Αβάνα.
Έργα.
Διασκευές για τον κινηματογράφο.
Σε ταινίες έχουν γυριστεί αρκετά έργα του Μάρκες. Ενδεικτικά αναφέρουμε:

</doc>
<doc id="57781" url="https://el.wikipedia.org/wiki?curid=57781" title="Όμπλαστ της Καλούγκα">
Όμπλαστ της Καλούγκα

Το Όμπλαστ της Καλούγκα (ρωσικά: "Калу́жская о́бласть") είναι ομοσπονδιακό υποκείμενο της Ρωσίας, υπαγόμενο στο Κεντρικό Διαμέρισμα. Σημαντικότερες πόλεις της είναι η πρωτεύουσα Καλούγκα (324.698 κάτοικοι - απογρ. 2010) και το Όμπνινσκ (105.706).
Κατά τον ύστερο μεσαίωνα (14ος-15ος αι.), μετά την αποσύνθεση του Κράτους των Ρως και τη μογγολική εισβολή, τα εδάφη της περιφέρειας ήταν έδρα μιας σειράς βραχύβιων μικρών ηγεμονιών που έμειναν στην ιστορία ως "Άνω Πριγκιπάτα" (επειδή βρίσκονταν στον άνω ρου του ποταμού Οκά). Τα περισσότερα πριγκιπάτα ενσωματώθηκαν στη Μοσχοβία στα τέλη του 15ου αιώνα, για να αποφύγουν την απειλή των καθολικών Λιθουανών από δυσμάς.
Αν και σήμερα συνορεύει με τη βιομηχανική ζώνη της Μόσχας, η περιφέρεια είναι ένας από τους αγαπημένους τόπους αναψυχής των Μοσχοβιτών, αφού μεγάλο μέρος της καλύπτεται από πυκνά δάση και μικρές λίμνες.

</doc>
<doc id="57782" url="https://el.wikipedia.org/wiki?curid=57782" title="Καισαρεία">
Καισαρεία



</doc>
<doc id="57783" url="https://el.wikipedia.org/wiki?curid=57783" title="478 π.Χ.">
478 π.Χ.



</doc>
<doc id="57784" url="https://el.wikipedia.org/wiki?curid=57784" title="477 π.Χ.">
477 π.Χ.



</doc>
<doc id="57785" url="https://el.wikipedia.org/wiki?curid=57785" title="476 π.Χ.">
476 π.Χ.



</doc>
<doc id="57786" url="https://el.wikipedia.org/wiki?curid=57786" title="475 π.Χ.">
475 π.Χ.



</doc>
<doc id="57787" url="https://el.wikipedia.org/wiki?curid=57787" title="Καρελία">
Καρελία

Η Καρελία (καρελιανά και φινλανδικά: "Karjala", ρώσικα: Карелия, σουηδικά: "Karelen") ή γη των Καρέλιων, είναι μια περιοχή στην Βόρεια Ευρώπη ιστορικής σημασίας για τη Φινλανδία, τη Ρωσία και τη Σουηδία. Ένα μέρος της Καρελίας ανήκει στη Ρωσία (Δημοκρατία της Καρελίας και την Περιφέρεια Λένινγκραντ) ενώ το υπόλοιπο στη Φινλανδία (επαρχίες της Νότιας και Βόρειας Καρελίας).
Χρήση του ονόματος.
Πολλές γεωγραφικές υποδιαιρέσεις μπορεί να αποκαλούνται Καρελία. Η Φινλανδική Καρελία ήταν ιστορική επαρχία της Φινλανδίας που τώρα είναι χωρισμένη ανάμεσα στη Φινλανδία και την Ρωσία και συχνά αποκαλείται "Karjala" στα Φινλανδικά. Το ανατολικό μέρος αυτής της κατά βάση Λουθηρανικής περιοχής εκχωρήθηκε στη Ρωσία μετά τον Πόλεμο του Χειμώνα του 1939-1940. Αυτό το τμήμα είναι η «Καρελία» του Καρελιανού Ζητήματος της φινλανδικής πολιτικής. 
Η Δημοκρατία της Καρελίας είναι Ρωσικό ομοσπονδιακό υποκείμενο, συμπεριλαμβάνοντας την «Ανατολική Καρελία» με κυρίως Ρωσικό Ορθόδοξο πληθυσμό.
Στη σημερινή Φινλανδία, ο όρος "Karjala" αναφέρεται στις Φινλανδικές επαρχίες της Νότιας και Βόρειας Καρελίας.
Ιστορία.
Για την Καρελία γίνονταν σκληρές μάχες ανάμεσα στη Σουηδία και τη Φεουδαλική Δημοκρατία του Νόβγκοροντ από την εποχή του μεταξύ τους πολέμου τον 13ο αιώνα. Με τη Συνθήκη του Νότενμποργκ (φινλανδικά: Pähkinäsaaren rauha) το 1323, η Καρελία χωρίστηκε μεταξύ των δύο. Το Βίμποργκ (φινλανδικά: Βίιπουρι) έγινε πρωτεύουσα της νέας σουηδικής επαρχίας.
Με τη Συνθήκη του Νύσταντ (φινλανδικά: Uudenkaupungin rauha) το 1721 μεταξύ της Ρωσικής Αυτοκρατορίας και της Σουηδίας, το μεγαλύτερο μέρος της Καρελίας εκχωρήθηκε στην Ρωσία. Μετά την κατοχή της Φινλανδίας από τη Ρωσία στον Φινλανδικό Πόλεμο μέρη των κατακτηθέντων επαρχιών (Παλαιά Φινλανδία) ενσωματώθηκαν στο Μεγάλο Δουκάτο της Φινλανδίας. Το 1917 η Φινλανδία ανεξαρτητοποιήθηκε και τα σύνορα ορίστηκαν από τη Συνθήκη του Τάρτου το 1920.
Κατα τη διάρκεια της δεκαετίας του 1920 πολλοί Φινλανδοί αναμείχθηκαν σε προσπάθειες ανατροπής των μπολσεβίκων στην Ρωσική Καρελία, όπως για παράδειγμα η αποτυχημένη Αποστολή Άουνους. Αυτές οι κυρίως ιδιωτικές αποστολές σταμάτησαν μετά τη συνθήκη ειρήνης του Τάρτου. Μετά το τέλος του Ρωσικού Εμφυλίου και τη σύσταση της Σοβιετικής Ένωσης το 1922, το Ρωσικό μέρος της Καρελίας έγινε η Καρελιανή Αυτόνομη Σοβιετική Σοσιαλιστική Δημοκρατία το 1923.
Το 1939 η Σοβιετική Ένωση επιτέθηκε στη Φινλανδία ξεκινώντας τον Πόλεμο του Χειμώνα. Η Συνθήκη Ειρήνης της Μόσχας απέδωσε το μεγαλύτερο μέρος της Φινλανδικής Καρελίας στη Σοβιετική Ένωση. Περίπου 400.000 άνθρωποι, πρακτικά όλος ο πληθυσμός, μετακινήθηκε στη Φινλανδία. Το 1941 η Καρελία επανακατακτήθηκε από τους Φινλανδούς για τρία χρόνια με τη συνέχιση του Σοβιετο-Φινλανδικού πολέμου (1941-1944), συμπεριλαμβανομένης και της Ανατολικής Καρελίας. Ο Πόλεμος του Χειμώνα και η συνεπαγόμενη σοβιετική επέκταση προκάλεσαν μεγάλη εχθρότητα στους Φινλανδούς. Η Φινλανδία είχε χάσει την δεύτερη μεγαλύτερη πόλη της, το Βίιπουρι, την καρδιά της βιομηχανίας της κατά μήκος του ποταμού Βούοκσι, το κανάλι Σάιμαα που ένωνε την κεντρική Φινλανδία με τον Φινλανδικό Κόλπο, την αλιεία στην λίμνη Λάντογκα (φινλανδικά: Laatoka), ενώ τέλος το ένα όγδοο του πληθυσμού της είχαν γίνει πρόσφυγες χωρίς ελπίδα γυρισμού.
Ως αποτέλεσμα της συνθήκης ειρήνης, η Καρελιανή ΑΣΣΔ ενσωματώθηκε στην Καρελο-Φινλανδική Σ.Σ.Δ (1941-1956) και μετά ξανάγινε Αυτόνομη Σοβιετική Σοσιαλιστική Δημοκρατία. Η Καρελία ήταν η μόνη Σοβιετική Δημοκρατία που υποβιβάστηκε από Σ.Σ.Δ σε Α.Σ.Σ.Δ. εντός της Ρωσικής ΣΟΣΔ. Αντίθετα με τις αυτόνομες δημοκρατίες, οι Σοβιετικές δημοκρατίες, θεωρητικά, είχαν το συνταγματικό δικαίωμα να αποσχιστούν από την ένωση. Ο πιθανός φόβος για απόσχιση, όπως και η ρωσική εθνική πλειοψηφία στην Καρελία, ίσως να ήταν οι αιτίες αυτού του υποβιβασμού. Το 1991 η Δημοκρατία της Καρελίας δημιουργήθηκε από την Καρελιανή Α.Σ.Σ.Δ.
Η κατάρρευση της Σοβιετικής Ένωσης έφερε και οικονομική κατάρρευση. Μετά τη διάλυσή της, η περιοχή δοκιμάστηκε από μαζική αστική ερήμωση. Τα βιαστικά και ανεπαρκώς χτισμένα κτήρια της σοβιετικής εποχής όπως επίσης και τα παλαιότερα σπίτια της φινλανδικής εποχής εγκαταλείπονται.
Πολιτική.
Η Καρελία είναι χωρισμένη ανάμεσα στη Φινλανδία και τη Ρωσία. Η Δημοκρατία της Καρελίας είναι Δημοκρατία της Ρωσικής Ομοσπονδίας, η οποία ιδρύθηκε το 1991, αντικαθιστώντας την Αυτόνομη Σοβιετική Σοσιαλιστική Δημοκρατία της Καρελίας. Ο Ισθμός της Καρελίας ανήκει στην Περιφέρεια Λένινγκραντ. Τα φινλανδικά μέρη της Καρελίας αποτελούν κομμάτια των επαρχιών ("maakunta") της Νότιας Καρελίας και της Βόρειας Καρελίας.
Υπάρχουν μερικές μικρές, αλλά με μεγάλο ενθουσιασμό, ομάδες Φινλανδών που αγωνίζονται για στενότερους δεσμούς μεταξύ Φινλανδίας και Καρελίας. Η πολική έκφραση αυτών των αλυτρωτικών ιδεών ονομάζεται Καρελιανό Ζήτημα και αφορά την επανένωση της Φινλανδικής Καρελίας στην Φινλανδία. Αυτές οι πόθοι εκφράζονται από οργανισμούς όπως οι Karjalan Liitto και ProKarelia. Οι φιλοδοξίες για στενότερους δεσμούς με την Ανατολική Καρελία δεν περιλαμβάνουν εδαφικές απαιτήσεις. Παρόλα αυτά μεγάλο μέρος του αρχικού φινλανδικού πληθυσμού του ρωσικού μέρους της Καρελίας είτε επανεγκαταστάθηκε και αφομοιώθηκε στην κυρίως Φινλανδία, είτε εκρωσίστηκε, είτε τέλος διασκορπίστηκε στη Ρωσία ως θύμα των εσωτερικών μετακινήσεων πληθυσμών του σοβιετικού καθεστώτος.
Γεωγραφία.
Η Καρελία εκτείνεται από τις ακτές της Λευκής θάλασσας έως τον κόλπο της Φινλανδίας. Περιέχει τις δύο μεγαλύτερες λίμνες της Ευρώπης, τη Λάντογκα και την Ονιέγκα. Ο Καρελιανός Ισθμός βρίσκεται μεταξύ του κόλπου της Φινλανδίας και της λίμνης Λάντογκα.
Το σύνορο μεταξύ της Καρελίας και της Ίνγκρια, της γης του συγγενούς λαού των Ίνγκριων, ήταν αρχικά ο ποταμός Νέβας αλλά αργότερα μετακινήθηκε νοτιότερα στο Καρελιανό Ισθμό κατά μήκος του ποταμού Σέστρα (ρωσικά: Сестра/Раяйоки), ο οποίος σήμερα ανήκει στην μητροπολιτική περιοχή της Αγίας Πετρούπολης, ενώ το 1812-1940 αποτελούσε το ρωσο-φινλανδικό σύνορο. 
Στην άλλη όχθη της Λάντογκας, ο ποταμός Σβίρ θεωρείται συνήθως το παραδοσιακό σύνορο της περιοχής της Καρελίας, όπως η λίμνη Σάιμαα ορίζει το δυτικό σύνορο, ενώ η λίμνη Ονιέγκα και η Λευκή Θάλασσα το ανατολικό. Στον βορρά κατοικούσαν οι νομάδες Σάμι, αλλά κανένα φυσικό όριο δεν καθόριζε το σύνορο εκτός από μεγάλα δάση (τάιγκα και τούνδρα).
Στα ιστορικά κείμενα η Καρελία μερικές φορές χωρίζεται σε «Ανατολική Καρελία» και «Δυτική Καρελία», οι οποίες επίσης αποκαλούνται και Ρώσικη Καρελία και Φινλανδική Καρελία αντίστοιχα. Η περιοχή βορείως της λίμνης Λάντογκα, η οποία ανήκε στη Φινλανδία πριν τον Β΄ Παγκόσμιο Πόλεμο ονομάζεται και Καρελία της Λάντογκας. Οι περιοχές πάνω στα προπολεμικά σύνορα ονομάζονται και Συνοριακή Καρελία. Η Λευκή Καρελία είναι το βόρειο μέρος της Ανατολικής Καρελίας ενώ Καρελία του Ολόνετς είναι το νότιο μέρος.
Η Καρελία του Τβερ υποδηλώνει τα χωριά στην Περιφέρεια Τβερ που κατοικούνται από Καρέλιους
Δημογραφία.
Η καρελική γλώσσα μιλιέται στη Δημοκρατία της Καρελίας, όπως επίσης στα καρελικά χωριά Τβερ. Η βεπσιανή γλώσσα μιλιέται στις δύο πλευρές του ποταμού Σβιρ. Οι καλούμενες καρελιανές διάλεκτοι που μιλιούνται κυρίως στη Φινλανδική Νότια Καρελία απαρτίζουν τη νοτιοανατολική ομάδα διαλέκτων της Φινλανδικής γλώσσας. Παρόμοιες διάλεκτοι μιλιούνται και στην Ίνγκρια, την περιοχή ανάμεσα στα εσθονικά σύνορα και τη λίμνη Λάντογκα. Εμφανίστηκαν εκεί τον 17ο αιώνα μετά τη σουηδική κατάκτηση της περιοχής. Οι παλαιότεροι κάτοικοι της Ίνγκριας, οι Ίνγκριοι, έχουν την δική τους γλώσσα, που είναι συγγενής με την καρελική και τις νοτιοανατολικές διαλέκτους της φινλανδικής. Οι διάλεκτοι της Φινλανδικής Βόρειας Καρελίας ανήκουν στη μεγάλη ομάδα των σαβονιανών διαλέκτων της Ανατολικής και Κεντρικής Φινλανδίας. Οι Καρέλιοι που εκκενώθηκαν από τη Φινλανδική Καρελία, εγκαταστάθηκαν εκ νέου σε όλη τη Φινλανδία και σήμερα αυτοί που έχουν τις ρίζες τους στην περιοχή που εκχωρήθηκε στη Σοβιετική ένωση μετά τον Β΄ Παγκόσμιο Πόλεμο, αριθμούν περίπου ένα εκατομμύριο. Στη Φινλανδία περίπου 5.000 άνθρωποι μιλούν την καρελική γλώσσα.

</doc>
<doc id="57788" url="https://el.wikipedia.org/wiki?curid=57788" title="474 π.Χ.">
474 π.Χ.



</doc>
<doc id="57789" url="https://el.wikipedia.org/wiki?curid=57789" title="473 π.Χ.">
473 π.Χ.



</doc>
<doc id="57790" url="https://el.wikipedia.org/wiki?curid=57790" title="472 π.Χ.">
472 π.Χ.



</doc>
<doc id="57791" url="https://el.wikipedia.org/wiki?curid=57791" title="471 π.Χ.">
471 π.Χ.



</doc>
<doc id="57792" url="https://el.wikipedia.org/wiki?curid=57792" title="470 π.Χ.">
470 π.Χ.



</doc>
<doc id="57793" url="https://el.wikipedia.org/wiki?curid=57793" title="469 π.Χ.">
469 π.Χ.



</doc>
<doc id="57794" url="https://el.wikipedia.org/wiki?curid=57794" title="468 π.Χ.">
468 π.Χ.



</doc>
<doc id="57795" url="https://el.wikipedia.org/wiki?curid=57795" title="467 π.Χ.">
467 π.Χ.



</doc>
<doc id="57796" url="https://el.wikipedia.org/wiki?curid=57796" title="466 π.Χ.">
466 π.Χ.



</doc>
<doc id="57797" url="https://el.wikipedia.org/wiki?curid=57797" title="465 π.Χ.">
465 π.Χ.



</doc>
<doc id="57798" url="https://el.wikipedia.org/wiki?curid=57798" title="464 π.Χ.">
464 π.Χ.



</doc>
<doc id="57799" url="https://el.wikipedia.org/wiki?curid=57799" title="463 π.Χ.">
463 π.Χ.



</doc>
<doc id="57800" url="https://el.wikipedia.org/wiki?curid=57800" title="462 π.Χ.">
462 π.Χ.



</doc>
<doc id="57801" url="https://el.wikipedia.org/wiki?curid=57801" title="460 π.Χ.">
460 π.Χ.



</doc>
<doc id="57802" url="https://el.wikipedia.org/wiki?curid=57802" title="ATR 72">
ATR 72

Το ATR 72 είναι ένα δικινητήριο ελικοφόρο "τούρμπο-προπ" αεροσκάφος μικρών αποστάσεων (συνδυάζει δηλαδή στροβιλοσυμπιεστή και έλικα), κατασκευασμένο στην Ιταλία και την Γαλλία από τον όμιλο ATR. Έχει χωρητικότητα μέχρι 72 επιβάτες σε διαμόρφωση μίας θέσης. Η Αμερικανική American Eagle Airlines, ο μεγαλύτερος χρήστης του τύπου, αποκαλεί τα μοντέλα της ως Super ATR.
Ανάπτυξη και Σχεδιασμός.
Η ανάπτυξη του ATR 72 αναπτύχθηκε από το βραχύτερο ATR 42. Το ATR 72 διαφέρει από τον βραχύτερο "αδερφό" του από την κατά 4,5 m μακρύτερη άτρακτο, το μεγαλύτερο εκπέτασμα φτερών, ισχυρότερους κινητήρες και μεγαλύτερη χωρητικότητα καυσίμων κατά 10%. Ο σχεδιασμός του ATR 72 ανακοινώθηκε το 1986 και η παρθενική πτήση έγινε στις 27 Οκτωβρίου του 1988. Ακριβώς ένα χρόνο αργότερα, στις 27 Οκτωβρίου 1989, η Φιλανδική Finnair δρομολόγησε το αεροσκάφος στην πρώτη του πτήση.
Μέχρι τον Ιανουάριο του 2007, συνολικά 323 ATR 72 έχουν παραδοθεί, με 113 επιπλέον να κατασκευάζονται.
Εκδόσεις.
Μέχρι στιγμής, υπάρχουν τρεις κύριες εκδόσεις του ATR 72.
ATR 72-200.
Το -200 είναι το αρχικό μοντέλο παραγωγής που φέρει κινητήρες της Pratt &amp; Whitney Canada PW124B με απόδοση 2400 ίππων.
ATR 72-210 (212).
Το -210 (καλείται -212 από την Αμερικανική American Eagle), πρόκειται για το -200 με κινητήρες PW127 απόδοσης 2750 ίππων για βέλτιστη απόδοση υπό συνθήκες θερμού κλίματος και μεγάλου υψομέτρου.
ATR 72-500 (210A/212A).
Κατά την ανάπτυξη του αποκαλούνταν ως -210Α (η American Eagle το αποκαλούσε -212Α), το -500 είναι αναβαθμισμένη έκδοση του -210 που φέρει έλικες έξι λεπίδων με τους πανομοιότυπους κινητήρες PW127F. Άλλες βελτιώσεις περιλαμβάνουν αυξημένο Μέγιστο Βάρος Απογείωσης και βέλτιστη απόδοση, αλλά και μεγαλύτερο αυτοματισμό που μειώνει τον φόρτο εργασίας των πιλότων.
Άλλες εκδόσεις.
Προκειμένου να προσελκύσει παραγγελίες από εμπορευματικούς αερομεταφορείς, η ATR παρουσίασε στο Farborough Air Show του 2002 νέα (εμπορευματική) έκδοση εξοπλισμένη με θύρα φορτοεκφόρτωσης εμπορευμάτων και σετ μετατροπής σε καθαρά εμπορευματική έκδοση. Σήμερα, οι τρεις μεγαλύτεροι εμπορευματικοί αερομεταφορείς (DHL, FedEx και UPS) χρησιμοποιούν τον τύπο.
Μία VIP έκδοση του -500 είναι διαθέσιμη με πολυτελές εσωτερικό για μεταφορά υψηλόβαθμων κυβερνητικών ή εταιρικών στελεχών.
Υπό παραγωγή βρίσκεται και στρατιωτική έκδοση του -500 εντοπισμού υποβρυχίων, που βασίζεται στην στρατιωτική έκδοση του ATR 42-500 η οποία έχει επιλεχθεί από το Τουρκικό Ναυτικό για εναέρια λιμενική περιπολία και εντοπισμό υποβρυχίων. Το Τουρκικό Ναυτικό έχει παραγγείλει δέκα αεροσκάφη με παράδοση μέχρι το 2010. Το αεροσκάφος θα είναι εξοπλισμένο με πυραύλους αέρος-εδάφους και τορπίλες εναντίον υποβρυχίων και πλοίων. Θα φέρει επίσης και συστήματα ηλεκτρονικού πολέμου και αναγνωριστικά συστήματα. Θα χρησιμοποιείται επίσης και για ναυτικές αποστολές έρευνας και διάσωσης.
Χρήστες του ATR 72.
47 επιπλέον εταιρείες χρησιμοποιούν τον τύπο σε μικρότερους αριθμούς.
Κύριες παραγγελίες περιλαμβάνουν: 
ATR στην Ινδία.
Η ATR κατέχει μεγάλο μερίδιο στην Ινδική πολιτική αεροπορία μικρών αποστάσεων. Τα αεροσκάφη ATR 42/72 έχουν αποδειχτεί ιδιαίτερα δημοφιλή για χρήση από μικρά αεροδρόμια που έχουν χαμηλή επιβατική κίνηση για την λειτουργία μεγάλων αεροσκαφών. Βάσει της πρόβλεψης ότι η Ινδική αεροπορική επιβατική κίνηση θα γνωρίσει ραγδαία ανάπτυξη τα επόμενα χρόνια, Ινδικές αεροπορικές εταιρείες έχουν υπογράψει σημαντικό αριθμό παραγγελιών (Ιούνιος 2006):
ATR στην Ελλάδα.
Από το 1989-1990 εμφανίζονται τα πρώτα αεροσκάφη ATR 42. Τα 2 πρώτα SX-BIY KAI SX-BIX λειτουργούσαν στην Ο.Α. για μικρό χρονικό διάστημα.Αργότερα εμφανίστηκαν και τα ΑΤR 72. Μέχρι το 2002, η Ολυμπιακή παρέλαβε 4 ATR 42-320 ιδιόκτητα και 2 μισθωμένα καθώς και 7 ATR 72-202. Επίσης η Aegean Airlines είχαν μέχρι το 2003 αεροσκάφη τύπου ATR 72. Τα ATR της Ολυμπιακής λειτουργούν μέχρι σήμερα κανονικά και χρησιμοποιούνται σε μικρές αποστάσεις μέσα στην Ελλάδα κυρίως στα νησιά καθώς και σε κοντινές αποστάσεις εξωτερικού.

</doc>
<doc id="57805" url="https://el.wikipedia.org/wiki?curid=57805" title="Παναγιώτης Βασιλόπουλος">
Παναγιώτης Βασιλόπουλος

Ο Παναγιώτης Βασιλόπουλος (Θεσσαλονίκη, 8 Φεβρουαρίου 1984) είναι Έλληνας διεθνής καλαθοσφαιριστής. Με ύψος 2, 05 μέτρα, αγωνίζεται ως σμολ φόργουορντ / πάουερ φόργουορντ.
Σταδιοδρομία.
Ο Βασιλόπουλος έχει καταγωγή από το Κάτω Σαμικό. Ξεκίνησε το μπάσκετ από τον Ίφιτο Πύργου, μετακομίζοντας στη συνέχεια στον Ηρακλή Πύργου.
Το 2005 έλαβε μεταγραφή από τον ΠΑΟΚ στον Ολυμπιακό, υπογράφοντας διετές συμβόλαιο. Τη σεζόν 2007-2008, υπέγραψε συμβόλαιο με τους ερυθρόλευκους για 4 χρόνια. Ωστόσο, ταλαιπωρήθηκε από τραυματισμούς, με αποτέλεσμα να μην αγωνιστεί στην ομάδα όσο θα ήθελε. Το 2013, συμφώνησε με την ισπανική Βαγιαδολίδ. Στις 25 Απριλίου του 2014, ο Βασιλόπουλος υπέγραψε συμβόλαιο συνεργασίας με τον Ερμή Πειραιά, ο οποίος συμμετείχε στο πρωτάθλημα της Α' ΕΣΚΑΝΑ. Στις αρχές της σεζόν 2014-15, συμμετείχε στην προετοιμασία της Α.Ε.Ν. Κηφισιάς, η οποία συμμετείχε στην Α1 Εθνική, με την οποία και υπέγραψε συμβόλαιο συνεργασίας ενός έτους, αγωνιζόμενος με αυτήν σε 11 αγώνες. 
Στις 6 Αυγούστου 2015, ανακοινώθηκε από τον Κόροιβο Αμαλιάδας. Το καλοκαίρι του 2016, συμφώνησε με τον Κολοσσό Ρόδου. Το Νοέμβριο του 2016, έφτασε τις 350 ασίστ στο ελληνικό πρωτάθλημα.
Στις 26 Ιουλίου 2017, υπέγραψε συμβόλαιο μονοετούς διάρκειας με τον Άρη. Στις 22 Οκτωβρίου έφτασε τις 400 ασίστ στο ελληνικό πρωτάθλημα. Στις 19 Ιανουαρίου 2018, υπέγραψε συμβόλαιο συνεργασίας με την ΑΕΚ. Στις 6 Μαΐου 2018, κατέκτησε με την ΑΕΚ το Μπάσκετμπολ Τσάμπιονς Λιγκ στο Final-4 της Αθήνας, νικώντας στον τελικό τη Μονακό με 100-94. 
Στις 27 Ιουλίου 2018, ανακοινώθηκε από τον Γ.Σ. Περιστερίου. Στο Περιστέρι έγινε ο αρχηγός της ομάδας, ενώ κατέρριψε δικό του ρεκόρ από το 2004, αφού σημείωσε 23 πόντους σε έναν αγώνα. Με το Περιστέρι κατέκτησε την δεύτερη θέση στην κανονική περίοδο και την τέταρτη μετά από τα Play off και προκρίθηκε στο Μπάσκετμοπολ Τσάμπιονς Λιγκ. Αποτέλεσμα των καλών του εμφανίσεων στην Ελλάδα, ήταν η παρουσία του στην καλύτερη πεντάδα του πρωταθλήματος. Στις 17 Αυγούστου 2020, ανανέωσε το συμβόλαιό του μέχρι το 2021. Στις 15 Νοεμβρίου 2020, έγινε ο 46ος παίκτης στην ιστορία του επαγγελματικού Πρωταθλήματος που ξεπέρασε τους 2.500 πόντους. Στις 23 Νοεμβρίου 2020, έγινε ο δέκατος τρίτος παίκτης στην ιστορία του επαγγελματικού Πρωταθλήματος που συμπλήρωσε 400 συμμετοχές. Επίσης έγινε ο εικοστός πρώτος παίκτης στην ιστορία του Περιστερίου στην κατηγορία, που ξεπέρασε τους 500 πόντους. Στις 14 Μαρτίου 2021, έφτασε στη δέκατη θέση στη λίστα με τα ριμπάουντ στο Πρωτάθλημα Ελλάδας με 1.561. Τη σεζόν 2020-21, μέτρησε σε 18 παιχνίδια του Πρωταθλήματος 5,3 πόντους, 2,9 ριμπάουντ και 1,5 ασίστ μέσο όρο. Στις 20 Αυγούστου 2021, το Περιστέρι με ανακοίνωση του αποχαιρέτησε τον αθλητή.
Εθνική Ελλάδας.
Ο Βασιλόπουλος υπήρξε μέλος των νεανικών εθνικών ομάδων από το 2000 έως και το 2005.
Το 2005 σε ηλικία 21 ετών συμμετείχε στην πρώτη του μεγάλη διοργάνωση σε διεθνές επίπεδο το Ευρωμπάσκετ του 2005 στο Βελιγράδι, στο οποίο η Εθνική κατέκτησε το χρυσό μετάλλιο. Ωστόσο ο ίδιος δεν είχε μεγάλη συμμετοχή. Το 2006 αγωνίστηκε στο Μουντομπάσκετ της Ιαπωνίας, κερδίζοντας με την Εθνική το ασημένιο μετάλλιο. Ήταν επίσης παρόν στο Ευρωμπάσκετ 2007 καθώς και στους Ολυμπιακούς Αγώνες του 2008 στο Πεκίνο, κατακτώντας την 4η και 5η θέση αντίστοιχα. Από το 2008 μέχρι το 2017 δεν πήρε μέρος σε άλλη διοργάνωση με την Εθνική ομάδα. Το 2017 επέστρεψε στα Προκριματικά του Παγκοσμίου Κυπέλλου 2019 και εντέλει συμμετείχε και στο Παγκόσμιο Κύπελλο 2019 στην Κίνα. Έχε επίσης λάβει μέρος σε τέσσερα Τουρνουά Ακρόπολις (2005, 2006, 2007, 2019).
Με το εθνόσημο στην ανδρών ο Βασιλόπουλος έχει 76 αγώνες με 320 πόντους (μ.ο: 4.21) ενώ στους έφηβους είχε 33 αγώνες με 262 πόντους (μ.ο: 7.94) και στους νέους άνδρες κατέγραψε 30 συμμετοχές με 379 πόντους (μ.ο: 12.63).
Προσωπική ζωή.
Ο Βασιλόπουλος παντρεύτηκε τον Απρίλιο του 2012 την αθλήτρια της υδατοσφαίρισης, Μαρία Τσουρή. Το ζευγάρι έχει δύο γιους.

</doc>
<doc id="57808" url="https://el.wikipedia.org/wiki?curid=57808" title="Αρχιεπίσκοπος Πάτρας Πάυλος Φόσκαρης">
Αρχιεπίσκοπος Πάτρας Πάυλος Φόσκαρης



</doc>
<doc id="57811" url="https://el.wikipedia.org/wiki?curid=57811" title="Ιδρώτας">
Ιδρώτας

Ο ιδρώτας είναι υγρό το οποίο εκκρίνεται από τους λεγόμενους «"ιδρωτοποιούς"» αδένες του δέρματος των ανθρώπων και των ζώων, με τη διαδικασία της εφίδρωσης.
Είναι υγρό άχρωμο, με οσμή χαρακτηριστική, που κάποτε γίνεται ανυπόφορη, και γεύση αλμυρή. Είναι το πιο αραιό υγρό του σώματος. Με την έκκρισή του αποβάλλονται οι περιττές οργανικές ουσίες και έτσι αποτοξινώνεται ο οργανισμός. Ο ιδρώτας αποτελείται από νερό, ανόργανα άλατα, λιπαρά οξέα κλπ. Άφθονο ιδρώτα βγάζουν οι άνθρωποι και τα ζώα όταν κάνει ζέστη και μάλιστα όταν ασκούνται έντονα. Σε αυτές τις περιπτώσεις υπάρχει υπερθέρμανση και η έκκριση του ιδρώτα αποτελεί διαδικασία ψύξης του οργανισμού. Ακόμα ο άνθρωπος μπορεί να ιδρώσει από επίπονη εργασία, αγωνία, φόβο από έντονη προσπάθεια (χειρουργός στις δύσκολες εγχειρήσεις).
Η έκκριση του ιδρώτα προκαλείται και με φάρμακα, εντριβές, θερμά λουτρά, ζεστά ροφήματα (τσάι, τίλιο κ.ά.) και κάνει καλό σε δηλητηριάσεις και κρυολογήματα.
Από όλα τα ζώα περισσότερο ιδρώνει το άλογο. Ο σκύλος δεν έχει καθόλου ιδρωτοποιούς αδένες.

</doc>
<doc id="57812" url="https://el.wikipedia.org/wiki?curid=57812" title="Κροκόδειλος">
Κροκόδειλος

Ο κροκόδειλος είναι ζώο που ανήκει στην τάξη των μεγάλων ερπετών. Η τάξη αυτή διαιρείται σε τρεις οικογένειες: των κροκοδειλιδών, των αλλιγατοριδών και των γαβιαλιδών.
Οι κροκόδειλοι είναι διαδεδομένοι σε πολλά μέρη της γης. Σήμερα μπορεί να συναντηθούν κροκόδειλοι στη βόρεια και κεντρική Αμερική, στο βορειοδυτικό τμήμα της νότιας Αμερικής, στις Αντίλλες, στην Αφρική καθώς και στα νησιά που βρίσκονται στις ανατολικές της ακτές, στην Ινδονησία, στις Φιλιππίνες, στη νότια Ασία.
Ανάμεσα στα σημαντικότερα είδη των κροκόδειλων είναι τα παρακάτω:
Ετυμολογία.
Η λέξη "κροκόδειλος" προέρχεται από την αρχαία ελληνική σύνθετη λέξη "Κροκόδριλος" (αρχ. κρόκη = βότσαλο, δρίλος = σκώληξ), η οποία σημαίνει κυριολεκτικά "Ο σκώληκας των βοτσάλων". Η ονομασία αυτή πιθανότατα προέρχεται είτε από την συνήθεια των κροκοδείλων να λιάζονται στα βότσαλα δίπλα από τον Νείλο, είτε λόγω του φολιδωτού τους δέρματος που θυμίζει πέτρες. Η ονομασία αυτή με τα χρόνια άλλαξε σε "Κροκόδειλο".
Κροκόδειλος του Νείλου.
"Κροκόδειλος του Νείλου" ("Κροκόδειλος ο νειλοτικός" - "Crocodylus niloticus" ). Είναι ο πιο γνωστός από όλα τα άλλα είδη. Σήμερα σπάνια μπορεί να τον συναντήσει κανείς ακόμα στο Νείλο και συνήθως συναντάται σε ποτάμια στην υποσαχάρια Αφρική απο την Αιθιοπία μέχρι την Νότια Αφρική. Το μήκος του φτάνει τα 5 μέτρα και το βάρος του τα 1.000 κιλά. Τρέφεται από ζώα μικρά, που τα πιάνει όταν πλησιάζουν τις όχθες για να πιουν νερό ή όταν, για οποιοδήποτε λόγο, πέσουν στο νερό. Γεννά στην άμμο μέχρι 30 αβγά που δεν επωάζει. Ο κροκόδειλος του Νείλου σήμερα, εξαιτίας του συστηματικού κυνηγιού που του γινόταν για το δέρμα του και το κρέας του που είναι πολύ νόστιμο, κοντεύει να εξαφανιστεί.
Κροκόδειλος ο κατάφρακτος.
"Κροκόδειλος ο κατάφρακτος" ("Crocodylus cataphractus" ). Λιγότερο γνωστός, ζει στην κεντρική Αφρική και το μήκος του δεν ξεπερνά τα 5,20 μέτρα.
Αμερικανικός κροκόδειλος.
"Αμερικανικός κροκόδειλος" ("Κροκόδειλος ο οξύς" - "Crocodylus acutus" ). Είναι ο δεύτερος μεγαλύτερος από όλα τα είδη των κροκόδειλων και το μήκος του φτάνει τα 6,50 μέτρα. Ζει στην κεντρική Αμερική, στη Φλώριδα στην Κούβα, στις Αντίλλες κλπ. Ο κροκόδειλος αυτός κολυμπά πολλές φορές και στην ανοιχτή θάλασσα.
Κροκόδειλος του Ορινόκου.
"Αμερικανικός κροκόδειλος" ("Κροκόδειλος ο ενδιάμεσος" - "Crocodylus intermedius" ) συνών. Κροκόδειλος ο αμερικανικός (Crocodylus americanus). Είναι κι αυτός από τους πιο μεγάλους και φτάνει τα 7,5 μέτρα. Ο κροκόδειλος αυτός ζει αποκλειστικά στο γλυκό νερό. Αποτελεί μεγάλο κίνδυνο για όλα τα ζώα που πλησιάζουν τις όχθες όπου ζει ακόμη και για τον άνθρωπο.
Κουβανικός κροκόδειλος.
"Κουβανικός κροκόδειλος" ("Κροκόδειλος ο ρομβοφόρος" - "Crocodylus rhombifer" ). Είναι ενδημικός στην Κούβα, με μέγεθος μικρό προς μεσαίο, αλλά επικίνδυνος διότι είναι εξαιρετικά επιθετικός. Η συμπεριφορά και οι συνήθειές του παρουσιάζουν ενδιαφέρον για τους βιολόγους, όπως και τα ιδιαίτερα φυσικά χαρακτηριστικά του.
Κροκόδειλος του Αλμυρού νερού.
"Κροκόδειλος της θάλασσας" ("Κροκόδειλος ο πορώδης" - "Crocodylus porosus" ) Είναι το μεγαλύτερο είδος κροκόδειλου με μήκος που φτάνει μέχρι τα 7,5 μέτρα και το βάρος του τα 1.100 κιλά.Η πατρίδα του είναι οι νότια Ινδία και οι Ινδικές ακτές,η Σρι Λάνκα και οι χώρες της Νοτιοανατολικής Ασίας μέχρι τις ακτές της Βόρειας Αυστραλίας. Έχει διαδοθεί σ' όλα τα γύρω νησιά και τις παραλίες. Σύμφωνα με μερικές πληροφορίες, έχουν εμφανιστεί ζώα που το μήκος τους ξεπερνούσε τα 10 μέτρα. Ζει κοντά στις ακτές κυρίως σε λιμνοθάλασσες και εκβολές ποταμών έχωντας ιδιάιτερη προτίμηση στο αλμυρό νερό, αλλά κολυμπά και στην ανοιχτή θάλασσα και μάλιστα σε πολύ μεγάλες αποστάσεις και αποτελεί μεγάλο κίνδυνο για τους κολυμβητές και τους ψαράδες. Οι κροκόδειλοι αυτοί επιτίθενται εναντίον του ανθρώπου και πολλοί από αυτούς είναι ανθρωποφάγοι.
Κροκόδειλος του Βούρκου.
"Κροκόδειλος του Βούρκου" ("Κροκόδειλος ο ελοχαρής" - "Crocodylus palustris" ). Ζει στην Σρι Λάνκα, στο δυτικό Πακιστάν και στην Μπαγκλαντές. Το μήκος του δεν ξεπερνά τα 4 μέτρα. Στις Ινδίες, σε μερικές περιοχές, θεωρείται ιερό ζώο και δεν μπορεί κανείς να του κάνει κακό. Δεν αποτελεί μεγάλο κίνδυνο για τον άνθρωπο, παρόλο που υπάρχουν και περιπτώσεις που έχει επιτεθεί εναντίον ανθρώπων.
Τροφή.
Οι κροκόδειλοι είναι σαρκοβόρα ζώα. Μπορεί να ειπωθεί πως είναι από τους καλύτερους θηρευτές της φύσης. Αυτό οφείλεται στα κοφτερά τους δόντια και στην γρήγορη τους κίνηση. Όταν ένας κροκόδειλος κυνηγήσει μέσα στο νερό την ώρα που θα επιτεθεί στο ανύποπτο ζώο αυτόματα μια βαλβίδα αποτρέπει την είσοδο νερού μέσα στο ζώο. Μετά με τα κοφτερά του δόντια ικανά να ξεσκίζουν και το σκληρότερο δέρμα κατασπαράζουν κυριολεκτικά οποιοδήποτε ζώο. Αυτό το ζώο μπορεί να είναι βουβάλι της ερήμου. Έχουν απίστευτη δύναμη και αν ένα θύμα αντισταθεί τότε είναι που εφαρμόζει την τακτική της στροφής του θανάτου. Δηλαδή γυρίζει μερικές φορές και το θύμα στην προσπάθεια του να ξεφύγει κομματιάζεται. Μερικές φορές κυνηγούν ομαδικά και δεν μαλώνουν αν δεν υπάρχει αρκετή τροφή για όλους. Κάποτε κάποια είδη κινδύνεψαν να εξαφανιστούν από έλλειψη τροφής. Έτσι οι άνθρωποι προκειμένου να τα σώσουν έφτιαξαν τεχνητά ποτάμια με τρεχούμενα νερά. Αυτό ευνοεί την ανάπτυξη ψαριών και κυρίως σολομών που κινούνται αντίθετα στο ρεύμα αποτελώντας άφθονη τροφή για τους κροκόδειλους.

</doc>
<doc id="57824" url="https://el.wikipedia.org/wiki?curid=57824" title="Σαλάχι">
Σαλάχι

&lt;br&gt;
Το σαλάχι ή σελάχι είναι η κοινή ονομασία των είδων χονδριχθύων που ανήκουν στην υπέρταξη βατοειδή. Τα βατοειδή περιλαμβάνουν 500 είδη σε 13 οικογένειες. Είναι συγγενικά με τους καρχαρίες. Χαρακτηρίζονται από τα μεγάλα θωρακικά πτερύγιά τους.
Τα σαλάχια φτάνουν σε μεγάλο βάθος, βρίσκονται σχεδόν σε όλες τις θάλασσες. Το σώμα τους είναι ατρακτοειδές και φέρει μεγάλα πτερύγια που τα βοηθούν με διάφορες κυματοειδείς κινήσεις να κολυμπούν και να ελίσσονται πολύ γρήγορα. Είναι πεπιεσμένα στην κοιλιά και ο σκελετός τους είναι χόνδρινος. 
Τα πτερύγια του σαλαχιού ενώνονται με το κεφάλι, ενώ το στόμα του βρίσκεται στο μέρος της κοιλιάς, έχει σχήμα εγκάρσιας τομής. Τα δόντια του είναι πριονωτά. Το δέρμα της ράχης είναι σκληρό μοιάζοντας με αυτό των καρχαριοειδών, είναι δε χρώματος γκρίζου, κιτρινωπού ή ελαιοπράσινου, φέρει δε σε ορισμένα είδη και κηλίδες.
Η όσφρηση και η όρασή του είναι εξαιρετικά αναπτυγμένες. Τα μάτια του βρίσκονται στη ράχη, ενώ σε ορισμένα είδη είναι τοποθετημένα πλευρικά στο κεφάλι, το οποίο καταλήγει σε ένα στρογγυλεμένο ρύγχος.
Η αφή του βρίσκεται σε όλη την επιφάνεια του σώματος.
Το σαλάχι έχει φάρυγγα και οισοφάγο μυώδεις και ισχυρούς. Το στομάχι του είναι σε σχήμα θυλάκου ενώ το έντερο του είναι μικρό σε μήκος και ευθύγραμμο.
Το άκρο του σώματός του καταλήγει σε μακριά ουρά που μοιάζει με μαστίγιο, η άκρη της οποίας σε αρκετά είδη έχει δηλητήριο και σε μερικά ηλεκτρισμό. Αποτελεί ισχυρό όπλο αλλά και όργανο αναπαραγωγής.
Το μήκος και το βάρος τους ποικίλει ανάλογα με το είδος και φτάνει τα 7,6 μέτρα και τα 1.300 κιλά για το σαλάχι μάντα, το μεγαλύτερο σαλάχι. Πολλαπλασιάζονται με αβγά που γονιμοποιούνται μέσα στο σώμα του θηλυκού και παραμένουν εκεί μέχρι την επώαση, μετά 5-12 μήνες, ανάλογα με το περιβάλλον. Τα μικρά σαλάχια βγαίνουν τότε ζωντανά από το σώμα του θηλυκού.
Τα σαλάχια είναι σαρκοφάγα και επιτίθενται σε κοπάδια ψαριών τρώγοντας μεγάλες ποσότητες. Μερικά είδη θεωρούνται επικίνδυνα για τον άνθρωπο.
Τα σαλάχια ψαρεύονται για τη σάρκα των πτερυγίων τους , που είναι εξαιρετικά εύγευστη, αλλά και για το δέρμα τους, ενώ απο το συκώτι τους εξάγεται έλαιο πλούσιο σε βιταμίνη D.

</doc>
<doc id="57829" url="https://el.wikipedia.org/wiki?curid=57829" title="Φωλιά">
Φωλιά

Η φωλιά είναι το καταφύγιο που παρέχει στα ζώα προστασία από τις καιρικές συνθήκες, τις επιθέσεις των εχθρών τους και δημιουργεί τις κατάλληλες συνθήκες για τον πολλαπλασιασμό τους και την ανατροφή των απογόνων τους. 
Φωλιές φτιάχνουν και χρησιμοποιούν τα περισσότερα ζώα, κυρίως όμως τα μικρά σπονδυλωτά ζώα και ιδιαίτερα τα τρωκτικά και όλα ανεξαιρέτως τα πτηνά. Σαν φωλιά επιλέγονται τα διάφορα φυσικά κοιλώματα, οι υπόγειες σπηλιές και τα ψηλά δένδρα.
Τα πουλιά χτίζουν τη φωλιά τους με βασικό οικοδομικό εργαλείο το ράμφος τους, ενώ για υλικά χρησιμοποιούν κλαριά, λάσπη, ή και άλλα υλικά. Στο κτίσιμο παίρνουν μέρος συνήθως και τα δύο μέλη του ζευγαριού. Ως συχνότερο μέρος για την κατασκευή της επιλέγουν, είτε τα κλαδιά ψηλών δένδρων και πυκνών θάμνων ή τα κοιλώματα των κορμών. Από την άλλη, τα θαλασσοπούλια συνήθως χτίζουν τις φωλιές τους σε ψηλούς βράχους πάνω από ακτές. Τα χελιδόνια αρκετές φορές χτίζουν τις φωλιές τους κάτω από τα μπαλκόνια ή τα περβάζια των σπιτιών.
Εκτός από τα σπονδυλωτά, τα έντομα ασχολούνται και αυτά με την κατασκευή φωλεών, οι οποίες, στην προκειμένη περίπτωση, έχουν ως σκοπό, εκτός από την προστασία των αβγών και την αποθήκευση τροφής. Οι φωλιές, μάλιστα, ορισμένων από αυτά, όπως οι μέλισσες, τα μυρμήγκια, οι σφήκες κλπ., αποτελούν μικρογραφία μιας ολόκληρης πολιτείας. Ως καταλληλότερα μέρη για την κατασκευή της φωλιάς τους επιλέγουν είτε τους κορμούς των δένδρων είτε το έδαφος.

</doc>
<doc id="57830" url="https://el.wikipedia.org/wiki?curid=57830" title="Βοτανικός Κήπος">
Βοτανικός Κήπος

Η βιοποικιλότητα, η φύση και το τοπίο προστατεύονται και διατηρούνται, ώστε να διασφαλίζονται οι φυσικές διεργασίες, η αποδοτικότητα των φυσικών πόρων, η ισορροπία και η εξέλιξη των οικοσυστημάτων, καθώς και η ποικιλομορφία, η ιδιαιτερότητα ή η μοναδικότητα των συνιστωσών τους. Αντικείμενα προστασίας και διατήρησης αποτελούν, επίσης, τα σημαντικά είδη της αυτοφυούς χλωρίδας, στα οποία συμπεριλαμβάνονται τα άγρια είδη και είδη συγγενή των καλλιεργούμενων ειδών, της άγριας πανίδας, των αυτοχθόνων φυλών αγροτικών ζώων και άλλων ομάδων έμβιων όντων.
Ο Βοτανικός Kήπος είναι, σύμφωνα με την Διεθνή Ένωση Βοτανικών Κήπων , ένα ζωντανό μουσείο, το οποίο εκθέτει, "ex situ", επιστημονικά τεκμηριωμένες συλλογές φυτών με σκοπό την επιστημονική έρευνα της χλωριδικής βιοποικιλότητας, την διατήρησή της, αλλά και την περιβαλλοντική πληροφόρηση, ευαισθητοποίηση, εκπαίδευση και αναψυχή των πολιτών. 
Εκτός τόπου (ex situ) διατήρηση: Είναι η διαδικασία της διατήρησης πολλαπλασιαστικού υλικού ή βιώσιμων πληθυσμών, αυτοχθόνων φυτικών ή ζωικών ειδών εκτός του φυσικού τους περιβάλλοντος, σε ειδικά διαμορφωμένα ανθρωπογενή περιβάλλοντα όπως οι βοτανικοί κήποι και οι τράπεζες γενετικού υλικού. Το υλικό αυτό μπορεί να παρέχει τη δυνατότητα επαναφοράς ατόμων στο φυσικό περιβάλλον για ενίσχυση των φυσικών πληθυσμών, όποτε και αν κριθεί απαραίτητο.
Ιστορία.
Οι πρώτοι συστηματικοί βοτανικοί κήποι έκαναν την εμφάνισή τους από το 1500 περίπου π.Χ. στη Βαβυλώνα, όπου είναι γνωστοί σε όλους σχεδόν οι κρεμαστοί κήποι. Από το 1600 μ.Χ. άρχισαν να κάνουν την εμφάνισή τους και στα πανεπιστήμια, ενώ στην Ιατρική Σχολή της Πράγας ο πρώτος βοτανικός κήπος είχε δημιουργηθεί από τον 4ο αιώνα μ.Χ.
Ως πρώτος χρονικά μπορεί να θεωρηθεί ο βοτανικός κήπος που ιδρύθηκε στο Σαλέρνο της Ιταλίας από το Ματθαίο το Σιλβατικό που τον ίδρυσε ήδη στα 1309 μ.Χ.
Ως πρόγονοι των σημερινών βοτανικών κήπων στην Ευρώπη θα πρέπει να θεωρηθούν οι μοναστηριακοί κήποι. Στην Ελλάδα, ο πρώτος βοτανικός κήπος ιδρύθηκε το 1835 στην Αθήνα στην Ιερά Οδό, ο αποκαλούμενος Βοτανικός Κήπος Αθηνών, ο οποίος συστάθηκε με το διάταγμα "περί συστάσεως νεοφυτειών" του 1835 και καταλάμβανε αρχικά όλο το "κτήμα Χασεκή" έκτασης 120 στρεμμάτων. . Από αυτά το 1915 αποσπάστηκαν τα 95 για την Ανώτατη Γεωπονική Σχολή και αργότερα τα υπόλοιπα 25 για το Γεωπονικό Πανεπιστήμιο Αθηνών.
Σήμερα μια από τις βασικές αποστολές των Βοτανικών Κήπων είναι και ο εγκλιματισμός των φυτών σε νέο περιβάλλον.
Συλλογές ζωντανών φυτών.
Οι συλλογές ζωντανών φυτών είναι η δύναμη κρούσης ενός Βοτανικού Κήπου.
Η συντήρηση των συλλογών πρέπει να είναι άμεμπτη, τα φυτά πρέπει να παρουσιάζονται με τον καλύτερο δυνατό τρόπο και να απαντούν με τον καλύτερο τρόπο στο γενικό θέμα που αναπτύχθηκε από τον Βοτανικό Κήπο.
Βοτανικοί κήποι συνήθως διατηρούν φυτά προερχόμενα από όλο τον κόσμο, προκαλώντας την περιέργεια των επισκεπτών.
Ορισμένοι ΒΚ είναι, παρόλα αυτά, εξειδικευμένοι στη διατήρηση ιδιαίτερων συλλογών:
Οι Βοτανικοί κήποι είναι συχνά εξοπλισμένα με ειδικές εγκαταστάσεις για τη διατήρηση των εξωτικών ειδών που δεν είναι προσαρμοσμένα στο τοπικό κλίμα. Θα συναντήσουμε, μεταξύ άλλων:

</doc>
<doc id="57831" url="https://el.wikipedia.org/wiki?curid=57831" title="Μελισσοκομία">
Μελισσοκομία

Μελισσοκομία ονομάζεται η τέχνη της εκτροφής των μελισσών. Οι μέλισσες έχουν την τάση να δημιουργούν φωλιές και να παραμένουν μέσα σε τρύπες, σε κουφάλες δέντρων κλπ. Αυτό οδήγησε τον άνθρωπο στη σκέψη ότι είναι δυνατό να τις συλλάβει και να τις βάλει να ζήσουν μέσα σε κάποιο κουτί, που να μοιάζει με κουφάλα δέντρου ή με τρύπα σε βράχο, προκειμένου να παράγουν μέλι γι' αυτόν.
Ιστορία.
Η μελισσοκομία έχει αρκετά παλιά παράδοση. Σε διάφορες ζωγραφικές παραστάσεις, που βρέθηκαν στις Πυραμίδες της Αιγύπτου, εικονίζονται άνθρωποι που ασχολούνται με τη μελισσοκομία. Στην αρχαία Ελλάδα επίσης η μελισσοκομία βρισκόταν σε αρκετά υψηλό επίπεδο ήδη από την προιστορική εποχή όπως δείχνουν οι σύγχρονες έρευνες. Άλλωστε από την εποχή αυτή υπάρχουν τα γραπτά του Αριστοτέλη για τη μελισσοκομία. Οι απόψεις του αυτές εξακολουθούσαν να ισχύουν μέχρι και το μεσαίωνα. Ο μεσαίωνας δεν πρόσθετε και πολλά καινούρια πράγματα στη μελισσοκομία, εκτός ίσως από τον καπνό, όταν επρόκειτο να ασχοληθεί κανείς με τις μέλισσες, ώστε αυτές να μην αγριεύουν πολύ. Αργότερα η μελισσοκομία αποτέλεσε είδος ασχολίας των μοναχών στα μοναστήρια, όπου και αναπτύχθηκε σημαντικά.
Τη μεγαλύτερη ανάπτυξη τη γνώρισε η μελισσοκομία τα τελευταία εκατό χρόνια και ακόμη μεγαλύτερη τα τελευταία χρόνια μετά τον πόλεμο. Σήμερα είναι πια πάρα πολλά γνωστά πράγματα από τη βιολογία των μελισσών, από τη νομοτέλεια που διέπει τη ζωή τους, τον τρόπο της ζωής τους κλπ. Σε μερικά κράτη η μελισσοκομία έχει πάρει το χαρακτήρα της βιομηχανικής παραγωγής, όπως στον Καναδά, την Ρωσία και τις ΗΠΑ. Οι παλιές πρωτόγονες κυψέλες έχουν αντικατασταθεί με νέες ξύλινες και πολύ πιο πρακτικές και αποδοτικές.
Μέθοδοι μελισσοκομίας.
Σήμερα υπάρχουν δύο τρόποι μελισσοκομίας. Ο παραδοσιακός, όπου το σύνολο των κυψελών παραμένει σε ένα μέρος και ο σύγχρονος, που κάθε φορά μεταφέρεται στην περιοχή που έχει λουλούδια. Ο δεύτερος τρόπος, η νομαδική μελισσοκομία, θεωρείται ασύγκριτα πιο αποτελεσματική και πιο αποδοτική.
Η μελισσοκομία στην Ελλάδα.
Στην Ελλάδα υπάρχουν περισσότερα από 60 σύλλογοι μελισσοκομίας Οι σύλλογοι μελισσοκομίας ενώνονται μαζί και σχηματίζουν την Ομοσπονδία Μελισσοκομικών Συλλόγων Ελλάδας. Επίσης στην Ελλάδα υπάρχουν από το 2000 τα μελισσοκομικά κέντρα. Τη λειτουργία των 14 μελισσοκομικών κέντρων έχουν αναλάβει μελισσοκομικοί συνεταιρισμοί,είναι στελεχωμένα με επιστημονικό προσωπικό το οποίο πέρα από την τεχνική βοήθεια που παρέχει, υλοποιεί το μοναδικό για τον Έλληνα μελισσοκόμο επιδοτούμενο πρόγραμμα των συνθηκών βελτίωσης της παραγωγής και εμπορίας των προϊόντων της μελισσοκομίας.
Η Ελλάδα διαθέτει ιδανικές συνθήκες για τη μελισσοκομία. Η ανάπτυξή της όμως στη χώρα δεν είναι τέτοια, όση επιτρέπουν οι κλιματολογικές συνθήκες της. Ως αποτέλεσμα η εγχώρια παραγωγή δεν καλύπτει τις ανάγκες της εγχώριας κατανάλωσης.
Στη Ελλάδα οι μεγαλύτερες ποσότητες μελιού προέρχονται από το πεύκο (55-60%), ενώ σημαντική είναι και η παραγωγή μελιού ελάτης (5-10%) και θυμαριού (15%).
Περίπου 80% όσων ασχολούνται με τα μελισσοκομία είναι γεωργοί και το υπόλοιπο 20% ετεροεπαγγελματίες. Οι μέλισσες καλύπτουν περίπου το 1,80% της ελληνικής ζωικής παραγωγής.
Μελισσομικά βιβλία.
Η μελισσοκομική τεχνική ξεκινά από την μελισσοκομική γνώση. Η μελέτη βιβλίων για το σκοπό αυτό είναι απαραίτητη προτού ξεκινήσει κάποιος. Δίνεται μια λίστα από μελισσοκομικά βιβλία που κυκλοφορούν στην Ελλάδα:
Από την ζωή των μελισσών, Karl von Frisch – Μετάφραση Μ. Υφαντίδης (1980)
Όλα για το μέλι, Θαν. Μπίκος (1991)
Παθολογία των μελισσών, Βασίλης Λιάκος (1993)
Παθήσεις του μελισσιού, Μ. Υφαντίδης (1995)
Εχθροί και Ασθένειες, Ανδρέας Θραασυβούλου (1996)
Μέλισσα και μελισσομική τεχνική, Πασχ. Χαριζάνης (1996)
Γύρω από την γύρη, Θαν. Μπίκος (1997)
Μάνα δεν είναι μόνο μία, Θαν. Μπίκος (1999)
Μελισσοκομία, Επιστήμη και Εφαρμογή, Μ. Υφαντίδης (2000)
Η μελισσοκομία χωρίς δάσκαλο, Ν. Ι. Νικολαϊδης (2000)
Πρακτική Μελισσοκομία, Ανδρέας Θρασυβούλου (2001)
Σφήκες, Γιάννη Ρέρρα (2001)
Πρόπολις, Θαν. Μπίκος (2001)
Κυψέλη Αργώ Βαλ. Πανταζής, Θαν. Μπίκος (2005)
Εμπειρίες ενός μελισσοκόμου. Πρακτικά μαθήματα μελισσοκομίας μέσα από διαλόγους, Δημ. Καρακούσης (2013)
Η ιστορία μιας βασίλισσας, Μαν. Δερμάτης (2013)
Τροφή και Στέγη για τα μελίσσια μου, Δημ. Καρακούσης (2014)
Βασιλοτροφία και παραγωγή βασιλικού πολτού, Δημ. Καρακούσης (2015)
Κηροτεχνίες – Φτιάχνω κηραλοιφές, σαπούνια και κεριά με φυσικό κερί μέλισσας, Δημ. Καρακούσης (2016)
Μελισσοκατασκεύες &amp; συντήρηση μελισσοκομικού εξοπλισμού, Δημ. Καρακούσης (2017)

</doc>
<doc id="57832" url="https://el.wikipedia.org/wiki?curid=57832" title="Θερμοκήπιο">
Θερμοκήπιο

Το θερμοκήπιο είναι στεγασμένος και περιφραγμένος χώρος, που σκοπό του έχει να προφυλάξει τα φυτά από το κρύο του χειμώνα. 
Τα θερμοκήπια μπορεί να είναι κατασκευασμένα από γυαλί πάνω σε σιδερένιους σκελετούς ή μπορεί να είναι από πλαστικό, που στηρίζεται πάνω σε ξύλινο σκελετό. Η κατασκευή των θερμοκηπίων εξαρτάται από τις κλιματολογικές συνθήκες, που επικρατούν τους χειμωνιάτικους μήνες σε μια περιοχή και από το είδος των φυτών που πρόκειται να καλλιεργηθούν. Τα θερμοκήπια των βόρειων χωρών έχουν βαριές κατασκευές και, πολλές φορές αποτελούνται από διπλά τζάμια και διπλή οροφή.Η λειτουργία τους στηρίζεται στο κάλυμμα από γυαλί, το οποίο πρέπει να είναι τέλεια μονωτικό και διάφανο. Αναλογά με την προέλευση των φυτών που καλλιεργούνται, διακρίνεται σε θερμοκήπιο εύκρατης, τροπικής, χαμηλής θερμοκρασίας κτλ. Επίσης ανάλογα με τη θέση τους, διακρίνονται σε επίγεια και υπέργεια. Τα θερμοκήπια αυτά θερμαίνονται. Αντίθετα, στις νότιες περιοχές της Ελλάδος, όπως π.χ. στη νότια Μεσσηνία και στην Κρήτη, οι κατασκευές είναι πολύ ελαφριές, αποτελούνται από πλαστικό απλωμένο πάνω σε ξύλινο σκελετό, χωρίς να θερμαίνεται.
Στα θερμοκήπια καλλιεργούνται φυτά κατά τη διάρκεια του χειμώνα, που δεν είναι δυνατό να ευδοκιμήσουν στον ανοιχτό χώρο. Τα τελευταία χρόνια η τεχνική της καλλιέργειας μέσα στα θερμοκήπια έχει αναπτυχθεί σε σημαντικό βαθμό. Έτσι, όλο το χρόνο στην Ελλάδα παράγονται προϊόντα τέτοια όπως π.χ. ντομάτες, μελιτζάνες, κολοκύθια κλπ. , που καλύπτουν τις ανάγκες της ελληνικής αγοράς, ενώ ένα μεγάλο μέρος προορίζεται για εξαγωγή. Ακόμη στα θερμοκήπια καλλιεργούνται και λουλούδια τέτοια που ευδοκιμούν μόνο το καλοκαίρι ή λουλούδια των τροπικών χωρών που σε διαφορετικές περιπτώσεις θα ήταν αδύνατη η καλλιέργειά τους. Τέτοια λουλούδια είναι π.χ. οι ορχιδέες που απαιτούν θερμοκρασία πάνω από 28° C και μεγάλη υγρασία, πράγμα που δεν είναι δυνατό να επιτευχθεί έξω από τα θερμοκήπια.
Τα τελευταία χρόνια αναπτύσσεται ένας άλλος τύπος θερμοκηπίων, τα λεγόμενα χημικά θερμοκήπια. Αυτά δεν είναι τίποτε περισσότερο από χημική ουσία που μοιάζει με αφρό, με την οποία ραντίζουν τα φυτά σε πολύ μεγάλες εκτάσεις. Η χημική ουσία καλύπτει τελείως τα φυτά και τα προστατεύει από το κρύο. Λειτουργεί δηλαδή με τον ίδιο τρόπο που λειτουργούν και τα θερμοκήπια από πλαστικό. Ο τρόπος αυτός ακόμη βρίσκεται στο στάδιο των ερευνών και του πειραματισμού και, σύμφωνα με τις απόψεις των ερευνητών θα λύσει το πρόβλημα της μαζικής καλλιέργειας των εκτός εποχής φυτών.
Η ιστορία των θερμοκηπίων δεν είναι υπόθεση των τελευταίων χρόνων. Ένα από τα πρώτα θερμοκήπια που φτιάχτηκαν στην Ευρώπη ήταν στη Βοημία περίπου το 1680. Στο θερμοκήπιο αυτό καλλιεργήθηκαν οι πρώτες ορχιδέες στην Ευρώπη. Αργότερα, περίπου το 1750, ο πρίγκιπας του Λίχτενσταϊν έφτιαξε το πρώτο μεγάλο και θερμαινόμενο θερμοκήπιο στην Ευρώπη στην πόλη Λέντνιτσε ("Lednice") στη νότια Τσεχία.

</doc>
<doc id="57834" url="https://el.wikipedia.org/wiki?curid=57834" title="Τρακτέρ">
Τρακτέρ

Τρακτέρ ή γεωργικός ελκυστήρας ονομάζεται το όχημα με μεγάλη δύναμη, ώστε να μπορεί να μετακινεί γεωργικά και άλλα μηχανήματα. Έχει όμως επικρατήσει σε διεθνή κλίμακα, να λέγονται τρακτέρ τα μηχανήματα που προσφέρουν τεράστιες υπηρεσίες στην καλλιέργεια της γης. Κυρίως χρησιμοποιείται για την έλξη διαφόρων γεωργικών μηχανημάτων όπως άροτρα, φρέζες, καλλιεργητές, κ.α. καθώς και για συντήρηση αθλητικών χώρων και πάρκων. Αυτή τη δουλειά παλιότερα την έκαναν τα ζώα, οι ανάγκες όμως αυξήθηκαν και η πρόοδος της τεχνολογίας έδωσε τη δυνατότητα να καλυφθούν αυτές με πολύ καλύτερο τρόπο.
Τα τρακτέρ παλιά κινούνταν με ατμό ή βενζίνη, ενώ με την εφεύρεση του ντίζελ επικράτησε ως καύσιμο το πετρέλαιο . Υπάρχουν τρακτέρ τροχοφόρα και ερπυστριοφόρα, τα οποία χρησιμοποιούνται για βαθιά άροση και για τη μετακίνηση σε ανώμαλα εδάφη. Στην Ελλάδα τα πρώτα τρακτέρ κυκλοφόρησαν το 1924.

</doc>
<doc id="57835" url="https://el.wikipedia.org/wiki?curid=57835" title="Σαξόφωνο">
Σαξόφωνο

Το σαξόφωνο είναι πνευστό μουσικό όργανο και παρά τη μεταλλική δομή του, ανήκει στην οικογένεια των ξύλινων πνευστών γιατί ο ήχος του παράγεται από καλάμι. Έχει στόμιο με γλωττίδα, κωνικό σωλήνα και μηχανισμό κλειδιών. Το πρώτο σαξόφωνο το κατασκεύασε από ξύλο ο ωρολογοποιός Ντεφοντενέλ (Defantenel) στο Λιζιέ. Ο πραγματικός δημιουργός, που έδωσε και το όνομά του στο όργανο, είναι ο Βέλγος Αντόλφ Σαξ (Adolphe Sax 1814-1894) που το εφηύρε τον 19ο αιώνα. Το πρώτο Σαξόφωνο κατασκευάστηκε το 1840 από τον ίδιο, και το εγκαινίασε στο κοινό, σε μία συναυλία στο Παρίσι. Υπάρχουν επτά είδη σαξοφώνου: σοπρανίνο, σοπράνο, άλτο, τενόρο, βαρύτονο, μπάσο και κόντρα μπάσο. Το Σαξόφωνο είναι το "νεότερο" όργανο μεταξύ εκείνων που αποτελούν σήμερα τις ορχήστρες και ένα από τα λίγα όργανα που πραγματικά αποτελούν εφεύρεση, δηλαδή δεν προέρχεται από κάποιο άλλο όργανο. Είναι ένα όργανο κατάλληλο για ορχήστρες και μπάντες, καθώς είναι άρρηκτα δεμένο με την μουσική Τζαζ.
Η Ιστορία.
Τα πρώτα "βήματα" του Σαξοφώνου.
Το σαξόφωνο δημιουργήθηκε στα μέσα της δεκαετίας του 1840 από τον Βέλγο Antoine Joseph Sax , ο οποίος ήταν κλαρινετίστας. Είναι άγνωστη η προέλευση της έμπνευσης του Αδόλφου για τη δημιουργία του σαξόφωνου, όμως υπάρχει μια σαφής βεβαιότητα ότι κάποια σημεία του ανταποκρίνονται σε αντίστοιχα σημεία του κλαρίνου και του όμποε. Το επιστόμιο είναι σαν αυτό του κλαρίνου και τα κλειδιά όπως αυτά του όμποε. Ο Σαξ εργάστηκε για πολλά χρόνια στο εργαστήριο του πατέρα του και έφτιαξε 2 κλαρινέτα. Ο Σαξ διεύρυνε σχεδόν όλες τις οικογένειες των πνευστών, ξύλου ή μετάλλου, και με άλλα όργανα που εφηύρε όπως το saxhorn, το saxotuba, ή το saxotromba. Αλλά το Σαξόφωνο παρέμεινε η πιο κορυφαία του εφεύρεση. Τέσσερα χρόνια αργότερα εγκαινίασε το όργανο στο κοινό σε μία συναυλία στο Παρίσι,πόλη στην οποία είχε μεταφερθεί ο κατασκευαστής του από το 1842. Η πρώτη του έκδοση ήταν πολύ διαφορετική από το σημερινό βαρύτονο σαξόφωνο. Παρόλα αυτά ο Sax συνέχισε να εργάζεται, εισάγοντας μία νέα σειρά παραλλαγών που έδωσαν ως αποτέλεσμα μία ευρεία οικογένεια σαξοφώνων. Το 1846 κατοχύρωσε το πρώτο δίπλωμα ευρεσιτεχνίας και χώρισε τα σαξόφωνα σε δύο ομάδες: η μία που προοριζόταν για συμφωνικές ορχήστρες και η άλλη για τις μουσικές και στρατιωτικές μπάντες που παρέλαυναν σχεδόν καθημερινά στις ευρωπαϊκές πόλεις. 
Ένα πολύμορφο όργανο.
Ορισμένοι συνάδελφοι του Σαξ περιέπεζαν το σαξόφωνο αποκαλώντας το "τερατώδες" η "υβρίδιο" εξαιτίας των χαρακτηριστικών του αλλά και ακουστικών του δυνατοτήτων, που βρίσκονταν ανάμεσα στα ξύλινα και τα μεταλλικά όργανα. Ο χρόνος έδειξε ότι αυτά ακριβώς τα "υβριδικά" χαρακτηριστικά του που το έκαναν ένα πρωτότυπο όργανο. Αυτή η ιδιομορφία του αναγνωρίστηκε μόνο από το 1857, μετά από πολλές αντιπαραθέσεις με ορισμένους από τους επικριτές του, που αρνούνταν την ισχύ της ευρεσιτεχνίας του Sax. Η αφοσίωση του δημιουργού του, ωστόσο, δεν γνώριζε όρια και έτσι συνέχισε. Το μικρό εργαστήριο του μετατράπηκε σε εργοστάσιο που το 1848 απασχολούσε διακόσιους εργάτες. Παρά την κριτική, ο Adolphe Sax, είχε τη σημαντική στήριξη ενός μεγάλου μέρους της μουσικής ελίτ της εποχής. Συνθέτες όπως ο Ροσσίνι και ο Μπερλιόζ έδειξαν εμπιστοσύνη στο όργανο αυτό. Ο ίδιος ο Rossini αφού άκουσε το σαξόφωνο, είπε τα εξής: "Το σαξόφωνο έχει τον πιο ωραίο ήχο που έχω ακούσει ποτέ." Ο Berlioz από την πλευρά του, δήλωσε ότι το βασικό πλεονέκτημα του οργάνου ήταν η "ποικιλία και η ομορφιά του χρώματός του, κάποτε βαριά και ήρεμη και άλλες φορές ονειρική ή μελαγχολική ή αχνή σαν αδύναμη ηχώ. Κατά την γνώμη μου δεν υπάρχει κανένα όργανο που να έχει μία τόσο ιδιόμορφη ακουστική στα όρια της σιωπής." Εκτός από το γεγονός ότι κατείχε εξέχουσα θέση σε ορισμένες μεμονωμένες κλασσικές συνθέσεις, το σαξόφωνο ενσωματώθηκε στις μπάντες των συνταγμάτων του πεζικού. Ήταν ακριβώς στο Στρατιωτικό Γυμνάσιο στο Παρίσι, ένα ινστιτούτο ανώτατης εκπαίδευσης, όπου το 1847 άρχισαν να παραδίδονται μαθήματα σαξόφωνου. Αλλά εκεί που η συνέχεια αυτού του Ινστιτούτου φαινόταν σίγουρη αποφασίστηκε το κλείσιμο το 1858. Ευτυχώς μερικά από τα μαθήματα μεταφέρθηκαν στο Ωδείο της γαλλικής πρωτεύουσας όπου δίδασκε ο ίδιος ο Σαξ μέχρι το 1870. Αυτό δεν σήμανε όμως το τέλος των περιπετειών του οργάνου. Ο θάνατος ορισμένων προσωπικοτήτων που είχαν προσφέρει στήριξη από την αρχή στον Sax, όπως ο Gioachino Rossini (1868) και ο Hector Berlioz (1869) συνέβαλε στον περιορισμό του σαξοφώνου σε κάποιες μπάντες που έπαιζαν κυρίως μουσικές συνθέσεις για παρελάσεις ή στρατιωτικές παρελάσεις, που συνόδευαν τις παρελάσεις των συνταγμάτων. Δεδομένης της πρόσφατης δημιουργίας του οργάνου δεν υπήρχε ακόμη ένα συγκεκριμένο κλασσικό ρεπερτόριο και οι ορχήστρες δεν αποφάσιζαν εύκολα να το συμπεριλάβουν στο σχήμα τους. Το σαξόφωνο για πολλά χρόνια ήταν θύμα της παρανόησης ότι είναι εύκολο να παιχτεί, γιατί δεν είναι, και είναι πολύ δύσκολο. Αυτό είναι μια λανθασμένη αντίληψη που θα μπορούσε να διορθωθεί με την προσθήκη μιας λέξης: Το σαξόφωνο είναι εύκολο να παιχτεί «λάθος» (Larry Pink).
Μία μεγάλη Οικογένεια.
Υπάρχει μία σχετική σύγχυση αναφορικά με τον αριθμό των μελών που αποτελούσαν από την αρχή την οικογένεια του σαξοφώνου. Το 1842, δύο χρόνια νωρίτερα από τη πρώτη εμφάνιση του οργάνου σε συναυλία, ο Σαξ είχε ήδη κατασκευάσει τέσσερα διαφορετικά σαξόφωνα. Και δεν σταμάτησε εδώ. Συνέχισε να εισάγει νεωτερισμούς μέχρι να δημιουργήσει μία μεγάλη οικογένεια που θα συμπεριελάμβανε έναν μεταβλητό αριθμό οργάνων, από εννέα ως δεκατέσσερα που χωρίζονταν σε δύο ομάδες αναλόγως του τόνου. Πέντε από αυτά τα σαξόφωνα,κουρδισμένα σε μι ύφεση και σε σι ύφεση προορίζονταν για τις στρατιωτικές μπάντες που δέχθηκαν τον νεωτερισμό με μεγάλο ενθουσιασμό.Τα υπόλοιπα που ήταν κουρδισμένα σε φα και ντο προορίζονταν για τις συμφωνικές ορχήστρες, στις οποίες ενσωματώθηκαν μόνο στο τέλος του 19ου αιώνα. Δεδομένης της περιορισμένης επιτυχίας του σαξόφωνου στην ορχήστρα, ο Sax αφιερώθηκε στην τελειοποίηση της πρώτης ομάδας. Ο αριθμός των οργάνων που πραγματοποιήθηκαν, ωστόσο, δεν είναι γνωστός: για εκείνα που αποτελούσαν μέρος της οικογένειας, γνωρίζουμε πολύ λίγα ενώ μόνο επτά μοντέλα διασώθηκαν μέχρι τις μέρες μας. Το σοπρανίνο και το σοπράνο, που κουρδίζονται αντίστοιχα με μι ύφεση και σι ύφεση, διαθέτουν την ιδιομορφία που τα διαχωρίζει από τα υπόλοιπα: είναι ίσια, δηλαδή, ο λαιμός της καμπάνας δεν παρουσιάζει τη χαρακτηριστική κούρβα σε μορφή πίπας που το διαχωρίζει από τα υπόλοιπα της οικογένειας.Το κοντράλτο, κουρδισμένο σε μι ύφεση είναι εκείνο που χρησιμοποιείται περισσότερο στη συμφωνική ορχήστρα, ενώ ο τενόρος (σι ύφεση) εμφανίζεται τακτικότερα στις ορχήστρες Τζαζ. Και το βαρύτονο σε μι ύφεση είναι παρόν στις ορχήστρες. Το σαξόφωνο μπάσο και το κοντραμπάσο (αντίστοιχα σε σι ύφεση και μι ύφεση) χρησιμοποιούνται συνήθως μόνο στις στρατιωτικές μπάντες. Μεταξύ αυτών των επτά οργάνων, τα πιο γνωστά είναι το σαξόφωνο σοπράνο, το κοντράλτο, το τενόρο και το βαρύτονο. Το σαξόφωνο σοπράνο έχει μία όψη που μοιάζει με το κλαρινέτο αλλά η διαφορά του με αυτό είναι η κατασκευή του από μέταλλο που σταδιακά ανοίγει προς τα κάτω. Η Ουγγρική/Ρουμάνικη Tarogato η οποία είναι αρκετά παρόμοια με το σοπράνο σαξόφωνο έχει επίσης αναφερθεί ως πιθανή πηγή έμπνευσης του Σαξοφώνου από κάποιους. Ωστόσο δεν μπορεί να είναι έτσι, γιατί η μοντέρνα Tarogato που έχει στόμιο από καλάμι δεν αναπτύχθηκε μέχρι το 1890, πολύ καιρό μετά την εφεύρεση του σαξόφωνου. Η πιο αληθοφανής εξήγηση, είναι ότι πράγματι ο Σαξ προσπάθησε να δημιουργήσει ένα εντελώς καινούργιο μουσικό όργανο που να ταιριάζει τόσο τονικά όσο και στην τεχνική με την ιδέα που είχε στο μυαλό του, και να έχει ένα νέο επίπεδο ευελιξίας. Αυτό θα εξηγούσε την εκλογή του να ορίσει το όργανο ως η «φωνή του Σαξ». Το μεγαλύτερο μέρος της συμφωνικής μουσικής για σαξόφωνο προορίζεται για το κοντράλτο, που έχει, μεταξύ άλλων μία πολύ σημαντική θέση σε πολλές μουσικές ορχήστρες. Η πολυμορφία του και η μεγάλη ικανότητα που έχει να προσαρμόζεται σε διαφορετικά στυλ, το καθιστούν πιθανότατα, καταλληλότερο για τους αρχάριους. Το σαξόφωνο τενόρο από την πλευρά του έχει έναν ήχο πιο γεμάτο και και σταθερό από τα προηγούμενα. Πιο μικρό από το βαρύτονο, αλλά πιο βαρύ από το κοντράλτο, παράγει διαφορετικούς τόνους. Τελευταίο το σαξόφωνο βαρύτονο, που χρησιμοποιούσαν και οι "μεγάλες μπάντες ," που γεννήθηκαν την δεκαετία μεταξύ του 1930 και του 1940"," είναι μεγαλύτερο των τεσσάρων οργάνων και διαθέτει ένα χαρακτηριστικό που το καθιστά ξεχωριστό: το στριφτό επιστόμιο. Ο Σαξ σχεδίασε επίσης ένα υπό-κοντραμπάσο αλλά ποτέ δεν το ολοκλήρωσε.
Ο θρίαμβος του νεωτερισμού.
Η δημιουργία του οργάνου απαντούσε σε αρχές τόσο νεωτεριστικές για την εποχή που ακόμη και ο ίδιος ο Σαξ ονόμασε την εργασία του μια "χίμαιρα". Ο Βέλγος κατασκευαστής δημιούργησε ένα πνευστό όργανο στο οποίο "ο χαρακτήρας της φωνής του να μπορούσε να προσεγγίσει τα έγχορδα, αλλά να είχε μεγαλύτερη δύναμη και ένταση". Ορισμένοι συνθέτες, μεταξύ των οποίων και ο Μωρίς Ραβέλ (το σαξόφωνο είναι παρόν και στο περίφημο Bolero), ο Ρίχαρντ Στράους (Οικιακή Συμφωνία), ο Ζυλ Μασνέ ("Βέρθερο)" και ο γάλλος συνθέτης Ζωρζ Μπιζέ (Preludio de La Arlesiana), ενδιαφέρθηκαν για το σαξόφωνο και το εισήγαγαν σταδιακά στις συνθέσεις τους. Η συχνή εμφάνιση του σαξοφώνου ανάγκασε την αναγνώρισή του και τη χρήση του στις συμφωνικές ορχήστρες από το τέλος του 19ου αιώνα. Ήταν όμως η Τζαζ που ανέλαβε να οδηγήσει στην κορύφωση της επιτυχίας του αν και αργά: μόνο το 1920, πράγματι, οι ορχήστρες τζαζ συμπεριέλαβαν στους κόλπους τους οριστικά πια το σαξόφωνο. Κατά τη διάρκεια της χρυσής δεκαετίας του Ragtime (1900-1910) οι μουσικοί της Νέας Ορλεάνης, παρότι γνώριζαν το σαξόφωνο, αντιτάσσονταν στη χρήση του. Μέχρι το 1914 τα σαξόφωνα αγοράζονταν στην τιμή του μπρούντζου στις αγορές σιδερικών στη Γαλλία. Η κατάσταση αυτή βοήθησε πολλούς Αμερικανούς μουσικούς που φτάνοντας στην Γαλλία κατά τη διάρκεια του Πρώτου παγκόσμιου πολέμου, αγόραζαν όργανα σε εξευτελιστικές τιμές. Μπορούμε να πούμε, λοιπόν, ότι η γεωγραφική εξάπλωση του σαξοφώνου, δηλαδή η μεταφορά του από την Ευρώπη στις ΗΠΑ, συνδέθηκε και με την τιμή του. Οι χορευτικές ορχήστρες που ζωντάνευαν τις γιορτές στα μοδάτα κέντρα και γεμίζανε τους δρόμους και τις πλατείες, έκαναν το σαξόφωνο ένα όργανο κατάλληλο για οποιοδήποτε κοινό. Ανεξάρτητα από την περιορισμένη παρουσία του στη συμφωνική ορχήστρα, το σαξόφωνο κέρδισε την πρώτη θέση στις χορευτικές ορχήστρες. Πολύ σύντομα η ομάδα των σαξοφώνων αυτού του είδους τις ορχήστρες διευρύνθηκε: στα δύο σαξόφωνα τύπου άλτο και στο ένα σαξόφωνο τενόρο προστέθηκε από το 1915 και το βαρύτονο και στη συνέχεια, ένα ακόμη τενόρο. Το σαξόφωνο, έφτασε λοιπόν στον κόσμο της Τζαζ το 1920, σχεδόν μαζί με τη διάδοση των γραμμόφωνων και των δίσκων, κάτι που ωφέλησε εξαιρετικά τη δημοτικότητά του. Οι μεγάλες δισκογραφικές εταιρίες από την πλευρά τους, εισήγαγαν το σαξόφωνο σε ορισμένες ηχογραφήσεις για να δώσουν έναν πιο μοντέρνο τόνο. Το σαξόφωνο χρησιμοποιείται ακόμη σε στρατιωτικές μπάντες και σε ορχήστρες τζαζ, αλλά και σε άλλα είδη όπως η ρέγκε και η σκα.
Από τη διαφορετικότητα στο συνδυασμό.
Αν η Τζαζ προώθησε το σαξόφωνο στο μουσικό στερέωμα, η σύγχρονη μουσική άνοιξε τις πόρτες της σε μουσικές τάσεις άγνωστες μέχρι τότε, στις οποίες το σαξόφωνο προσέφερε πάρα πολλά. Για μερικά χρόνια φαινόταν πως οι σύγχρονοι συνθέτες δεν έδιναν προσοχή στο σαξόφωνο. Όμως από τη δεκαετία του 1980, η Γαλλία και η Ρουμανία φάνηκαν ως οι πιο γόνιμες χώρες για το σόλο ρεπερτόριο. Αρχικά το κοντράλτο μπορούσε να θεωρηθεί το "τυπικό" μέλος της οικογένειας των σαξοφώνων. Τώρα όμως το σκεπτικό είναι διαφορετικό: κάθε μέλος αποτελεί αναπόσπαστο μέλος μιας οικογένειας οργάνων και ο διαχωρισμός τους δεν έχει έννοια. Οι σαξοφωνίστες θα πρέπει να γνωρίζουν την τεχνική όλων των μελών της οικογένειας. Η εγκυρότητα της εφεύρεσης του Adolphe Sax αποδείχθηκε περίτρανα, όμως, όπως συχνά συμβαίνει, ότι η αναγνώρισή του έφτασε αργά και ο δημιουργός του πέθανε φτωχός, αγνοώντας την πορεία των γεγονότων. 
Οι θεραπευτικές ιδιότητες του Σαξοφώνου
Σήμερα οι θεραπευτικές ιδιότητες της μουσικής είναι αδιαμφισβήτητες. Ωστόσο, στα μέσα του 19ου αιώνα δεν ήταν εύκολο να μιλήσει κανείς για τη θεραπευτική αξία της μουσικής γενικά και ορισμένων οργάνων ειδικότερα. Ήταν ακριβώς την εποχή αυτή που ο Adolphe Sax, επιδέξιος και παθιασμένος, δεν δίστασε να υποστηρίξει δημόσια ότι το σαξόφωνο εξασφάλιζε οφέλη για την πρόληψη και την θεραπεία από ασθένειες των πνευμόνων. Αυτή η πεποίθηση ήταν κάτι υπερβολικό για την εποχή και ο Sax, όχι μόνο δεν έγινε πιστευτός, αλλά προκάλεσε και την εχθρότητα των συναδέλφων του.
Η διαδικασία κατασκευής.
Το σαξόφωνο μπορεί να θεωρηθεί, απλούστερα, ένας κωνικός σωλήνας με τρύπες, στον οποίον προστίθενται κλειδιά, λεβές και καπάκια. Παραδοσιακά, οι κατασκευαστές, έδιναν τη χαρακτηριστική φόρμα στο μεταλλικό σωλήνα με ένα ξύλινο σφυράκι. Σήμερα, τα μηχανήματα συμβάλλουν ώστε να γίνεται εύκολα η διαδικασία κατασκευής που διαφορετικά θα ήταν δύσκολη και περίπλοκη. Απαιτούνται περισσότερες από οκτακόσιες μηχανικές εργασίες πριν τη συναρμολόγηση των περίπου τριακοσίων κομματιών. Οι αυτόματοι τόρνοι χρησιμοποιούνται για την κατασκευή σφαιρών, παξιμαδιών και βιδών. Τα επίπεδα κομμάτια χωρίζονται σε κλειδιά που κόβονται από φύλλα μπρούτζου με τη βοήθεια μιας πρέσας. Η καμπάνα, η κεφαλή και ο σωλήνας είναι το αποτέλεσμα σκληρής δουλειάς στο εργαστήριο. Για την κάμψη του σωλήνα χωρίς παραμόρφωση, γεμίζει με ένα ειδικό κρύσταλλο, νερό ή διάλυμα με σαπούνι που παγώνει. Στο σημείο αυτό, χαράσσονται μικρές οπές στο σώμα του σαξοφώνου, στο οποίο ακολούθως εισάγεται ένας μεταλλικός άξονας που χρησιμοποιείται για να περάσουν από το εσωτερικό στο εξωτερικό ορισμένες σφαίρες, και αυτές μεταλλικές, κατάλληλου διαμετρήματος όμοιου με τις οπές. Με τον τρόπο αυτό ο κατασκευαστής εξασφαλίζει ότι οι οπές που έχουν γίνει έχουν τις σωστές διαστάσεις. Στο σημείο αυτό το σώμα είναι έτοιμο για τη συγκόλληση των στηριγμάτων που διατηρούν σταθερό στη θέση του τον μηχανισμό, και στη συνέχεια γίνεται η συναρμολόγηση των τμημάτων που προηγουμένως έχουν καθαριστεί και λουσταριστεί. Αυτό είναι το πιο δύσκολο μέρος της διαδικασίας, που απαιτεί την επέμβαση ειδικευμένων επαγγελματιών. Στη συνέχεια απλώνεται ένα στρώμα άχρωμου βερνικιού και προχωρά στο ψήσιμο που θα δώσει την χαρακτηριστική λαμπερή και χρυσή όψη του. Αν, αντιθέτως επιθυμούμε να έχουμε ένα ασημένιο σαξόφωνο, γίνεται η "βάπτιση" του ασημιού. Μέχρι το τέλος του '70 ήταν πολύ συνηθισμένα τα σαξόφωνα με επικάλυψη νικελίου και όψη όμοια με τα ασημένια αλλά ελαφρώς πιο λαμπερά. Τέλος, το καλαμάκι του σωλήνα είναι σημαντικό. Για την κατασκευή του χρησιμοποιείται το "Arundo Donax," ένας άδειος σωλήνας όμοιος με το μπαμπού που προέρχεται κυρίως από τη Γαλλία. Οι σωλήνες χωρίζονται βάσει των των διαστάσεών τους, κόβονται σε τέσσερα τμήματα και κατηγοριοποιούνται βάσει της σκληρότητας που μετράται με την αντοχή στην κάμψη.
Μία ιδιαιτερότητα του Σαξοφώνου: Ξύλο ή μέταλλο;
Μπορεί να φανεί μία ανούσια ερώτηση όμως είναι πέρα για πέρα λογική. Αν παρατηρήσουμε το όργανο, η απάντηση, φαίνεται πολύ ξεκάθαρη:μέταλλο. Παρ'όλα αυτά, το σαξόφωνο τοποθετήθηκε στην οικογένεια των πνευστών οργάνων από ξύλο και η θέση του μέσα στην συμφωνική ορχήστρα είναι δίπλα στο κλαρινέτο. Αυτή η ιδιαιτερότητα που το καθιστά ένα μοναδικό όργανο, προκύπτει τόσο από την αρχή, βάσει της οποίας δημιουργήθηκε δηλαδή την αξίωση να δώσει σε ένα μεταλλικό όργανο την ακουστική και χρωματική ποιότητα των εγχόρδων. Ο Adolphe Sax είχε την αξιοσύνη να υποδείξει ότι οι αναλογίες της κολώνας αέρα που δημιουργείται στο εσωτερικό του σωλήνα και με το υλικό που χρησιμοποιείται, προσδιορίζει την ποιότητα του χρώματος του εργαλείου. Από την αρχή αυτή προέκυψε το σαξόφωνο, ένα υβρίδιο μεταξύ του κλαρινέτου (όργανο ξύλινο και απλό γλωσσίδι) και τη φλικόρνα (εξ' ολοκλήρου μεταλλικό και με ήχο πιο οξύ). Συνδυάζοντας την ποιότητα του μετάλλου με την πολυμορφία των οργάνων από ξύλο, το σαξόφωνο απέκτησε μία θέση μεταξύ των μεγάλων.
Τα μέρη του οργάνου.
Επιστόμια.
Τα επιστόμια γίνονται σε μια μεγάλη ποικιλία υλικών, τόσο μεταλλικά όσο και μη μεταλλικά. Τα μη μεταλλικά φτιάχνονται από εβονίτη, πλαστικό ή σκληρό καουτσούκ, ενίοτε ξύλινα και σπάνια από γυαλί. Των μεταλλικών επιστομίων πολλοί περιγράφουν τον ήχο τους ως «λαμπρότερο» από αυτών που δεν είναι μεταλλικά. Ορισμένοι μουσικοί θεωρούν ότι τα πλαστικά δεν παράγουν καλό ήχο. Άλλοι σαξοφωνίστες ισχυρίζονται ότι το υλικό έχει μικρό αντίκτυπο στον ήχο, αν έχει, και ότι είναι οι φυσικές διαστάσεις που δίνουν στο επιστόμιο το ηχόχρωμα του. Η τζαζ και η δημοφιλής – λαϊκή μουσική που παίζουν οι σαξοφωνίστες, συχνά γίνεται με ανοιχτά επιστόμια. Είναι κατάλληλα ώστε η οροφή του επιστομίου να βρίσκεται πιο κοντά στο στέλεχος δημιουργώντας έτσι ταχύτερη ροή του αέρα. Αυτό παράγει ένα πιο σαφές ήχο, που συντομεύει τις αποστάσεις σε μια μεγάλη μπάντα ή ανάμεσα σε ενισχυμένα όργανα. Αν και το μεγάλο άνοιγμα και ο ήχος που προκύπτει συνήθως συνδέεται με το μεταλλικό επιστόμιο, κάθε επιστόμιο μπορεί να έχει ένα. Με αυτό τον τρόπο επιτρέπεται μεγαλύτερη ευελιξία στο κούρδισμα, επιτρέποντας επιπτώσεις όπως η κάμψη, κοινή σε τζαζ και ροκ. Οι κλασικοί καλλιτέχνες τείνουν να επιλέγουν επιστόμια με στενό άνοιγμα και χαμηλή σωλήνα, που παράγουν ήχο πιο σταθερό και σκοτεινό. 
Καλαμάκια.
Όπως και τα κλαρινέτα, τα σαξόφωνα χρησιμοποιούν ένα και μοναδικό καλαμάκι, το οποίο όμως γενικά είναι πλατύτερο και μικρότερο από του κλαρινέτου. Η σκληρότητα μετριέται συνήθως (αν και όχι πάντα) χρησιμοποιώντας μια αριθμητική κλίμακα που κυμαίνεται από 1-4. Το 4 είναι το πιο δύσκολο και το 1 το πιο ήπιο. Εξαίρεση αποτελεί το βαρύτονο σαξόφωνο του οποίου ο αριθμός έφτασε το 5.
Πηγές Πληροφόρησης.
Βιβλιογραφία.
ΜΟΥΣΙΚΑ ΟΡΓΑΝΑ, ΣΥΛΛΟΓΗ, εκδόσεις Hechette Fascicoli Srl, 2007, Μιλάνο,Τεύχος αρ.6 (Σαξόφωνο)
Πηγές Εικόνων.
https://el.wikipedia.org/
ΜΟΥΣΙΚΑ ΟΡΓΑΝΑ, ΣΥΛΛΟΓΗ, εκδόσεις Hechette Fascicoli Srl, 2007, Μιλάνο,Τεύχος αρ.6 (Σαξόφωνο) σελ.152,153
Επιμέλεια: Μιχαηλίδης Ραφαήλ

</doc>
<doc id="57836" url="https://el.wikipedia.org/wiki?curid=57836" title="Αρμόνιο">
Αρμόνιο

Το αρμόνιο είναι μουσικό όργανο με πλήκτρα που αντικαθιστά το εκκλησιαστικό όργανο (τεράστιων διαστάσεων) σε σχετικά μικρούς χώρους.
Το αρμόνιο εξωτερικά μοιάζει με το πιάνο, αλλά συνήθως είναι λίγο μικρότερο. Έχει σύστημα εμφύσησης που καταργεί τους αυλούς των εκκλησιαστικών οργάνων. Ο αέρας αποθηκεύεται σε δεξαμενή με ένα ή δύο ποδοκίνητους φυσητήρες και πατώντας τα πλήκτρα θέτει σε κίνηση ελάσματα και παράγει ήχους. Το πάτημα ενός πλήκτρου αντιστοιχεί σε δυο ίδιους φθόγγους διαφορετικών οκτάβων, που ηχούν ταυτόχρονα. Αρμόνια άρχισαν να κατασκευάζονται από τον 12ο αιώνα.
Συνήθως τα αρμόνια διαθέτουν δύο ή τρεις σειρές πλήκτρων και χρησιμοποιούνται για την εκκλησιαστική μουσική.

</doc>
<doc id="57838" url="https://el.wikipedia.org/wiki?curid=57838" title="Κεφάλι Γεμάτο Χρυσάφι">
Κεφάλι Γεμάτο Χρυσάφι

Κεφάλι Γεμάτο Χρυσάφι είναι ο έκτος δίσκος του συγκροτήματος Τρύπες και κυκλοφόρησε το 1996 σε μορφή διπλού δίσκου, cd και κασέτας. Η ηχογράφηση του δίσκου έγινε στο στούντιο Magnanimus του Γιώργου Πεντζίκη το Φεβρουάριο και Μάρτιο του 1996 και την ηχοληψία, μίξη και παραγωγή του ανέλαβαν οι Τίτος Καργιωτάκης και Χρήστος Χαρμπίλας. Οι στίχοι των τραγουδιών είναι του Γιάννη Αγγελάκα.
Ο δίσκος περιλαμβάνει συνολικά 13 τραγούδια, εκ των οποίων ξεχώρισαν τα κομμάτια: "Πατρίδα μου είναι εκεί που μίσησα", "Καινούργια ζάλη", "Ακούω την αγάπη" και "Κεφάλι γεμάτο χρυσάφι". Ο δίσκος έγινε χρυσός και συγκαταλέγεται μεταξύ των πλέον επιτυχημένων εμπορικά Ελληνικών Ροκ άλμπουμ της δεκαετίας του '90.

</doc>
<doc id="57843" url="https://el.wikipedia.org/wiki?curid=57843" title="Αγγελτήριο θανάτου">
Αγγελτήριο θανάτου



</doc>
<doc id="57844" url="https://el.wikipedia.org/wiki?curid=57844" title="Αγγελτήριο κηδείας">
Αγγελτήριο κηδείας



</doc>
<doc id="57845" url="https://el.wikipedia.org/wiki?curid=57845" title="Όργανο (μουσική)">
Όργανο (μουσική)



</doc>
<doc id="57846" url="https://el.wikipedia.org/wiki?curid=57846" title="Όργανο (μουσικη)">
Όργανο (μουσικη)



</doc>
<doc id="57848" url="https://el.wikipedia.org/wiki?curid=57848" title="Πύραυλος">
Πύραυλος

Ο πύραυλος (ή "ρουκέτα") είναι βλήμα, που προωθείται εκτοξεύοντας αέρια που προέρχονται από καύση στερεών ή υγρών καυσίμων. Η λειτουργία του στηρίζεται στη θεωρία του Νεύτωνα περί δράσης και αντίδρασης, με βάση και την αρχή διατήρησης της ορμής. Η ταχύτητα τού πυραύλου καθορίζεται από το μέγεθός του και την ταχύτητα με την οποία εξέρχονται τα αέρια. Η καύση γίνεται με τη βοήθεια του οξυγόνου, που εναποθηκεύεται σε υγρή μορφή μέσα στον πύραυλο, και άλλων ουσιών που δρουν σαν οξειδωτές.
Το ελληνικό όνομά του πήρε ο πύραυλος από το πυρ (φωτιά) και το αυλός (φλογέρα) λόγω του σχήματός του και του τρόπου πρόωσης που συνοδεύεται από φλόγα.
Ιστορία.
Ο πύραυλος ήταν γνωστός στους Κινέζους από το 13ο αιώνα μ.Χ., ίσως και νωρίτερα. Τον χρησιμοποίησαν το 1232 μ.Χ. σε μάχη που έδωσαν με το γιο του Τζένγκις Χαν. Οι πύραυλοι εκείνοι χρησιμοποιούσαν σαν καύσιμο την πυρίτιδα. Πιθανόν από τους Κινέζους να έμαθαν τον πύραυλο και οι Ινδοί, που τον χρησιμοποίησαν εναντίον των Άγγλων. Διαμέσου των Άγγλων, μεταφέρθηκε στην Ευρώπη η τεχνολογία της κατασκευής πυραύλων. Οι Άγγλοι χρησιμοποίησαν πυραύλους (ρουκέτες) στη μάχη της Βουλώνης, ενάντια στα γαλλικά στρατεύματα και επίσης όταν αντιμετώπιζαν τα αμερικανικά στρατεύματα το 1814, στην Ουάσιγκτον.
Η συστηματική όμως μελέτη για την τελειοποίηση του πυραύλου, άρχισε τον 20ό αιώνα. Προηγήθηκαν οι θεωρητικές μελέτες του Κονσταντίν Τσιολκόφσκι σχετικά με τη χρήση των πυραύλων για την εξερεύνηση του διαστήματος. Ο πρώτος πύραυλος με καύσιμη ύλη υγρό οξυγόνο εκτοξεύτηκε το 1928 στη Μασαχουσέτη. Η ιδέα της χρήσης υγρού οξυγόνου ήταν του Ρόμπερτ Γκόνταρντ, που ήθελε με αυτό τον τρόπο να δώσει την δυνατότητα στους πυραύλους να κινούνται και έξω από την ατμόσφαιρα, όπου ως γνωστόν δεν υπάρχει οξυγόνο. Ο πύραυλος ανυψώθηκε για 13 μέτρα και η πτήση διήρκεσε 5,21 δευτερόλεπτα, αλλά ήταν η απόδειξη ότι το υγρό οξυγόνο μπορούσε να χρησιμεύσει ως καύσιμο για τους πυραύλους. 
Στη διάρκεια του δεύτερου παγκόσμιου πολέμου, χρησιμοποιήθηκαν επίσης πύραυλοι και ρουκέτες. Οι Ρώσοι χρησιμοποίησαν τις ρουκέτες Κατιούσα, ενώ Γερμανοί ανέπτυξαν περισσότερο την πυραυλική τεχνολογία, χρησιμοποιώντας αρκετούς τύπους πυραύλων. Οι πιο γνωστοί από αυτούς, που χρησιμοποιήθηκαν εναντίον του Λονδίνου και άλλων πόλεων, ήταν οι ρουκέτες V1 και οι βαλλιστικοί πύραυλοι V2, που έγιναν τα πρώτα αντικείμενα που πέταξαν έξω απ' την ατμόσφαιρα της γης και αποτέλεσαν τη βάση για τους πρώτους πυραύλους που αναπτύχθηκαν αργότερα. Μετά τον πόλεμο, το κέντρο μελέτης και έρευνας μεταφέρθηκε στην Αμερική και τη Σοβιετική Ένωση, με τη χρήση και αιχμάλωτων Γερμανών επιστημόνων που μεταφέρθηκαν στις χώρες αυτές. 
Μικροί πύραυλοι είναι τα γνωστά όπλα μπαζούκας, δηλαδή οι ατομικοί πύραυλοι, που απαιτούν προσωπικό δυο ατόμων για να μεταφερθούν και να χρησιμοποιηθούν. Το 1932 ο γερμανικός στρατός προσέλαβε ένα επίλεκτο μέλος της VfR για να τον βοηθήσει στα δικά του στρατιωτικά πυραυλικά προγράμματα. Το μέλος αυτό ήταν ο Βέρνερ φον Μπράουν ("Werner von Braun"). Το 1937 δημιουργήθηκε στο Πεενεμούντε ("Peenemunde") το γερμανικό κέντρο πυραυλικών ερευνών με τον φον Μπράουν ως τεχνικό διευθυντή. Αξιοσημείωτο είναι δε το γεγονός ότι οι Γερμανοί αγνοούσαν πλήρως τις δοκιμές του Goddard και κινήθηκαν εντελώς ανεξάρτητα στα πειράματά τους. 
Κατά τη διάρκεια του πολέμου οι Γερμανοί κατασκεύασαν μεγάλο αριθμό πειραματικών μοντέλων αρκετά πιο εξελιγμένων από τα αντίστοιχα συμμαχικά. Το γνωστότερο από αυτά, που αποτέλεσε και τον εφιάλτη των κατοίκων της Βρετανίας, ήταν το Α-4 που αργότερα μετονομάστηκε σε V-2. Αυτός ήταν και ο πρώτος πύραυλος μεγάλης κλίμακας ο οποίος χρησιμοποιούσε υγρά καύσιμα, με 56000 λίβρες ώση και ακτίνα δράσης που άγγιζε τα 300 χλμ. Μετά τη λήξη του πολέμου σχέδια και επιστήμονες παραδόθηκαν στους Συμμάχους, οι περισσότεροι δε από αυτούς μετακόμισαν είτε στην ΕΣΣΔ είτε στις ΗΠΑ. Ο φον Μπράουν και το τεχνικό επιτελείο του βρέθηκε στην άλλη μεριά του Ατλαντικού. Η έρευνα για τους πυραύλους άρχισε δειλά - δειλά να ξεφεύγει από τα στενά στρατοκρατούμενα πλαίσια. Παρόλ' αυτά ο ανταγωνισμός των υπερδυνάμεων κατά τη ψυχροπολεμική περίοδο ήταν αυτός που σηματοδότησε την αυγή της διαστημικής εποχής με την χρησιμοποίηση πυραύλων για την εκτόξευση διαστημικών συσκευών.
Χρήσεις.
Οι πύραυλοι χρησιμοποιούνται τόσο για στρατιωτικούς όσο και για επιστημονικούς σκοπούς. Η στρατιωτική τους χρήση περιλαμβάνει τόσο τακτικούς πυραύλους, που μπορούν να χρησιμοποιηθούν κατά πλοίων, αεροπλάνων ή μονάδων εδάφους, όσο και τους διηπειρωτικούς βαλλιστικούς πυραύλους,
Οι πύραυλοι χρησιμοποιούνται κατεξοχήν στα προγράμματα εξερεύνησης του διαστήματος. Είναι σε θέση να μεταφέρουν στο διάστημα μεγάλου βάρους αντικείμενα, όπως διαστημoσυσκευές, δορυφόρους και διαστημόπλοια. Το βάρος που μπορούν να μεταφέρουν μπορεί να φτάσει και τους 100 τόνους ανάλογα με τον πύραυλο. Το παγκόσμιο ρεκόρ μεταφοράς φορτίου από πύραυλο κρατά από το 1968 ο Saturn V. Σήμερα, ο πιο ισχυρός, εν ενεργεία, πύραυλος (Falcon Heavy) μπορεί να μεταφέρει 63 τόνους σε Χαμηλή Γήινη τροχιά (Low Earth Orbit, LEO). Το 2021 αναμένεται να εκτοξευτεί σε τροχιά ο πύραυλος Starhip της SpaceX ο οποίος αναμένεται να σπάσει το ρεκόρ του Saturn V, με φορτίο πάνω από 120 τόνους

</doc>
<doc id="57849" url="https://el.wikipedia.org/wiki?curid=57849" title="Όπλο">
Όπλο

Γενικά, ως όπλο χαρακτηρίζεται οποιοδήποτε μέσο χρησιμοποιείται με σκοπό την πρόκληση βλάβης σε ανθρώπους ή κατασκευές. Μπορεί να χρησιμοποιηθεί για επίθεση, άμυνα ή για εκφοβισμό.
Επίσης με το όνομα Όπλο φέρεται στράτευμα ειδικά εκπαιδευμένο κατά χώρο επιχειρήσεων και είδος αυτών, με όλα τα διατειθέμενα μέσα υπαγωγής του. Ειδικότερα στο Στρατό Ξηράς ως "Όπλα" χαρακτηρίζονται το Πεζικό, το Πυροβολικό, τα Τεθωρακισμένα, (στη θέση του άλλοτε Ιππικού), το Μηχανικό, οι Διαβιβάσεις και η Αεροπορία στρατού. 
Στην εραλδική γλώσσα με τον όρο όπλα φέρονται οι θυρεοί.
Ετυμολογία.
Το "όπλον" στην αρχαία ελληνική γλώσσα ήταν η κυκλική ασπίδα που χρησιμοποιούσαν οι οπλίτες, δηλαδή οι στρατιώτες που έρχονταν αντιμέτωποι με τον εχθρό σώμα με σώμα και πεζοί.
Κατηγορίες όπλων.
Εκτός της κατηγοριοποίησης των όπλων σε "επιθετικά" και "αμυντικά", τα όπλα αρχικά διακρίνονται σε δύο βασικές κατηγορίες στα αγχέμαχα για μάχες σώμα με σώμα και στα εκηβόλα που χτυπουν τον εχθρό από μεγάλη απόσταση. Κάθε μια από αυτές διακρίνονται επιμέρους σε φορητά όπλα και σε βαρέα όπλα. Κάθε μια από αυτή τη δεύτερη υποκατηγορία διακρίνεται επιμέρους σε "απλά ή μηχανικά όπλα", σε χημικά όπλα, σε "σύνθετα όπλα" και σε "πολυσύνθετα όπλα" που συνηθέστερα καλούνται οπλικά συστήματα, στη κατηγορία αυτών υπάγονται και τα λεγόμενα "ηλεκτρονικά όπλα".
Ανάλογα του χώρου χρήσης τους χαρακτηρίζονται "όπλα επιφανείας", που μπορεί να αφορούν επιφάνεια ξηράς ή θάλασσας, λεγόμενα και πεζικά όπλα, ή ναυτικά όπλα στα οποία περιλαμβάνονται και τα "ύφαλα όπλα", όπου η χρήση τους γίνεται υπό την επιφάνεια της θάλασσας, καθώς και τα όπλα αέρος ή "αεροπορικά όπλα".
Τα βαρέα όπλα επιφανείας ξηράς διακρίνονται σε "πεδινά,", "ορειβατικά" και "παντός εδάφους". Ειδικότερα στο πολεμικό πλοίο το σύνολο των πάσης φύσεως διαμετρήματος των φερομένων "πυροβόλων όπλων" ονομάζεται "πυροβολικό" (του πλοίου).
Ανάλογα του σκοπού για το οποίο προορίζεται η χρήση των φερομένων όπλων αυτά χαρακτηρίζονται γενικά: "κατά προσωπικού", "αντιαρματικά", "αντιαεροπορικά", και "ανθυποβρυχιακά όπλα".
Ιδιαίτερες κατηγορίες αποτελούν τα βλήματα αγχέμαχων και εκηβόλων όπλων.
Το σύνολο των φερόμενων όπλων, ανεξαρτήτως κατηγορίας, μιας στρατιωτικής μονάδας ονομάζεται οπλισμός π.χ. οπλισμός μαχητικού αεροσκάφους, οπλισμός πολεμικού πλοίου κ.λπ. Ο όρος "εξοπλισμός" χρησιμοποιείται περισσότερο είτε για τον οπλισμό που δίνεται σε νέα εντασσόμενη στρατιωτική μονάδα ή σε αντικατάσταση υπάρχοντος οπλισμού.
Ιστορία.
Οι πρώτοι άνθρωποι άρχισαν να κατασκευάζουν οχυρωματικά έργα για την κατοικία τους και την προφύλαξή τους από τα διάφορα ζώα. Στη συνέχεια διάφορα φυσικά αντικείμενα σαν πρόχειρα όπλα, που αργότερα μετέτρεψαν σε πιο αποτελεσματικά με την κατεργασία τους, ενώ παρόμοια συμπεριφορά έχει παρατηρηθεί και στη χρήση φυσικών αντικειμένων από χιμπατζήδες. Τα πρώτα όπλα που εμφανίζονται είναι τα ρόπαλα από κόκαλο ή ξύλο, και τα παλαιότερα χρονολογούνται έως και 300.000 έτη πριν βάσει τεκμηρίων που ανακαλύφθηκαν στην Γερμανία. Ακολουθούν τα δόρατα το τόξο και οι πρώτοι πελέκεις, που στην αρχή ήταν λίθινοι και με την πάροδο του χρόνου αντικαταστάθηκαν από μεταλλικούς.
Είναι γεγονός ότι η χρησιμοποίηση του μετάλλου για την κατασκευή όπλων, ακολούθησε την ανακάλυψη της φωτιάς, που άλλωστε αποτέλεσε κι ένα απ' τα πιο βασικά αμυντικά, αλλά κι επιθετικά όπλα. Με την ανακάλυψη όμως αυτής και τη χρησιμοποίησή της για την επεξεργασία των μεταλλικών όπλων, τα λίθινα όπλα κυρίως από πυριτόλιθο αχρηστεύονται. Η ύπαρξή τους διαπιστώνεται απ' τα άφθονα όπλα του είδους αυτού, που έχουν ανακαλυφτεί στα ερείπια πρωτόγονων οικισμών.
Η ανακάλυψη του σιδήρου απετέλεσε πραγματική επανάσταση στη μέχρι τότε τέχνη του πολέμου. Στην αρχή τα πρώτα μεταλλικά όπλα ήταν από χαλκό που όμως ήταν μαλακός και δεν διατηρούσε κοφτερές άκρες. Έτσι άρχισε να χρησιμοποιείται ο κασσίτερος (2.500 π.Χ.) στη παραγωγή του μπρούντζου. Το μέταλλο αυτό ήταν σκληρότερο, κάλυπτε τις απαιτούμενες ανάγκες και ήταν πολύ πιό εύχρηστο. Σημειώνεται πως η εποχή του χαλκού προηγήθηκε της εποχής του σιδήρου (600 π.Χ.), η δε παραγωγή μπρούτζινων όπλων συνέχισε και μετά την εποχή του σιδήρου. Πάντως σήμερα θεωρείται βέβαιο ότι η κατεργασία του σιδήρου και παραγωγή όπλων εξ αυτού ήταν γνωστή στη Μικρά Ασία από την 3η χιλιετία π.Χ..
Η ανακάλυψη και η χρησιμοποίηση των μετάλλων συντέλεσε επίσης στη δημιουργία δύο ειδών όπλων: των αμυντικών και των επιθετικών. Ο διαχωρισμός αυτός συναντάται σε μεγάλη κλίμακα στους αρχαίους Έλληνες και στους σύγχρονούς τους λαούς. Σαν κύρια επιθετικά όπλα χρησιμοποιούσαν το ξίφος, το δόρυ ή ακόντιο, ενώ η ασπίδα, η περικεφαλαία, ο θώρακας και οι περικνημίδες είχαν αμυντική αποστολή. Την εποχή αυτή γίνεται και η διάκριση των όπλων σε αγχέμαχα, σε όπλα δηλ. που χρησιμοποιούνταν για μάχες σώμα με σώμα, όπως το ξίφος και το ακόντιο και σε εκηβόλα (τηλέμαχα), που είχαν τη δυνατότητα να χτυπήσουν τον αντίπαλο από μακριά (τόξο, σφενδόνη). Μια πρώτη παραστατική εικόνα της εξέλιξης των όπλων μας παρέχουν οι Άθλοι του Ηρακλή στην αρχή το ρόπαλο στη συνέχεια ο δαυλός και ο πέλεκυς (τσεκούρι) και μετά το τόξο.
Τα όπλα αυτά όμως ήταν ατομικά, δηλ. είχαν περιορισμένες καταστροφικές δυνατότητες. Για την επίτευξη δυσκολότερων σκοπών άρχισαν να εκπαιδεύουν και ζώα (άλογα, καμήλες, ελέφαντες κ.λπ) και να επιχειρούν μ΄ αυτά. Στη συνέχεια χρησιμοποιούσαν τα δρεπανηφόρα άρματα και τις λεγόμενες πολιορκητικές και πολεμικές μηχανές, όπως οι λιθοβόλοι, οι καταπέλτες, οι χελώνες, οι κριοί κ.ά., μεταξύ των οποίων περιλαμβάνεται και ο Δούρειος Ίππος. Η απόβαση των αρχαίων Ελλήνων στη Τροία όσο και η πολιορκία της, (Τρωικός πόλεμος), θεωρούνται οι πρώτες αφηγήσεις τέτοιων πολεμικών επιχειρήσεων.
Οι Έλληνες επίσης ναυπήγησαν πολεμικά πλοία, όπως τις τριήρεις που γνώρισαν μεγάλη εξέλιξη κατά τους ρωμαϊκούς και βυζαντινούς χρόνους.
Γενικά οι αρχαίοι Έλληνες διατηρούσαν στρατό από πολίτες που έφεραν ατομικό οπλισμό. Έτσι στην αρχαία Αθήνα οι πιο ευκατάστατοι ήταν και οι περισσότερο οπλισμένοι διατηρώντας και ίππους. Στην αρχαία Σπάρτη αντίθετα όλοι έφεραν τον ίδιο εξοπλισμό με μπρούτζινη περικεφαλαία, κυκλική ασπίδα, και με πιο σύνηθες το δόρυ. Παράλληλα όμως άρχισε να αναπτύσσεται και η οχυρωματική καθώς και η στρατηγική. Η επικράτηση των Ρωμαίων και η πολεμική οργάνωσή τους οφείλει πολλά στους Έλληνες και τους Ετρούσκους που έφθασαν στα εδάφη τους. Οι λεγεωνάριοι ήταν εξοπλισμένοι με κράνος, παραλληλόγραμμη ασπίδα, κοντό σπαθί, μακρύ δόρυ και μεταλλικό θώρακα, χωρίς περικνημίδες. Από τη μελέτη επίσης της Παλαιάς Διαθήκης παρέχονται πολλά στοιχεία για τα όπλα που χρησιμοποιούνταν στη περιοχή της Μέσης Ανατολής από την Μεσοποταμία μέχρι την Μεσόγειο στην προχριστιανική εποχή. Φαίνεται για παράδειγμα πως τα άρματα επινοήθηκαν την εποχή που οι αρχαίοι Αιγύπτιοι άρχισαν να επεκτείνονται προς βορρά με συνέπεια ν΄ αποτελέσουν μια ελαφρά πολεμική "μηχανή". Σύμφωνα δε με ευρήματα φέρονται ν΄ αναπτύχθηκαν επίσης και από τους Βαβυλωνίους.
Κατά τη διάρκεια της βυζαντινής εποχής γίνεται επίσης χρήση από τους Βυζαντινούς του υγρού πυρός.
Την ίδια εποχή στην Ευρώπη κάνουν την εμφάνισή τους οι πανοπλίες και οι κατάφρακτοι ιππότες. Οι πολεμιστές του είδους αυτού, αν και βραδυκίνητοι, είχαν τρομερή αποτελεσματικότητα στις συγκρούσεις εξ επαφής (εκ του συστάδην). Η πανοπλία που ήταν βασικά αμυντικό όπλο, βρέθηκε στο ζενίθ της χρησιμοποίησής της κατά τους χρόνους του μεσαίωνα. Την εποχή αυτή αναπτύσσεται έντονα η στρατηγική και η στρατιωτική τακτική παίρνει νέα δομή αξιοποιώντας σε γραμμή μετώπου τους τοξότες ενώ οι στρατιώτες είναι απλοί μισθοφόροι. Υπόψη ότι στη μάχη του Άντζικορτ, το 1415, (Εκατονταετής πόλεμος), οι Άγγλοι πέτυχαν περιφανή νίκη κατά των σαφώς υπέρτερων Γάλλων αξιοποιώντας τους τοξότες. Συνέχεια αυτών ήταν η ανάπτυξη της βαλλίστρας από την οποία και εκτοξεύονταν μικρότερα βέλη.
Εποχή του σιδήρου.
Η ανακάλυψη του σιδήρου απετέλεσε πραγματική επανάσταση στη μέχρι τότε τέχνη του πολέμου. Στην αρχή τα πρώτα μεταλλικά όπλα ήταν από χαλκό που όμως ήταν μαλακός και δεν διατηρούσε κοφτερές άκρες. Έτσι άρχισε να χρησιμοποιείται ο κασσίτερος (2.500 π.Χ.) στη παραγωγή του μπρούντζου. Το μέταλλο αυτό ήταν σκληρότερο, κάλυπτε τις απαιτούμενες ανάγκες και ήταν πολύ πιό εύχρηστο. Σημειώνεται πως η εποχή του χαλκού προηγήθηκε της εποχής του σιδήρου (600 π.Χ.), η δε παραγωγή μπρούτζινων όπλων συνέχισε και μετά την εποχή του σιδήρου. Πάντως σήμερα θεωρείται βέβαιο ότι η κατεργασία του σιδήρου και παραγωγή όπλων εξ αυτού ήταν γνωστή στη Μικρά Ασία από την 3η χιλιετία π.Χ..
Η ανακάλυψη και η χρησιμοποίηση των μετάλλων συντέλεσε επίσης στη δημιουργία δύο ειδών όπλων: των αμυντικών και των επιθετικών. Ο διαχωρισμός αυτός συναντάται σε μεγάλη κλίμακα στους αρχαίους Έλληνες και στους σύγχρονούς τους λαούς. Σαν κύρια επιθετικά όπλα χρησιμοποιούσαν το ξίφος, το δόρυ ή ακόντιο, ενώ η ασπίδα, η περικεφαλαία, ο θώρακας και οι περικνημίδες είχαν αμυντική αποστολή. Την εποχή αυτή γίνεται και η διάκριση των όπλων σε αγχέμαχα, σε όπλα δηλ. που χρησιμοποιούνταν για μάχες σώμα με σώμα, όπως το ξίφος και το ακόντιο και σε εκηβόλα (τηλέμαχα), που είχαν τη δυνατότητα να χτυπήσουν τον αντίπαλο από μακριά (τόξο, σφενδόνη). Μια πρώτη παραστατική εικόνα της εξέλιξης των όπλων μας παρέχουν οι Άθλοι του Ηρακλή στην αρχή το ρόπαλο στη συνέχεια ο δαυλός και ο πέλεκυς (τσεκούρι) και μετά το τόξο.
Τα όπλα αυτά όμως ήταν ατομικά, δηλ. είχαν περιορισμένες καταστροφικές δυνατότητες. Για την επίτευξη δυσκολότερων σκοπών άρχισαν να εκπαιδεύουν και ζώα (άλογα, καμήλες, ελέφαντες κ.λπ) και να επιχειρούν μ΄ αυτά. Στη συνέχεια χρησιμοποιούσαν τα δρεπανηφόρα άρματα και τις λεγόμενες πολιορκητικές και πολεμικές μηχανές, όπως οι λιθοβόλοι, οι καταπέλτες, οι χελώνες, οι κριοί κ.ά., μεταξύ των οποίων περιλαμβάνεται και ο Δούρειος Ίππος. Η απόβαση των αρχαίων Ελλήνων στη Τροία όσο και η πολιορκία της, (Τρωικός πόλεμος), θεωρούνται οι πρώτες αφηγήσεις τέτοιων πολεμικών επιχειρήσεων.
Οι Έλληνες επίσης ναυπήγησαν πολεμικά πλοία, όπως τις τριήρεις που γνώρισαν μεγάλη εξέλιξη κατά τους ρωμαϊκούς και βυζαντινούς χρόνους.
Γενικά οι αρχαίοι Έλληνες διατηρούσαν στρατό από πολίτες που έφεραν ατομικό οπλισμό. Έτσι στην αρχαία Αθήνα οι πιο ευκατάστατοι ήταν και οι περισσότερο οπλισμένοι διατηρώντας και ίππους. Στην αρχαία Σπάρτη αντίθετα όλοι έφεραν τον ίδιο εξοπλισμό με μπρούτζινη περικεφαλαία, κυκλική ασπίδα, και με πιο σύνηθες το δόρυ. Παράλληλα όμως άρχισε να αναπτύσσεται και η οχυρωματική καθώς και η στρατηγική. Η επικράτηση των Ρωμαίων και η πολεμική οργάνωσή τους οφείλει πολλά στους Έλληνες και τους Ετρούσκους που έφθασαν στα εδάφη τους. Οι λεγεωνάριοι ήταν εξοπλισμένοι με κράνος, παραλληλόγραμμη ασπίδα, κοντό σπαθί, μακρύ δόρυ και μεταλλικό θώρακα, χωρίς περικνημίδες. Από τη μελέτη επίσης της Παλαιάς Διαθήκης παρέχονται πολλά στοιχεία για τα όπλα που χρησιμοποιούνταν στη περιοχή της Μέσης Ανατολής από την Μεσοποταμία μέχρι την Μεσόγειο στην προχριστιανική εποχή. Φαίνεται για παράδειγμα πως τα άρματα επινοήθηκαν την εποχή που οι αρχαίοι Αιγύπτιοι άρχισαν να επεκτείνονται προς βορρά με συνέπεια ν΄ αποτελέσουν μια ελαφρά πολεμική "μηχανή". Σύμφωνα δε με ευρήματα φέρονται ν΄ αναπτύχθηκαν επίσης και από τους Βαβυλωνίους.
Κατά τη διάρκεια της βυζαντινής εποχής γίνεται επίσης χρήση από τους Βυζαντινούς του υγρού πυρός.
Την ίδια εποχή στην Ευρώπη κάνουν την εμφάνισή τους οι πανοπλίες και οι κατάφρακτοι ιππότες. Οι πολεμιστές του είδους αυτού, αν και βραδυκίνητοι, είχαν τρομερή αποτελεσματικότητα στις συγκρούσεις εξ επαφής (εκ του συστάδην). Η πανοπλία που ήταν βασικά αμυντικό όπλο, βρέθηκε στο ζενίθ της χρησιμοποίησής της κατά τους χρόνους του μεσαίωνα. Την εποχή αυτή αναπτύσσεται έντονα η στρατηγική και η στρατιωτική τακτική παίρνει νέα δομή αξιοποιώντας σε γραμμή μετώπου τους τοξότες ενώ ο στρατιώτες είναι απλοί μισθοφόροι. Υπόψη ότι στη μάχη του Άντζικορτ, το 1415, (Εκατονταετής πόλεμος), οι Άγγλοι πέτυχαν περιφανή νίκη κατά των σαφώς υπέρτερων Γάλλων αξιοποιώντας τους τοξότες. Συνέχεια αυτών ήταν η ανάπτυξη της βαλλίστρας από την οποία και εκτοξεύονταν μικρότερα βέλη.
Α' Παγκόσμιος Πόλεμος.
Όπως γίνεται αντιληπτό η ιστορία του όπλου είναι παράλληλη με εκείνη των πολέμων χάρη στους οποίους τα όπλα συνεχώς εξελίσσονται. Στον Α΄ Παγκόσμιο Πόλεμο παρατηρείται μια θεαματική παρουσία όπλων. Στη θάλασσα έχουν ήδη εμφανισθεί τα θωρηκτά που φαντάζουν σαν τεράστια πλωτά πυροβολεία. Στον αέρα εμφανίζονται ιπτάμενες μηχανές όπου και σημειώνονται οι από αέρος επιθέσεις. Τη θέση των βλημάτων τώρα καταλαμβάνουν οι βόμβες. Πρώτη τέτοια αεροπορική επίθεση με ρίψη βομβών έγινε από τον Έλληνα Δημήτρη Καμπέρο κατά των Τούρκων στη Θεσσαλία στη διάρκεια του Α' Βαλκανικού Πολέμου. Τα πυροβόλα όμως συνεχίζουν την εξέλιξη τους.
Η από αέρος αυτή εξέλιξη αναγκάζει τον Γερμανό καθηγητή Φον Έμπερχαρντ το 1916 να σχεδιάσει το πρώτο αντιαεροπορικό όπλο, την παραγωγή του οποίου αναλαμβάνει η εταιρεία Κρουπ. Το όπλο αυτό έφερε πολύ μακριά κάννη δημιουργώντας βεληνεκές πάνω από 100 χλμ. 
Στο μεταξύ η μάχη του Σομμ δημιούργησε στρατιωτικό αδιέξοδο, που οδήγησε στον λεγόμενο «πόλεμο των χαρακωμάτων». Τότε άρχισαν να χρησιμοποιούνται τα λεγόμενα «όπλα της απελπισίας», όπως χαρακτηρίστηκαν τα χημικά όπλα, που απελευθέρωναν ασφυξιογόνα και δηλητηριώδη αέρια, όπως για παράδειγμα το λεγόμενο αέριο μουστάρδας που ήταν ισχυρό τοξικό και προκαλούσε σοβαρά εγκαύματα. Τότε οι στρατιώτες έπρεπε να φέρουν και αντιασφυξιογόνες μάσκες καθώς και ειδική εξάρτυση. Παράλληλα ένας νέος μεταλλικός γίγαντας αρχίζει να εμφανίζεται στα πεδία των μαχών: Το άρμα μάχης. Αν και το θωρακισμένο αυτό όχημα έκανε τη πρώτη του εμφάνιση το 1904, στην πραγματικότητα χρησιμοποιήθηκε για πρώτη φορά στη Μάχη του Σομμ το 1916. Η ιδέα της «φόρτωσης» μεγάλου πυροβόλου σε θωρακισμένο ερπυστριοφόρο όχημα, ικανό έτσι να κινείται σε κάθε είδους εδάφη, ανήκει στον Άγγλο αντισυνταγματάρχη Έρνεστ Σουίντον.
Την ίδια εποχή εμφανίζονται και τα πρώτα «ύπουλα όπλα». Ξηρές και θάλασσες αρχίζουν να φιλοξενούν τις νάρκες. Και ενώ στη θάλασσα οι τορπίλες βρίσκονται σε εξέλιξη, μια άλλη παρουσία, επίσης «ύπουλη», γίνεται αισθητή, το μάτι του περισκοπίου. Τον Φεβρουάριο του 1917 τα γερμανικά υποβρύχια παύουν πλέον να τηρούν τον εθιμοτυπικό κώδικα της «μη βύθισης εμπορικών πλοίων» απειλώντας ακόμη και την αμερικανική ναυτιλία στον Ατλαντικό. Έτσι και οι ΗΠΑ που μέχρι τότε εφοδίαζε με πολεμικό υλικό τους Συμμάχους αναγκαστικά μπήκε στον πόλεμο.
Για την άριστη απόδοση των όπλων απαιτείται άριστη εκπαίδευση των χειριστών τους. Οι Γερμανοί υπερτερούσαν στον τομέα αυτό, με αποτέλεσμα στην αρχή των επιχειρήσεων όλα τα άλλα στρατεύματα των Συμμάχων να παρουσιάζουν αποκαρδιωτική εικόνα δίνοντας την εντύπωση ανεκπαίδευτων πολιτών. Η Αγγλία όπως και άλλες χώρες ήταν επαναπαυμένες στις δυνάμεις τους, όχι όμως στην εκπαίδευση και στη μέριμνα αποθεμάτων υλικού. Έτσι, με το ξέσπασμα του πολέμου βρέθηκαν απροετοίμαστες, όχι τόσο χωρίς στρατιώτες, αφού υπήρχε τεράστια ανεργία, όσο από την έλλειψη υλικών και πυρομαχικών. Αυτό είχε ως συνέπεια ακόμη και γυναίκες να εργαστούν σε εργοστάσια και ναυπηγεία προκειμένου να βοηθήσουν τη διεξαγωγή του πολέμου.
Ένα ακόμη ενδιαφέρον σημείο αποτελούν οι λεγόμενες μαζικές καταστροφές που σημειώθηκαν τότε και μάλιστα ολόκληρων κοινοτήτων. Τα νέα βαρέα όπλα που εισήλθαν στον πόλεμο με την εμβέλεια των 100 χλμ. μπορούσαν να βομβαρδίσουν πόλεις από ασφαλέστερη πλέον απόσταση για το πεζικό. Παρά ταύτα οι στρατηγοί όλων των εμπλεκομένων προτιμούσαν να ακολουθούν την παλαιά ακόμη τακτική της αντιτακτής (κατ' έναντι) παράταξης των στρατευμάτων τους.
Β' Παγκόσμιος Πόλεμος.
Στις μάχες του πολέμου αυτού κυριαρχεί η μαζικότητα των όπλων και βεβαίως η εξελιγμένη και επιμελημένη πλέον τακτική σχεδίαση. Η τεχνολογία και τα λεγόμενα "όπλα μαζικής καταστροφής" κυριαρχούν. Στόλοι θωρηκτών, σμήνη βομβαρδιστικών και μαχητικών αεροσκαφών, καθώς και μεραρχίες τεθωρακισμένων δεσπόζουν των συγκρούσεων. Η παραγωγή όπλων είναι εκπληκτική. Τα γερμανικά εργοστάσια παράγουν ανά 8 λεπτά ένα άρμα μάχης (100 την ημέρα). Η εξέλιξη της ναυπηγικής ακολουθεί ομοίως. Οι αεροπορικοί βομβαρδισμοί αποτελούν συνήθεια. Ως επακόλουθο, ο πόλεμος αυτός δημιούργησε και τις μεγαλύτερες μέχρι τότε συμμαχίες στον κόσμο. 
Στη νέα τακτική, η αεροπορία πλέον είναι πρώτη δύναμη, που εξαπολύει επιδρομές στρατηγικών στόχων, πριν προλάβουν άλλες δυνάμεις, χερσαίες και θαλάσσιες, να επέμβουν. Στην υπηρεσία αυτής εμφανίζεται το αεροπλανοφόρο. Το 1937 οι Άγγλοι κατασκευάζουν τον αεροστρόβιλο κινητήρα, που όμως θ' αργήσει λίγο να χρησιμοποιηθεί στα αεριωθούμενα αεροσκάφη. Η πρώτη αερομαχία τέτοιων σκαφών θα πραγματοποιηθεί σε μια άλλη αναμέτρηση, στον Πόλεμο της Κορέας. Τα αερόπλοια τύπου Ζέπελιν ήδη αρχίζουν να παραχωρούν τη θέση τους σε μια νέα ιπτάμενη συσκευή που σχεδίασε το 1939 ο Ιγκόρ Σικόρσκι, το ελικόπτερο. Παράλληλα η ηλεκτρονική παρουσιάζει πρώτα το ραντάρ για ν' ακολουθήσει η τηλεκατεύθυνση των όπλων. Στην υπηρεσία του πολέμου σπεύδουν να προσφέρουν και άλλες επιστήμες και τεχνικές, η ψυχολογία των μαζών και εξ αυτής η προπαγάνδα που ανάγεται αμέσως σε όπλο, ομοίως και η κατασκοπεία. Μέσα σ΄ αυτή τη δίνη και ο διωγμός των Εβραίων, μεγάλος αριθμός των οποίων θανατώθηκε ή υπέστη ιδιαίτερες ταλαιπωρίες. 
Οι μεγαλύτερες επιχειρήσεις του πολέμου αυτού ήταν η λεγόμενη "Μάχη της Αγγλίας" που ξεκίνησε τον Ιούλιο του 1940 με το όνομα "επιχείρηση Θαλάσσιος Λέων", (γερμανικό σχέδιο εισβολής στην Αγγλία) που κράτησε δύο μήνες και θεωρείται η μεγαλύτερη μάχη στην Ιστορία που διεξήχθη αποκλειστικά στον αέρα, ο ιαπωνικός βομβαρδισμός του Περλ Χάρμπορ που εισήγαγε τις Η.Π.Α. στον πόλεμο και ασφαλώς η απόβαση στη Νορμανδία.
Σύγχρονη εποχή.
Από την εποχή των πρώτων πυροβόλων όπλων έχει σημειωθεί - και σημειώνεται - μεγάλη εξέλιξη στο θέμα της κατασκευής καινούριων. Αύξηση του βεληνεκούς, ευθυβολία, εύκολη χρήση είναι προβλήματα που αντιμετωπίζονται με επιτυχία απ' τους κατασκευαστές όπλων σ' όλον τον κόσμο. Όπλα διάφορου μεγέθους (πιστόλια, καραμπίνες) επαναληπτικά και αυτόματα χρησιμοποιήθηκαν κατά εκατομμύρια από τους ανθρώπους. Στον πολεμικό χώρο η βιομηχανία (ή βιοτεχνία κατά τα παλιότερα χρόνια) κατασκευής όπλων έχει να επιδείξει νάρκες, όλμους, βαριά πολυβόλα, τηλεβόλα, ρουκέτες κ.ά. Ακόμα και χημικά αέρια χρησιμοποιήθηκαν σε μεγάλη κλίμακα κατά τον Α και λιγότερο κατά τον Β΄ Παγκόσμιο πόλεμο, του οποίου το τέλος του σημάδεψε η παρουσία και χρήση των πυρηνικών όπλων, που χαρακτηρίστηκαν τέλεια όπλα «μαζικής καταστροφής», σε αντίθεση με τα άλλα που χαρακτηρίζονται «συμβατικά».
Από το τέλος του Β΄ Π.Π. υπολογίζεται πως έχουν πραγματοποιηθεί περισσότερες από 100 μεγάλες πολεμικές συγκρούσεις τουλάχιστον από 70 χώρες στον κόσμο, εκ των οποίων άλλες ήταν σποραδικές, άλλες περιορισμένες τοπικά, χωρίς συνασπισμούς συμμαχιών, αλλά και άλλες ικανές να πυροδοτήσουν έναν νέο πόλεμο. Στην τρίτη αυτή κατηγορία δεσπόζουν ο πόλεμος της Κορέας, η κρίση των πυραύλων της Κούβας, ο πόλεμος του Βιετνάμ, ο πόλεμος των Έξι Ημερών, η επιχείρηση στα νησιά Φώκλαντ, καθώς και ο πόλεμος του Κόλπου. Η "κούρσα των εξοπλισμών" ακολουθώντας τη φρενίτιδα της προπαγάνδας του ψυχρού πολέμου μόλις και μειώθηκε στις δεκαετίες του 1980 και του 1990 με μια σειρά συμφωνιών περιορισμού των πυρηνικών εξοπλισμών, όπου πολλές πυρηνικές κεφαλές αφοπλίστηκαν. Πλην όμως νέες Χώρες απέκτησαν πυρηνικά όπλα με συνέπεια η υφήλιος να συνεχίζει να μένει υπό διαρκή απειλή πυρηνικού ολέθρου.
Σήμερα.
Στις περισσότερες ευρωπαϊκές χώρες απαγορεύεται η προσωπική κατοχή όπλων. Άδειες δίνονται για ειδικούς σκοπούς όπως το κυνήγι, η εξάσκηση στη σκοποβολή, η παροχή υπηρεσιών ασφάλειας και φύλαξης. Σε ειδικές περιπτώσεις, επιτρέπεται σε πολίτες να κατέχουν και να φέρουν όπλο (αν αποδειχθεί ότι διατρέχουν κάποιο σοβαρό κίνδυνο). Οι παραβάτες τιμωρούνται με ποινή φυλάκισης.
Ιδιαίτερη κατηγορία όπλων αποτελούν τα κυνηγετικά όπλα. Αυτά είναι όπλα περιορισμένου βεληνεκούς κι ελαφριάς κατασκευής, που έχουν όμως το προτέρημα να διαθέτουν φυσίγγια με πολλά βλήματα (σκάγια) που σχηματίζουν ένα είδος θανάσιμου κώνου, μόλις βγουν απ' την κάννη του όπλου. Σύμφωνα με το νόμο 2168/93, τα κυνηγετικά όπλα είναι λειόκαννα. Απαγεορεύεται κατηγορηματικά η χρήση όπλων με ραβδωτή κάννη για κυνήγι. Τα όπλα αυτά χρησιμοποιούνται, βασικά, για να ικανοποιηθεί το πάθος των ανθρώπων που ασχολούνται με το σπορ του κυνηγιού.
Στη στρατιωτική ορολογία όπλο επίσης ονομάζεται και μια κατηγορία του μάχιμου στρατού, που έχει ομοιόμορφο οπλισμό κι εκπαίδευση και που είναι ενταγμένη στο στρατό ξηράς. Στον Στρατό Ξηράς, ο Γενικός Κανονισμός Υπηρεσίας εις το Στρατό (κωδικός: 20-1) ορίζει ως όπλα τα στοιχεία του στρατού τα οποία διεξάγουν τον αγώνα ή συμμετέχουν ενεργά σε αυτόν. Τα όπλα τα οποία διεξάγουν τον αγώνα (ονομάζονται Όπλα Μάχης) το πεζικό, το πυροβολικό και το ιππικό (που αντικαταστάθηκε από τα άρματα μάχης). Τα Όπλα το οποία συμμετέχουν ενεργά στον αγώνα (Όπλα Υποστήριξης Μάχης) είναι το μηχανικό, οι διαβιβάσεις και η αεροπορία στρατού (από το 1998).

</doc>
<doc id="57850" url="https://el.wikipedia.org/wiki?curid=57850" title="Αντόν Τσέχωφ">
Αντόν Τσέχωφ

Ο Άντον Πάβλοβιτς Τσέχωφ (ρωσ. Анто́н Па́влович Че́хов, ΔΦΑ [ɐnˈton ˈpavləvʲɪtɕ ˈtɕexəf] (29 Ιανουαρίου 1860 – 15 Ιουλίου 1904) ήταν Ρώσος θεατρικός συγγραφέας και ένας από τους μεγαλύτερους διηγηματογράφους της παγκόσμιας λογοτεχνίας. Σπούδασε και εργάστηκε ως γιατρός.
Γεννήθηκε στις 29 Ιανουαρίου 1860 (17 Ιανουαρίου με το παλαιό ημερολόγιο) στην κωμόπολη Ταγκανρόγκ, στη νότια Ρωσία. Πέθανε στις 15 Ιουλίου 1904 (2 Ιουλίου με το παλαιό ημερολόγιο) στη γερμανική πόλη Μπάντενβάιλερ και τάφηκε στη Μόσχα στις 22 Ιουλίου 1904. Θεωρείται από τις πιο σημαντικές μορφές της παγκόσμιας δραματουργίας και άσκησε μεγάλη επίδραση στη θεατρική λογοτεχνία του 20ού αιώνα. Στα έργα του αποτυπώνεται η διαρκής φθορά της καθημερινής ζωής. Οι ήρωές του είναι άνθρωποι της ανώτερης κυρίως τάξης, που «ξοδεύουν» τη ζωή τους μέσα στην πνιγηρή ατμόσφαιρα της ρώσικης επαρχίας.
Παιδική ηλικία.
Ήταν το τρίτο από τα έξι παιδιά της οικογένειάς του (Αλέξανδρος, Νικόλαος, Ιβάν, Μαρία, Μιχαήλ) και μεγάλωσε σε πολύ αυστηρό και θρησκευτικό περιβάλλον. Ο παππούς του Τσέχωφ ήταν δουλοπάροικος, που εξαγόρασε τη ελευθερία του. Ο πατέρας του (Πάβελ Εγκόροβιτς) ήταν έμπορος τρίτης συντεχνίας και διατηρούσε μπακάλικο. Το ελάχιστο κέρδος του πατέρα ήταν αδύνατο να καλύψει τις ανάγκες της μεγάλης οικογένειας, γεγονός που τον ανάγκασε να δηλώσει πτώχευση. Τα δύο μεγαλύτερα αδέρφια του Τσέχωφ, ο Αλέξανδρος και ο Νικόλαος, αντιδρώντας στον αυταρχισμό του πατέρα τους και στην καθημερινή τους μιζέρια έφυγαν απ' το σπίτι. Για να αποφύγει τη δικαστική δίωξη των δανειστών του, ο πατέρας του κατέφυγε στη Μόσχα. Λίγο αργότερα έφυγε και η μητέρα του με τα αδέρφια του, Μαρία και Μιχαήλ. Τα πρώτα του γράμματα ο Αντόν τα έμαθε στην προπαρασκευαστική τάξη του ενοριακού ελληνικού σχολείου του Ταγκανρόγκ και στη συνέχεια φοίτησε στο κλασικό γυμνάσιο της πόλης. Από την 6η τάξη του γυμνασίου αναγκάστηκε μόνος του να βγάζει το ψωμί του παραδίδοντας μαθήματα κατ' οίκον. Πούλησε ό,τι είχε απομείνει από τα πράγματα του σπιτιού και έστειλε τα λεφτά στους γονείς του στη Μόσχα.
Πρώιμα έργα.
Το 1879 ο Τσέχωφ μπαίνει στο Ιατρικό Τμήμα του Πανεπιστημίου της Μόσχας, από όπου αποφοίτησε το 1884. Από τα χρόνια του γυμνασίου έγραφε χιουμοριστικές σκηνές, αφηγήσεις, μονόπρακτα και ως φοιτητής δημοσίευσε τα πρώτα του ευθυμογραφήματα. Συνεργάστηκε με τα περιοδικά "Ξυπνητήρι", "Θεατής", "Μόσχα", "Φως και σκιά", "Θραύσματα" κ.ά., με το ψευδώνυμο «Αντόσια Τσεχοντέ». Το 1884 κυκλοφόρησε το πρώτο του βιβλίο διηγημάτων, "Τα παραμύθια της Μελπομένης" και το 1885 τις "Φανταχτερές Ιστορίες"
Κυρίως έργο.
Παράλληλα με το επάγγελμα του ιατρού, αναπτύσσει μεγάλη και σημαντική συγγραφική δραστηριότητα. Το 1886 γράφει το πρώτο του μονόπρακτο με τίτλο "Κύκνειο άσμα". Το 1887 ανεβαίνει στη σκηνή του Θεάτρου Κορς στη Μόσχα το έργο του "Ιβάνοφ", το οποίο δέχεται αντικρουόμενες κριτικές. Γεγονός που τον οδήγησε να μη δώσει ποτέ σε επαγγελματικό θίασο το δεύτερο θεατρικό του έργο το "Δαίμονας του δάσους" (πρώτη μορφή του έργου " Θείος Βάνιας"). Το 1888 του απονέμεται το Βραβείο Πούσκιν. Το 1891 ταξιδεύει στην Ευρώπη. Επιστρέφοντας στη Ρωσία εργάζεται εντατικά ως γιατρός για την καταπολέμηση της χολέρας. Εγκαθίσταται στο Μελίχοβο της Ουκρανίας, όπου ως γιατρός εξυπηρετεί 26 χωριά και 7 εργοστάσια. Προηγουμένως, έχει επισκεφτεί τη νήσο Σαχαλίνη, μελετώντας τις άθλιες συνθήκες διαβίωσης των καταδίκων. Το 1894 πραγματοποιεί το δεύτερο ταξίδι του στο εξωτερικό. Το 1896 ανεβαίνει ανεπιτυχώς στην Πετρούπολη, στο θέατρο Αλεξαντρίνσκι, το έργο του "Ο Γλάρος". Τη χρονιά εκείνη αντιμετωπίζει την πρώτη σοβαρή εκδήλωση της φυματίωσης. Επίσης, το 1896, με χρήματα που συγκεντρώνει από εράνους, φιλανθρωπίες και παραστάσεις, χτίζει ένα σχολείο στο Ταλέζ. Νέα κρίση της αρρώστιας του 1897, τον αναγκάζει να πάει στη Ριβιέρα της Νότιας Γαλλίας, ενώ ανεβαίνει στην ρωσική επαρχία " ο Θείος Βάνιας".
Το 1898 και 1899 παρουσιάζονται στο κοινό της Μόσχας από το Θέατρο Τέχνης, με πολύ μεγάλη επιτυχία, τα έργα του "Ο Γλάρος" και "Ο θείος Βάνιας". Η συνεργασία του Τσέχοφ με το Θέατρο Τέχνης και τον Στανισλάφσκι στάθηκε καθοριστική στη διαμόρφωση της δραματουργίας του. Την εποχή αυτή εγκαθίσταται μόνιμα στη Γιάλτα της Κριμαίας, λόγω της υγείας του. Το 1900 γίνεται μέλος της Ρωσικής Ακαδημίας και το 1901 παντρεύεται την ηθοποιό Όλγα Κνίππερ. Την ίδια χρονιά ανεβαίνουν στη Μόσχα "Οι τρεις αδελφές", πάλι από το Θέατρο Τέχνης. Το 1902 παραιτείται από τη Ρωσική Ακαδημία, ως ένδειξη διαμαρτυρίας για τη μη αποδοχή ως μέλους της του Γκόρκι. Το 1904, λίγο πριν τον θάνατό του, το Θέατρο Τέχνης παρουσιάζει το έργο του "Ο βυσσινόκηπος".

</doc>
<doc id="57851" url="https://el.wikipedia.org/wiki?curid=57851" title="Νικολάι Γκόγκολ">
Νικολάι Γκόγκολ

Ο Νικολάι Βασίλιεβιτς Γκόγκολ (ουκρανικά: Мико́ла Васи́льович Го́голь, ρωσικά: "Николай Васильевич Гоголь", σύμφωνα με το ΔΦΑ προφέρεται [nʲɪkɐˈlaj vɐˈsʲilʲjɪvʲɪtɕ ˈgogəlʲ], 1 Απριλίου 1809 - 4 Μαρτίου 1852) ήταν Ουκρανός θεατρικός συγγραφέας, μυθιστοριογράφος και διηγηματογράφος. Έγραψε πολλά διηγήματα, ένα -το κορυφαίο του έργο - μυθιστόρημα, τις "«Νεκρές ψυχές»", θεατρικά έργα - από τα καλύτερα του παγκόσμιου δραματολογίου, όπως "«Ο επιθεωρητής»", καθώς και κάποια ποιήματα. Τα έργα του συγκαταλέγονται στα μεγαλύτερα αριστουργήματα της ρωσικής ρεαλιστικής λογοτεχνίας του 19ου αιώνα και θεωρείται εφάμιλλος μεγάλων συγγραφέων όπως οι Λέων Τολστόι, Ιβάν Τουργκένιεφ, Φιοντόρ Ντοστογιέφσκι κι ο ποιητής Αλεξάντρ Πούσκιν.
Βιογραφία.
Ο Νικολάι Βασίλιεβιτς Γκόγκολ γεννήθηκε την 1η Απρίλη του 1809 στο κοζάκικο χωριό Σορότσινσκι της (τότε επαρχίας Πολτάβα) στην κεντρική Ουκρανία, (τότε Ρωσική Αυτοκρατορία) στο προγονικό υποστατικό της οικογένειας Γκόγκολ – Γιαννόφσκι. 
Ήταν ο μοναχογιός του Κοζάκου Βασίλι Αφανάσοβιτς Γκόγκολ- Γιαννόφσκι – γαιοκτήμονα και μέλους της τοπικής αριστοκρατίας – που ασχολούνταν με την ποίηση και την θεατρογραφία και ο οποίος πέθανε το 1824, όταν ο Γκόγκολ ήταν 15 χρονών. Ο πατέρας του ασχολούνταν με το θέατρο ερασιτεχνικά γράφοντας διάφορα εργάκια που τα έπαιζαν στο αυτοσχέδιο θέατρο της οικογένειας.
Σίγουρα, εδώ μπορούμε να βρούμε τις ρίζες της λογοτεχνικής ενασχόλησης του Γκόγκολ καθώς και την αγάπη του για το θέατρο.
Από τη μητέρα του πάλι, τη Μαρία Ιβάνοβνα Κοσιαρόφσκαγια- επίσης κοζάκικης καταγωγής και μέλος οικογένειας τοπικών αξιωματούχουν - βαθιά θρησκευόμενη σχεδόν θρησκόληπτη, φαίνεται να κληρονόμησε τον θρησκευτικό μυστικισμό που τόσο τον ταλαιπώρησε τα τελευταία κυρίως χρόνια της ζωής του. 
Μετά το πέρας της βασικής εκπαίδευσης, ο Γκόγκολ από τα 11 μέχρι και τα 19, (1820 – 1828) σπούδασε στο ανώτερο γυμνάσιο της πόλης Νιζίν της Ουκρανίας. Στο Γυμνάσιο είχε διακριθεί σαν ηθοποιός στις σχολικές παραστάσεις αλλά και σαν μίμος αφού μπορούσε να υποδοθεί καταπληκτικά διάφορους χαρακτηριστικούς τύπους. Αυτή η ικανότητα όμως, δεν τον έκανε – όπως ίσως θα περίμενε κανείς – δημοφιλή. Αντίθετα, ήταν απομονωμένος, και οι φίλοι του ήταν ελάχιστοι. 
Το 1828 αφού τέλειωσε το Γυμνάσιο μετακόμισε στην Αγία Πετρούπολη, και αναζήτησε δουλειά στο «Αυτοκρατορικό Θέατρο του Χραποβίτσκι». Έδωσε εξετάσεις μπροστά στον διευθυντή του θεάτρου της πόλης αλλά απορρίφθηκε. Μετά την απόρριψη του εγκατέλειψε αυτό το όνειρο, πικραμένος. 
Ταυτόχρονα, ασχολούνταν με τη λογοτεχνία και δημοσίευσε ανώνυμα πρώτα ένα ποίημα με τον τίτλο «Ιταλία», που δεν το πρόσεξε κανείς και έπειτα με το ψευδώνυμο «Β. Αλώφ» ένα έμμετρο ειδύλλιο που είχε γράψει στα γυμνασιακά του χρόνια, το «Χανς Κιούχελγκάρντεν». Το ποίημα επικρίθηκε από μερικούς κριτικούς και ο Γκόγκολ μάζεψε όλα τα κυκλοφορούντα αντίτυπα και τα έκαψε. Ωστόσο δεν απογοητεύτηκε τόσο ώστε να σταματήσει κάθε ενασχόληση. Συνέχισε να δημοσιεύει σποραδικά, κάποια διηγημάτά του σε λογοτεχνικά περιοδικά ενώ παράλληλα βρήκε μια θέση γραμματέα στο υπουργείο εθνικής οικονομίας από την οποία κέρδιζε τα προς το ζην.
Το 1831 είναι η χρονιά που ο Γκόγκολ θα γνωρίσει την επιτυχία. Η δημοσίευση του πρώτου τόμου των διηγημάτων από την Ουκρανική γη, με τίτλο «Βραδιές στο μετόχι κοντά στη Ντινάνκα» ή "«Βραδινές συντροφιές στο χωριό»" θα τον κάνει γνωστό και αποδεκτό στον πνευματικό κόσμο της χώρας. Θα προκαλέσει μέχρι και τα ευνοϊκότατα σχόλια του μεγάλου Πούσκιν αλλά και του κορυφαίου κριτικού του καιρού του, του Βησσαρίωνα Μπελίνσκι.
Στα 23 του χρόνια, ο Γκόγκολ είναι πλέον μια προσωπικότητα των ρωσικών γραμμάτων.
Το 1832 θα γράψει και το πρώτο του θεατρικό έργο «Το παράσημο του Βλαδίμηρου γ' τάξης», που δεν το ολοκλήρωσε όμως, φοβούμενος οτι η λογοκρισία δεν θα του επέτρεπε να το ανεβάσει. (Την εποχή του τσάρου Νικόλαου του Α΄, εποχή κατά την οποία έζησε ο Γκόγκολ αλλά και ο Πούσκιν, η Αυτοκρατορική Επιτροπή Λογοκρισίας ήταν παντοδύναμη, και έλεγχε όλη την πνευματική παραγωγή της χώρας.)
Το 1833 αρχίζει να γράφει την κωμωδία του «Τα Παντρολογήματα», αλλά την αφήνει στη μέση, για να αφοσιωθεί στην επόμενη που σχεδίαζε, τον περίφημο «Επιθεωρητή». 
Με τη βοήθεια των καινούριων φίλων του διορίζεται καθηγητής σε ένα παρθεναγωγείο, θέση που αφήνει το 1834 για να δουλέψει σαν υφηγητής στο Κρατικό πανεπιστήμιο της Αγίας Πετρούπολης στο μάθημα της Μεσαιωνικής Ιστορίας. Όμως και αυτή η απασχόλησε δεν του ταίριαζε και παραιτήθηκε.
Το 1835 δημοσίευσε την επόμενη συλλογή διηγημάτων του, το «Μιργκορόντ» (η πόλη της ειρήνης), με θέματα από την αγαπημένη του Ουκρανία από την οποία διάσημο θα γίνει το διήγημά του «Ταράς Μπούλμπα».
Στη συλλογή «Αραβουργήματα» θα ασχοληθεί με την καθημερινή ζωή της Αγίας Πετρούπολης, και θα μας δώσει το επίσης διάσημο, «Ημερολόγιο ενός τρελλού».
Λίγους μήνες μετά τη δημοσίευση του "«Μιργκορόντ»", τελείωσε τη συγγραφή του θεατρικού έργου "Ο Επιθεωρητής", το οποίο πρωτοπαίχτηκε τον Απρίλιο του 1836. Το έργο τάραξε τα λιμνάζοντα νερά και της θεατρικής γραφής αλλά και της κοινωνίας. Διαφεύγοντας από την λογοκρισία, η οποία θεωρώντας το έργο μια εύθυμη κωμωδία δεν κατάλαβε την πραγματική σημασία, σατιριζει αμείλικτα όλη τη γραφειοκρατική δομή της αυτοκρατορίας. Μια πολεμική ξεκίνησε εναντίον του από τους δημόσιους υπάλληλους, που τον αναγκάζει -πικραμένο- να φύγει από τη Ρωσία.
Πρώτος σταθμός η Ζυρίχη, μετά το Παρίσι. Εγκαθίσταται μόνιμα στη Ρώμη, και αρχίζει να γράφει τις «Νεκρές Ψυχές» ένα από τα σημαντικότερα μυθιστορήματα στην παγκόσμια λογοτεχνία. Το εξαιρετικό χιούμορ της ιστορίας προέρχεται από μοναδική και σαρδόνια σε σύλληψη ιδέα: Ένας φιλόδοξος, πονηρός κι αδίστακτος τυχοδιώκτης, πηγαίνει από μέρος σε μέρος, αγοράζοντας ή κλέβοντας από τους ιδιοκτήτες τους, τους τίτλους των... νεκρών δουλοπαροίκων. Με αυτήν την «ιδιοκτησία» ως ασφάλεια, προγραμματίζει να πάρει δάνεια με τα οποία θ' αγοράσει ένα κτήμα με... ζωντανές ψυχές. Το βιβλίο αυτό είναι εμπνευσμένο από τη ζωή των δουλοπάροικων της εποχής του. Οι δουλοπάροικοι ήταν σκλάβοι που ανήκαν στη γη, που τους αγόραζαν και τους πουλούσαν μαζί με τα κτήματα. Το μυθιστόρημα αντανακλά τη σχέση μεταξύ κολίγων κι αφεντάδων και φυσικά την ιδέα που είχαν οι δεύτεροι για τους πρώτους, καθώς επίσης κι ένα μεγάλο αριθμό εξόχως απεικονισμένων ρωσικών επαρχιακών χαρακτήρων. Με το τελείωμα του πρώτου μέρους του βιβλίου, το 1841 ξαναγυρίζει στη Ρωσία. Ύστερα απο 3 μήνες αγώνα με την επιτροπή λογοκρισίας το μυθιστόρημα δημοσιεύεται τον Μάη του 1842. Ο επόμενος σεισμός που επιφύλαξε ο Γκόγκολ στον πνευματικό κόσμο της χώρας είχε γίνει. Το έργο έκανε τεράστια εντύπωση, συγκλόνισε ολόκληρη τη Ρωσία και όχι μόνο τον πνευματικό κόσμο. Δίχασε ακόμα μια φορά, το κοινό (άλλοι το αγάπησαν, άλλοι το μίσησαν) ενώ ο Γκόγκολ που ίσως περίμενε πανεθνική ομόφωνη αναγνώριση θα εγκαταλείψει και πάλι τη Ρωσία.
Θα ξαναγυρίσει στην αγαπημένη του Ρώμη. Τον ίδιο χρόνο θα τελειώσει το θεατρικό του έργο «Τα Παντρολογήματα» και τα στέλνει να παρουσιαστούν στο θέατρο της Ρωσίας. Το έργο πρωτοπαίχτηκε τον Δεκέμβρη του 1842.
Τελειώνει επίσης και την άλλη κωμωδία του, τους «Παίκτες», που την είχε αρχίσει το 1836. Το έργο ανέβηκε τον Φεβρουάριο του 1843.
Την ίδια χρονιά θα δημοσιεύεσει και το διήγημά του, το περίφημο «Παλτό», ένα έργο που θα κάνει τεράστια εντύπωση στους συγχρόνους του και θα επηρεάσει και τους μεταγενέστερους. Χαρακτηριστική της επίδρασης στην ρωσική πεζογραφία του διηγήματος αυτού είναι η φράση του Ντοστογιέφσκι: "«Όλοι βγήκαμε από το «Παλτό» του Γκόγκολ»."
Στη Ρώμη η ζωή του δεν είναι καθόλου εύκολη. 
Η ψυχική αρρώστια που ο ίσκιος της απλωνόταν πάντα στη ζωή του, αρχίζει να κάνει την εμφάνισή της πιο ευδιάκριτα. Νευρικοί πόνοι στο στομάχι τυραννούν το σώμα του, ενώ τύψεις τυραννούν την ψυχή του. Νιώθει οτι με τις «Νεκρές Ψυχές», αδίκησε τη Ρωσία, ότι δεν την αγαπάει όσο θα όφειλε, ότι της έκανε κακό και θέλει τώρα να επανορθώσει. Αποφασίζει να προσθέσει ακόμα δύο μέρη στο έργο, για να συμπληρώσει την πραγματική εικόνα της χώρας Θα ονομάσει το δεύτερο βιβλίο «Αφυπνιζόμενες Ψυχές» και το τρίτο, «Ξυπνημένες ψυχές». Και αρχίζει την προσπάθεια.
Όμως δεν είναι ευχαριστημένος από το γράψιμό του, γράφει και σβήνει συνέχει και μάλιστα καίει τα χειρόγραφά του δύο φορές: το 1843 και ύστερα το 1845. 
Πιστεύει τότε οτι δεν τα καταφέρνει γιατί είναι αμαρτωλός. Δεν μπορεί να αποδώσει στο χαρτί αυτό που σκέφτεται και νιώθει γιατί τον τιμωρεί ο Θεός. 
Η ψυχική αρρώστια έχει πλέον το πάνω χέρι. Η μόνη διέξοδος που βρίσκει όχι μόνο για τον εαυτό του αλλά για όλη τη ρωσική κοινωνία, είναι το πισωγύρισμα, η επιστροφή στα πατροπαράδοτα θεμέλια της Ρωσίας: την απόλυτη υποταγή στον Τσάρο και στην Ορθόδοξη εκκλησία.
Το 1847 μάλιστα, θα παρουσιάσει αυτές τις σκέψεις του, στο «Διαλεγμένα αποσπάσματα από γράμματα σε φίλους μου», που υπό τη μορφή αλληλογραφίας (διαλόγου) μεταξύ φίλων παρουσιάζει τα καινούρια πιστεύω του. Μόνο η διατήρηση της παλιάς κατάστασης είναι η λύση. Ολη η χώρα πρέπει να αφοσιωθεί στον Τσάρο και στην Ορθοδοξία. Κάθε νεωτερισμός είναι έργο του Σατανά, ακόμα και η γνώση γραφής και ανάγνωσης κάνουν κακό στον αγνό Ρωσο χωριάτη. 
Το βιβλίο αυτό συγκλονίζει ακόμα μια φορά τη Ρωσία, για τους αντίθετους ακριβώς λόγους από τα προηγούμενα. Όλοι μένουν έκπληκτοι από την στροφή αυτή, του μέχρι τότε πρωτοπόρου συγγραφέα. 
Ο Γκόγκολ δεν μπορεί να ξαναβρεί τον παλιό εαυτό του.
Πηγαίνει για ένα προσκύνημα στους Αγίους Τόπους και τον Απρίλη του 1848 ξαναγυρίζει στην πατρική του γη. Αφού επισκέπτεται το πατρικό του σπίτι, πάει στην Αγία Πετρούπολη και απο εκεί στη Μόσχα, όπου θα εγκατασταθεί μόνιμα το φθινόπωρο του 1851. Θρησκομανής πλέον, τη χαριστική βολή θα του τη δώσει η γνωριμία του, με τον πατήρ (starets) Ματβέι Κονσταντινόφσκυ, έναν αμόρφωτο καλόγερο, εξορκιστή δαιμονίων. Υπό την καθοδήγηση του πατήρ Ματβέι, και για να σώσει την ψυχή του, καίει τα χειρόγραφα του σχεδόν τελειωμένου δεύτερου τόμου, των «Νεκρών Ψυχών» στις 24 Φεβρουαρίου του 1852. 
Στο τέλος, -σαν ένα είδος αυτοκτονίας – σταματά να τρώει. Θα πεθάνει από ασιτία στις 4 Μαρτίου του 1852 σε ηλικία μόλις 43 ετών.
Ο συγγραφέας που την κηδεία του θα παρακολουθήσει ένα τεράστιο πλήθος ανθρώπων, θα ταφεί στο Μοναστήρι Ντανίλωφ, στα περίχωρα της Μόσχας. Όταν το 1931, η σοβιετική κυβέρνηση αποφασίζει να γκρεμίσει το μοναστήρι, τα οστά του μεταφέρονται στον σημερινό τόπο ανάπαυσής του, στο νεκροταφείο Νοβοντέβιτσι. Όμως όταν ανοίγεται ο τάφος για τη μεταφορά, το πτώμα βρίσκεται ξαπλωμένο μπρούμυτα. Η υπόθεση ότι ο Γκόγκολ τάφηκε ενώ ήταν ακόμα ζωντανός, κυριαρχεί μέχρι σήμερα.

</doc>
<doc id="57853" url="https://el.wikipedia.org/wiki?curid=57853" title="Άντον Τσέχωφ">
Άντον Τσέχωφ



</doc>
<doc id="57854" url="https://el.wikipedia.org/wiki?curid=57854" title="Χανς Κρίστιαν Άντερσεν">
Χανς Κρίστιαν Άντερσεν

Ο Χανς Κρίστιαν Άντερσεν ("Hans Christian Andersen", 2 Απριλίου 1805 - 4 Αυγούστου 1875) ήταν Δανός λογοτέχνης, συγγραφέας παραμυθιών.
Βιογραφία.
Γεννήθηκε στις 2 Απριλίου 1805 στο Όντενσε, στο νησί Φιονία της Δανίας. Ο πατέρας του ξέπεσε και δούλευε τσαγκάρης, για να ζήσει την οικογένειά του. Αλλά, μην μπορώντας να αντέξει στη φτώχεια, πέθανε πολύ νέος, αφήνοντας το γιο του το Χανς ορφανό, με τη μητέρα του για μόνο στήριγμα.
Ο Χανς ήταν ένα περίεργο παιδί με εξαιρετική φαντασία. Πολλές φορές τον έβλεπαν να περπατά στο δρόμο σαν ονειροπαρμένος και το μυαλό του δεν το είχε πουθενά αλλού, παρά μόνο στα ποιήματα και στο διάβασμα. Προσπάθησε άδικα να μάθει την τέχνη του πατέρα του. Όταν τέλειωσε το σχολείο των άπορων παιδιών, μπήκε σε ένα ραφτάδικο, για να μάθει την τέχνη, αλλά ούτε και εκεί τα κατάφερε. Το ενδιαφέρον του κέρδισε το θέατρο, όπου αποστήθιζε ολόκληρες σκηνές από τα έργα που έβλεπε. Όταν ήταν με τους φίλους του, του άρεσε να απαγγέλλει και να τραγουδά. Ήταν δεκατεσσάρων χρονών, όταν, κυνηγώντας μια καλύτερη τύχη, έφθασε στην Κοπεγχάγη, με μόνη του περιουσία 30 φράγκα με σκοπό να γίνει ηθοποιός. Έδωσε εξετάσεις στη Βασιλική Σχολή θεάτρου, αλλά ήταν τόσο άσχημος και αδύνατος, που δεν τον δέχτηκαν.
Επειδή είχε ωραία φωνή, άρχισε να σπουδάζει μουσική, αλλά αρρώστησε ξαφνικά και έχασε τη φωνή του. Έτσι, το μόνο ταλέντο που του έμεινε ήταν το ταλέντο της ποίησης. Οι στίχοι του άρεσαν και βρήκε έναν προστάτη, τον Κέλλαν, που τον έστειλε στο πανεπιστήμιο, όπου κέρδισε μια βασιλική επιχορήγηση. Το 1827 δημοσίευσε ποιήματά του και έπειτα εξέδωσε μια σειρά έργων που του εξασφάλισαν την παγκόσμια δόξα.
Αφού εξέδωσε αρκετά βιβλία, άρχισε τα ταξίδια του. Γύρισε τη Γερμανία, τη Γαλλία, την Αγγλία, την Ελλάδα, την Ιταλία, την Τουρκία και ταξίδεψε στην Ανατολή. Απόκτησε μεγάλη δόξα και η μεγαλύτερη ευτυχία του ήταν η υποδοχή που του έκανε η ιδιαίτερη πατρίδα του, το Όντενσε, που τον κάλεσε στα 1867. Πέθανε στις 4 Αυγούστου 1875 στην Κοπεγχάγη.
Ταξίδι στην Ελλάδα.
Στις 15 Μαρτίου 1841, ο Χανς Κρίστιαν Άντερσεν έφυγε από την Νάπολη της Ιταλίας με το πολεμικό ατμόπλοιο "Λεωνίδας" για την Ελλάδα και την Ανατολή. «Το πολεµικό ατµόπλοιο "Λεωνίδας" µε γαλλική σηµαία βρισκόταν στο λιµάνι της Νάπολης. Ο Χολστ µε συνόδεψε στο πλοίο. Θα ταξίδευα μόνος μου. Ξένος ανάµεσα σε ξένους. Ένας άρρωστος Τούρκος ήταν ξαπλωµένος σε κάτι κουρελούδες, που τις είχαν στρώσει επάνω σε τσουβάλια από κάρβουνο. Κοντά του καθόταν ένας άντρας ντυµένος µ’ ένα πράσινο καφτάνι κι ένα λευκό τουρµπάνι, που τις τελευταίες µέρες στη Νάπολη είχε τραβήξει την προσοχή του κόσµου µε την ανατολίτικη φορεσιά του. Ήταν, όπως έµαθα αργότερα, Πέρσης από τη Χεράτ. Ο ένας µετά τον άλλον, όλοι οι επιβάτες ανέβηκαν στο πλοίο. Αµερικανοί και Ιταλοί µοναχοί, κυρίες και κύριοι από τη Γαλλία, άνθρωποι απ’ όλα τα µέρη του κόσµου, αλλά κανένας από το Βορρά», 
Την κορυφή ενός βουνού, κοντά στο Ναβαρίνο, σκεπασμένη με χιόνι ήταν το πρώτο που αντίκρισε από την Ελλάδα, πρώτος ανάμεσα σε όλους τους επιβάτες του πλοίου. Το πρώτο ελληνικό λιμάνι που έπιασε το πλοίο ήταν στη Σύρο. «Η αποβάθρα ήταν γεµάτη Έλληνες. Φορούσαν εφαρµοστά σακάκια, άσπρα φαρδιά παντελόνια κι ένα κόκκινο φέσι στο κεφάλι. Από παντού ακούγονταν φωνές! Ένας ηλικιωµένος άντρας µού άπλωσε το χέρι του για να µε βοηθήσει ν’ ανέβω στην αποβάθρα – και να! Πατούσα σε χώµα ελληνικό! Ευγνωµοσύνη στο Θεό, χαρά που βρισκόµουν εκεί κι ένα αίσθηµα λύπης, όλα µαζί συνυπήρχαν µέσα µου εκείνη τη στιγµή», θα γράψει. Στη Σύρο περιπλανήθηκε στην πόλη, μέχρι ψηλά στην πλαγιά του βουνού, όπου χτίζονταν νέα σπίτια. Απόλαυσε τη θέα προς την απέναντι πλευρά του λιμανιού, που βρισκόταν το Λαζαρέτο και η ματιά του μπόρεσε να ξεχωρίσει την Τήνο, τη Δήλο, τη Νάξο και την Άνδρο. Αργά το απόγευμα της ίδιας μέρας, επιβάτης στο γαλλικό πολεμικό ατμόπλοιο "Λυκούργος", που είχε ολοκληρώσει την καραντίνα του στη Σύρο, απέπλευσε για τον Πειραιά.
«Μέτρησα περίπου εκατό σπίτια στον Πειραιά. Πίσω τους και πίσω από µια χλωµή πετρώδη έκταση και γκριζοπράσινες ελιές υψωνόταν ο Λυκαβηττός και πιο χαµηλά, η Ακρόπολη. Ο Υµηττός και το Πεντελικό έκλειναν το τοπίο, που ήταν ξερό και άγονο», περιγράφει ο Άντερσεν στο ιστορικό μυθιστόρημα "Το Νησί Πέρα από την Ακτή" την πρώτη εικόνα του αττικού τοπίου που αντίκρισε από το πλοίο. 
Στο λιμάνι του Πειραιά τον υποδέχτηκαν Δανοί και Γερµανοί, που ζούσαν τότε στην Αθήνα. Ανάµεσά τους ο πρόξενος της Ολλανδίας και της Δανίας, ο Δανός εφηµέριος του Όθωνα, ο συµπατριώτης του καθηγητής Κέπεν, οι αρχιτέκτονες Χάνσεν και ο Δανός καθηγητής Ρος. Στην Αθήνα έμεινε στο ξενοδοχείο "Μόναχο". Στις 2 Απριλίου, την ημέρα των γενεθλίων του, περιπλανήθηκε στην Αθήνα, πέρασε από τον "Πύργο των Ανέμων" και ανέβηκε στο Βράχο της Ακρόπολης. Η εικόνα που αντίκρισε με τα λεηλατημένα μάρμαρα τον συγκλόνισε. Όσο καιρό έμεινε στην Αθήνα, ο Άντερσεν ανέβαινε κάθε μέρα στην Ακρόπολη, είτε με ήλιο είτε με βροχή. 
Οι συμπατριώτες του τον ξενάγησαν στην πόλη της Αθήνας, στον Πειραιά, στη μονή του Δαφνίου, την Ελευσίνα, στα περίχωρα του Υμηττού, στο Φάληρο και στις 6 Απριλίου επισκέφθηκε τα κοντινότερα χωριά της Αττικής, το Μαρούσι και την Κηφισιά. Έφυγε από την Αθήνα για Πειραιά με προορισμό το λιμάνι της Σύρου και από εκεί την Κωνσταντινούπολη στις 20 Απριλίου 1841 με το γαλλικό ατμόπλοιο "Ευρώτας". «Θα έρθω και πάλι στην Ελλάδα! είπα στους φίλους µου που είχαν έρθει να µε αποχαιρετήσουν στο λιµάνι του Πειραιά. Μακάρι ο Θεός να έδινε τα λόγια µου να ήταν προφητικά», γράφει στο βιβλίο του και αφηγείται στο ιστορικό μυθιστόρημα "Το Νησί Πέρα από την Ακτή" ο Άντερσεν, χωρίς δυστυχώς να πραγματοποιήσει την επιθυμία του αυτή.
Έργο.
Οι κυριότεροι ήρωες των παραμυθιών του είναι φτωχοί και αδικημένοι άνθρωποι, που όμως έχουν ασυνήθιστα ψυχικά χαρίσματα, ευγένεια, ταλέντο, μεγαλοψυχία. Τα έργα του χαρακτηρίζονται από δράση, χιούμορ και λεπτή σάτιρα. Η δημιουργία του Άντερσεν αποτελεί την κορυφή στις ρεαλιστικές τάσεις της δανικής φιλολογίας του 19ου αιώνα. Διηγήματα, δράματα, αλλά προπάντων παραμύθια, όλα του τα έργα διαπνέονται από γλυκιά μελαγχολία, συγκίνηση και ειλικρίνεια. 
Μερικά από τα πολύ γνωστά παραμύθια του είναι:
Πολλά από τα παραμύθια του είναι πασίγνωστα παγκοσμίως, μεταφράστηκαν σε όλες τις γλώσσες του κόσμου και υπερέβησαν τα πλαίσια του απλού λογοτεχνήματος ("Τα καινούρια ρούχα του αυτοκράτορα, Η Βασιλοπούλα και το ρεβίθι, Το ασχημόπαπο, Το κοριτσάκι με τα σπίρτα, Ο μολυβένιος στρατιώτης"). Επιλογή των παραμυθιών του δημοσιεύτηκε από τις εκδόσεις " σε μετάφραση Ν.&amp;Δ. Βοσταντζή. Αρκετά από αυτά εμφανίστηκαν και στα Μικρά Κλασσικά Εικονογραφημένα.

</doc>
<doc id="57855" url="https://el.wikipedia.org/wiki?curid=57855" title="Μπορίς Παστερνάκ">
Μπορίς Παστερνάκ

Ο Μπορίς Λεονίντοβιτς Παστερνάκ (ρωσικά: Борис Леонидович Пастернак, ΔΦΑ: [bɐˈrʲis lʲɪɐˈnʲidəvʲɪt͡ɕ pəstʲɪrˈnak] 10 Φεβρουαρίου 1890 – 30 Μαΐου 1960) ήταν Ρώσος συγγραφέας, βραβευμένος με Νόμπελ Λογοτεχνίας. Ξεκίνησε τη λογοτεχνική του παραγωγή ως φουτουριστής ποιητής. Έκανε αρκετές μεταφράσεις ξένων ποιητών και περισσότερο του Σαίξπηρ, που εκτιμούσε ιδιαίτερα. 
Παρόλο που στη Ρωσία ήταν διάσημος ως ποιητής κυρίως, το έργο που τον έκανε γνωστό παγκοσμίως ήταν το μυθιστόρημά του "Δόκτωρ Ζιβάγκο", που εκδόθηκε το 1957 στην Ιταλία. Για το έργο του αυτό βραβεύτηκε με το Νόμπελ Λογοτεχνίας το 1958, αλλά το αρνήθηκε για πολιτικούς λόγους.
Αδελφή μου η ζωή, μια αδελφή επανάσταση.
Το καλοκαίρι του 1917 ο Παστερνάκ το πέρασε στην εξοχή της στέπας κοντά στην πόλη Σαράτοφ, όπου ερωτεύτηκε με πάθος, γεγονός το οποίο αποτυπώνεται στην ποιητική συλλογή "Αδελφή μου η ζωή" ("Сестра моя — жизнь", «Σιστρά μαγιά — σζιζν») την οποία ολοκλήρωσε σε μόλις τρεις μήνες, καθυστέρησε όμως πλέον των τεσσάρων χρόνων να εκδώσει από φόβο και αμηχανία για το νεοτερικό στυλ της. Τελικά, όταν εκδόθηκε, το 1921 το βιβλίο έφερε επανάσταση στη ρωσική ποίηση. Ο Παστερνάκ αποτέλεσε πρότυπο για τους νεαρούς ποιητές και άλλαξε αποφασιστικά την ποίηση του Όσιπ Μαντελστάμ, της Μαρίνας Τσβετάγιεβα και άλλων. 
Μετά το "Αδελφή μου η ζωή", ο ποιητής παρήγαγε έργα ανυπέρβλητης αξίας, συμπεριλαμβανομένου του αριστουργήματός του, της λυρικής συλλογής "Ρήξη". Συγγραφείς διαφορετικών μεταξύ τους προσανατολισμών, όπως ο Βλαντίμιρ Μαγιακόφσκι, ο Αντρέι Μπέλυ, η Άννα Αχμάτοβα και ο Βλαντίμιρ Ναμπόκοφ, εκθείασαν τα ποιήματά του ως έργα αγνής, παρθένας, αχαλίνωτης έμπνευσης.
Στα τέλη της δεκαετίας του '20, ο Παστερνάκ συναισθάνθηκε ότι το ποικίλο μοντερνιστικό στυλ του βρισκόταν σε ασυμφωνία με το δόγμα του Σοσιαλιστικού Ρεαλισμού που εισήγαγε το Κομμουνιστικό Κόμμα. Επιχείρησε να καταστήσει την ποίησή του πιο κατανοητή από τις μάζες επεξεργαζόμενος εκ νέου παλαιότερα έργα του και ξεκινώντας δύο μακροσκελή ποιήματα για την Επανάσταση.
"Η Δεύτερη Γέννηση".
Το 1932, ο Παστερνάκ είχε μετασχηματίσει το στυλ του για να το κάνει αποδεκτό στο σοβιετικό κοινό και εξέδωσε την ποιητική συλλογή "Η Δεύτερη Γέννηση". Στη συνέχεια απλοποίησε περισσότερο το στυλ του και τη γλώσσα του στη νέα του συλλογή "Στα Πρωινά Τρένα".
Κατά τη διάρκεια των μεγάλων διωγμών του σταλινικού καθεστώτος στα τέλη της δεκαετίας του 1930, ο ποιητής απογοητεύτηκε όταν διαπίστωσε τις αυταπάτες των κομμουνιστικών ιδανικών. Απρόθυμος να εκδόσει δική του ποίηση, άρχισε να μεταφράζει Σαίξπηρ (Άμλετ, Μάκβεθ, Βασιλιάς Ληρ), Γκαίτε (Φάουστ), Ρίλκε (Ρέκβιεμ για μια φίλη), τον σπουδαίο γάλλο ποιητή του Συμβολισμού Πωλ Βερλαίν και γεωργιανά ποιήματα.
"Δόκτωρ Ζιβάγκο".
Μερικά χρόνια πριν από την έναρξη του Β' Παγκοσμίου Πολέμου, ο Παστερνάκ εγκαταστάθηκε με τη σύζυγό του στο Περεντέλκινο, ένα χωριό ιδανικό για συγγραφείς, μερικά χιλιόμετρα από τη Μόσχα. Εκεί έγραψε το πασίγνωστο αυτοβιογραφικό μυθιστόρημα "Δόκτωρ Ζιβάγκο". 
Το βιβλίο απαγορεύτηκε από το σοβιετικό καθεστώς και έτσι μεταφέρθηκε λαθραία στο εξωτερικό και εκδόθηκε στα ιταλικά από τον ιταλικό εκδοτικό οίκο Φελτρινέλλι το 1957. Το βιβλίο προκάλεσε αμέσως αίσθηση και ακολούθησαν εκδόσεις του σε πολλές μη κομμουνιστικές χώρες. Το 1958 και 1959, η αμερικανική έκδοσή του έμεινε για 26 εβδομάδες στην κορυφή της λίστας μπεστ σέλερς των Τάιμς της Νέας Υόρκης. Το βιβλίο του κυκλοφόρησε στις περισσότερες γλώσσες του κόσμου εκτός από τη μητρική του και έγινε μπεστ σέλερ και ένα από τα πιο δημοφιλή μυθιστορήματα όλων των εποχών. 
Παρά το γεγονός ότι κανένας Σοβιετικός κριτικός δεν είχε διαβάσει το βιβλίο, απαίτησαν την απαγόρευσή του στην Ε.Σ.Σ.Δ. Τελικά, το 1988 το μυθιστόρημα εκδόθηκε και στη Σοβιετική Ένωση. Το βιβλίο μεταφέρθηκε και στον κινηματογράφο με πρωταγωνιστές τον Ομάρ Σαρίφ και την Τζούλι Κρίστι, σε σκηνοθεσία Ντέιβιντ Λην. Το έργο έγινε παγκόσμια επιτυχία, επικεντρωμένο ωστόσο περισσότερο στη ρομαντική πλευρά του βιβλίου.
Βραβείο Νόμπελ.
Το 1958 ο συγγραφέας κέρδισε το Βραβείο Νόμπελ Λογοτεχνίας. Ενώ αρχικά δήλωσε ενθουσιασμένος, στη συνέχεια, δεχόμενος πιέσεις από το σοβιετικό καθεστώς, αποποιήθηκε το βραβείο "«εξαιτίας του νοήματος που απέδωσε στη διάκριση αυτή η κοινωνία, στους κόλπους της οποίας ζούσε»". Ακόμη και μετά την άρνηση παραλαβής του βραβείου, το καθεστώς της χώρας του συνέχισε να τον απειλεί το λιγότερο με εξορία. Το 1989, το βραβείο δόθηκε στον υιό του Παστερνάκ, Γιεβγκένυ, σε τελετή στη Στοκχόλμη.
Το τέλος.
Η «τολμηροτέρα φωνή της μετεπαναστατικής Ρωσίας», σύμφωνα με τον Τύπο της εποχής, ο Μπορίς Παστερνάκ, απεβίωσε από καρκίνο των πνευμόνων στα 70 του χρόνια, στις 30 Μαΐου του 1960. Χιλιάδες άνθρωποι ταξίδεψαν από τη Μόσχα στο Περεντέλκινο για να παραστούν στην κηδεία του. Εθελοντές μετέφεραν το ανοιχτό φέρετρό του στον τόπο ταφής και όλοι οι παρόντες (συμπεριλαμβανομένου του σπουδαίου ρώσου ποιητή και θεωρούμενου ως "πνευματικού" του παιδιού Αντρέι Βοζνεσένσκι) απήγγειλαν το απαγορευμένο ποίημα "Άμλετ".

</doc>
<doc id="57856" url="https://el.wikipedia.org/wiki?curid=57856" title="Νταν Μπράουν">
Νταν Μπράουν

Ο Νταν Μπράουν ("Daniel "Dan" Brown", 22 Ιουνίου 1964) είναι Αμερικανός συγγραφέας μυθιστοριογραφίας θρίλερ, πιο γνωστός για το μυθιστόρημά του ο Κώδικας Ντα Βίντσι το οποίο εκδόθηκε το 2003. Γεννήθηκε στις 22 Ιουνίου 1964. Είναι απόφοιτος της Ακαδημίας Philips Exeter, στην οποία δίδαξε και φιλολογία. Ζει στη Νέα Αγγλία με τη σύζυγό του. Τα μυθιστορήματα του Μπράουν χαρακτηρίζονται από θέματα κρυπτογραφίας, κλειδιών, συμβόλων, κωδικών και θεωριών συνωμοσίας. Τα βιβλία του έχουν μεταφραστεί σε πάνω από 40 γλώσσες, και ως το 2009 έχει πουλήσει πάνω από 80 εκατομμύρια αντίτυπα.
Τα μυθιστορήματα του Μπράουν που έχουν ως κύριο πρωταγωνιστή τον πανεπιστημιακό καθηγητή Ρόμπερτ Λάνγκτον περιλαμβάνουν τα ιστορικά θέματα και το χριστιανισμό ως επαναλαμβανόμενα μοτίβα, και κατά συνέπεια έχει δημιουργηθεί μια διαμάχη. Ο Μπράουν στον διαδικτυακό του τόπο υποστηρίζει ότι τα βιβλία του δεν είναι αντιχριστιανικά, αν και ο ίδιος είναι σε ένα πνευματικό ταξίδι, και λέει ότι το βιβλίο του ο Κώδικας Ντα Βίντσι, είναι απλά "μια ιστορία διασκέδασης που προωθεί την πνευματική συζήτηση και τον διάλογο γύρω από αυτή" και προτείνει ότι το βιβλίο μπορεί να χρησιμοποιηθεί "ως θετικός καταλύτης για την ενδοσκόπηση και την εξερεύνηση της πίστης μας".

</doc>
<doc id="57857" url="https://el.wikipedia.org/wiki?curid=57857" title="Αντρέ Μασόν">
Αντρέ Μασόν

Ο Αντρέ Μασόν ("André-Aimé-René Masson", 4 Ιανουαρίου 1896 - 28 Οκτωβρίου 1987) ήταν Γάλλος ζωγράφος και σχεδιαστής, με συμβολή στην εξέλιξη του υπερρεαλισμού και του Αφηρημένου Εξπρεσιονισμού. 
Βιογραφία.
Τα πρώτα χρόνια.
Σε ηλικία έντεκα ετών, ξεκίνησε σπουδές ζωγραφικής στη Βασιλική Ακαδημία Καλών Τεχνών των Βρυξελλών, έχοντας ως δάσκαλο τον Constant Montald. Συνέχισε τις σπουδές του στο Παρίσι και αργότερα πολέμησε στον Α' Παγκόσμιο Πόλεμο, στη διάρκεια του οποίου τραυματίστηκε σοβαρά. Τα πρώιμα έργα του χρονολογούνται στις αρχές της δεκαετίας του 1920 και χαρακτηρίζονται από την επίδραση του Αντρέ Ντερέν αλλά και τις αναζητήσεις του Μασόν πάνω στον αναλυτικό κυβισμό.
Η αναγνώριση και η ένταξη στον υπερρεαλισμό.
Το 1923 διοργανώθηκε από τον Ντανιέλ-Ανρί Κανβάιλερ η πρώτη ατομική έκθεσή του στο Παρίσι, η οποία προκάλεσε το ενδιαφέρον του Αντρέ Μπρετόν και οδήγησε στη συμμετοχή του Μασόν στην ομάδα των υπερρεαλιστών. Υπό την επίδραση των ιδεών του υπερρεαλιστικού κινήματος, ο Μασόν ασχολήθηκε ενεργά με την αυτόματη ζωγραφική (κατά αναλογία με την αυτόματη γραφή) και έργα του παρουσιάστηκαν στο πρώτο τεύχος του περιοδικού "La Révolution Surréaliste" (1924). Μαζί με τον Χουάν Μιρό υπήρξε ένας από τους κυριότερους εκπροσώπους του υπερρεαλισμού, μέχρι το 1929, όταν εκδιώχθηκε από το κίνημα.
Μετά τον υπερρεαλισμό.
Στη δεκαετία του 1930, το ύφος του διαφοροποιήθηκε και φιλοτέχνησε θέματα δανεισμένα από την ελληνική μυθολογία και τον Ισπανικό εμφύλιο πόλεμο. Εργάστηκε επίσης για το θέατρο, σχεδιάζοντας τα σκηνικά και τα κοστούμια για το μπαλέτο "Les Présages" του χορογράφου Léonide Massine (1896-1979), ενώ φιλοτέχνησε τα εξώφυλλα της επιθεώρησης "Acéphale" του Ζωρζ Μπατάιγ. Την περίοδο αυτή έζησε για ένα μεγάλο διάστημα στη νότια Γαλλία και την Ισπανία, επιστρέφοντας στο Παρίσι το 1937.
Στη διάρκεια του Β' Παγκοσμίου πολέμου κατέφυγε στη Ηνωμένες Πολιτείες, όπου άσκησε επίδραση στον αμερικανικό αφηρημένο εξπρεσιονισμό. Επέστρεψε στη Γαλλία το 1946. Κατά τη μεταπολεμική περίοδο, τα έργα του μαρτυρούν το έντονο ενδιαφέρον του για τον ιμπρεσιονισμό. Το 1965 ανέλαβε μία από τις σημαντικότερες παραγγελίες του, κατόπιν πρόσκλησης του Αντρέ Μαλρώ να φιλοτεχνήσει την οροφή του Θεάτρου Οντεόν ("Théâtre de l’Odéon") του Παρισιού.
Εξωτερικοί σύνδεσμοι.
[[Κατηγορία:Γάλλοι ζωγράφοι]]
[[Κατηγορία:Υπερρεαλισμός]]

</doc>
<doc id="57859" url="https://el.wikipedia.org/wiki?curid=57859" title="Μεσουράνηση">
Μεσουράνηση



</doc>
<doc id="57860" url="https://el.wikipedia.org/wiki?curid=57860" title="Πανδώρα (περιοδικό)">
Πανδώρα (περιοδικό)

Η Πανδώρα ήταν λογοτεχνικό-οικογενειακό περιοδικό του 19ου αι. Ιδρύθηκε τον Δεκέμβριο του 1849 από τον Νικόλαο Δραγούμη, τον Κωνσταντίνο Παπαρρηγόπουλο, τον Αλέξανδρο Ρίζο Ραγκαβή, τον Χρ.Α. Δούκα και τον Γ. Σκούφο. Οι τρεις πρώτοι ήταν υπεύθυνοι της ύλης και βασικοί συνεργάτες. Από το 1850 έως το 1855 διευθυντής του περιοδικού ήταν ο Ραγκαβής. Τα επόμενα χρόνια μέχρι τη διακοπή της κυκλοφορίας διευθυντής ήταν ο Νικόλαος Δραγούμης με εξαίρεση το διάστημα 1862-1865, όταν την διεύθυνση ανέλαβε ο γιος του Στέφανος. Η κυκλοφορία του περιοδικού ήταν μηνιαία και διήρκεσε 22 χρόνια. 
Το περιοδικό, που ανήκε στην κατηγορία των οικογενειακών περιοδικών της εποχής, απευθυνόταν και στο ευρύ κοινό αλλά και στους λογίους. Κύριος στόχος, σύμφωνα με την προκήρυξη της έκδοσης, ήταν να προσφέρει ευχάριστα και επωφελή αναγνώσματα και να κάνει προσιτές στο ευρύ κοινό εγκυκλοπαιδικές γνώσεις. Η έκδοση ήταν πολυτελής και συνοδευόταν από επιμελημένη εικονογράφηση. Η ύλη του περιοδικού ήταν λογοτεχνική (ποίηση, πρωτότυπα και μεταφρασμένα -κυρίως γαλλικά- διηγήματα και μυθιστορήματα), επιστημονική (ιστορικές και επιστημονικές πραγματείες, βιογραφίες, εφευρέσεις και ανακαλύψεις και άλλες ειδήσεις από τις επιστήμες και τις τέχνες) και κάλυπτε και άλλα ποικίλα θέματα όπως περιηγήσεις και περιγραφές τόπων και εθίμων, βιβλιοκρισίες λογοτεχνικών και επιστημονικών βιβλίων, παρουσιάσεις Ελλήνων και ξένων λογοτεχνών. Στην θεματολογία του περιοδικού δεν συμπεριλαμβάνονταν πολιτικά και άλλα επικαιρικά θέματα και μόνο από το 1863 προστέθηκε μία στήλη με ειδήσεις, χωρίς όμως σχολιασμό.
Η "Πανδώρα" είναι ιδιαίτερα σημαντική για τη μελέτη της πεζογραφίας της περιόδου 1830-1880 γιατί σε αυτήν δημοσιεύτηκαν κάποια από τα σημαντικότερα πεζογραφικά έργα της, όπως ο "Θάνος Βλέκας" του Παύλου Καλλιγά, ο "Αυθέντης του Μορέως" του Αλέξανδρου Ρίζου Ραγκαβή, τα "Ιστορικά Σκηνογραφήματα" του Ζαμπέλιου, διηγήματα του Άγγελου Βλάχου και του Κωνσταντίνου Ράμφου κ.α. Αντιθέτως η στήλη της ποίησης ήταν περιορισμένη.
Το περιοδικό βρέθηκε στο επίκεντρο της φιλολογικής ζωής το 1856, όταν δέχτηκε επίθεση από το περιοδικό "Αθηνά" για τη δημοσίευση μεταφράσεων ξένων διηγημάτων που είχαν θεωρηθεί ανήθικα. Οι συντάκτες των άρθρων εξέφραζαν μια αρκετά διαδεδομένη για την εποχή άποψη, ότι τα μεταφρασμένα μυθιστορήματα ήταν επιβλαβή για τα χρηστά ήθη, και κατηγορούσαν την "Πανδώρα" ότι μέσω των μεταφρασμένων διηγημάτων και μυθιστορημάτων προέβαλε αρνητικά πρότυπα και συντελούσε στη διάδοση ανήθικων συμπεριφορών. Ο Νικόλαος Δραγούμης απάντησε με ένα μεγάλο άρθρο στο οποίο υπερασπιζόταν το μυθιστόρημα, αλλά λίγα τεύχη μετά διακόπηκε η δημοσίευση μυθιστορημάτων, τα οποία αντικαταστάθηκαν από ιστορικά αφηγήματα. Επίσης με την "Πανδώρα" συνεργάστηκαν οι σημαντικότεροι επιστήμονες της εποχής, όπως ο Κωνσταντίνος Παπαρρηγόπουλος, ο Κωνσταντίνος Σάθας, ο Νικόλαος Πολίτης, με αρκετές μελέτες τους για θέματα των ενδιαφερόντων τους. 

</doc>
<doc id="57862" url="https://el.wikipedia.org/wiki?curid=57862" title="Φράιζινγκ">
Φράιζινγκ

&lt;br&gt;
Το Φράιζινγκ (Γερμανικά: Freising) είναι πόλη της Βαυαρίας, στη Γερμανία, και πρωτεύουσα της επαρχίας του Φράιζινγκ. Ο πληθυσμός της πόλης είναι 48.500 κάτοικοι.
Η πόλη βρίσκεται βόρεια του Μονάχου, στις όχθες του ποταμού Ίζαρ, κοντά στο Διεθνές Αεροδρόμιο του Μονάχου «Franz Josef Strauß». Όποιος έχει αναχωρήσει ή αφιχθεί στο αεροδρόμιο του Μονάχου έχει σίγουρα παρατηρήσει την πόλη με τους δύο γνωστούς λόφους της, τον λόφο του Καθεδρικού Ναού και το κάστρο του Επίσκοπου, και τον λόφο του Βάιενστεφαν ("Weihenstephan") με ένα από τα παλαιότερα ζυθοποιεία του κόσμου.
Πολιτισμική Σημασία.
Όντας ένας από τους παλαιότερους οικισμούς στην Βαυαρία, το Φράιζινγκ από τον πρώιμο Μεσαίωνα αποτέλεσε σημαντικό θρησκευτικό κέντρο στην Βαυαρία. Ήταν και εξακολουθεί να είναι σημαντικό κέντρο της Επισκοπής. Ιστορικά κείμενα στο Μοναστήρι χρονολογούνται από το 900 μ.Χ. μέχρι και το 1200, όπως:
Τα παραπάνω, αλλά και άλλα χειρόγραφα της ίδιας περιόδου, βρίσκονται στην Βαυαρική Κρατική Βιβλιοθήκη ("Bayrische Staatsbibliothek"), στο Μόναχο.
Ιστορικά Στοιχεία.
Αν και αρχαιολογικά ευρήματα υποδεικνύουν ότι η περιοχή κατοικήθηκε από την Εποχή του Χαλκού, δεν υπάρχει απόδειξη ότι η περιοχή κατοικήθηκε συνεχόμενα, μέχρι την "Freisinga" του 8ου Αιώνα. Ο Άγιος Κορβίνιος (Saint Corbinian) εγκαταστάθηκε σε ιερή περιοχή το 724. Ήταν ο προάγγελος της Επισκοπής του Μονάχου που ιδρύθηκε μετά τον θάνατο του από τον Άγιο Βονιφάκιο. Σύμφωνα με τη "Vita" του από τον Επίσκοπο Αρμπέο (Arbeo) του Φράιζινγκ, ο Άγιος Κορβίνιος απαίτησε από μία αρκούδα, καθώς σκότωσε το άλογο του, να μεταφέρει στην πλάτη της το σακίδιο του πέρα από τις Άλπεις. Η σελωμένη αρκούδα είναι σύμβολο της πόλης και εμφανίζεται στον θυρεό της πόλης, παρ' όλο που η έδρα της Επισκοπής μεταφέρθηκε στο Μόναχο το 1821. Το Φράιζινγκ παραμένει η έδρα της Επισκοπής ακόμη και σήμερα.
Από το 764-783 ο Επίσκοπος Αρμπέο ίδρυσε Βιβλιοθήκη και αντιγραφείο χειρογράφων στο Αββαείο. Ο οικισμός άρχισε να αποτελεί θρησκευτικό κέντρο.
Το 996 το Φράιζινγκ παρέλαβε δικαιώματα πόλης από τον Αυτοκράτορα Όθωνα Γ΄. Όμως, μετά την ίδρυση του Μονάχου, 40 χλμ προς το Νότο, από το 1150 το Φράιζινγκ άρχισε να χάνει την οικονομική του σημασία. Το 1159 ολοκληρώθηκε η κατασκευή του Ρωμανικού Καθεδρικού. Στο εσωτερικό του Καθεδρικού δεσπόζει κολώνα σκαλισμένη με φιγούρες ζώων.
Με τον εκλαϊκισμό της Ρωμαιοκαθολικής Εκκλησίας το 1803, η Επισκοπή έχασε τις περισσότερες εξουσίες της στην πόλη.

</doc>
<doc id="57866" url="https://el.wikipedia.org/wiki?curid=57866" title="Σιντάρτα Γκοτάμα">
Σιντάρτα Γκοτάμα



</doc>
<doc id="57867" url="https://el.wikipedia.org/wiki?curid=57867" title="Freising">
Freising



</doc>
<doc id="57870" url="https://el.wikipedia.org/wiki?curid=57870" title="Βουβωνοκήλη">
Βουβωνοκήλη

Βουβωνοκήλη ονομάζεται η προβολή ενδοκοιλιακού σπλάγχνου μέσα από το βουβωνικό πόρο.
Παιδική βουβωνοκήλη.
Η παιδική βουβωνοκήλη οφείλεται στην παραμονή ανοικτού του πόρου μέσα από το οποίο ο όρχις κατεβαίνει στο όσχεο. Αυτός ο πόρος λέγεται "ελυτροπεριτοναικός" και στα περισσότερα παιδιά έχει ήδη κλείσει ή κλείνει πολύ γρήγορα μετά τη γέννηση. Όταν παραμένει ανοιχτός φέρνει σε επικοινωνία το όσχεο με την κοιλιά και ανάλογα με το μέγεθος του μπορεί να αφήσει να περάσει μέσα από αυτό έντερο οπότε σχηματίζεται η βουβωνοκήλη ή όταν είναι αρκετά μικρός περνάει μονάχα νερό, το οποίο περιβάλλει τον όρχι και έχουμε την υδροκήλη. Η βουβωνοκήλη πρέπει να διορθώνεται αμέσως μετά τη διάγνωση, γιατί υπάρχει πολύ υψηλός κίνδυνος "περίσφιγξης" στη νηπιακή ηλικία. Σπλάγχνα που προβάλουν από την οπή πρήζονται και δεν μπορούν να επανέλθουν πίσω βάζοντας σε κίνδυνο την ίδια την αιμάτωσή τους καθώς και την αιμάτωση του όρχη. Τότε έχουμε το κατεπείγον πρόβλημα της περισφιγμένης βουβωνοκήλης. Πριν φτάσουμε σ’ αυτή την κατάσταση προτιμούμε να χειρουργούμε τις βουβωνοκήλες την πρώτη διαθέσιμη ημέρα χειρουργείου μετά τη διάγνωση. 
Βουβωνοκήλη στους Ενήλικες.
Η βουβωνοκήλη μπορεί να δημιουργηθεί σε όλες τις ηλικίες, εξαιτίας συγγενών (εκ γενετής) αλλά και επίκτητων παραγόντων όπως:
Τυπικό σύμπτωμα της βουβωνοκήλης είναι η τοπική διόγκωση στην βουβωνική χώρα συχνά συνδυαζόμενη με ήπιο ή και εντονότερο πόνο, ο οποίος επιδεινώνεται με την αύξηση της ενδοκοιλιακής πίεσης (βήχας, γέλιο, σωματική άσκηση κλπ.) ή και με τις κινήσεις του εντέρου.
Η κήλη μπορεί να είναι 'ανατάξιμη', δηλαδή να είναι δυνατή η επαναφορά του περιεχομένου στην κοιλιά, οπότε η διόγκωση μπορεί και να εξαφανίζεται παροδικά αναλόγως την θέση του ατόμου.
Σε άλλες περιπτώσεις δεν είναι ορατή καμία διόγκωση και η βουβωνοκήλη γίνεται αισθητή μόνο μέσω του πόνου, ενώ αρκετές φορές δεν παρουσιάζει καθόλου ενοχλήσεις και η διάγνωσή της γίνεται τυχαία κατά την κλινική εξέταση από τον γιατρό.
Στην περίπτωση της οσχεοβουβωνοκήλης ενδοκοιλιακά όργανα/ιστοί (π.χ. εντερικές έλικες) φτάνουν διαμέσου του βουβωνικού πόρου μέχρι το όσχεο στους άντρες ή τα μεγάλα χείλη στις γυναίκες, οπότε παρατηρείται διόγκωση, πόνος ακόμα και εντερικοί ήχοι στις περιοχές αυτές.
Κινδύνοι - επιπλοκές της βουβωνοκήλης.
Συχνά η βουβωνοκήλη είναι 'μη ανατάξιμη', δηλαδή δεν είναι δυνατή η επαναφορά του προβάλλοντα περιτοναϊκού σάκου και του περιεχομένου του από τον βουβωνικό πόρο πίσω στην κοιλιά, λόγω συμφύσεων, αυξημένης μυϊκής τάσης ή και οιδήματος.
Κυρίως σε αυτές τις περιπτώσεις εγκυμονεί ο σοβαρότατος κίνδυνος της περίσφιγξης της κήλης, μίας κατάστασης που μπορεί να οδηγήσει ραγδαία σε μόνιμη βλάβη ενδοκοιλιακών οργάνων και να απειλήσει ακόμα και την ζωή του ασθενούς. Η περίσφιγξη οδηγεί σε απόφραξη του σπλάχνου, που σε περίπτωση εντέρου, προκαλείται αποφρακτικός ειλεός.
Εάν για παράδειγμα περισφιχθούν εντερικές έλικες, μειώνεται ή και αναστέλλεται λόγω του οιδήματος η αιμάτωση του εντέρου, μία κατάσταση που οδηγεί σε σύντομο χρονικό διάστημα, χωρίς την απαραίτητη άμεση χειρουργική θεραπεία, σε φλεγμονή, περιτονίτιδα, απόφραξη του εντερικού σωλήνα ακόμα και νέκρωση του εντέρου.
Τα συμπτώματα μίας περισφιγμένης βουβωνοκήλης είναι συνήθως δραματικά: έντονος πόνος στη βουβωνική χώρα με προβολή στο όσχεο, την κοιλιά ή την πλάτη, πιθανή αναστολή αερίων, εμέτοι, πυρετός, πτώση αρτηριακής πίεσης, σοκ κ.α.
Θεραπεία της βουβωνοκήλης.
Είναι γενικά παραδεκτό ότι η αποκατάσταση της βουβωνοκήλης μπορεί να γίνει μόνο με χειρουργικές μεθόδους. Η τακτική που ακολουθείται είναι απλή: έλεγχος και επαναφορά των προβαλλόμενων, εκτός θέσης οργάνων/ιστών στην σωστή ανατομική τους θέση (ανάταξη κήλης) με ταυτόχρονη διόρθωση του λόγου της μετακίνησής τους, δηλαδή την ενίσχυση του ασθενούς εκείνου σημείου, από το οποίο έχουν προβάλλει (αποκατάσταση κήλης).
Η χρήση ζώνης (κηλεπίδεσμου) δεν ενδείκνυται σε καμία περίπτωση για μακροχρόνια χρήση, ούτε καν για μικρό χρονικό διάστημα. Ο κηλεπίδεσμος δεν μπορεί να λύσει το πρόβλημα· τουναντίον μπορεί και να το επιδεινώσει μετατρέποντας μία ανατάξιμη κήλη σε μη ανατάξιμη. Σε κάθε περίπτωση πάντως επιμηκύνει τη διάρκεια ύπαρξης μίας βουβωνοκήλης, μεγαλώνοντας έτσι την πιθανότητα περίσφιγξης και άλλων επιπλοκών. Παράλληλα, δημιουργεί συμφύσεις στον περιτοναϊκο σάκκο, καθιστώντας την επέμβαση εξαιρετικά δυσκολότερη.
Για την αντιμετώπιση της βουβωνοκήλης εφαρμόζονται διάφορες χειρουργικές μεθόδοι, οι οποίες έχουν κοινό στόχο την πλήρη αποκατάσταση του ασθενούς με όσο το δυνατό λιγότερη επιβάρυνση και με την μικρότερη δυνατή πιθανότητα μετεγχειρητικών επιπλοκών ή μελλοντικής υποτροπής. Οι μεθόδοι αυτές μπορούν να ταξινομηθούν σε δύο κατηγορίες:
Κλασικές - ανοικτές επεμβάσεις μέσω μικρής τομής στην βουβωνική χώρα υπό τοπική, ραχιαία ή γενική αναισθησία
Ελάχιστα επεμβατικές - Λαπαροσκοπικές επεμβάσεις με χρήση ειδικών εργαλείων και κάμερας (οπτικής) μέσω μικρότερων τομών στο δέρμα συνήθως υπό γενική αναισθησία
Η πλέον καθιερωμένη εκ των κλασσικών μεθόδων είναι η Ενίσχυση των κοιλιακών τοιχωμάτων με πλέγμα κατά Lichtenstein, και εκ των λαπαροσκοπικών τεχνικών, η μέθοδος TEP.
Η μέθοδος TEP (Total extraPeritoneal Repair - Ολική Εξωπεριτοναϊκή Αποκατάσταση)..
Η μέθοδος αυτή αποτελεί την πλέον καταξιωμένη μεθοδο λαπαροσκοπικής - ενδοσκοπικής επέμβασης, διότι παρουσιάζει τα εξής πλεονεκτήματα:

</doc>
<doc id="57872" url="https://el.wikipedia.org/wiki?curid=57872" title="Φράιζιγκ">
Φράιζιγκ



</doc>
<doc id="57873" url="https://el.wikipedia.org/wiki?curid=57873" title="Ντάντσιχ">
Ντάντσιχ



</doc>
<doc id="57874" url="https://el.wikipedia.org/wiki?curid=57874" title="Μάγκντεμπουργκ">
Μάγκντεμπουργκ



</doc>
<doc id="57875" url="https://el.wikipedia.org/wiki?curid=57875" title="Άξονας του κόσμου">
Άξονας του κόσμου



</doc>
<doc id="57876" url="https://el.wikipedia.org/wiki?curid=57876" title="Ουράνιος ισημερινός">
Ουράνιος ισημερινός

Ουράνιος ισημερινός ονομάζεται η νοητή προέκταση του ισημερινού της Γης στην ουράνια σφαίρα. Αυστηρότερα, ο ουράνιος ισημερινός ορίζεται ως ο μέγιστος κύκλος της ουράνιας σφαίρας που είναι κάθετος στον άξονα του κόσμου. Χωρίζει την ουράνια σφαίρα σε Βόρειο ουράνιο ημισφαίριο και Νότιο ουράνιο ημισφαίριο.
Ισημερινοί αστερισμοί.
Με την ονομασία ισημερινοί αστερισμοί ή αστερισμοί του ισημερινού αναφέρονται 15 αστερισμοί μέσα από τους οποίους διέρχεται ο ουράνιος ισημερινός. Οι αστερισμοί αυτοί είναι:

</doc>
<doc id="57877" url="https://el.wikipedia.org/wiki?curid=57877" title="Ωριαίος κύκλος">
Ωριαίος κύκλος



</doc>
<doc id="57878" url="https://el.wikipedia.org/wiki?curid=57878" title="Παράλληλος κύκλος">
Παράλληλος κύκλος

 
Παράλληλος κύκλος ή παράλληλος πλάτους ή απλά παράλληλος χαρακτηρίζεται ιδιαίτερα στη ναυτιλία, γεωγραφία κ.λπ κάθε παράλληλος κύκλος προς τον ισημερινό της Γης και συνεπώς κάθετος στον άξονα της Γης.

</doc>
<doc id="57879" url="https://el.wikipedia.org/wiki?curid=57879" title="Ουράνιος παράλληλος">
Ουράνιος παράλληλος

&lt;br&gt;&lt;br&gt;
Ουράνιος παράλληλος κύκλος ή ουράνιος παράλληλος χαρακτηρίζεται κάθε νοητός κύκλος στην ουράνια σφαίρα που είναι παράλληλος στον ουράνιο ισημερινό και συνεπώς κάθετος στον άξονα του κόσμου.

</doc>
<doc id="57881" url="https://el.wikipedia.org/wiki?curid=57881" title="Μεσημβρινό επίπεδο">
Μεσημβρινό επίπεδο

Μεσημβρινό επίπεδο, στην Αστρονομία και περισσότερο στην Αστρονομική ναυτιλία, χαρακτηρίζεται το οριζόμενο επίπεδο από τον άξονα του κόσμου και από την κατακόρυφο του συγκεκριμένου τόπου.

</doc>
<doc id="57884" url="https://el.wikipedia.org/wiki?curid=57884" title="Εφιάλτης ο Ευρυδήμου">
Εφιάλτης ο Ευρυδήμου

Ο Εφιάλτης ήταν αρχαίος Έλληνας, γιος του Ευρυδήμου. Όπως αναφέρει ο Ηρόδοτος παρουσιάστηκε στον Ξέρξη και του υπέδειξε τη στενή διάβαση που οδηγούσε από το όρος Καλλίδρομο στις Θερμοπύλες και ανέλαβε να οδηγήσει από 'κει τους Πέρσες, για να χτυπήσουν έτσι από τα νώτα τους Σπαρτιάτες του Λεωνίδα (480 π.Χ.). 
Για την κυκλωτική κίνηση των Περσών, επιλέχθηκαν οι 10.000 επίλεκτοι φρουροί του βασιλιά, γνωστοί και ως "Αθάνατοι", με αρχηγό τους τον Υδάρνη. Οι Πέρσες ακολούθησαν τον Εφιάλτη με τη δύση του ηλίου. Όλο το βράδυ ακολούθησαν το μονοπάτι που τους οδηγούσε ο Έλληνας προδότης. Το όνομα αυτού του στενού περάσματος ήταν "Ανοπαία Ατραπός" (εκ της Ανόπης, το όρος Καλλίδρομο όπως ονομάζεται τώρα), στο οποίο επειδή και οι ελληνικές δυνάμεις του βασιλιά Λεωνίδα γνώριζαν την ύπαρξή του είχαν θέσει ως φρουρούς του περάσματος 1.000 Φωκείς.
Οι Πέρσες απώθησαν τους Φωκείς και κύκλωσαν τους Έλληνες. Ο Εφιάλτης είχε εκπληρώσει το ρόλο του. Για την πράξη του αυτή ο Πέρσης αυτοκράτορας του έδωσε μια μεγάλη χρηματική ανταμοιβή. Όταν οι Πέρσες νικήθηκαν και έφυγαν από την Ελλάδα, η Δελφική Αμφικτυονία τον επικήρυξε έναντι χρηματικής αμοιβής και γι' αυτό ο Εφιάλτης κατέφυγε στη Θεσσαλία. Όταν έπειτα από χρόνια γύρισε στην πατρίδα του, Αντικύρη (πλησίον Σπερχειού ποταμού αναγράφει ο Ηρόδοτος, συνεπώς η σημερινή Λαμία), δολοφονήθηκε. Ο άντρας που τον σκότωσε ήταν ένας Τραχίνιος (σημερινή Ηράκλεια Φθιώτιδος), ο Αθηνάδης, ο οποίος σύμφωνα με τον Ηρόδοτο τον αναγνώρισε.
Ενδιαφέρον παρουσιάζουν οι πηγές που αναφέρουν και ως προδότες τους Ονήτη του Φαναγόρα, με καταγωγή από την Κάρυστο, αλλά και τον Κορυδαλλό από την Αντίκυρα. Αυτοί οι δυο κατά τον Ηρόδοτο δεν μπορεί να ήταν προδότες εφόσον η Αμφικτυονία δεν τους επικήρυξε. Είναι γνωστό πως ο Ηρόδοτος έτρεφε μεγάλη πίστη στην κρίση και στις αποφάσεις των Δελφών.

</doc>
<doc id="57886" url="https://el.wikipedia.org/wiki?curid=57886" title="Όμπλαστ της Βόλογκντα">
Όμπλαστ της Βόλογκντα

Το Όμπλαστ της Βόλογκντα (ρωσικά: "Волого́дская о́бласть") είναι ομοσπονδιακό υποκείμενο της Ρωσίας, υπαγόμενο στο Βορειοδυτικό Διαμέρισμα. 
Πρωτεύουσα της περιφέρειας είναι η Βόλογκντα (301.755 κάτοικοι - απογρ. 2010), αλλά μεγαλύτερη πόλη είναι το Τσερεποβέτς (312.310). Στην περιφέρεια ανήκει και το αρχαίο Μπέλο Οζέρο ("η σημερινή κωμόπολη Μπελοζέρσκ"). Οι μεγαλύτερες πόλεις είναι συγκεντρωμένες σε ένα μικρό τμήμα στα νοτιοδυτικά. Τα υπόλοιπα εδάφη είναι αρκετά αραιοκατοικημένα, με την πυκνότητα πληθυσμού τους να μην ξεπερνά τους 4 κατοίκους ανά χλμ².
Σήμερα η περιφέρεια είναι αμιγώς σλαβική (96,6% ρώσοι, 1% ουκρανοί), όμως μέχρι και τα πρώτα μεσαιωνικά χρόνια η περιοχή κατοικούταν αποκλειστικά από έναν αραιό φινο-ουγγρικό πληθυσμό, τους Βέπες (ή Βεψιανούς). Τα πρώτα σλαβικά φύλα έφθασαν εκεί τον 5ο-6ο αι. μ.Χ. και ο εποικισμός εντατικοποιήθηκε την εποχή των Ρως, λίγους αιώνες αργότερα. Το Μπέλο Οζέρο (Μπελοζέρσκ) υπήρξε μία από τις σημαντικότερες πόλεις του Κράτους των Ρως, ενώ μετά τη μογγολική εισβολή συγκρότησε δικό της πριγκιπάτο (1238) έως το 1370 που ενσωματώθηκε στη Μοσχοβία.
Το βιοτικό επίπεδο της Περιφέρειας Βόλογκντα είναι πολύ ανώτερο του ρωσικού μέσου όρου, χάρη στη γεωγραφική της θέση (συγκοινωνιακός κόμβος μεταξύ Μόσχας και βορρά), τη μεγάλη συγκέντρωση εξαγωγικής βαριάς βιομηχανίας και τη χαμηλή εγκληματικότητα. Θεωρείται επίσης η "πρωτεύουσα του ρωσικού τυριού", διαθέτοντας μεγάλη παραγωγή γαλακτοκομικών προϊόντων. Τέλος, το Βελίκι Ούστιουγκ είναι η "πόλη του Ντεντ Μορόζ", της αθεϊστικής σοβιετικής εκδοχής του Άη Βασίλη που εξακολουθεί να είναι δημοφιλής.

</doc>
<doc id="57887" url="https://el.wikipedia.org/wiki?curid=57887" title="Ουράνιος μεσημβρινός">
Ουράνιος μεσημβρινός



</doc>
<doc id="57888" url="https://el.wikipedia.org/wiki?curid=57888" title="Καλαθοσφαίριση στους Θερινούς Ολυμπιακούς Αγώνες 1992">
Καλαθοσφαίριση στους Θερινούς Ολυμπιακούς Αγώνες 1992

Τα τουρνουά καλαθοσφαίρισης της 25ης Ολυμπιάδας διεξήχθησαν στο κλειστό στάδιο "Pavello Olimpic" της Μπαδαλόνα, προαστίου της Βαρκελώνης, από τις 25 Ιουλίου έως τις 10 Αυγούστου 1992. Συμμετείχαν δώδεκα εθνικές ομάδες ανδρών (13ο τουρνουά) και οκτώ γυναικών (5ο).
Οι Αγώνες της Βαρκελώνης αποτέλεσαν ορόσημο για το άθλημα - ή όπως συχνά λέγεται, η ιστορία του μπάσκετ χωρίζεται σε προ-1992 και μετά-1992 εποχή. Κι αυτό γιατί:
Νικήτριες στο ανδρικό τουρνουά αναδείχθηκαν οι Ηνωμένες Πολιτείες με τη χαρακτηρισμένη ως «ομάδα-όνειρο», η οποία τερμάτισε αήττητη και με μέσο όρο 117 πόντων ανά αγώνα! Στο γυναικείο τουρνουά επικράτησε η Ενοποιημένη Ομάδα, η οποία περιλάμβανε αθλήτριες από τα πρώην σοβιετικά κράτη εκτός των Βαλτικών Δημοκρατιών.

</doc>
<doc id="57889" url="https://el.wikipedia.org/wiki?curid=57889" title="Νικόλαος Δραγούμης">
Νικόλαος Δραγούμης

Ο Νικόλαος Μ. Δραγούμης ήταν Έλληνας πολιτικός και συγγραφέας. 
Η ζωή του.
Γεννήθηκε στην Κωνσταντινούπολη στις 10 Απριλίου 1809. Ο πατέρας του, Μάρκος Δραγούμης, ήταν μέλος της Φιλικής Εταιρείας, με αποτέλεσμα όταν ξέσπασε η Επανάσταση του 1821 ο Νικόλαος να συλληφθεί και να κινδυνεύσει να εκτελεστεί. Σώθηκε όμως χάρη στη βοήθεια ενός Οθωμανού προκρίτου, τον οποίο είχε βοηθήσει παλαιότερα, και διέφυγε με την οικογένειά του στην Ελλάδα, όπου έζησε στη Νάξο μέχρι το 1825, όταν μετέβη στο Ναύπλιο. Χρημάτισε γραμματέας στην Εθνοσυνέλευση της Ερμιόνης και της Τροιζήνας και το 1828 προσελήφθη στο γραφείο του Καποδίστρια.
Επί Όθωνος υπηρέτησε αρχικά σε διάφορες πολιτικές και διοικητικές θέσεις (γενικός γραμματέας της επί του Βασιλικού Οίκου και επί των Εξωτερικών Γραμματείας, Διευθυντής του Νομού Κυκλάδων, Διευθυντής της επί των Ναυτικών Γραμματείας), αλλά μετά το 1839 απολύθηκε και τάχθηκε με το μέρος των Συνταγματικών. Μετά την παραχώρηση του συντάγματος επανήλθε στην παλιά του θέση και αργότερα έγινε σύμβουλος του Υπουργείου Εξωτερικών μέχρι το 1845, όταν απολύθηκε και πάλι. Από εκείνη τη χρονιά αποσύρθηκε από την πολιτική ζωή με εξαίρεση μία σύντομη περίοδο τριών μηνών (Αύγουστος-Οκτώβριος) του 1862, όταν διετέλεσε υπουργός Εξωτερικών. Δεν διέκοψε όμως την ενασχόληση με τα κοινά, καθώς από το 1856 έως το 1862 εκλεγόταν δημοτικός σύμβουλος.
Μετά την απομάκρυνσή του από την πολιτική το 1845 στράφηκε στις πνευματικές δραστηριότητες. Συνεργάστηκε αρχικά με το περιοδικό "Ευτέρπη" και στη συνέχεια ίδρυσε το οικογενειακό-λογοτεχνικό περιοδικό "Πανδώρα" μαζί με τους Α.Ρ. Ραγκαβή και Κ. Παπαρρηγόπουλο. Από το 1855 ήταν μοναδικός ιδιοκτήτης και διευθυντής του περιοδικού. Το 1853 ίδρυσε μαζί με τους Α.Ρ. Ραγκαβή, Κ. Παπαρρηγόπουλο, Μ. Ρενιέρη και Γ. Βασιλείου ένα άλλο περιοδικό, το γαλλόφωνο περιοδικό Le spectateur de l'Orient, που απευθυνόταν στο ευρωπαϊκό κοινό με στόχο να ενημερώνει για τα ελληνικά ζητήματα. Ήταν ιδρυτικό μέλος της Φιλεκπαιδευτικής Εταιρείας και της Εταιρείας Φίλων του Λαού. Το 1874 δημοσίευσε τα απομνημονεύματά του, "Ιστορικαί Αναμνήσεις". 
Πέθανε από συμφόρηση στην Αθήνα στις 9 Μαρτίου 1879.
Συγγραφικό έργο.
Το έργο για το οποίο είναι γνωστός ο Δραγούμης είναι κυρίως οι "Ιστορικές Αναμνήσεις". Η αφήγησή τους ξεκινά από τα γεγονότα της Επανάστασης. Αρχίζει να τις δημοσιεύει αποσπασματικά στην Πανδώρα , από το 1852 ως το 1867 και την οριστική μορφή τους θα πάρουν στα 1874. 
Στο περιοδικό Ευτέρπη και ιδίως στην Πανδώρα δημοσίευσε κάποια διηγήματα και πολλές ταξιδιωτικές εντυπώσεις από χώρες του εξωτερικού κυρίως, καθώς και πολλά κριτικά άρθρα για λογοτεχνικά ζητήματα. Ανάμεσα σε αυτά ξεχωρίζει το κείμενό του για το μυθιστόρημα, μετά την επίθεση του περιοδικού Αθηνά εναντίον της Πανδώρας για τη δημοσίευση ξένων μυθιστορημάτων που θεωρούνταν ανήθικα. Εκτός από τα πρωτότυπα έργα, δημοσίευσε και πολλές μεταφράσεις αγγλικών και γαλλικών κειμένων.
Εξωτερικοί σύνδεσμοι.
Αρχείο Ελλήνων Λογοτεχνών Δραγούμης Νικόλαος 

</doc>
<doc id="57893" url="https://el.wikipedia.org/wiki?curid=57893" title="Όμπλαστ του Κίροφ">
Όμπλαστ του Κίροφ

Το Όμπλαστ του Κίροφ (ρωσικά: "Ки́ровская о́бласть") είναι ομοσπονδιακό υποκείμενο της Ρωσίας, υπαγόμενο στο Διαμέρισμα του Βόλγα. 
Μεγαλύτερες πόλεις της περιφέρειας είναι η πρωτεύουσα Κίροφ (473.695 κάτοικοι - απογρ. 2010) και το Κίροβο-Τσεπέτσκ (90.303). Από τις υπόλοιπες καμία δεν ξεπερνά τους 40.000 κατοίκους, παρά τη μεγάλη αστικοποίηση που φθάνει το 70%. 

</doc>
<doc id="57898" url="https://el.wikipedia.org/wiki?curid=57898" title="Δημοκρατία της Σαχά">
Δημοκρατία της Σαχά



</doc>
<doc id="57903" url="https://el.wikipedia.org/wiki?curid=57903" title="Παγκόσμιο Πρωτάθλημα Καλαθοσφαίρισης Ανδρών 1998">
Παγκόσμιο Πρωτάθλημα Καλαθοσφαίρισης Ανδρών 1998

Η 13η διοργάνωση του Παγκοσμίου Πρωταθλήματος Καλαθοσφαίρισης διεξήχθη στην Ελλάδα και έλαβε χώρα στην Αθήνα και στο Νέο Φάληρο. Για πρώτη φορά, από το Ολυμπιακό Τουρνουά Καλαθοσφαίρισης στη Βαρκελώνη το 1992, η ομάδα των Η.Π.Α. ηττήθηκε, και μάλιστα δύο φορές, από τις ομάδες των Λιθουανών (στη φάση των ομίλων) και των Ρώσων (στα ημιτελικά). Οι παίκτες που πλαισίωναν την εθνική ομάδα των Η.Π.Α. δεν προήλθαν από το ΝΒΑ, εξαιτίας του λεγόμενου lock-out, της απεργίας δηλαδή που είχαν κηρύξει οι επαγγελματίες παίκτες του NBA. Αυτό είχε ως αποτέλεσμα, η ομάδα να καταρτιστεί με Αμερικανούς παίκτες, που παίζανε στα κολλέγια ή σε ομάδες στην Ευρώπη.
Δεύτερος Προκριματικός Γύρος.
Ο τρεις πρώτες κάθε ομίλων προκρίθηκαν στη φάση των 12, δημιουργώντας δύο νέους ομίλους των έξι ομάδων. Η τελική βαθμολογία δημιουργήθηκε και με βάση τα αποτελέσματα των προηγούμενων αγώνων.
Βραβεία.
Χρυσή Πεντάδα:
Κορυφαίοι Σκόρερ:

</doc>
<doc id="57905" url="https://el.wikipedia.org/wiki?curid=57905" title="Παγκόσμιο Πρωτάθλημα Μπάσκετ 1998 (Ανδρών)">
Παγκόσμιο Πρωτάθλημα Μπάσκετ 1998 (Ανδρών)



</doc>
<doc id="57907" url="https://el.wikipedia.org/wiki?curid=57907" title="Παγκόσμιο Πρωτάθλημα Καλαθοσφαίρισης 1998 (Ανδρών)">
Παγκόσμιο Πρωτάθλημα Καλαθοσφαίρισης 1998 (Ανδρών)



</doc>
<doc id="57908" url="https://el.wikipedia.org/wiki?curid=57908" title="Φωνάζει ο κλέφτης (ταινία)">
Φωνάζει ο κλέφτης (ταινία)

Το Φωνάζει ο κλέφτης είναι μια ελληνική κωμική ταινία του 1965. Τη σκηνοθεσία την υπέγραψε ο Ανδρέας Ανδρεαδάκης, όμως την έκανε ο Γιάννης Δαλιανίδης, ο οποίος έγραψε και το σενάριο, βασισμένο στο ομότιτλο έργο του Δημήτρη Ψαθά. Πρωταγωνιστούν οι: Ντίνος Ηλιόπουλος, Ρένα Βλαχοπούλου και Διονύσης Παπαγιαννόπουλος. Η παραγωγή ανήκει στη Φίνος Φιλμ.
Πλοκή.
Ο Τιμολέων Λάμπρου (Ντίνος Ηλιόπουλος), είναι ένας υπερβολικά έντιμος άνθρωπος, που όμως έχει χάσει πολλές φορές τη δουλειά του εξαιτίας αυτής του της εντιμότητας. Ανακαλύπτει συχνά παρατυπίες στις εταιρείες που εργάζεται, τις οποίες και καταγγέλλει παρά τη δειλία του, αδυναμία όμως που καταπνίγει, όποτε χρειάζεται, πίνοντας κρασί. 
Φεύγοντας από το μαγειρείο που συχνάζει, βρίσκει το πορτοφόλι ενός στρατηγού (Διονύσης Παπαγιαννόπουλος), προέδρου ενός μεγάλου δημόσιου οργανισμού, το οποίο είναι γεμάτο χαρτονομίσματα και ένα γράμμα από τις ΗΠΑ. Αν και σχεδόν απένταρος, πηγαίνει αμέσως στο σπίτι του στρατηγού προκειμένου να του το επιστρέψει. Το γράμμα προορίζεται για τη γυναίκα του στρατηγού, Λία (Ρένα Βλαχοπούλου), από το μετανάστη, στην Αμερική, θείο της.
Ο αδελφός της Λίας (Ανδρέας Ντούζος), εργάζεται στον οργανισμό που διοικεί ο στρατηγός και έχει κάνει μεγάλες οικονομικές καταχρήσεις. Δικαιολογεί ωστόσο την οικονομική του επιφάνεια με τα υποτιθέμενα εμβάσματα του μετανάστη θείου. Η Λία γνωρίζει την αλήθεια, ωστόσο, καλύπτει τον αδελφό της, αποκρύπτοντας παράλληλα από τον στρατηγό την πραγματική οικονομική κατάσταση του θείου. Φοβούμενη πως το περιεχόμενο του γράμματος μπορεί να ξεσκεπάσει την πλεκτάνη κάνει το παν προκειμένου να πάρει το γράμμα από τα χέρια του Τιμολέοντα προτού εκείνος το δώσει στον στρατηγό.
Η στάση του Τιμολέοντα αλλά και το έντιμο παρελθόν του, ωθεί τον στρατηγό στο να του προσφέρει μια θέση εργασίας στον οργανισμό, την οποία ο Τιμολέοντας αποδέχεται. Εκεί, πολύ σύντομα, ο Τιμολέων ανακαλύπτει τις κομπίνες και τις καταχρήσεις του γαμπρού του στρατηγού και της "σπείρας" του. Αφού πάρει μια γερή δόση θάρρους πίνοντας, πηγαίνει και τα λέει όλα στον στρατηγό. Η γυναίκα του και ο αδελφός της προσπαθούν να τον βγάλουν τρελό, απατεώνα και... αριστερό και "εναντίον του συστήματος", κάτι που συνήθως κάνει το στρατηγό έξαλλο. Ο γαμπρός του στρατηγού καλεί την αστυνομία, ο Τιμολέων συλλαμβάνεται αλλά επιμένει στα λεγόμενά και στις αποκαλύψεις του σε απανωτές ανακρίσεις.
Η Λία, αφού προσπαθεί μάταια με πειθώ και δωροδοκία να ζητήσει από τον Τιμολέοντα να καλύψει κι εκείνος τον αδελφό της, αποχωρεί από το αστυνομικό τμήμα με ενοχές καθώς αγνοούσε πως στην πραγματικότητα κάλυπτε ολόκληρη σπείρα καταχραστών. Αποφασίζει να δώσει μια λύση λέγοντας όλη την αλήθεια στον στρατηγό. Επιστρέφοντας σπίτι της, ανακαλύπτει πως ο αδελφός της εγκαταλείπεται και από τη γυναίκα του, η οποία γνώριζε τις καταχρήσεις του αλλά όχι τις εξωσυζυγικές του σχέσεις.
Ο Τιμολέοντας αφήνεται ελεύθερος καθώς η υπόθεση ξεκαθαρίζεται από την αστυνομική έρευνα. Για να το γιορτάσει, πίνει και κατόπιν κατευθύνεται στο σπίτι του στρατηγού προκειμένου να τον ευχαριστήσει για την εμπιστοσύνη του. Εκεί, θυμάται τη συνομιλία του με τη Λία στο αστυνομικό τμήμα και έχοντας πάρει θάρρος από το κρασί επιχειρεί μάταια να την αποκαλύψει στον στρατηγό.
Παραγωγή.
Μια μεγάλη θεατρική επιτυχία του θιάσου Μαίρης Αρώνη - Ντίνου Ηλιόπουλου - Διονύση Παπαγιαννόπουλου, γραμμένη από τον Δημήτρη Ψαθά, γίνεται ταινία από τον Γιάννη Δαλιανίδη, μόνο που την θέση της Μαίρης Αρώνη παίρνει η Ρένα Βλαχοπούλου. Την ταινία ο Δαλιανίδης τότε -και για πολλά χρόνια μετά- υπέγραφε με το όνομα του μοντέρ Ανδρέα Ανδρεαδάκη, λόγω του μεγάλου αριθμού ταινιών που είχε σκηνοθετήσει εκείνο το έτος. Δύο γραφικές παρουσίες της επιθεώρησης εμφανίζονται επίσης στην ταινία: η Νινή Τζάνετ και η Φίτσα Ντάβου.
Η πρεμιέρα της ταινίας πραγματοποιήθηκε στις 31 Μαρτίου 1965. Κυκλοφόρησε και με τη μορφή ντιβιντί στις 15 Μαρτίου 2006. 

</doc>
<doc id="57911" url="https://el.wikipedia.org/wiki?curid=57911" title="Έξω οι κλέφτες! (ταινία)">
Έξω οι κλέφτες! (ταινία)

Έξω οι κλέφτες είναι ο τίτλος ελληνικής κωμωδίας του 1961 με τους Ορέστη Μακρή, Διονύση Παπαγιανόπουλο, Δημήτρη Νικολαΐδη, Μάρθα Καραγιάννη, Ανδρέα Ντούζο, Κούλη Στολίγκα σε σκηνοθεσία Κώστα Ανδρίτσου. Η ταινία είναι βασισμένη στο ομώνυμο θεατρικό έργο του Στέφανου Φωτιάδη σε σενάριο του Γιώργου Μιχαηλίδη.
Πλοκή.
Ο Τιμολέων Αδάμαντας (Ορέστης Μακρής), ένας τίμιος και φτωχός καθηγητής θεολογίας μαθαίνει πως ο αδελφός του, ο Προκόπης (Κωνσταντίνος Παππάς) ο ανέντιμος γενικός διευθυντής και κάτοχος του 70% των μετοχών μιας χαλυβουργικής εταιρείας είναι βαριά άρρωστος. Σε μια προσπάθεια να επανορθώσει ό,τι κακό έκανε στον Τιμολέοντα, του μεταβιβάζει την ιδιοκτησία του εργοστασίου του, ενώ ο ίδιος φεύγει στο εξωτερικό για να κάνει θεραπεία.
Ο τίμιος Τιμολέων φτάνει στο εργοστάσιο χωρίς να αποκαλύψει την ταυτότητά του και γίνεται μάρτυρας όλων των λαθροχειριών και των απατεωνιών που συντελούνται υπό την καθοδήγηση του διευθυντή και του αρχιλογιστή της επιχείρησης, κυρίου Κλεφτοδήμου (Διονύσης Παπαγιαννόπουλος). Σύμμαχος του Τιμολέοντα σε αυτήν την προπάθεια είναι η Μαργαρίτα, γραμματέας του αδελφού του, με την οποία είναι ερωτευμένος ο γιος του Τιμολέοντα, Ανδρέας (Ανδρέας Ντούζος).
Εν τέλει αποκαλύπτει την ταυτότητά του και διώχνει όλους του κλέφτες μαζί με τη Μαργαρίτα, τα κίνητρα της οποίας έχει παρεξηγήσει. Τελικά, όμως, η Μαργαρίτα παντρεύεται τον Ανδρέα και ο Τιμολέων δεν αργεί να γίνει παππούς.
Παραγωγή.
Η πρεμιέρα της ταινίας πραγματοποιήθηκε στις 4 Δεκεμβρίου 1961. Κόβοντας 36.209 εισιτήρια, η ταινία ήρθε στη 18η θέση ανάμεσα σε 68 ελληνικές ταινίες της ίδιας σεζόν. 
Κυκλοφόρησε και σε μορφή ντιβιντί στις 30 Ιανουαρίου 2003. 

</doc>
<doc id="57912" url="https://el.wikipedia.org/wiki?curid=57912" title="Πυθία">
Πυθία

Πυθία ήταν η εκάστοτε Πρωθιέρεια ή Αρχιέρεια του Θεού Απόλλωνα στο Μαντείο των Δελφών η οποία, ευρισκόμενη σε έκσταση, μετέφερε τη χρησμοδότηση του Θεού προς τον ενδιαφερόμενο με τρόπο συνήθως λακωνικό, δυσνόητο και αινιγματικό.
Ετυμολογία.
Η λέξη «Πυθία» προέρχεται από το αρχαίο ρήμα "πυνθάνομαι", που σημαίνει πληροφορούμαι. Άλλοι πιστεύουν ότι προέρχεται από το «Πύθων», το όνομα ενός ερπετού, φιδιού ή «δράκου» που σκότωσε κατά τη μυθολογία ο Απόλλωνας για να κυριεύσει το χώρο του μαντείου στους Δελφούς. Μέχρι τότε το μαντείο ήταν το κέντρο της χθόνιας λατρείας της Γαίας. Το «πύθων» με τη σειρά του θεωρείται μερικές φορές ότι προέρχεται από το ρήμα «πύθειν» (σαπίζει), ίσως όμως σχετίζεται με τη λέξη «πάθος».
Λειτουργιά του Μαντείου.
Πριν από κάθε χρησμοδότηση η Πυθία πλενόταν, έπινε νερό από την Κασταλία πηγή, μασούσε φύλλα δάφνης και ανέβαινε σ' έναν τρίποδα. Από τη βάση του τρίποδα έβγαιναν αναθυμιάσεις που παράγονταν με την καύση διαφόρων ψυχοτρόπων βοτάνων, εμπλουτισμένων με υψηλές ποσότητες μεθανίου. Υποστηρίζεται ότι το φυτό της Πυθίας ήταν η πικροδάφνη τα φύλλα του οποίου η ιέρεια μασούσε και εισέπνεε τον καπνό τους. Η Πυθία ερχόταν σε έκσταση και έβγαζε ασυνάρτητες κραυγές και λόγους. Οι ιερείς του μαντείου μετέτρεπαν τα άναρθρα αυτά λόγια σε έμμετρους χρησμούς, σχεδόν πάντα με διφορούμενη σημασία. Ο χρησμός π.χ. για τα ξύλινα τείχη, που θα έσωζαν την Αθήνα από τον Ξέρξη, από άλλους ερμηνεύτηκε ως καταφυγή στην Ακρόπολη και από άλλους ως ναυμαχία, επειδή τα καράβια ήταν ξύλινα. Σε άλλη περίπτωση ο χρησμός για πλούσιο μέλλοντα πατέρα, ο οποίος είχε ρωτήσει το μαντείο ποίου γένους παιδί θα αποκτούσε, ήταν «άρρεν ου θήλυ» ολοσχερώς διφορούμενος, ανάλογα με το πού θα τοποθετούνταν ένα κόμμα: «Άρρεν, ου θήλυ» (αγόρι, όχι κορίτσι) και «Άρρεν ου, θήλυ» (Αγόρι όχι, κορίτσι).
Συνήθως η Πυθία εκλεγόταν από τις ευγενικής καταγωγής παρθένες των Δελφών. Αργότερα όμως αποφασίστηκε να είναι ηλικίας πάνω από 50 χρόνων. Στα παλαιότερα χρόνια η Πυθία έδινε μόνο ένα χρησμό, κάθε Φεβρουάριο. Πρώτη Πυθία του Μαντείου των Δελφών κατά την ελληνική μυθολογία ήταν η Φημονόη.
Συμφώνα με τον Αισχύλο.
Η Πυθίας ανοίγει τους πρώτους στίχους της τραγωδίας του Αισχύλου -Εὐμενίδες, το τελευταίο έργο της τριλογίας της Ορέστειας
ΑΙΣΧΥΛΟΣ - Εὐμενίδες
[---]Πλειστοῦ τε πηγὰς καὶ Ποσειδῶνος κράτος&lt;br&gt;
καλοῦσα καὶ τέλειον ὕψιστον Δία,&lt;br&gt;
ἔπειτα μάντις εἰς θρόνους καθιζάνω.&lt;br&gt;
30καὶ νῦν τυχεῖν με τῶν πρὶν εἰσόδων μακρῷ&lt;br&gt;
ἄριστα δοῖεν· κεἰ πάρ᾽ Ἑλλήνων τινές,&lt;br&gt;
ἴτων πάλῳ λαχόντες, ὡς νομίζεται.&lt;br&gt;
μαντεύομαι γὰρ ὡς ἂν ἡγῆται θεός.
"[---]Και καλώντας ακόμα τις πηγές του Πλείστου,&lt;br&gt;
"τη δύναμη του Ποσειδώνα κ᾽ έξω απ᾽ όλους&lt;br&gt;
"το Δία τον Ύψιστο, που τα πάντα τελειώνει,&lt;br&gt;
"έπειτα μάντισσα στους θρόνους πάω ν᾽ ανέβω.&lt;br&gt;
"30Και τώρ᾽ ας δώσουν από πριν πολύ πιο κάλλια&lt;br&gt;
"να μου συντύχει το έμπασμα κι όσοι είναι ας έρθουν&lt;br&gt;
"για χρησμό με τον κλήρο τους, κατά το νόμο·&lt;br&gt;
"γιατ᾽ όσα προφητεύω εγώ, ο θεός μού εμπνέει."

</doc>
<doc id="57913" url="https://el.wikipedia.org/wiki?curid=57913" title="Παγκόσμιο Πρωτάθλημα Καλαθοσφαίρισης Ανδρών 2002">
Παγκόσμιο Πρωτάθλημα Καλαθοσφαίρισης Ανδρών 2002

Το τουρνουά του 14ου παγκοσμίου πρωταθλήματος καλαθοσφαίρισης για το 2002 έλαβε χώρα στην Ινδιανάπολη των Η.Π.Α., στο διάστημα από τις 29 Αυγούστου ως τις 8 Σεπτεμβρίου. Μετά την απογοητευτική εμφάνιση του 1998 (και την κατάκτηση μόλις του χάλκινου μεταλλίου), η ομάδα των ΗΠΑ ήθελε να ξορκίσει το κακό και έτσι έφερε στο ρόστερ της παίκτες του ΝΒΑ (όπως και στο ολυμπιακό τουρνουά του 2000 στο Σίδνεϊ). Αλλά η μεγάλη έκπληξη ήρθε από τις ομάδες της Αργεντινής, της Γιουγκοσλαβίας και της Ισπανίας, οι οποίες κατάφεραν ηχηρές νίκες εναντίον των ΗΠΑ, με τη δεύτερη να αποκλείει τις ΗΠΑ στην προημιτελική φάση. Για πρώτη φορά από το 1982, η ομάδα των ΗΠΑ έμεινε εκτός βάθρου σε διοργανώσεις παγκοσμίου πρωταθλήματος. Μέχρι και σήμερα είναι το τελευταίο παγκόσμιο πρωτάθλημα στο οποίο δεν συμμετείχε η Ελλάδα λόγω της 11ης θέσης που κατέκτησε στο Ευρωμπάσκετ του 2001.
Δεύτερος Προκριματικός Γύρος.
Οι τρεις πρώτες ομάδες των ομίλων Α' και Β' δημιούργησαν ένα καινούριο γκρουπ Ε' και, αντίστοιχα, οι ομάδες των ομίλων Γ' και Δ' δημιούργησαν το Γκρουπ Στ'.
Μετά τους μεταξύ τους αγώνες, οι πρώτες τέσσερις ομάδες που προέκυψαν συνέχισαν στην προημιτελική φάση. Σε περίπτωση ισοβαθμίας, λαμβάνονταν υπόψην και τα αποτελέσματα από τον πρώτο γύρο.
Βραβεία.
Χρυσή Πεντάδα:
Κορυφαίοι Σκόρερ:

</doc>
<doc id="57915" url="https://el.wikipedia.org/wiki?curid=57915" title="Παγκόσμιο Πρωτάθλημα Καλαθοσφαίρισης Ανδρών 1994">
Παγκόσμιο Πρωτάθλημα Καλαθοσφαίρισης Ανδρών 1994

Το 12ο Παγκόσμιο Πρωτάθλημα Καλαθοσφαίρισης διεξήχθη στον Καναδά και έλαβε χώρα στο Οντάριο και το Τορόντο, από τις 4 Αυγούστου ως τις 14 Αυγούστου του 1994. Η ομάδα των Η.Π.Α. συμπεριέλαβε στη σύνθεσή της, για δεύτερη φορά μετά τους Ολυμπιακούς Αγώνες της Βαρκελώνης, παίκτες του NBA, οπότε η κατάκτηση του χρυσού μεταλλίου ήταν εύκολη υπόθεση για αυτούς. Από τις υπόλοιπες ομάδες ξεχώρισαν με διαφορά οι ομάδες των Ρώσων και των Κροατών. Η Ελλάδα κατάφερε να φτάσει για πρώτη φορά στα ημιτελικά μιας διοργανώσης παγκοσμίου πρωταθλήματος, αλλά δεν μπόρεσε να πάρει κάποιο μετάλλιο.
Δεύτερος Προκριματικός Γύρος.
Ο δύο πρώτες κάθε ομίλων προκρίθηκαν στη φάση των 8, δημιουργώντας δύο νέους ομίλους των τεσσάρων ομάδων. Ομοίως, οι υπόλοιπες 8 ομάδες δημιούργησαν δύο ομίλους για να βγει η κατάταξη των θέσεων 9-16.
Βραβεία.
Κορυφαίοι Σκόρερ:

</doc>
<doc id="57916" url="https://el.wikipedia.org/wiki?curid=57916" title="Νόμος των εμβαδών">
Νόμος των εμβαδών

Ο νόμος των εμβαδών ή δεύτερος νόμος Κέπλερ είναι νόμος που περιλαμβάνεται στους νόμους του πλανητικού συστήματος και που διατύπωσε ο Γερμανός αστρονόμος Γιοχάνες Κέπλερ (1571-1630) μελετώντας τα δεδομένα των παρατηρήσεων της κίνησης των πλανητών που προηγουμένως είχε συγκεντρώσει ο Δανός αστρονόμος Τύχο Μπράχε (1546-1601).&lt;br&gt; 
Ο νόμος αυτός είναι ο δεύτερος από τους τρεις που ανακάλυψε και διατύπωσε ο Κέπλερ και που διέπουν την κίνηση των πλανητών γύρω από τον Ήλιο. Σύμφωνα με τον νόμο αυτόν:
Αυτό συμβαίνει επειδή η επιβατική ακτίνα αφενός δεν έχει σταθερό μήκος, αλλά λαμβάνει τη μικρότερη τιμή στο περιήλιο και την μεγίστη στο αφήλιο και αφετέρου στο ότι η ταχύτητα ενός πλανήτη είναι η μεγαλύτερη όταν ο πλανήτης βρίσκεται στο περιήλιο και η μικρότερη όταν βρίσκεται στο αφήλιο. Έτσι τα μεν γραφόμενα τόξα είναι άνισα μεταξύ τους αλλά τα εμβαδά τους είναι ίσα, ανάλογα των χρόνων που αυτά γράφονται.
Μαθηματική περιγραφή.
Από μαθηματικής άποψης, ο δεύτερος νόμος του Κέπλερ είναι κατανοητός στα πλαίσια της κατηγορίας των κεντρικών δυνάμεων. Συγκεκριμένα, η στροφορμή (J) ενός σώματος που κινείται υπό την επίδραση μίας κεντρικής δύναμης είναι πάντοτε σταθερή:
αφού ο ορισμός μίας κεντρικής δύναμης F είναι ότι το εξωτερικό γινόμενό της με την επιβατική ακτίνα r ισούται με μηδέν (r×F=0).
Από την άλλη, ο ρυθμός με τον οποίο η επιβατική ακτίνα σαρώνει εμβαδόν σε πολικές συντεταγμένες ισούται με:
όπου η τελεία αναφέρεται σε παραγώγιση ως προς το χρόνο. Η παραπάνω ποσότητα είναι σταθερή, καθώς η στροφορμή σε πολικές συντεταγμένες ισούται με
όπου formula_4 το μοναδιαίο διάνυσμα κάθετο στο επίπεδο της τροχιάς.

</doc>
<doc id="57917" url="https://el.wikipedia.org/wiki?curid=57917" title="Δεύτερος νόμος Κέπλερ">
Δεύτερος νόμος Κέπλερ



</doc>
<doc id="57919" url="https://el.wikipedia.org/wiki?curid=57919" title="Αστρική περίοδος">
Αστρική περίοδος

Αστρική περίοδος (ή πιο σπάνια αστρική περιφορά) ενός ουράνιου σώματος (πλανήτη ή δορυφόρου) χαρακτηρίζεται το χρονικό διάστημα που απαιτείται προκειμένου το ουράνιο σώμα να συμπληρώσει μια πλήρη περιφορά σε σχέση με τους απλανείς αστέρες. Για παράδειγμα, η αστρική περίοδος της Σελήνης είναι ο αστρικός μήνας, που διαρκεί 27,32166 ημέρες, ενώ αυτή της Γης είναι το αστρικό έτος, που διαρκεί 365,25636 ημέρες.Βάσει του τρίτου νόμου του Κέπλερ το τετράγωνο του χρόνου της αστρικής περιόδου ή περιφοράς ενός πλανήτη είναι ανάλογο του κύβου της μέσης απόστασης του από τον Ήλιο.

</doc>
<doc id="57920" url="https://el.wikipedia.org/wiki?curid=57920" title="Βενζίνη">
Βενζίνη

Η βενζίνη είναι ένα ελαφρύ υγρό, πτητικό και εύφλεκτο, που προέρχεται κυρίως από την κλασματική απόσταξη του πετρελαίου.
Φυσικές ιδιότητες.
Είναι υγρό άχρωμο ή ελαφρά χρωματισμένο, έχει χαρακτηριστική οσμή και αποστάζει σε θερμοκρασία μεταξύ 40° και 210° C.
Χημική σύσταση.
Χημικά είναι μείγμα τριών κυρίως κορεσμένων υδρογονανθράκων: εξανίου, επτανίου και οκτανίου.
Χρήσεις.
Χρησιμοποιείται ως καύσιμο υλικό (βενζίνη αυτοκινήτων, αεροσκαφών κλπ.) στη βιομηχανία για την κατεργασία των υφαντικών ινών, για τις απολιπάνσεις, για την παρασκευή κόλλας με βάση το καουτσούκ κ.ά. και ως διαλύτης (βενζίνη εκχύλισης, αποκηλίδωσης κλπ.).
Μέθοδοι παρασκευής.
Λόγω της μεγάλης κατανάλωσης της βενζίνης, παρασκευάζεται και τεχνητά με 3 κυρίως μεθόδους:
Αριθμός οκτανίου.
Όλα τα είδη της βενζίνης δεν έχουν την ίδια σύσταση και επομένως την ίδια αξία. Για τη σύγκριση των διάφορων βενζινών χρησιμοποιείται η λεγόμενη κλίμακα οκτανίου από 0 έως 100 και κάθε βενζίνη χαρακτηρίζεται από τον αριθμό οκτανίων. Όσο μεγαλύτερος είναι ο αριθμός οκτανίου της βενζίνης, τόσο μεγαλύτερη είναι η απόδοσή της.
Μία βενζίνη θεωρείται ότι είναι αριθμού οκτανίου 0 όταν συμπεριφέρεται όπως το κανονικό επτάνιο, που δεν θεωρείται καλό καύσιμο για βενζινοκινητήρες και αριθμού οκτανίου 100 όταν συμπεριφέρεται όπως ένα παράγωγο του κανονικού οκτανίου το ισοοκτάνιο (2,2,4-τριμεθυλο-πεντάνιο), που θεωρείται δηλαδή άριστο καύσιμο για βενζινοκινητήρες.
Για παράδειγμα, βενζίνη αριθμού οκτανίου 95 είναι εκείνη η οποία συμπεριφέρεται όπως το μείγμα που αποτελείται από 95% ισοοκτάνιο και 5% n-επτάνιο.
Για την αύξηση του αριθμού οκτανίου της βενζίνης, είτε υποβάλλεται σε ειδική κατεργασία, είτε προστίθενται σε αυτή διάφορες ουσίες, που ονομάζονται αντικτυπικά ή αντικροτικά (anti-knocks). Στο παρελθόν προσέθεταν στη βενζίνη τετραμεθυλιούχο μόλυβδο και τετρααιθυλιούχο μόλυβδο, αλλά σήμερα μόνο αλκοόλες και αιθέρες, καθώς ο μόλυβδος είναι τοξικός και τελικώς καταργήθηκε. Ως αποτέλεσμα, το καύσιμο χωρίς αυτόν ονομάζεται αμόλυβδη βενζίνη. Η απλή αμόλυβδη έχει αριθμό οκτανίου 95, ενώ η σούπερ αμόλυβδη έχει αριθμό οκτανίου που κυμαίνεται μεταξύ 99 και 100. Σε ορισμένα κράτη, μεταξύ των οποίων και στην Ελλάδα, υπάρχει και βενζίνη 98 οκτανίων.
Μπορεί να προστεθεί επίσης μεθανόλη και αιθανόλη. "Προσοχή: τέτοια ανάμιξη δεν συνιστάται για 2-χρονους κινητήρες, διότι δεν αναμιγνύονται με το λάδι αυτών των κινητήρων".
Ο ποιοτικός και ποσοστικός έλεγχος των καυσίμων απαιτεί συγκεκριμένες επιστημονικές μεθόδους, θεσμικό πλαίσιο και ακόμη δομημένες υπηρεσίες ελέγχου.

</doc>
<doc id="57921" url="https://el.wikipedia.org/wiki?curid=57921" title="Αίνιγμα">
Αίνιγμα

Το αίνιγμα είναι η αναφορά των ιδιοτήτων και των γνωρισμάτων ενός αντικείμενου, χωρίς ν' αναφέρεται το ίδιο το αντικείμενο. Η περιγραφή είναι τέτοια, ώστε οδηγεί τον ακροατή ή τον αναγνώστη στην ανακάλυψη του αντικείμενου.
Τα αινίγματα αποτελούν ιδιαίτερο κλάδο λαογραφίας στους περισσότερους λαούς. Αινιγματικές εκφράσεις και παραβολές βρίσκονται στο βιβλίο της γένεσης καθώς και στα βιβλία των προφητών. Τεράστια λογοτεχνική και γραμματολογική αξία παρουσιάζουν οι Περσικοί λογογράφοι, αινίγματα με λογογραφική μορφή.
Οι περισσότεροι ερευνητές θεωρούν σαν αφετηρία των αρχαίων ελληνικών αινιγμάτων τους χρησμούς των μαντείων.
Οι χρησμοί ήταν μια διφορούμενη απάντηση και χρειαζόταν σκέψη για να ανακαλυφθεί η ορθή σημασία τους.
Γνωστά, επίσης, από τη μυθολογία είναι τα αινίγματα της Σφίγγας και του Οιδίποδα. Ειδικοί φιλόλογοι πιστεύουν πως ο πρώτος Έλληνας που έφτιαξε αινίγματα είναι ο Ηρόδοτος.
Το αίνιγμα καλλιεργήθηκε ως ιδιαίτερο φιλολογικό είδος και στη Γερμανία των νεότερων χρόνων. Ο Σίλερ, ο Ρύκερτ, ο Γκαίτε, ο Σλεϊρμάχερ έχουν γράψει ολόκληρες συλλογές.
Στην Ελλάδα το αίνιγμα είναι καρπός της λαϊκής δημιουργίας και στοιχείο της φιλοσοφίας του λαού π.χ. Δώδεκα καλογεράκια σ' ένα ράσο τυλιγμένα (δώδεκα μήνες). Ψηλός, λιγνός καλόγερος και κόκαλα δεν έχει (ο καπνός)

</doc>
<doc id="57922" url="https://el.wikipedia.org/wiki?curid=57922" title="Γραμματολογία">
Γραμματολογία

Η γραμματολογία είναι κλάδος της φιλολογικής επιστήμης που ερευνά τη γένεση, την ιστορική εξέλιξη και την ιστορική διαδοχή των γραπτών μνημείων του λόγου ενός έθνους και ενδιαφέρεται για την αξιολόγηση του περιεχομένου τους και τον καθορισμό της μορφής τους.
Τα γραπτό όμως μνημεία του λόγου με τα οποία εκφράστηκε η πνευματική δημιουργία ενός έθνους και έζησαν πάνω απ' τα χρόνια και αναγνωρίστηκαν γενικά, είναι φυσικό να αποτελούν συνάρτηση της πνευματικής δύναμης του έθνους και να συνδέονται στενό με την ιστορική πορεία του και την ακμή, τη στασιμότητα ή την παρακμή του.
Γι' αυτό η γραμματολογία, όταν εξετάζει τη γένεση ή την εξέλιξη ενός είδους του λόγου σε ορισμένη εποχή, ερευνά τα ιδιαίτερα χαρακτηριστικά της εποχής αυτής, τις συνθήκες του τόπου, πολιτικές, κοινωνικές οικονομικές, ηθικές και πνευματικές, όπως επίσης και τις προσωπικότητες που συντέλεσαν στην ανάπτυξη των ιδεών και της τέχνης.
Επειδή η πνευματική δημιουργία είναι τεράστια, για την εύκολη εξέτασή της χωρίζεται σε είδη λόγου που κι αυτά εξετάζονται κατά ιστορικές περιόδους. Τα είδη λόγου χωρίζονται στα: είδη της ποίησης και του πεζού λόγου, με πολλές ειδικότερες υποδιαιρέσεις και οι ιστορικές περίοδοι σε: αρχαία, αλεξανδρινή, βυζαντινή και νεότερη.
Η γραμματολογία έχει την αρχή της στην αρχαιότητα και πρώτος την έβαλε στη σχολή του ο Αριστοτέλης, που εκτός από τις διδασκαλίες του, έγραψε και την ποιητική που εξέταζε τη φύση και τα στοιχεία της ποίησης.
Περισσότερο όμως συστηματοποιήθηκε η έρευνα αυτή στην Αλεξανδρινή εποχή, που οι Πτολεμαίοι είχαν συγκεντρώσει στη βιβλιοθήκη και το μουσείο ότι αξιόλογο είχε γραφτεί στον ελληνικό κόσμο. Οι προϊστάμενοι της βιβλιοθήκης, μεγάλοι σοφοί Ερατοσθένης, Θεόκριτος, Απολλώνιος ο Ρόδιος, Καλλίμαχος κ.ά. εκτός από φιλόλογοι ήταν και αξιόλογοι ποιητές και συγγραφείς.
Κυριότερος θεμελιωτής της ιστορίας της ελληνικής γραμματείας θεωρείται ο Καλλίμαχος, που συστηματοποίησε και τελειοποίησε τις εργασίες του Αριστοτέλη, με τους πίνακες και τη διδασκαλία του. Τους πίνακες του Καλλίμαχου διόρθωσε και συμπλήρωσε ο Αριστοφάνης Βυζάντιος που έκανε και την κριτική έκδοση του Όμηρου, του Ησίοδου, του Πλάτωνα και του Αριστοτέλη.
Στα νεότερα χρόνια συστηματικότερος μελετητής της αρχαίας γραμματείας είναι ο Γερμανός Ιωάννης Γ. Αλβέρτος Φαβρίκιος, καθηγητής του Αμβούργου. Σπουδαία βοήθεια στη διαμόρφωση της γραμματολογικής έρευνας πρόσφεραν οι Γερμανοί ποιητές Σίλερ και Γκαίτε. Η νεοελληνική γραμματεία βρίσκεται στο στάδιο της συλλογής του υλικού και της βιβλιογράφησης και τις βάσεις για την κριτική επεξεργασία έβαλαν ο Πολυλάς, ο Ροΐδης και ο Παλαμάς.

</doc>
<doc id="57924" url="https://el.wikipedia.org/wiki?curid=57924" title="Δενθαλιάτιδα">
Δενθαλιάτιδα

Δενθαλιάτις Χώρα (ή Δενθελιάτις), ονομαζόταν κατά τα ομηρικά χρόνια και μέχρι και την Ρωμαϊκή εποχή η περιοχή που:
Αρχαία Ελλάδα.
Η Ιστορία της περιοχής της Δενθαλιάτιδας (των χωριών Αλαγονία, Αρτεμισία, Καρβέλι, Λαδά, Νέδουσα και Πηγές), χάνεται στο βάθος των αιώνων. Τις πρώτες αναφορές, τις βρίσκουμε στους στοίχους του Ομήρου, αφού η Κάτω Χώρα της Αρτεμισίας, καθώς και οι Αιμυαλοί του Καρβελίου, ανήκαν στην αρχαία Δενθαλιάτιδα Χώρα και οι κάτοικοι ονομάζονταν Δενθάλιοι.
Η περιοχή ήταν περίφημη στον τότε γνωστό κόσμο από το κρασί "Δένθις", το παλαιότερο προϊόν με ονομασία προέλευσης (από το 800 π.Χ.), όπως αναφέρει ο Αλκμάν, από το οποίο παραγόταν ο άπυρος οίνος ανθοσμίας (Αλκμάν παρ’ Αθηναίω και Ησύχιος: Ι.31).
Η περιοχή αυτή λόγω της στρατιωτικής της σημασίας σχετικά με τη Μεσσηνία και τη Λακωνία ήτανε πάντοτε το "μήλον της έριδος" μεταξύ των Μεσσήνιων και των Λακώνων. 
Την ίδια περίοδο, ίσως και παλιότερα, υπήρχε ο οικισμός Λίμναι στην περιοχή του Βόλιμνου της Αρτεμισίας, ο οποίος αποτελούσε θρησκευτικό κέντρο για Μεσσήνιους και Λακεδαιμόνιους με προσκυνητές από ολόκληρη την Πελοπόννησο. Εκεί υπήρχε το Ιερό της Λιμνάτιδος Αρτέμιδος, ιερό στο οποίο αναφέρεται ο αρχαίος Έλληνας γεωγράφος Παυσανίας. Κρίνεται υποψήφιος χώρος για ανασκαφές στην αγροτική περιοχή της Αρτεμισίας.
Επειδή το ιερό της Λιμνάτιδος Αρτέμιδος βρισκόταν στα σύνορα της Μεσσηνίας και της Λακωνίας, αποτέλεσε σημείο τριβής και αφορμή έναρξης των Μεσσηνιακών πολέμων. Αναφορές βρίσκουμε στην ιστορία των Ρωμαίων και στις περιηγήσεις του Παυσανία τον πρώτο και δεύτερο αιώνα μ.Χ.
Η Δενθαλιάτιδα Χώρα αρχικά κατοικήθηκε από Λέλεγες (Παυσανίας, Λακωνικά, Ι, 1 -2). μετά το τέλος όμως του Β΄ Μεσσηνιακού πολέμου και την ήττα των Μεσσηνίων το (659 μ.χ.) στην περιοχή εγκαταστάθηκαν Δωριείς από τη φυλή των Δυμάνων.
Ρωμαίοι.
Η ονομασία της περιοχής συναντάται και στην εποχή των Ρωμαίων (Dentheliatem Agrum), ενώ μεταγενέστερα εμφανίζεται με το όνομα "Κουτσαβές", "Πισινά Χωριά" και "Αλαγωνία". Ο Ρωμαίος ιστορικός Τάκιτος αναφέρει: 
Η γραμμένη πέτρα.
Με απόφαση του αυτοκράτορα της Ρώμης Τιβερίου αποδόθηκε η Δενθελιάτις οριστικά στους Μεσσήνιους μαζί με τις Φαρές και τη Θουρία, τις οποίες ο προκάτοχος του Τιβερίου αυτοκράτορας Οκταβιανός Αύγουστος είχε προηγουμένως παραχωρήσει στους Σπαρτιάτες επειδή ήταν σύμμαχοι και είχαν πολεμήσει μαζί του στη Ναυμαχία του Ακτίου εναντίον του Μάρκου Αντωνίου. Επί Τιβερίου ετέθησαν και τα όρια (όροι), που ήταν λίθινες στήλες και καθόριζαν τα σύνορα Μεσσηνίων και Λακώνων. Σήμερα η ιστορική περιοχή της Δενθαλιάτιδας ανήκει στο νομό Μεσσηνίας.
Ο Αντώνιος Μασουρίδης στο βιβλίο του "Αλαγονιακά" αναφέρει ότι στην αγροτική περιοχή του σημερινού χωριού Αλαγονία (πρώην "Σίτσοβα") και σε ύψος χιλίων πεντακοσίων μέτρων μέσα σε δασώδη περιοχή του Ταϋγέτου υπάρχει η τοποθεσία που και σήμερα ονομάζεται "«γραμμένη πέτρα»". Κατά την παράδοση, βρισκόταν εκεί μία πέτρινη στήλη που έγραφε στην ανατολική πλευρά "επί τάδε Λακωνία", στη δε δυτική "επί τάδε Μεσσηνία". Τη στήλη αυτή όπως ίσως και άλλες παρόμοιες φαίνεται ότι κατέστρεψαν απλοϊκοί ποιμένες ή γεωργοί, γιατί νόμιζαν ότι θα έβρισκαν κρυμμένο θησαυρό κάτω από τις σκαλισμένες πέτρες. 
Πρόσφατη έρευνα της αρχαιολογικής υπηρεσίας εντόπισε πάνω σε αρκετούς μεγάλους ριζιμιούς βράχους κατά μήκος της κορυφής του Ταϋγέτου, χαραγμένο κύκλο μέσα στον οποίο είναι το γράμμα Ρ, ανατολικά το Λ και δυτικά το Μ. Αυτός ο συμβολισμός σημαίνει: ο μεν κύκλος με το Ρ την λέξη Όρος (Όριο) τα δε γράμματα Λ και Μ, Λακωνία και Μεσσηνία.
Η Εφημερίδα.
Ο Πολιτιστικός Σύλλογος Αρτεμισίων Αθήνας τον Δεκέμβριο 2006 ξεκίνησε την έκδοση της εφημερίδας Δενθαλιάτιδα Χώρα, διμηνιαία εφημερίδα - Όργανο του πολιτιστικού-Εξωραϊστικού συλλόγου ΑΡΤΕΜΙΣΙΩΝ ΑΘΗΝΑΣ. Εκδότες και Υπεύθυνοι ύλης: το Δ.Σ του Συλλόγου Αρτεμισίων Αθήνας. 
Η εφημερίδα ξεκίνησε με πρωτοβουλία του τότε προέδρου του συλλόγου Γεωργίου Πετράκου, ο οποίος ήταν και ο βασικότερος αρθρογράφος. 
Πραγματεύεται πολιτιστικά θέματα, περιλαμβάνει παρουσιάσεις των χωριών της περιοχής τέως δήμου Αλαγωνίας, περιέχει σταυρόλεξα με λέξεις της περιοχής, γραμματική ανάλυση τοπικών όρων, αποσπάσματα από βιβλία της περιοχής, ποιήματα κλπ. 
Τα έσοδα της εφημερίδας ήταν πενιχρά και η βιωσιμότητά της αδύνατη. Έτσι σταμάτησε η έκδοσή της τον Οκτώβριο του 2008.

</doc>
<doc id="57926" url="https://el.wikipedia.org/wiki?curid=57926" title="Μιχαήλ Λομονόσοφ">
Μιχαήλ Λομονόσοφ

Ο Μιχαήλ Βασίλιεβιτς Λομονόσοφ ("", προφορά σύμφωνα με το ΔΦΑ [mʲɪxɐˈil vɐˈsʲilʲjɪvʲɪtɕ ləmɐˈnosəf] 19 Νοεμβρίου 1711 - 15 Απριλίου 1765) ήταν Ρώσος επιστήμονας, συγγραφέας και μαθηματικός.
Ο Λομονόσοφ γεννήθηκε στο χωριό Ντένισοφκα (το όνομα αλλάχτηκε κατόπιν σε Λομονόσοβο προς τιμήν του επιστήμονα, κοντά στο Αρχάγγελσκ) στα βόρεια της Ρωσίας. Ο πατέρας του, ένας ψαράς, πήρε το αγόρι όταν ήταν δέκα ετών για να τον βοηθήσει στην εργασία του, αλλά η επιθυμία του για γνώση ήταν απεριόριστη. Τα λίγα βιβλία που είχε στη διάθεσή του τα έμαθε σχεδόν απέξω, και βλέποντας ότι δεν υπήρχε καμία πιθανότητα εκπαίδευσης στο σπίτι, αποφάσισε να πάει με τα πόδια στη Μόσχα. Στα δεκαεπτά, με την επέμβαση φίλων, έγινε δεκτός στη Σλαβοελληνολατινική Ακαδημία. Εκεί η πρόοδός του ήταν πολύ γρήγορη, ειδικά στα λατινικά, και το 1734 στάλθηκε από τη Μόσχα στην Αγία Πετρούπολη. Και πάλι η ικανότητά του, ειδικά στις φυσικές επιστήμες, ήταν χαρακτηριστική και ήταν ένας από τους νέους Ρώσους που επιλέχτηκαν για να ολοκληρώσουν την εκπαίδευσή τους στο εξωτερικό.
Σπουδές στο Μάρμπουργκ.
Φοίτησε στο πανεπιστήμιο του Μάρμπουργκ στην Έσση της Γερμανίας, ένα από τα σημαντικότερα ευρωπαϊκά πανεπιστήμια του διαφωτισμού, σε μία εποχή που τα πανεπιστήμια σπάνιζαν. Εκεί γνώρισε και τον Γερμανό φιλόσοφο Κρίστιαν Βολφ (Christian Wolff). Ο Λομονόσοφ μελέτησε τα έργα του Βολφ και έγινε ένας από τους καλύτερους φοιτητές του. Κατά τη διάρκεια της διαμονής του στο Μάρμπουργκ, άρχισε επίσης να ασχολείται με την ποίηση, με φανερές επιδράσεις από τους Γερμανούς συγγραφείς. Η "Ωδή στη λήψη του Κοτίν από τους Τούρκους" συντέθηκε το 1739, και προκάλεσε μεγάλο ενδιαφέρον στην Αγία Πετρούπολη. 
Κατά τη διάρκεια της διαμονής του στο Μάρμπουργκ νυμφεύτηκε μια κοπέλα από την πόλη. Παρά το επίδομα που του χορηγήθηκε από την ακαδημία της Αγίας Πετρούπολης, ήταν ολοένα και δυσκολότερο να καλύπτει τις ανάγκες της αυξανόμενης οικογένειάς του, με αποτέλεσμα, όταν η κατάσταση έγινε απελπιστική, να αφήσει το Μάρμπουργκ και να επιστρέψει στην Αγία Πετρούπολη. Το 1743 ακολούθησε και η σύζυγός του.
Επιστροφή στην Ρωσία.
Ο Λομονόσοφ έγινε καθηγητής χημείας στο πανεπιστήμιο της Αγίας Πετρούπολης, όπου διετέλεσε και διευθυντής. Πρόθυμος να βελτιώσει τη ρωσική εκπαίδευση, έπεισε τον προστάτη του Ivan Shuvalov για την ίδρυση του κρατικού πανεπιστημίου της Μόσχας (που ονομάζεται σήμερα Πανεπιστήμιο Λομονόσοφ) το 1755. Το 1764 διορίστηκε στη θέση γραμματέα του κράτους. Το 1756, επανέλαβε το πείραμα του Μπόιλ (1673) και κατέληξε στο συμπέρασμα ότι η θεωρία του φλογιστού είναι λανθασμένη. Προβλέποντας τις ανακαλύψεις του Αντουάν Λαβουαζιέ, έγραψε στο ημερολόγιό του: "Σήμερα έκανα ένα πείραμα στα ερμητικά σκάφη γυαλιού προκειμένου να καθοριστεί εάν η μάζα των μετάλλων αυξάνεται υπό την επίδραση μόνον της θερμότητας. Το πείραμα - του οποίου το αρχείο επισυνάπτω σε δεκατρείς σελίδες - κατέδειξε ότι ο διάσημος Ρόμπερτ Μπόιλ εξαπατήθηκε, γιατί χωρίς πρόσβαση αέρα από έξω, η μάζα πυρακτωμένου μετάλλου παραμένει σταθερή". Θεώρησε δεδομένο ότι η θερμότητα είναι μια μορφή κίνησης, πρότεινε την κυματική θεωρία του φωτός, που συνέβαλαν στη διατύπωση της κινητικής θεωρίας των αερίων. "Όλες οι αλλαγές στη φύση είναι τέτοιες που όποτε αφαιρούνται από ένα αντικείμενο προστίθενται σε άλλο. Έτσι, εάν ένα ποσό μειώνεται σε μια θέση, αυξάνεται αλλού. Αυτός ο καθολικός νόμος της φύσης αγκαλιάζει τους νόμους της κίνησης επίσης, γιατί ένα αντικείμενο που κινεί ένα άλλο με την δύναμή του, του μεταδίδει στην πραγματικότητα τη δύναμη που χάνει." 
Ο Λομονόσοφ ήταν ο πρώτος που κατέγραψε την πήξη του υδραργύρου, και που υπέθεσε την ύπαρξη ατμόσφαιρας στην Αφροδίτη, βασισμένος σε δικές του παρατηρήσεις του 1761. Θεωρώντας ότι η φύση υπόκειται σε κανονική και συνεχή εξέλιξη, κατέδειξε την οργανική προέλευση του χώματος, της τύρφης, του άνθρακα, του πετρελαίου, και του ήλεκτρου. Το 1745 δημοσίευσε έναν κατάλογο με πάνω από 3.000 μεταλλεύματα, και το 1760 εξήγησε το σχηματισμό των παγόβουνων. Το 1754 σε επιστολή του στον Λέοναρντ Όιλερ, έγραψε ότι οι τριετείς χημικοί πειραματισμοί του επάνω στο χρώμα των μεταλλευμάτων, τον οδήγησε στα μωσαϊκά και την τέχνη. Το 1763 ίδρυσε εργοστάσιο γυαλιού που παρήγε τα πρώτα λεκιασμένα μωσαϊκά γυαλιού εκτός Ιταλίας. Το 1755, συνδυάζοντας την παλαιά εκκλησιαστική σλαβική με την δημοτική ρωσική γλώσσα, συνέθεσε μια μεταρρυθμιστική γραμματική, η οποία είχε επίδραση στη λογοτεχνία. Για να προαγάγει τις λογοτεχνικές θεωρίες του, έγραψε περισσότερες από είκοσι σοβαρές εθιμοτυπικές ωδές, ειδικότερα την "Περισυλλογή βραδιού στο Μεγαλείο του Θεού". Το 1760 δημοσίευσε επίσης την "Ιστορία της Ρωσίας". 
Το 1948, η μεσοωκεάνεια ράχη Λομονόσοφ στον αρκτικό ωκεανό ονομάστηκε προς τιμήν του. Ένας κρατήρας της σελήνης φέρει επίσης το όνομά του. Το χρυσό μετάλλιο Λομονόσοφ απονέμεται κάθε έτος (από το 1959) για σημαντικά επιτεύγματα στις φυσικές και ανθρωπιστικές επιστήμες από την ακαδημία των επιστημών της ΕΣΣΔ και αργότερα τη ρωσική ακαδημία των επιστημών (ΡΑΣ).

</doc>
<doc id="57928" url="https://el.wikipedia.org/wiki?curid=57928" title="Δυτικός Ταΰγετος">
Δυτικός Ταΰγετος

Η περιοχή του Δυτικού Ταϋγέτου, περιλαμβάνει τα χωριά (σήμερα Τοπικές και Δημοτικές Κοινότητες του Δήμου Καλαμάτας), του Νομού Μεσσηνίας από το βορειότερο σημείο του Κουταλά και της Νέδουσας, μέχρι νοτιότερα του Ελαιοχωρίου, της
Βέργας και της Μαντίνειας.
Μετά την γήρανση των χωριών από την αστυφιλία των τελευταίων πενήντα χρόνων, τα προγράμματα αναβάθμισης του Ταϋγέτου, έχουν αρχίσει να δίνουν νέα πνοή. Οι υδρόμυλοι και τα υδροκίνητα ελαιοτριβεία έχουν αρχίσει να ανακαινίζονται, κτίζονται ξενώνες και αρκετά σπίτια επαναλειτουργούν τουλάχιστον κατά το καλοκαίρι.
Ιστορικός πίνακας.
Η περιοχή στο βόρειοδυτικό Ταΰγετο, που περιλάμβανε τα έξι χωριά (Νέδουσα, Αλαγονία, Πηγές, Αρτεμισία, Λαδά και Καρβέλη), ονομαζόταν με διάφορες ονομασίες, όπως εμφανίζονται στον ακόλουθο πίνακα 
1912 Δημιουργία κοινοτήτων.
Ο δήμος Αλαγωνίας σταμάτησε να υπάρχει ως Οργανισμός Τοπικής Αυτοδιοίκησης, με τον νόμο ΔΝΖ’, που δημοσιεύθηκε αυθημερόν στο Φ.Ε.Κ Α.262/31-8-1912 και διασπάστηκε διοικητικά στις παρακάτω ανεξάρτητες κοινότητες (οι οποίες το 1997 ενσωματώθηκαν στον Δήμο Καλαμάτας).
Με το Διάταγμα 4.11.1927 (ΦΕΚ Α306/1927), μετονομάστηκαν στο σημερινό τους όνομα, ενώ με την εφαρμογή του νόμου Καλλικράτης ο οποίος δημοσιεύθηκε στο ΦΕΚ Α.87/ 7-6-2010, από 1-1-2011 εμφανίζονται σαν Τοπικές Κοινότητες της Δημοτικής Ενότητας Καλαμάτας του Δήμου Καλαμάτας:
Η κοινότητα αυτή το 1927, μετονομάστηκε σε "κοινότητα Αλαγονίας" και από 1-1-2011 εμφανίζεται σαν Τοπική Κοινότητα της Δημοτικής Ενότητας Καλαμάτας του Δήμου Καλαμάτας.
Η κοινότητα αυτή το 1927, μετονομάστηκε σε «Αρτεμισία» και από 1-1-2011 εμφανίζεται σαν Τοπική Κοινότητα της Δημοτικής Ενότητας Καλαμάτας του Δήμου Καλαμάτας.
Η κοινότητα Καρβελίου αναγνωρίστηκε ως αυτοτελής Οργανισμός τοπικής Αυτοδιοίκησης το 1912. Την κοινότητα αποτελούσαν οι οικισμοί «Καρβέλι», «Εμιαλοί» και τα «Χανάκια» τα οποία μέχρι τότε ανήκαν στο χωριό Γιάννιτσα σημερινό Ελαιοχώρι. Τα «Τα Χανάκια» με το Β.Δ. 18.5.1956 (ΦΕΚ 125/1956) μετονομάστηκε σε «Κάτω Καρβέλι». Από 1-1-2011 εμφανίζεται σαν Τοπική Κοινότητα της Δημοτικής Ενότητας Καλαμάτας του Δήμου Καλαμάτας.
Η κοινότητα αυτή, το 1927 μετονομάστηκε σε κοινότητα «Νέδουσας». Από 1-1-2011 εμφανίζεται σαν Τοπική Κοινότητα της Δημοτικής Ενότητας Καλαμάτας του Δήμου Καλαμάτας.
Η κοινότητα αυτή, το 1927 μετονομάστηκε σε κοινότητα «Πηγών». Από 1-1-2011 εμφανίζονται σαν Τοπική Κοινότητα της Δημοτικής Ενότητας Καλαμάτας του Δήμου Καλαμάτας.
Η κοινότητα Λαδά αναγνωρίστηκε ως αυτοτελής Οργανισμός Τοπικής Αυτοδιοίκησης το 1912. Από 1-1-2011 εμφανίζεται σαν Τοπική Κοινότητα της Δημοτικής Ενότητας Καλαμάτας του Δήμου Καλαμάτας.
1927 Μετονομασία των χωριών που είχαν Σλάβικα ονόματα.
Το έτος 1927 αποφασίστηκε η μετονομασία των χωριών που είχαν Σλάβικα ονόματα. Έτσι τα Χωριά του πρώην Δήμου Αλαγωνίας με Διάταγμα το οποίο δημοσιεύθηκε στο ΦΕΚ / Α . 306 /22-12-1927 μετονομάστηκαν:
η Σίτσοβα σε Αλαγονία, η Τσερνίτσα σε Αρτεμισία, η Μεγάλη Αναστάσοβα σε Νέδουσα και η Μικρή Αναστάσοβα σε Πηγαί.
Για τα χωριά Καρβέλι και Λαδά δεν υπήρχε πρόβλημα γιατί το πρόθεμα Κουτσαβά είχε ήδη καταργηθεί.
Με το Β.Δ . της 18ης Μαΐου 1956 «περί μετονομασίας Συνοικισμών, Κοινοτήτων κλπ., ο Συνοικισμός Χανάκια του Καρβελίου, ο οποίος με παλαιότερο διάταγμα είχε αποσπασθεί από την Γιάννιτσα και είχε ενταχθεί στο Καρβέλι, μετονομάστηκε σε Κάτω Καρβέλιον (Καρβέλι).
Με το Β.Δ. 76 της 11ης Νοεμβρίου 1959 «περί μετονομασίας Συνοικισμών, Κοινοτήτων και Πόλεων» (το οποίο δημοσιεύθηκε στο ΦΕΚ Α.16/19-2-1960), η πόλις των Καλαμών (Καλάμαι) μετονομάστηκε σε «Καλαμάτα» και ο ομώνυμος δήμος «Δήμος Καλαμάτας».
Έκταση και Πληθυσμός περιοχής Αλαγωνίας (απογραφή 1928 - 2011).
Μέχρι σήμερα τα χωριά τέως δήμου Αλαγωνίας, εξακολουθούν να διατηρούν την συνοχή τους με τον τίτλο "χωριά του βόρειοδυτικού Ταϋγέτου της Καλαμάτας, εκδίδοντας και σχετική πολιτιστική εφημερίδα με τον τίτλο "Παναλαγονιακά νέα". Κατά καιρούς γίνονται προσπάθειες συντονισμού των κοινωνικών, πολιτιστικών και λοιπών δραστηριοτήτων μεταξύ των χωριών με μικρότερα ή μεγαλύτερα αποτελέσματα.
Η έκταση καθώς και ο πληθυσμός των χωριών αυτών από την μετονομασία τους το 1927 μέχρι την απογραφή του 2011 εμφανίζεται στον ακόλουθο πίνακα:
Στην περιοχή του Δυτικού Ταϋγέτου, περιλαμβάνονται οι ακόλουθες περιοχές:
1999 Σχέδιο Καποδίστριας.
Με το Νόμο 2539 / 1997 (Σχέδιο Καποδίστριας) «Συγκρότηση Τοπικής Αυτοδιοίκησης» ο οποίος δημοσιεύθηκε στο ΦΕΚ Α244/4-12-1997, οι Επαρχίες ως μονάδες της διοικητικής διαίρεσης της χώρας καταργήθηκαν από 1-1-1999, χωρίς αυτό να έχει καμία συνέπεια στην διάρθρωση και λειτουργία των υπηρεσιών της Νομαρχιακής Αυτοδιοίκησης. Παράλληλα έγινε συνένωση των υπαρχόντων δήμων και κοινοτήτων σε μεγαλύτερους δήμους και κοινότητες με σκοπό τη βελτιστοποίηση της δημόσιας διοίκησης στο επίπεδο της τοπικής αυτοδιοίκησης.
Στο Νομό Μεσσηνίας δημιουργήθηκαν είκοσι εννέα (29) Δήμοι και δύο (2) κοινότητες.
Ένας από τους είκοσι εννέα Καποδιστριακούς Δήμους που συγκροτήθηκαν ήταν και αυτός της Καλαμάτας με έδρα τον οικισμό Καλαμάτα, ο οποίος αποτελείτο από τον τέως Δήμο Καλαμάτας και τις κοινότητες που φαίνονται στο παρακάτω πιστό αντίγραφο του σχετικού νόμου, ως Δημοτικά-Τοπικά Διαμερίσματα:
"36.15. Δήμος Καλαμάτας αποτελούμενος από το δήμο Καλαμάτας και τις κοινότητες: 1. Ασπροχώματος, 2. Αντικαλάμου, 3. Αρτεμισίας, 4. Ασπροχώματος, 5. Βέργας, 6. Ελαιοχωρίου, 7. Καρβελίου, 8. Λαδά, 9. Λαιϊκων, 10. Μικράς Μαντίνειας, 11. Νεδούσης, 12. Πηγών, 13. Σπερχογίας, οι οποίοι καταργούνται."
Ο Νεοσύστατος Καποδιστριακός Δήμος για την ορθολογικότερη κατανομή των πόρων του αλλά και για την αντιμετώπιση τυχών προβλημάτων, κατάταξε τα δημοτικά του διαμερίσματα σε 4 ενότητες, ανάλογα με την γεωγραφική τους θέση ως εξής:
α) Στην πόλη της Καλαμάτας.
β) Στα Πεδινά, Δυτικά της Πόλης.
Πρόκειται για τοπικά διαμερίσματα που βρίσκονται γύρω από τους οδικούς άξονες που συνδέουν την Καλαμάτα με τη Μεσσήνη (δυτικά) και με τη Μεγαλόπολη (βορειοδυτικά), που τα τελευταία χρόνια παρουσιάζουν έντονη οικιστική ανάπτυξη, και ο χαρακτήρας τους είναι κατά βάση αστικός, λόγω της μικρής απόστασής τους από την Καλαμάτα. Τα διαμερίσματα αυτά είναι: Τα Ακοβίτικα, το Ασπρόχωμα, τα Λαίϊκα, ο Αντικάλαμος και η Σπερχογία.
γ) Στο Μυχό του Μεσσηνιακού Κόλπου.
Πρόκειται για τοπικά διαμερίσματα που βρίσκονται στην ανατολική πλευρά του Δήμου και στη βορειοανατολική πλευρά του Μεσσηνιακού κόλπου. Εντάσσονται στη Μεσσηνιακή Μάνη, όμως έχουν φυσιογνωμία αστική και τουριστική . Τα διαμερίσματα αυτά είναι : Η Βέργα και η Μικρή Μαντίνεια .
δ) Στις Πλαγιές του Ταϋγέτου.
Πρόκειται για τοπικά διαμερίσματα που «φιλοξενούνται» στη βορειοδυτική πλευρά του ορεινού όγκου του Ταϋγέτου και διαθέτουν ιδιαίτερη φυσική ομορφιά και παραδοσιακό χαρακτήρα. Οι οικισμοί αυτοί προσεγγίζονται από τον οδικό άξονα Καλαμάτας-Σπάρτης και είναι: Το Ελαιοχώρι, το Καρβέλι, το Λαδά, η Νέδουσα, η Αρτεμισία, οι Πηγές και η Αλαγονία.
2010 Πρόγραμμα Καλλικράτης.
Ο Νόμος αυτός ίσχυσε μέχρι το τέλος του 2010 οπότε και αντικαταστάθηκε από το νόμο 3852 / 2010 «Νέα αρχιτεκτονική της αυτοδιοίκησης και της αποκεντρωμένης Διοίκησης, Πρόγραμμα Καλλικράτης.», ο οποίος δημοσιεύθηκε στο ΦΕΚ Α87/7-6-2010.
Με το άρθρο 6 του ανωτέρω νόμου καθιερώθηκε ο θεσμός των αποκεντρωμένων Διοικήσεων και το Ελληνικό Κράτος διαιρέθηκε σε επτά (7) Διοικήσεις:
α.Αποκεντρωμένη Διοίκηση Αττικής με έδρα την Αθήνα.
β.Αποκεντρωμένη Διοίκηση Θεσσαλίας - Στερεάς Ελλάδας με έδρα τη Λάρισα.
γ.Αποκεντρωμένη Διοίκηση Ηπείρου - Δυτικής Μακεδονίας με έδρα τα Ιωάννινα.
δ.Αποκεντρωμένη Διοίκηση Πελοποννήσου, Δυτικής Ελλάδας και Ιονίου με έδρα την Πάτρα.
ε. Αποκεντρωμένη Διοίκηση Αιγαίου με έδρα τον Πειραιά.
στ. Αποκεντρωμένη Διοίκηση Κρήτης με έδρα το Ηράκλειο.
ζ. Αποκεντρωμένη Διοίκηση Μακεδονίας – Θράκης με έδρα τη Θεσσαλονίκη.
Με το άρθρο τρία (3) του ιδίου νόμου καθιερώθηκε σε κάθε αποκεντρωμένη Διοίκηση η σύσταση και συγκρότηση περιφερειών.
Στην αποκεντρωμένη Διοίκηση Πελοποννήσου, Δυτικής Ελλάδας και Ιονίου, η οποία μας αφορά, συστάθηκαν και συγκροτήθηκαν οι περιφέρειες:
α.Η περιφέρεια Ιονίων Νήσων η οποία περιλαμβάνει τους Νομούς Ζακύνθου, Κέρκυρας, Κεφαλληνίας και Λευκάδας. Έδρα της περιφέρειας Ιονίων νήσων ορίστηκε η Κέρκυρα.
β.Η περιφέρεια Δυτικής Ελλάδας η οποία περιλαμβάνει τους Νομούς Αιτωλοακαρνανίας, Αχαΐας και Ηλείας. Έδρα της περιφέρειας Δυτικής Ελλάδας ορίστηκε η Πάτρα.
γ.Η περιφέρεια Πελοποννήσου, η οποία περιλαμβάνει τους Νομούς Αργολίδος, Αρκαδίας, Κορινθίας, Λακωνίας και Μεσσηνίας. Έδρα της περιφέρειας Πελοποννήσου ορίστηκε η Τρίπολη.
Κάθε νομός αποτελεί και περιφερειακή ενότητα και κάθε πρωτεύουσα νομού είναι έδρα της αντίστοιχης περιφερειακής ενότητας.
Σύμφωνα με το άρθρο 1 παράγραφος 36 του ιδίου νόμου, στο Νομό Μεσσηνίας συστήθηκαν οι παρακάτω έξι (6) Δήμοι με παράλληλη κατάργηση όλων των παλαιών, οι οποίοι μετονομάστηκαν σε Δημοτικές Ενότητες:
α. Δήμος Καλαμάτας με έδρα την Καλαμάτα, αποτελούμενος από τις Δημοτικές Ενότητες: 1) Άριος 2) Αρφαρών 3)Θουρίας και 4) Καλαμάτας.
β. Δήμος Μεσσήνης με έδρα τη Μεσσήνη.
γ. Δήμος Πύλου – Νέστορος με έδρα την Πύλο.
δ. Δήμος Τριφυλίας με έδρα την Κυπαρισσία.
ε. Δήμος Οιχαλίας με έδρα το Μελιγαλά.
στ. Δήμος Δυτικής Μάνης με έδρα την Καρδαμύλη.
Ιστορία.
Η μεγάλη ιστορία του Δυτικού Ταϋγέτου, έχει υμνηθεί από τον Όμηρο για το περίφημο κρασί του τον Δένθη τον φυσικό οχυρό Δενθιάδες και τους κατοίκους του τους Δενθάλιους που κατοικούσαν στην όμορφη Δενθαλιάτιδα Χώρα.
Στις αναφορές του Λουδοβίκου Ρος και του Παυσανία παρακολουθούμε την αφορμή και την εξέλιξη των μακρόχρωνων και οδυνηρών Μεσσηνιακών πολέμων από το ναό της Λιμνάτιδας Αρτέμιδος, την κατάληψη της Άμφειας και της Μεθώνης.
Η αρχαία πόλη Καλάμαι, οι Φαρές, η Γερήνεια αποτελούν ιστορικές πόλεις στις οποίες αναζητούμε τις ρίζες μας από τα απομεινάρια των κτισμάτων και τα γραπτά κείμενα.
Τα μοναστήρια της Βελανιδιάς, του Μαρδακίου, του Μελέ της Σιδηρόπορτας και της Δίμιοβας, έγιναν τα στρατηγεία της κλεφτουριάς η οποία στήριξε την Επανάσταση του 1821, όταν ο Ιμπραήμ κατάκαιγε τον Μεσσηνιακό κάμπο και ο γέρος του Μοριά Θεόδωρος Κολοκοτρώνης ζητούσε από τους προεστούς του Μυστρά να του στείλουν Πισινοχωρίτες για να στηρίξει τον αγώνα.
Από τα μοναστήρια αυτά, ο Κολοκοτρώνης, ο Νικηταράς και ο Παπαφλέσσας στις 23 Μαρτίου του 1821, κατέβηκαν στην Καλαμάτα για να ενωθούν με τον Καραϊσκάκη και τους άλλους μανιάτες και με την δοξολογία στους Αγίους Αποστόλους, να κηρύξουν την επανάσταση κατά των Τούρκων.

</doc>
<doc id="57929" url="https://el.wikipedia.org/wiki?curid=57929" title="Συνθήκη της Νάξου">
Συνθήκη της Νάξου

Η Συνθήκη της Νάξου ή Συνθήκη ειρήνης του 1454 είναι η αρχαιότερη συνθήκη που αφορούσε ελλαδικό χώρο αμέσως μετά την πτώση της Κωνσταντινούπολης το 1453. Συνάφθηκε μεταξύ της Γαληνότατης Δημοκρατίας της Βενετίας και του Μωάμεθ Β΄ στις 18 Απριλίου 1454.
Με την Συνθήκη αυτή παραχωρήθηκε η νήσος Νάξος στη Βενετία. Η Βενετία, παρά ταύτα, προστάτεψε τον υφιστάμενο Δούκα της Νάξου καθώς και τους περί αυτόν ευγενείς και λοιπούς ανθρώπους του, αφενός απαλλάσσοντάς τους από την καταβολή "φόρου και κάθε υπηρεσίαν", αφετέρου παραχωρώντας τους την ιδιότητα του Ενετού πολίτη ώστε να έχουν το δικαίωμα ύψωσης της σημαίας του Αγίου Μάρκου σε όλα τα κάστρα της.
Η Συνθήκη αυτή φαίνεται πως αποκαρδίωσε τους Έλληνες προκαλώντας τους αγανάκτηση. Πολλοί ιστορικοί θεωρούν πως αυτό μάλιστα το γεγονός (ως πράξη) ήταν η αφορμή να επισπευσθεί την άνοιξη και το καλοκαίρι του ίδιου έτους και να εκδηλωθεί στη Κρήτη, στην περιοχή Ρεθύμνου και Χανίων, μία συνωμοτική οργάνωση που απέβλεπε στην απελευθέρωση της Κρήτης και στη δημιουργία μιας πρώτης ελεύθερης ελληνικής εστίας.

</doc>
<doc id="57930" url="https://el.wikipedia.org/wiki?curid=57930" title="Συνθήκη ειρήνης 1454">
Συνθήκη ειρήνης 1454



</doc>
<doc id="57934" url="https://el.wikipedia.org/wiki?curid=57934" title="Περιοχή του δυτικού Ταϋγέτου">
Περιοχή του δυτικού Ταϋγέτου



</doc>
<doc id="57939" url="https://el.wikipedia.org/wiki?curid=57939" title="Θάνος Βερέμης">
Θάνος Βερέμης

Ο Αθανάσιος (Θάνος) Μ. Βερέμης (γενν. 26 Αυγούστου 1943) είναι Έλληνας ιστορικός και πανεπιστημιακός.
Βιογραφία.
Γεννήθηκε στην Αθήνα. Σπούδασε Πολιτική επιστήμη στο Πανεπιστήμιο της Βοστώνης και Ιστορία στο Πανεπιστήμιο της Οξφόρδης (Κολλέγιο Τρίνιτυ). Από το 1977 ήταν επιμελητής στην έδρα Νεότερης Ελληνικής Ιστορίας στην τότε Πάντειο Σχολή Πολιτικών Επιστημών. Στη δεκαετία του 1980 διετέλεσε επισκέπτης ερευνητής και επισκέπτης καθηγητής στα πανεπιστήμια Χάρβαρντ, Πρίνστον και Οξφόρδης. Από το 1987 είναι καθηγητής Πολιτικής Ιστορίας στο τμήμα Πολιτικής Επιστήμης και Δημόσιας Διοίκησης του Πανεπιστήμιου Αθηνών. Πλέον είναι ομότιμος καθηγητής του τμήματος αυτού. Υπήρξε διευθυντής (1988-1994) και πρόεδρος (1994-2000) του Ελληνικού Ιδρύματος Ευρωπαϊκής και Εξωτερικής Πολιτικής (ΕΛΙΑΜΕΠ). Διετέλεσε καθηγητής στην έδρα «Κωνσταντίνος Καραμανλής» στη Σχολή Νομικής και Διπλωματίας Φλέτσερ (Fletcher School of Law and Diplomacy, 2001-2003).
Το 2006, ως πρόεδρος του Εθνικού Συμβουλίου Παιδείας (ΕΣΥΠ), κατέθεσε σχέδιο νόμου, στο οποίο πρότεινε μεγάλο αριθμό διοικητικών, επιστημονικών και πολιτικών μεταρρυθμίσεων. Επανεκλέχθηκε στη θέση του προέδρου του Εθνικού Συμβουλίου Παιδείας το 2008. Είναι ιδρυτικό μέλος του πολιτικού κόμματος «Δράση» και για κάποιο διάστημα ήταν μέλος της διοικούσας επιτροπής.
Το 2008 ήταν ο ιστορικός συνεργάτης των ντοκιμαντέρ "«Εμείς οι Έλληνες»" και "«Μεγάλοι Έλληνες»" του τηλεοπτικού σταθμού ΣΚΑΪ. Επανέρχεται το 2011 ως ιστορικός σύμβουλος -σε συνεργασία με τον Ιάκωβο Μιχαηλίδη- στο τηλεοπτικό ντοκιμαντέρ "«1821»", τη συζήτηση "«1821...σήμερα» στον ίδιο σταθμό»", ενώ έκανε επιστημονική επίβλεψη του ραδιοφωνικού ντοκιμαντέρ "«1821»" σε συνεργασία με την Αθανασία Χατζή. Την ίδια περίπου περίοδο ήταν και ο ιστορικός σύμβουλος του τηλεοπτικού ντοκιμαντέρ "«Μάχες των Ελλήνων»" και της συνακόλουθης συζήτησης.
Είναι αναδεξιμιός του πολιτικού και πρώην πρωθυπουργού Παναγιώτη Κανελλόπουλου.
Πολιτική σταδιοδρομία.
Τον Απρίλιο 2012, ανακοίνωσε την πρόθεση του να τεθεί υποψήφιος στην εκλογική περιφέρεια της Α΄ Αθηνών με τη Δράση του Στέφανου Μάνου, ενόψει των ελληνικών βουλευτικών εκλογών 2012.
Τον Μάρτιο του 2014, ανακοίνωσε την υποψηφιότητά του ως δημοτικός σύμβουλος Αθηναίων του Γιώργου Καμίνη, ενόψει των δημοτικών εκλογών 2014.

</doc>
<doc id="57944" url="https://el.wikipedia.org/wiki?curid=57944" title="Μητροπολίτης Μεσσηνίας Χρυσόστομος">
Μητροπολίτης Μεσσηνίας Χρυσόστομος

Το όνομα Χρυσόστομος φέρουν οι τρεις τελευταίοι Μητροπολίτες Μεσσηνίας:

</doc>
<doc id="57946" url="https://el.wikipedia.org/wiki?curid=57946" title="Σ.Ε.Α.Π.">
Σ.Ε.Α.Π.



</doc>
<doc id="57962" url="https://el.wikipedia.org/wiki?curid=57962" title="Μητροπολίτης Μεσσηνίας Χρυσόστομος Σαββάτος">
Μητροπολίτης Μεσσηνίας Χρυσόστομος Σαββάτος

Ο Μητροπολίτης Μεσσηνίας Χρυσόστομος Σαββάτος (8 Σεπτεμβρίου 1961) είναι Έλληνας θεολόγος και επίσκοπος της Εκκλησίας της Ελλάδος.
Βιογραφικά Στοιχεία.
Ο Μητροπολίτης Χρυσόστομος γεννήθηκε στο Περιστέρι στις 8 Σεπτεμβρίου του 1961, έλκων την καταγωγή του από τη Σμύρνη. Το 1988 χειροτονήθηκε Διάκονος και το 1990 Πρεσβύτερος. Μετά την ολοκλήρωση των θεολογικών του σπουδών στη Θεολογική Σχολή Αθηνών και την Ανωτέρα Εκκλησιαστική Σχολή Αθηνών και μετεκπαιδεύτηκε στη Ρώμη και στο Στρασβούργο (μεταπτυχιακό και διδακτορικό αντίστοιχα) μετά από υποτροφία της ρωμαιοκαθολικής εκκλησίας.
Το 1999 εξελέγη Λέκτορας στη Θεολογική Σχολή του Πανεπιστημίου Αθηνών και το 2003 επίκουρος καθηγητής.
Στις 15 Μαρτίου 2007 εξελέγη από την Ιερά Σύνοδο της Εκκλησίας της Ελλάδας Μητροπολίτης Μεσσηνίας, διαδεχόμενος τον  Χρυσόστομο Θέμελη.
Έχει υπηρετήσει ως γραμματέας της συνοδικής επιτροπής της Εκκλησίας της Ελλάδας, εφημέριος της Ιεράς Μητρόπολης Περιστερίου και εκπροσώπησε την Αρχιεπισκοπή Αθηνών και το Πατριαρχείο Αλεξανδρείας σε διεθνή συνέδρια.
Έχει συμμετάσχει στη συγγραφή αρκετών θρησκευτικών συγγραμάτων.

</doc>
<doc id="57971" url="https://el.wikipedia.org/wiki?curid=57971" title="Χρυσόστομος">
Χρυσόστομος

Με το όνομα Χρυσόστομος μπορεί να αναφέρονται:

</doc>
<doc id="57976" url="https://el.wikipedia.org/wiki?curid=57976" title="Σονέτο">
Σονέτο

Το σονέτο είναι ένα ποιητικό είδος που ως τις απαρχές του εικοστού αιώνα ακολουθούσε αυστηρά μία σταθερή στιχουργική μορφή. Κατά τη διάρκεια του εικοστού αιώνα στο σονέτο παρατηρήθηκαν μεταβολές, τροποποιήσεις και νέοι συνδυασμοί. Στην κλασική του μορφή, το σονέτο αποτελείτο από 14 στίχους, γι’ αυτό συχνά αποκαλείται και δεκατετράστιχο. Εμφανίστηκε στην Ιταλία τον 13ο αιώνα, και πιο συγκεκριμένα στη Σικελία, και στη συνέχεια εξαπλώθηκε στις άλλες ευρωπαϊκές χώρες. Διακρίνονται δύο βασικές μορφές σονέτων: το ιταλικό και το αγγλικό. Το ιταλικό σονέτο, που είναι και το πιο καθιερωμένο, αποτελείται από δύο τετράστιχες και δύο τρίστιχες στροφές, ενώ το αγγλικό από τρεις τετράστιχες και ένα καταληκτικό δίστιχο.
Μορφή.
Το ιταλικό σονέτο ή Πατριαρχικό ή Πετραρχικό.
Το ιταλικό σονέτο αποτελείται από ιαμβικούς ενδεκασύλλαβους στίχους οργανωμένους σε δύο τετράστιχες και δύο τρίστιχες στροφές. Χωρίζεται σε δύο μέρη. Το πρώτο μέρος (οκτάβα - 2 τετράστιχα) που περιγράφει το πρόβλημα ακολουθείται από ένα εξάστιχο μέρος (2 τρίστιχα) που δίνει τη λύση. Τυπικά, ο ένατος στίχος δημιουργεί μια αλλαγή ή volta που σηματοδοτεί το πέρασμα από την πρόταση στη λύση. Ακόμη και σε σονέτα που δεν ακολουθούν αυστηρά αυτή τη μορφή προβλήματος/λύσης, στον ένατο στίχο σημειώνεται μια αλλαγή στον τόνο, τη διάθεση ή το ύφος του ποιήματος.
Ως προς την ομοιοκαταληξία, στα τετράστιχα αρχικά εμφανίστηκε η πλεχτή (ΑΒΑΒ ΑΒΑΒ) - "rime incatenate", αλλά τελικά επικράτησε η σταυρωτή (ΑΒΒΑ ΑΒΒΑ) - "rime incrociate". Στα τρίστιχα η ομοιοκαταληξία παρουσιάζει ποικίλους συνδυασμούς: ΓΔΓ ΔΓΔ, ΓΔΕ ΓΔΕ, ΓΓΔ ΕΕΔ. Η μεγαλύτερη ποικιλία στην ομοιοκαταληξία των δύο τρίστιχων ίσως οφείλεται στη μεγαλύτερη δυσκολία σε αυτά, είναι αναγκαία περισσότερη ελευθερία για την παρουσίαση της λύσης.
Ακολουθεί το σονέτο "Πατρίδα" του Λορέντζου Μαβίλη με ομοιοκαταληξία τύπου ΑΒΒΑ ΑΒΒΑ ΓΔΕ ΓΔΕ:
Πάλε ξυπνάει της άνοιξης τ’ αγέρι 
στην πλάση μυστικής αγάπης γλύκα, 
σα νύφ’ η γη, πόχει άμετρα άνθη προίκα 
λάμπει ενώ σβηέται της αυγής τ’ αστέρι.
Πεταλούδες πετούν ταίρι με ταίρι, 
εδώ βουίζει μέλισσα, εκεί σφήκα. 
Τη φύση στην καλή της ώρα εβρήκα, 
λαχταρίζει η ζωή σ’ όλα τα μέρη.
Κάθε μοσκοβολιά και κάθε χρώμα, 
κάθε πουλιού κελάηδημα ξυπνάει 
πόθο στα φυλλοκάρδια μου κι ελπίδα
να σου ξαναφιλήσω τ’ άγιο χώμα, 
να ξαναϊδώ και το δικό σου Μάη, 
όμορφή μου, καλή, γλυκιά πατρίδα.
Το αγγλικό σονέτο.
Το αγγλικό σονέτο χρησιμοποιεί τον ιαμβικό πεντάμετρο στίχο και έχει τη μορφή τριών τετράστιχων και ενός δίστιχου και ως προς την ομοιοκαταληξία διακρίνεται σε δύο υποείδη, το σαιξπηρικό και το σπενσεριανό.
Το σαιξπηρικό σονέτο.
Το σαιξπηρικό σονέτο πήρε το όνομα απο τον Σαίξπηρ, που ήταν ο σημαντικότερος ποιητής που χρησιμοποίησε αυτόν τον τύπο.
Η ομοιοκαταληξία του σαιξπηρικού σονέτου παρουσιάζει τη μορφή ΑΒΑΒ ΓΔΓΔ ΕΖΕΖ ΗΗ:
Let me not to the munhen of true minds 
Admit impediments. Love is not love 
Which alters when it alteration finds, 
Or bends with the remover to remove.
Ο no, it is an ever fixed mark 
That looks on tempests and is never shaken; 
It is the star to every wand'ring barque, 
Whose worth's unknown although his height be taken.
Love's not time's fool, though rosy lips and cheeks 
Within his bending sickle's compass come; 
Love alters not with his brief hours and weeks, 
But bears it out even to the edge of doom.
If this be error and upon me proved, 
I never writ, nor no man ever loved. 
Το σπενσεριανό σονέτο.
Το σπενσεριανό σονέτο, που ονομάστηκε από τον Έντμουντ Σπένσερ, είχε την μορφή ΑΒΑΒ ΒΓΒΓ ΓΔΓΔ ΕΕ:
Happy ye leaves! whenas those lily hands, 
Which hold my life in their dead doing might, 
Shall handle you, and hold in love's soft bands, 
Like captives trembling at the victor's sight.
And happy lines! on which, with starry light, 
Those lamping eyes will deign sometimes to look, 
And read the sorrows of my dying sprite, 
Written with tears in heart's close bleeding book.
And happy rhymes! bathed in the sacred brook 
Of Helicon, whence she derived is, 
When ye behold that angel's blessed look, 
My soul's long lacked food, my heaven's bliss.
Leaves, lines, and rhymes seek her to please alone, 
Whom if ye please, I care for other none. 
Εμφάνιση και εξάπλωση.
Οι ρίζες του σονέτου βρίσκονται στην Ιταλία και συγκεκριμένα στη Σικελία, στην αυλή του βασιλιά Φρειδερίκου Β΄. Ο πρώτος ποιητής που έγραψε σονέτα είναι ο Τζιάκομο ντα Λεντίνι, που έζησε στο πρώτο μισό του 13ου αιώνα. Για την προέλευση του σονέτου υπάρχουν δύο θεωρίες: ότι προήλθε από ανάπλασης της στιχουργικής φόρμας canzone, που αποτελούνταν από τρίστιχες στροφές και ολοκληρωνόταν με μία συντομότερη, ή από την λαϊκή ποιητική φόρμα strambotto, που αποτελούνταν από μία οκτάστιχη στροφή (ottava), με την προσθήκη των δύο τρίστιχων στροφών.
Η ακμή του σονέτου στην ιταλική ποίηση ήρθε με τα σονέτα του Δάντη και του Πετράρχη. Στη Γαλλία εμφανίστηκε στις αρχές του 16ου αιώνα στα ποιήματα του Κλεμάν Μαρό (1496-1544), αλλά γνώρισε μεγάλη άνθηση από τους ποιητές της Πλειάδος. Στην Αγγλία το σονέτο παρουσιάστηκε με τα ποιήματα του Thomas Wyatt (1503-42) και λίγο αργότερα του λόρδου Surrey, που εισηγήθηκε την ιδιαίτερη αγγλική φόρμα. Γνώρισε μεγάλη άνθηση με τα ποιήματα των Σαίξπηρ και Σπένσερ και αργότερα του Τζον Μίλτον (που ακολούθησε την ιταλική φόρμα).
Στην νεότερη λογοτεχνία, το σονέτο καλλιεργήθηκε συστηματικά από τους Άγγλους ρομαντικούς Γουόρντσγουορθ, Κόλεριτζ και Κητς, τους Γάλλους παρνασσιστές Leconte de Lisle και Heredia και τους συμβολιστές Βερλαίν, Ρεμπώ και Μαλαρμέ και στην Γερμανία από τον Ράινερ Μαρία Ρίλκε .
Τα πρώτα ελληνικά σονέτα γράφτηκαν, υπό την επίδραση του πετραρχισμού, στην Κύπρο, και παραδίδονται στην χειρόγραφη συλλογή που είναι γνωστή ως «Κυπριακά ερωτικά ποιήματα». Με εξαίρεση κάποια σονέτα στην κρητική τραγωδία "Βασιλεύς ο Ροδολίνος" και στη συλλογή "Άνθη Ευλαβείας" το σονέτο δεν γνώρισε διάδοση παρά μόνο με την εμφάνιση των παρνασιστών ποιητών της Νέας Αθηναϊκής Σχολής, με τα σονέτα του Παλαμά, του Γρυπάρη και αργότερα του Μαβίλη.
Σημειώσεις.
i. Οι στροφές που ομοιοκαταληκτούν συμβολίζονται με το ίδιο γράμμα του αλφαβήτου.

</doc>
<doc id="57977" url="https://el.wikipedia.org/wiki?curid=57977" title="Αδράνεια">
Αδράνεια

Με τον όρο Αδράνεια, στη Φυσική, ονομάζεται η χαρακτηριστική ιδιότητα των σωμάτων να αντιστέκονται στην οποιαδήποτε μεταβολή της κινητικής τους κατάστασης. Αυτό συνεπάγεται δύο αρχές:
Αν ασκηθούν δυνάμεις σε κάποιο σώμα και αυτό δεν μεταβάλει την κινητική του κατάσταση (παραμείνει ακίνητο ή διατηρεί την πορεία του), τότε σημαίνει ότι υπάρχουν άλλες εξωτερικές δυνάμεις που αντιστέκονται στη μεταβολή, συνήθως είναι στατικές τριβές.
Η αδράνεια είναι γενικά μία πιο ελεύθερη έννοια στη φυσική (σε σχέση με τη μάζα, την ταχύτητα και άλλα μεγέθη) και δεν υπάρχει κοινός αποδεκτός μαθηματικός φορμαλισμός για αυτήν. Υπάρχουν δύο είδη κινήσεων (μεταφορική και περιστροφική), άρα και δύο έννοιες της αδράνειας:
Στη μεταφορική κίνηση.
Για μικρές ταχύτητες σε σχέση με την ταχύτητα του φωτός ισχύει F=mα (δεύτερος νόμος του Νεύτωνα), όπου F η συνισταμένη των δυνάμεων, m η μάζα του σώματος, που εκφράζει την αδράνειά του και α η επιτάχυνση, δηλαδή ο ρυθμός μεταβολής της ταχύτητας. Λύνοντας ως προς την επιτάχυνση βρίσκουμε ότι α = F/m, που μηδενίζεται όταν F=0. Συνεπώς μηδενική δύναμη προκαλεί μηδενική επιτάχυνση άρα το σώμα συνεχίζει να κινείται με σταθερή ταχύτητα ή παραμένει ακίνητο .

</doc>
<doc id="57979" url="https://el.wikipedia.org/wiki?curid=57979" title="Κύρος ο Μέγας">
Κύρος ο Μέγας



</doc>
<doc id="57980" url="https://el.wikipedia.org/wiki?curid=57980" title="Φωτογραφική μηχανή">
Φωτογραφική μηχανή

Φωτογραφική μηχανή ονομάζεται η συσκευή που χρησιμοποιείται για τη λήψη φωτογραφιών.Οι ευρύτερα χρησιμοποιούμενες σήμερα φωτογραφικές μηχανές, ερασιτεχνικής ή επαγγελματικής χρήσης, διακρίνονται σε δύο βασικές κατηγορίες: τις συμπαγείς (compact) και στις μονοοπτικές ρεφλέξ (SLR). Διακρινόμενες, ανάλογα με την τεχνολογία τους, είναι οι κλασικές φωτογραφικές μηχανές με φιλμ και οι ψηφιακές φωτογραφικές μηχανές.
Φωτογραφικές μηχανές με φιλμ.
Αυτές χρησιμοποιούν φωτογραφικό φιλμ στο οποίο αποτυπώνεται η φωτογραφία κατά τη λήψη. Στη συνέχεια το φιλμ περνά από τη διαδικασία της εμφάνισης σε σκοτεινό θάλαμο είτε σε ειδικά φωτογραφικά εργαστήρια. Με τη διαδικασία της εμφάνισης παράγεται ένα αρνητικό, που μπορεί να χρησιμοποιηθεί για την εκτύπωση των φωτογραφιών στο χαρτί. Τα θετικά φιλμς έχουν ως αποτέλεσμα θετικό είδωλο,που μπορεί να χρησιμοποιηθεί κατευθείαν για προβολή των φωτογραφιών. Κατά την αγορά, πρέπει να προσεχθεί το είδος και η ποιότητα του φακού της μηχανής, ο τύπος και η ταχύτητα του φιλμ, η δυνατότητα ή όχι χειροκίνητων ρυθμίσεων και το zoom. Πιο συνηθισμένες είναι σήμερα οι αυτόματες φωτογραφικές μηχανές που επιτρέπουν στους αρχάριους χρήστες τη λήψη ικανοποιητικών φωτογραφιών χωρίς ιδιαίτερη προσπάθεια (οι λεγόμενες "point and shoot").
Ψηφιακές φωτογραφικές μηχανές.
"δείτε επίσης το άρθρο Ψηφιακή φωτογραφική μηχανή"
Αυτές χρησιμοποιούν αισθητήρες εικονοστοιχείων για την καταγραφή και κάρτες μνήμης (SD, MMC, XD-Digital κ.ά.) για την αποθήκευση των φωτογραφιών. Στη συνέχεια οι φωτογραφίες μπορούν να τυπωθούν σε χαρτί στα φωτογραφικά εργαστήρια ή σε οικιακούς εκτυπωτές, ή να περάσουν σε ένα μεγαλύτερο οπτικό ή μαγνητικό αποθηκευτικό μέσο. Μεγάλο πλεονέκτημα των ψηφιακών μηχανών αποτελεί η δυνατότητα άμεσης επεξεργασίας των φωτογραφιών από τους υπολογιστές. Στις ψηφιακές φωτογραφικές μηχανές σημεία που πρέπει να προσεχθούν δεν είναι η ανάλυση που μετριέται σε Megapixels αλλά το είδος και η ποιότητα του φακού της μηχανής, η δυνατότητα ή όχι χειροκίνητων ρυθμίσεων, η ευαισθησία του αισθητήρα σε χαμηλές στάθμες φωτεινότητας και η αυτονομία της μπαταρίας. Για τις συνηθισμένες φωτογραφίες μας (10Χ15cm) είναι ικανοποιητικά και τα 2ΜP, ωστόσο η πλειονότητα των φωτογραφικών μηχανών σήμερα (2010) έχει περάσει σε αναλύσεις πάνω από 10.1MΡ. Άλλο σημείο που πρέπει να προσεχθεί, στις μηχανές με μη εναλλάξιμο φακό, είναι η δυνατότητα οπτικού (όχι ψηφιακού) ζουμ (zoom) για λήψη μακρινών πλάνων καθώς και η δυνατότητα ευρυγώνιας ρύθμισης.
Ρυθμίσεις.
Ορισμένες από τις "χειροκίνητες ρυθμίσεις" που μπορεί να κάνει ένας φωτογράφος είναι η ταχύτητα του κλείστρου (μεγάλη για κινούμενα αντικείμενα - μικρή για στατικές καλής ποιότητας φωτογραφίες), το άνοιγμα του διαφράγματος (που ρυθμίζει την ποσότητα του φωτός που δέχεται η μηχανή αλλά και το βάθος πεδίου), η ρύθμιση της ευαισθησίας, το zoom, η ενεργοποίηση ή όχι του φλας. Στις ψηφιακές μηχανές υπάρχουν και άλλες πολύ σημαντικές ρυθμίσεις, όπως αυτή της ισορροπίας λευκού (white balance), όπου διορθώνουμε το χρώμα ανάλογα με τη φωτεινή πηγή (ηλιακό φως, λάμπα πυρακτώσεως, φθορίου κ.α.).
Γνωστοί κατασκευαστές.
Φωτογραφικές μηχανές με φιλμ:
Ψηφιακές φωτογραφικές μηχανές:
"βλ. άρθρο Ψηφιακή φωτογραφική μηχανή"

</doc>
<doc id="57981" url="https://el.wikipedia.org/wiki?curid=57981" title="Δύναμη">
Δύναμη

Στην Κλασική Μηχανική, δύναμη formula_1 είναι η αιτία που προκαλεί κάθε μεταβολή της κίνησης ή της γεωμετρίας των σωμάτων. Ένα σώμα μπορεί να δεχθεί ταυτόχρονα πολλές δυνάμεις το άθροισμα των οποίων θα είναι σε κάθε σημείο μία συνισταμένη δύναμη και μία συνισταμένη ροπή. Όταν οι δυνάμεις αυτές εξουδετερώνονται μεταξύ τους τότε λέγεται ότι το σώμα βρίσκεται σε κατάσταση ισορροπίας.
Σε ότι αφορά τα ελεύθερα σώματα, η δύναμη είναι γενικά η αιτία μεταβολής της κινητικής τους κατάστασης, δηλαδή αυτή που τα επιταχύνει ή τα επιβραδύνει. Αυτό ισχύει και για την περιστροφή τους, που μπορεί να επιταχυνθεί ή να επιβραδυνθεί. Για σώματα που δεν είναι ελεύθερα να κινηθούν με όλους τους τρόπους, αυτά δηλαδή που είτε είναι αναρτημένα κάπου και μπορούν να κινηθούν μόνο γύρω από σημείο ή άξονα ή σε προκαθορισμένη τροχιά, καθώς και σε όσα εφαρμόζονται δυνάμεις τριβής ή γενικά αντιδράσεις στήριξης, ανάγουμε τις δυνάμεις σε χαρακτηριστικά σημεία. Στην περίπτωση των μη ελεύθερων σωμάτων δύναμη είναι η αιτία που προκαλεί την κίνησή τους ή την κινητικότητά τους σε σχέση με τα σημεία στήριξης ή σύνδεσής τους, ή αυτή που προκαλεί την εντατική τους κατάσταση, την πίεση ή την παραμόρφωσή τους. Η αδράνεια ενός ελεύθερου σώματος επιτρέπει επίσης να προκαλείται στο σώμα εντατική κατάσταση, πίεση ή παραμόρφωση, όταν του εφαρμόζονται αντίστοιχες δυνάμεις.
Την Δύναμη την ορίζουμε από τον Δεύτερο νόμο κίνησης του Νεύτωνα και μετριέται σε «newton» (νιούτον). Από τον Νόμο Κίνησης με βάση το Διεθνές Σύστημα SI (1961) ορίζεται Ν=Kg*m/sec2. Το Πεδίο βαρύτητας της Γης δίνει Επιτάχυνση βαρύτητας g(0°) =9.780 m/sec2 στα σώματα που βρίσκονται σε γεωγραφικό πλάτος 0° (στον Ισημερινό), και Επιτάχυνση βαρύτητας g(90°) =9.832 m/sec2 στα σώματα που βρίσκονται σε γεωγραφικό πλάτος 90° (στους Πόλους).
1newton =1Kg*1m/sec2 =formula_2 *9.780m/sec2 =0.102Kg*g(0°) και άρα μπορούμε να το εξισώσουμε με Δύναμη βαρύτητας σε σώμα 100gr περίπου όσο και το βάρος ενός μήλου.
Η δύναμη δεν είναι άμεσα αντιληπτό ή άμεσα μετρήσιμο Μέγεθος, είναι όμως τα αποτελέσματά της (επιτάχυνση, παραμόρφωση). Χρησιμοποιήθηκε από τον Αρχιμήδη σε Μηχανές (Μηχανισμούς που μεταβιβάζουν ή μετατρέπουν Φορτία Εισόδου σε Φορτία Εξόδου), όμως η θεωρητική της θεμελίωση και η μαθηματική της περιγραφή έγινε με τους νόμους της κίνησης του Νεύτωνα τον 17ο αιώνα (Philosophiae Naturalis Principia Mathematica, Ουράνια μηχανική) που χρησιμοποιούσε τα απειροστά (Εύδοξος/Αρχιμήδης) και κατέρριψε την θεωρία Δύναμης του Αριστοτέλη (θεωρούσε ότι έπρεπε να υπάρχει δύναμη γι' αυτό που ο Νεύτωνας ονόμασε αδράνεια, και ότι ο ουρανός αποτελούνταν από το 5ο στοιχείο τον αιθέρα).
Αναπαράσταση.
Σχεδιάζουμε ένα Διάγραμμα Ελευθέρου Σώματος για ένα μηχανικό σύστημα σωμάτων (ή ένα σώμα, ή ένα τμήμα σώματος) περιβάλλοντάς το με μία νοητή επιφάνεια και οι εξωτερικές Κατανεμημένες Δυνάμεις όπως και οι Μοναχικές ή Συγκεντρωμένες Δυνάμεις παριστάνονται γραφικά με ένα διάνυσμα.
Περιγραφές.
Ο Δεύτερος νόμος του Νεύτωνα, μας λέει ότι η συνολική δύναμη που ασκείται σε ένα σώμα ισούται με τη μάζα του σώματος επί την επιτάχυνση του:
Από την παραπάνω σχέση, και από τον ορισμό της επιτάχυνσης
συνάγεται πως η μεταβολή της ορμής ενός σώματος με το χρόνο οφείλεται σε κάποια δύναμη:
Η συνισταμένη δύο δυνάμεων ισούται με μια τρίτη δύναμη που φέρει τα ίδια αποτελέσματα με τις άλλες δύο και σύμφωνα με τον νόμο των συνημιτόνων υπολογίζεται από τη σχέση
όπου F1, F2 οι δυνάμεις, και φ η μεταξύ τους γωνία.
Η Δύναμη στην ειδική σχετικότητα.
Στην ειδική θεωρία της σχετικότητας, η ενέργεια και η μάζα είναι ισοδύναμες. Όταν η ταχύτητα ενός σώματος αυξάνεται, αυξάνεται και η ενέργειά του και κατά συνέπεια και η μάζα του. Έτσι, χρειάζεται όλο και μεγαλύτερη δύναμη για να επιταχυνθεί ένα σώμα, καθώς αυξάνεται η ταχύτητά του. Ο ορισμός F=dp/dt ισχύει ακόμη, μόνο που χρησιμοποιείται η σχετικιστική μορφή της ορμής:
όπου v είναι η ταχύτητα του σώματος και c η ταχύτητα του φωτός.
Είδη δυνάμεων.
Οι δυνάμεις διακρίνονται κυρίως σε δυνάμεις εξ επαφής (όπως π.χ. ρυμούλκηση πλοίου) και σε δυνάμεις εξ επιδράσεως, γνωστότερη τέτοια δύναμη είναι αυτή με την οποία η Γη έλκει τα διάφορα σώματα όπου και ονομάζεται βάρος.Γενικότερα όμως υπάρχει μεγάλο πλήθος δυνάμεων στη φύση: η βαρύτητα, οι ηλεκτρικές και οι μαγνητικές δυνάμεις, η τριβή, η τάση είναι μόνο μερικές από αυτές. Όμως, μόνο τέσσερις δυνάμεις θεωρούνται σήμερα θεμελιώδεις:
Όλες οι υπόλοιπες δυνάμεις δεν θεωρούνται θεμελιώδεις και μπορούν να οριστούν και να αναχθούν στις παραπάνω τέσσερις δυνάμεις.
Δύναμη και δυναμικό.
Αντί της δύναμης, χρησιμοποιείται συχνά η έννοια του δυναμικού, η οποία διευκολύνει την περιγραφή του προβλήματος. Για παράδειγμα, η βαρυτική δύναμη που ασκείται σε ένα σώμα, μπορεί να περιγραφεί και ως το αποτέλεσμα του βαρυτικού πεδίου που βρίσκεται στο σημείο όπου βρίσκεται το σώμα. Ανάμεσα στη δύναμη και στο δυναμικό U(r) ισχύει η σχέση:
Οι δυνάμεις μπορούν να χωριστούν σε διατηρητικές (ή "συντηρητικές") και μη διατηρητικές. Οι διατηρητικές δυνάμεις είναι αυτές που είναι ισοδύναμες με την κλίση ενός δυναμικού, όπως είναι η βαρύτητα και η ηλεκτρομαγνητική δύναμη. Παράδειγμα μη διατηρητικής δύναμης είναι η τριβή.

</doc>
<doc id="57982" url="https://el.wikipedia.org/wiki?curid=57982" title="Παγετώνας">
Παγετώνας

Παγετώνες ονομάζονται μεγάλες μάζες πάγου συνήθως κινούμενες λόγω συμπίεσης του χιονιού. Οι παγετώνες αποτελούν αντικείμενο έρευνας και μελέτης της Παγετωνολογίας που αποτελεί ιδιαίτερο επιστημονικό κλάδο της Υδρολογίας. 
Δημιουργία.
Οι παγετώνες σχηματίζονται σε περιοχές υπεραιωνόβιας παρουσίας χιονιού. Στις εκτάσεις αυτές λόγω της γεωγραφικής τους θέσης (Αρκτική, Ανταρκτική) ή του ύψους που βρίσκονται, η ποσότητα του χιονιού που πέφτει είναι μεγαλύτερη της ποσότητας του τηκόμενου και στη συνέχεια εξατμιζόμενου. Αυτό έχει ως συνέπεια οι συσσωρευμένες και συνεχώς αυξανόμενες μάζες να μεταβάλλονται λόγω της πίεσης εκ του βάρους τους σε πάγο, ο οποίος αν και σκληρός και καταφανώς εύθραυστος, όπως το γυαλί, κινείται προς τη θάλασσα.
Ταχύτητα παγετώνων.
Γενικά οι παγετώνες ρέουν ως «ποταμοί πάγου» τροφοδοτούμενοι από το χιόνι της χιονόπτωσης, ακριβώς όπως οι ποταμοί από τη βροχή. Ο πάγος τους κινείται γλιστρώντας υπό την επίδραση της βαρύτητας και υφίσταται εσωτερικές παραμορφώσεις. Ένας διαφορετικός ορισμός περιγράφει τους παγετώνες ως διαρκώς ανανεούμενα σώματα πάγου και συμπιεσμένου χιονιού που έχουν καταστεί αρκετά πυκνά και βαριά ώστε να ολισθαίνουν εξαιτίας του ίδιου τους του βάρους. Η μάζα των παγετώνων δεν κινείται ως ένα σύνολο ομοιόμορφα, αλλά εμφανίζει όλες τις ιδιότητες των υδάτων των ποταμών. Όπως για παράδειγμα η ταχύτητα πρόωσής των είναι μεγαλύτερη στο μέσον παρότι στα άκρα ή μεγαλύτερη στην επιφάνεια απ' ό,τι σε βάθος, ή στα σημεία που το επιφανειακό πλάτος μικραίνει, και ανάλογα των εποχών, ενώ αντιστρόφως ανάλογη παρατηρείται ως προς το βάθος και την μορφολογία της κοίτης του. Σημειώνεται όμως πως η ταχύτητα των παγετώνων είναι βραδεία και συνεχής.
Η ταχύτητα μετακίνησης των ταχυτέρων τμημάτων των μεγάλων παγετώνων των Άλπεων υπολογίζεται σε 30 - 90 εκατοστά του μετρου το εικοσιτετράωρο, ενώ οι Παγετώνες των Ιμαλαΐων κινούνται με δεκαπλάσια ταχύτητα, λόγω ακριβώς της μεγαλύτερης παρατηρούμενης κλίσης. Κάποιοι δε παγετώνες της Γροιλανδίας παρουσιάζουν ταχύτητα που φθάνει τα 18 μέχρι 30 μέτρα το 24ωρο.
Ρήγματα παγετώνων.
Αν και γενικά οι παγετώνες ακολουθούν τους νόμους της κίνησης των ρευστών εντούτοις δεν αντέχουν στις απότομες τάσεις που προκαλούνται στη μάζα τους, κατά τη μετακίνησή τους, εξ αιτίας του ανώμαλου και κατηφορικού εδάφους. Συνέπεια αυτού είναι να δημιουργούνται σ΄ αυτούς ρήγματα συχνά συνοδευόμενα με κρότο, τα οποία μπορεί να είναι ακραία, επιμήκη ή εγκάρσια. Τα δημιουργούμενα χάσματα σε πολλές των περιπτώσεων προκαλούνται και λόγω διαφοράς ταχύτητας των διαφόρων πλέον τμημάτων τους, που μπορεί να φθάνουν σε μήκος πολλών μιλίων, βάθος 300 μ. και πλάτους 9-12 μ. Σε κάποια σημεία όλα τα σημειούμενα είδη ρηγμάτων (εγκάρσια, επιμήκη κ.λπ.) συνενώνονται και δημιουργούν τους λεγόμενους παγετωνικούς λαβύρινθους με βαθιά και απότομα κοιλώματα που προκαλούν τους τολμηρούς παγετωνικούς ορειβάτες να κατέβουν σ΄ αυτούς και να δοκιμάσουν τη χαρά της εξερεύνησής τους.
Συχνά όμως σε απότομες κατωφέρειες του εδάφους οι παγετώνες κατατεμαχίζονται σε όλο το μήκος των ρηγμάτων τους και τα θραύσματα πέφτουν προς τα κάτω όπου συνθλίβονται και ενώνονται στη συνέχεια εκ νέου προκειμένου ν΄ ανασχηματίσουν τον παγετώνα στη νέα του πορεία επί ομαλότερου εδάφους.
Παγετωνικοί λιθώνες.
Κατά την κίνησή τους οι παγετώνες προκαλούν διαβρώσεις τόσο στις πλευρές των κοιλάδων από τις οποίες διέρχονται όσο και στην κοίτη αυτών επί της οποίας κινούνται. Αποτέλεσμα αυτών είναι η απόσπαση θραυσμάτων πετρωμάτων τα οποία σιγά σιγά συσσωρεύονται στα πλευρά ή στην κοίτη ή αν είναι μικρά εντός της μάζας των παγετώνων που ονομάζονται "παγετωνικοί λιθώνες" όπου στην περίπτωση της τήξης αυτοί αποτίθενται στο έδαφος μεταξύ των πλευρών της κοιλάδας και των πλευρών των παγετώνων, σε τελείως διαφορετικό έδαφος από εκείνο που αποσπάστηκαν. Οι μικρότεροι όμως λιθώνες που βρίσκονται στη μάζα των παγετώνων ακολουθούν αυτούς μέχρι της τελικής τήξης τους όπου και σχηματίζουν στο σημείο εκείνο τους λεγόμενους «"μετωπικούς σωρούς"». Οι μετωπικοί σωροί με τα χαρακτηριστικά γνωρίσματά τους αποτελούν την ακριβέστερη και ασφαλή ένδειξη υφιστάμενου παλαιότερα παγετώνα, σε πολύ παρωχημένες εποχές, σε μια περιοχή που σήμερα κάθε άλλο παρά τέτοιοι παγετώνες υφίστανται.
Στην Ελλάδα μετωπικοί σωροί βρέθηκαν στις περιοχές του Ολύμπου και του Ταΰγετου.
Τύποι παγετώνων.
Οι παγετώνες παρουσιάζουν μεγάλη ποικιλία τόσο ως προς τη μορφή τους όσο και κατά το μέγεθός τους. Συνήθως όμως διακρίνονται στους τέσσερις ακόλουθους τύπους:
Αποθέματα γλυκού νερού.
Ο παγετωνικός πάγος αποτελεί το μεγαλύτερο φυσικό απόθεμα γλυκού νερού στη Γη. Η μεγαλύτερη ποσότητα πάγου σε παγετώνες αυτή τη στιγμή υφίσταται κυρίως στην Ανταρκτική και στη Γροιλανδία. Παγετώνες υπάρχουν σε όλες σχεδόν τις ηπείρους της Γης, εκτός της Αυστραλίας. Στην Αφρική που είναι η φτωχότερη στο είδος παρατηρούνται μικροί περιορισμένοι παγετώνες στην κορυφή του Κιλιμάντζαρο.
Αποτελέσματα παγετώνων.
Αρκετά γεωλογικά χαρακτηριστικά δημιουργούνται από παγετώνες, όπως οι μοραίνες (από πέτρες και συντρίμματα που μεταφέρθηκαν σε άλλες θέσεις από παγετώνα) και χαρακτηριστικές κοιλάδες σε σχήμα U που έμειναν έτσι λειασμένες από παλαιούς παγετώνες που έλιωσαν πριν από χιλιάδες χρόνια. Οι παγετώνες κυριαρχούσαν πράγματι στην εύκρατη ζώνη σε περιόδους με χαμηλότερη μέση θερμοκρασία της Γης, γνωστές ως Εποχές των Παγετώνων. Αντιθέτως, κατά τις τελευταίες δεκαετίες, η έκταση των παγετώνων μειώνεται συνεχώς εξαιτίας του ανθρωπογενούς φαινομένου του θερμοκηπίου.
Οι παγετώνες σήμερα.
Πάμπολλοι είναι οι παγετώνες της Γ΄ Τάξης που κατέρχονται σήμερα από τις Άλπεις, τα Πυρηναία, τον Καύκασο, τα βουνά της Σκανδιναβίας, τη χερσόνησο της Νέας Ζηλανδίας και βεβαίως τις χιονοσκεπείς οροσειρές της Ασίας. Περισσότεροι των 1000 έχουν παρατηρηθεί στις Άλπεις καταλαμβάνοντας έκταση 1.200 τετραγωνικών μιλίων. Οι μεγαλύτεροι εξ' αυτών, μήκους 10-15 μιλίων, μοιάζουν με ποταμούς που κατεβαίνουν μέσα από δάση μέχρι τα 1.800 έως 1.200 μ. υψόμετρο από την επιφάνεια της θάλασσας. Πολλοί επίσης είναι και οι παγετώνες του Καυκάσου που φθάνουν κατερχόμενοι μέχρι τα 1.800 μ. Αντίθετα, όμοιοι παγετώνες της Νορβηγίας φθάνουν τα 300 μ. από την επιφάνεια της θάλασσας, ενώ ένας και μόνο (της Ευρώπης) καταλήγει στη θάλασσα στο φιόρδ Ζοκούλ που και χαρακτηρίζεται και ως A΄ τάξης. Γενικά οι παγετώνες της Νορβηγίας θεωρούνται οι επιβλητικότεροι και μεγαλοπρεπέστεροι του κόσμου.
Οι παγετώνες της Νέας Ζηλανδίας σχεδόν συναγωνίζονται εκείνους των Άλπεων σε μέγεθος και ωραιότητα καθόσον ρέουν ανάμεσα από δάση και κατάφυτες εκτάσεις. Οι παγετώνες της Β. Αμερικής αφθονούν στην Αλάσκα, ενώ στα Βραχώδη Όρη και στην οροσειρά της Σιέρρα Νεβάδα θεωρούνται σχεδόν ασήμαντοι όπως επίσης το ίδιο ασήμαντοι χαρακτηρίζονται κάποιοι μικροί στις Άνδεις στη Ν. Αμερική. 
Αντίθετα στην Ασία σε χιλιάδες ανέρχονται οι παγετώνες στα Ιμαλάια και στις οροσειρές Καρακορούμ, Κουνλούν, και Τιεν Σαν. Μεγαλύτεροι εξ αυτών είναι οι ονομαστοί Μπιάφο και Μπαλτόρο Καρακορούμ μήκους 30-35 μιλίων που κατέρχονται μέχρι τα 3.600 έως 3.400 μ. υψόμετρο.

</doc>
<doc id="57983" url="https://el.wikipedia.org/wiki?curid=57983" title="Νόμος αστρικών περιφορών">
Νόμος αστρικών περιφορών

Ο Νόμος αστρικών περιφορών ή Τρίτος νόμος Κέπλερ είναι νόμος που περιλαμβάνεται στους νόμους του πλανητικού συστήματος και που διατύπωσε ο Γερμανός αστρονόμος Γιοχάνες Κέπλερ (1571-1630) μελετώντας τα δεδομένα των παρατηρήσεων της κίνησης των πλανητών που προηγουμένως είχε συγκεντρώσει ο Δανός αστρονόμος Τύχο Μπράχε (1546-1601). 
Ο νόμος αυτός είναι ο τρίτος από τους τρεις που ανακάλυψε και διατύπωσε ο Κέπλερ και που διέπουν τη κίνηση των πλανητών γύρω από τον Ήλιο. Σύμφωνα με τον νόμο αυτόν:
Σύμφωνα με το νόμο αυτό προκύπτει ότι, αν είναι γνωστός από παρατηρήσεις ο χρόνος που απαιτείται για να συμπληρώσει ένας πλανήτης την περιφορά του γύρω από τον Ήλιο, τότε εύκολα μπορεί να βρεθεί και η μέση απόσταση αυτού από τον Ήλιο.

</doc>
<doc id="57984" url="https://el.wikipedia.org/wiki?curid=57984" title="Τρίτος νόμος Κέπλερ">
Τρίτος νόμος Κέπλερ



</doc>
<doc id="57986" url="https://el.wikipedia.org/wiki?curid=57986" title="Κίνηση πλανητών">
Κίνηση πλανητών

Η Κίνηση των Πλανητών είναι μία σημαντική ιδιότητα στην αστρονομική παρατήρηση μετά τον προσδιορισμό και την αναγνώριση των πλανητών. Η επιστημονική εξήγηση της κίνησης των πλανητών διέπεται από τους Νόμους του Κέπλερ. Τεκμηριώνεται βάσει του ηλιοκεντρικού μοντέλου. Πριν την αναβίωση της ηλιοκεντρικής θεωρίας του Αριστάρχου και των Πυθαγορείων από τον Κοπέρνικο το 1543, η επικρατούσα θεωρία ήταν η γεωκεντρική θεωρία, η οποία είναι βολική, αφού παρατηρούμε τον ουρανό από την Γη.
Τύπος περιφοράς πλανητών του Ηλιακού Συστήματος κατά Κέπλερ.
T2/R3 =c.
T: χρόνος περιφοράς
R: μήκος του μεγάλου ημιάξονα της τροχιάς
c: σταθερό (=1)
π.χ. Ερμής: 0,39 AU TΕ2/RΕ3 = 1 → TΕ2=RΕ3 → ΤΕ2= 0,393 → ΤΕ2= 0,059 → ΤΕ= 0,24 y
Η επιστημονική θεωρία και η παλαιότερη.
Κατά την παλαιότερη απ΄ αυτές τόσο ο Ήλιος όσο και οι Πλανήτες πιστεύονταν πως κινούνταν γύρω από τη Γη η οποία και αποτελούσε το κέντρο του κόσμου (του σύμπαντος), εξ ου και η θεωρία αυτή ονομάσθηκε, (Γη + κέντρο), γεωκεντρικό σύστημα του κόσμου. Βασικοί εκπρόσωποι αυτής της θεωρίας είναι οι Έλληνες φιλόσοφοι με εξαίρεση τους Πυθαγορίους και ειδικότερα το Αρίσταρχο που εισάγει την ηλιοκεντρική θεωρία. ήταν ο Κλαύδιος Πτολεμαίος.&lt;br&gt;
Κατά τη σύγχρονη επιστημονική θεωρία οι Πλανήτες μεταξύ των οποίων συγκαταλέγεται και η Γη, κινούνται περί τον Ήλιο, ο οποίος και αποτελεί το κέντρο του πλανητικού συστήματος, εξ ου και η θεωρία αυτή ονομάσθηκε, (Ήλιος + κέντρο), ηλιοκεντρικό σύστημα του κόσμου. Πιθανώς ο πρώτος που υπέθεσε το ηλιοκεντρικό σύστημα ήταν ο Αρίσταρχος ο Σάμιος (αν και υπάρχουν μόνο έμμεσες αναφορές ότι κάτι τέτοιο ειπώθηκε από τον αρχαίο μαθηματικό).
Τo 1543 ο Πολωνός αστρονόμος Κοπέρνικος (1473-1543), τεκμηρίωσε και επανέφερε το ηλιοκεντρικό σύτημα του Αριστάρχου και εδραίωσε επιστημονικά το ηλιοκεντρικό σύστημα.
Οι κινήσεις σύμφωνα με τη σχετικότητα.
Αξίζει να αναφερθεί ότι για τη Θεωρία της σχετικότητας δεν υπάρχει απόλυτη κίνηση, συνεπώς οι δηλώσεις: "η γη περιστρέφεται γύρω από τον ήλιο μια φορά την ημέρα" και "οι ουρανοί περιστρέφονται γύρω από τη γη μια φορά την ημέρα" σημαίνουν ακριβώς το ίδιο πράγμα. Η επιλογή της ηλιοκεντρικής θεωρίας είναι περισσότερο κατάλληλη και όχι περισσότερο ορθή. Εν τέλει όλες οι κινήσεις είναι σχετικές και είναι απλά και μόνο θέμα σύμβασης το να δεχτούμε ένα σώμα ακίνητο.
Οι κινήσεις των πλανητών.
Οι κινήσεις όλων των πλανητών είναι δύο: η περιστροφή τους, γύρω από τον άξονά τους και η κίνησή τους γύρω από τον Ήλιο, καλούμενη περιφορά, όπου και ακολουθούν την κίνηση αυτού πλέον ως "σύστημα" μέσα στον Γαλαξία, (Ηλιακή μεταβατική περιφορά και Γαλαξιακή μεταβατική περιφορά).
Περιστροφή πλανητών περί άξονα.
Όλοι οι Πλανήτες περιστρέφονται γύρω από τον άξονά τους. Περισσότερο βραδυκίνητοι είναι ο Ερμής και η Αφροδίτη των οποίων η περιστροφή γύρω από τον άξονά τους διαρκεί πολλές δεκάδες ημερών. Αντίθετα η Γη και ο Άρης περιστρέφονται σε 24 ώρες. Όλοι οι γίγαντες αέριοι πλανήτες παρά το τεράστιο μέγεθός τους περιστρέφονται ταχύτατα σε διάστημα μόλις 15 έως 10 ωρών.&lt;br&gt; 
Εκτός της Αφροδίτης και του Ουρανού, που περιστρέφονται εξ Α. προς Δ. (ανάδρομος φορά), όλοι οι άλλοι κινούνται περί του άξονά τους εκ Δ. προς Α. (ορθή φορά), όπως επίσης και περιφέρονται γύρω από τον Ήλιο.&lt;br&gt;
Ένεκα της ταχύτητας περιστροφής τους, οι πλανήτες παρουσιάζουν τους πόλους του άξονα περιστροφής τους πεπιεσμένους και αντίθετα φαίνονται εξογκωμένοι στον ισημερινό τους προσδίδοντας έτσι την εικόνα μιας ελαφράς ελλειψοειδούς σφαίρας, (σχετ. πλάτυνση πλανητών).&lt;br&gt;
Οι άξονες περιστροφής των πλανητών παρουσιάζουν διάφορες κλίσεις, ως προς το επίπεδο της ακολουθούμενης τροχιάς τους γύρω από τον Ήλιο. Η κλίση αυτή έχει μεγάλη σπουδαιότητα διότι απ΄ αυτήν εξαρτώνται ο σχηματισμός και το εύρος των ζωνών (διακεκαυμένης ζώνης, εύκρατων και πολικών) στην επιφάνεια των πλανητών, οι διάφορες εποχές του έτους, καθώς και η διάρκεια της ημέρας στα διάφορα γεωγραφικά πλάτη, ιδιαίτερα της Γης, ανάλογα της εποχής του έτους.
Περιφορά πλανητών.
Όλοι οι Πλανήτες εκτός της περιστροφής τους γύρω από τον άξονά τους περιφέρονται και γύρω από τον Ήλιο σε ελλειπτικές τροχιές, κατά ορθή φορά και σύμφωνα με τους νόμους του Κέπλερ όπως αυτοί έχουν διατυπωθεί. Κάθε τέτοια πλήρης κίνηση ονομάζεται "περίοδος πλανήτη". Παρατηρoύμενοι κυρίως οι εσωτερικοί Πλανήτες, από τη Γη, κατά την κίνησή τους αυτή, παρουσιάζουν διάφορες όψεις, άλλοτε φωτιζόμενο ολόκληρο και άλλοτε μέρος του δίσκου τους, ανάλογα με την γωνία που σχηματίζουν με τον Ήλιο, που χαρακτηρίζονται φάσεις πλανητών.&lt;br&gt; 
Για την βασική αυτή αληθή κίνηση των Πλανητών δείτε κινήσεις της Γης και κινήσεις Σελήνης που παρουσιάζουν ιδιαίτερο ενδιαφέρον.
Φαινομενική κίνηση.
Η λεγόμενη φαινομενική κίνηση των πλανητών είναι αυτή που παρατηρείται από τη Γη, έχοντας έτσι σχέση με την γεωκεντρική θεωρία. Λόγω της λεγόμενης πραγματικής κίνησης των πλανητών γύρω από τον Ήλιο, παρατηρούμενοι από τη Γη που και αυτή περιστρέφεται, με διαφορετική όμως ταχύτητα, δημιουργείται το φαινόμενο διπλής κίνησης με ανάδρομη φορά, δηλαδή άλλοτε να προτρέχει η Γη και άλλοτε ο πλανήτης. 
Στη πρώτη περίπτωση ο πλανήτης έχει φαινόμενη κίνηση προς δυσμάς, ενώ στη δεύτερη περίπτωση έχει κίνηση προς ανατολάς. Λόγω της διπλής αυτής κίνησης των πλανητών ο χρόνος μεταξύ δύο διαδοχικών μεσουρανήσεων εκάστου πλανήτη είναι άλλοτε μεγαλύτερος και άλλοτε μικρότερος των 24 ωρών. Έτσι η διάρκεια της πλανητικής ημέρας είναι 24 ώρες ± 4 λεπτά. Συνηθέστερα, η προς ανατολάς κίνηση ενός πλανήτη είναι μεγαλύτερης διάρκειας. Πριν ο παρατηρούμενος πλανήτης αλλάξει κατεύθυνση κίνησης δίνει την εντύπωση της στάσης (να σταματά) στο αυτό σημείο, το οποίο και ονομάζεται στηριγμός της πλανητικής τροχιάς.
Συνέπεια αυτών είναι κάθε πλανήτης να διαγράφει στην ουράνια σφαίρα διαδοχικά μεγάλα τόξα εκ Δυσμών προς Ανατολάς καλούμενα ορθοδρομικά, που χωρίζονται από άλλα μικρότερα εξ ανατολών προς δυσμάς καλούμενα αναδρομικά μεταξύ των οποίων λαμβάνουν χώρα οι καλούμενες στάσεις.
Έτσι μια πλήρη περιφορά οποιουδήποτε πλανήτη, (παρατηρούμενου από τη Γη), γύρω από τον Ήλιο αποτελείται από ένα πλήθος ορθοδρομικών και αναδρομικών τόξων που χωρίζονται από τις στάσεις.

</doc>
<doc id="57987" url="https://el.wikipedia.org/wiki?curid=57987" title="Πτολεμαίος">
Πτολεμαίος

Με το όνομα Πτολεμαίος μπορεί να αναφέρεται:
Δυναστεία των Πτολεμαίων.
Οι βασιλείς της με το όνομα Πτολεμαίος ήταν οι παρακάτω:
Άλλα μέλη της δυναστείας με το όνομα αυτό:

</doc>
<doc id="57989" url="https://el.wikipedia.org/wiki?curid=57989" title="Σύνοδος (αστρονομία)">
Σύνοδος (αστρονομία)

Ο όρος σύνοδος στην αστρονομία χαρακτηρίζει το φαινόμενο κατά το οποίο σώματα (συνήθως δυο με τρία) του Ηλιακού Συστήματος, για παράδειγμα πλανήτες ή δορυφόροι (π.χ. σύνοδος Σελήνης) ή ο Ήλιος, παρουσιάζουν το ίδιο ουράνιο μήκος ως προς τη Γη, δηλαδή για τον γήινο παρατηρητή. 
Συγκεκριμένα, σύνοδος πλανήτη λέγεται η θέση εκείνη της περιφοράς του πλανήτη γύρω από τον Ήλιο όπου η αποχή του λαμβάνει τιμή 0°. Στην περίπτωση αυτή, η Γη, ο πλανήτης και ο Ήλιος βρίσκονται στην ίδια ευθεία. Για το λόγο αυτό η σύνοδος ονομάζεται και "ευθυγράμμιση".
Το χρονικό διάστημα μεταξύ δυο διαδοχικών συνόδων ονομάζεται συνοδικός μήνας.

</doc>
<doc id="57991" url="https://el.wikipedia.org/wiki?curid=57991" title="Μουντομπάσκετ">
Μουντομπάσκετ



</doc>
<doc id="57993" url="https://el.wikipedia.org/wiki?curid=57993" title="Παγκόσμιο Πρωτάθλημα Μπάσκετ 2002">
Παγκόσμιο Πρωτάθλημα Μπάσκετ 2002



</doc>
<doc id="57994" url="https://el.wikipedia.org/wiki?curid=57994" title="Δημοκρατία της Μαρί Ελ">
Δημοκρατία της Μαρί Ελ

Η Δημοκρατία της Μαρίι Ελ (ρωσικά: Респу́блика Мари́й Эл) είναι ομοσπονδιακό υποκείμενο της Ρωσίας, υπαγόμενο στο Διαμέρισμα του Βόλγα. Πρωτεύουσά της είναι η Γιοσκάρ Ολά (248.782 κάτοικοι - απογρ. 2010), η οποία στη γλώσσα των αυτοχθόνων κατοίκων σημαίνει "Κόκκινη πόλη".
Η Μαρίι Ελ οφείλει το νομικό καθεστώς της στους φίννους Μάρι, για τους οποίους υπάρχουν μαρτυρίες πως κατοικούσαν στην περιοχή του Βόλγα από τον 5ο αι. Σύμφωνα με την απογραφή του 2002, οι Μαρί αντιπροσωπεύουν το 42,9%, οι ρωσικής καταγωγής το 47,5% και οι τάταροι το 6% του πληθυσμού. Με βάση τα παραπάνω, οι περίπου 312.000 Μαρί της Δημοκρατίας είναι μόλις το 1/2 του συνολικού αριθμού της φυλής τους, με τους υπόλοιπους να ζουν διάσπαρτοι σε άλλες ρωσικές περιοχές. 

</doc>
<doc id="57995" url="https://el.wikipedia.org/wiki?curid=57995" title="Δημοκρατία των Μάρι Ελ">
Δημοκρατία των Μάρι Ελ



</doc>
<doc id="57996" url="https://el.wikipedia.org/wiki?curid=57996" title="Παγκόσμιο Πρωτάθλημα Καλαθοσφαίρισης Ανδρών 1990">
Παγκόσμιο Πρωτάθλημα Καλαθοσφαίρισης Ανδρών 1990

Η διοργάνωση του 11ο παγκοσμίου πρωταθλήματος καλαθοσφαίρισης διεξήχθη στην Αργεντινή, ακριβώς 40 χρόνια μετά την πρώτη διοργάνωση στο γήπεδο Λούνα Παρκ του Μπουένος Άιρες. Η ομάδα της (ενωμένης για τελευταία φορά) Γιουγκοσλαβίας (με Ντράζεν Πέτροβιτς, Τόνι Κούκοτς, Ντίνο Ράτζα, Βλάντε Ντίβατς, Ζάρκο Πάσπαλι κλπ) απέδειξε την ανωτερότητά της κατακτώντας το χρυσό μετάλλιο, παρόλο που μέχρι την ημιτελική φάση η μοναδική αήττητη ομάδα ήταν αυτή του Πουέρτο Ρίκο, η οποία ατύχησε και έχασε τους δύο τελευταίους αγώνες, χάνοντας την ευκαιρία να κατακτήσει ένα μετάλλιο Παγκοσμίου Πρωταθλήματος. Η Σοβιετική Ένωση για τελευταία φορά, αν και χωρίς τους Λιθουανούς (οι οποίοι αποσκίρτησαν από τις εθνικές ομάδες), κατάφερε να φτάσει μέχρι τον τελικό. Η Ελλάδα, μετά τις επιτυχίες των δύο τελευταίων Ευρωμπάσκετ (της Αθήνας το '87 και του Ζάγκρεμπ το '89) κατάφερε να ανεβεί στην έκτη θέση της διοργάνωσης, και μάλιστα χωρίς τον φυσικό ηγέτη της, το Νίκο Γκάλη.
Δεύτερος Προκριματικός Γύρος.
Οι δύο πρώτες ομάδες των ομίλων σχημάτισαν δύο νέους ομίλους των τεσσάρων ομάδων. Μετά τους αγώνες, οι δύο πρώτες ομάδες των νέων ομίλων προκρίνονταν απ' ευθείας στα ημιτελικά και οι υπόλοιποι δίνανε αγώνες κατάταξης για τις θέσεις 5 ως 8.
Βραβεία.
Κορυφαίοι Σκόρερ:

</doc>
<doc id="57997" url="https://el.wikipedia.org/wiki?curid=57997" title="Έντβαρτ Μουνκ">
Έντβαρτ Μουνκ

Ο Έντβαρτ Μουνκ ("Edvard Munch", 12 Δεκεμβρίου 1863 - 23 Ιανουαρίου 1944) ήταν Νορβηγός ζωγράφος. Το πιο γνωστό έργο του, "Η Κραυγή", αποτελεί έναν από τους εμβληματικούς πίνακες της παγκόσμιας τέχνης.
Η παιδική του ηλικία επισκιάστηκε από ασθένεια, πένθος και το φόβο μήπως κληρονομήσει μια ψυχική κατάσταση που διέτρεχε την οικογένειά του. Σπουδάζοντας στη Βασιλική Σχολή Τέχνης και Σχεδιασμού στη Χριστιανία (σήμερα Όσλο), ο Μουνκ άρχισε να ζει μια μποέμικη ζωή υπό την επήρεια του μηδενιστή Χανς Γέγκερ, που τον παρότρυνε να ζωγραφίσει τη δική του συναισθηματική και ψυχολογική κατάσταση («ζωγραφική ψυχής»). Από αυτό προέκυψε το ξεχωριστό του ύφος.
Τα ταξίδια έφεραν νέες επιρροές και διεξόδους. Στο Παρίσι έμαθε πολλά από τους Πωλ Γκωγκέν, Βίνσεντ βαν Γκογκ και Ανρί ντε Τουλούζ-Λωτρέκ, ειδικά τη χρήση τους του χρώματος. Στο Βερολίνο συναντήθηκε με το Σουηδό θεατρικό συγγραφέα Άουγκουστ Στρίντμπεργκ, τον οποίο ζωγράφισε, καθώς ξεκινούσε το μεγάλο κανόνα του "Η Ζωοφόρος της Ζωής", που απεικονίζει μια σειρά από έντονα συναισθηματικά θέματα όπως ο έρωτας, το άγχος, η ζήλια και η προδοσία, γεμάτα ατμόσφαιρα.
Την "Κραυγή" την εμπνεύσθηκε στη Χριστιανία. Σύμφωνα με τον ίδιο περπατούσε έξω το ηλιοβασίλεμα, όταν «άκουσε την τεράστια, άπειρη κραυγή της φύσης». Το αγωνιώδες πρόσωπο του πίνακα ταυτίζεται ευρέως με το ΄΄angst΄΄ (αγωνία, φόβος, άγχος) του σύγχρονου ατόμου. Μεταξύ 1893 και 1910 έφτιαξε δύο ζωγραφισμένες εκδοχές της και δύο σε παστέλ, καθώς και μια σειρά από εκτυπώσεις. Ένα από τα παστέλ πέτυχε τελικά την τέταρτη υψηλότερη ονομαστική τιμή που έχει πληρωθεί ποτέ για πίνακα σε δημοπρασία.
Ενώ η φήμη και ο πλούτος του μεγάλωνε η συναισθηματική του κατάσταση παρέμενε ανασφαλής. Για λίγο σκέφτηκε το γάμο, αλλά δεν μπόρεσε να το υλοποιήσει. Μια κατάρρευση το 1908 τον ανάγκασε να σταματήσει τη μεγάλη κατανάλωση αλκοόλ και ενθαρρύνθηκε από την αυξανόμενη αποδοχή του από το λαό της Χριστιανίας και τις εκθέσεις του στα μουσεία της πόλης. Τα τελευταία του χρόνια τα πέρασε δουλεύοντας ειρηνικά και ιδιωτικά. Παρόλο που τα έργα του απαγορεύτηκαν στη ναζιστική Γερμανία, τα περισσότερα από αυτά επέζησαν του Β΄ Παγκοσμίου Πολέμου, εξασφαλίζοντας του μεγάλη κληρονομιά.
Οικογένεια και πρώτα χρόνια.
Ο Εντβαρντ Μουνκ γεννήθηκε σε μια αγροικία στο χωριό Ονταλσμπρουκ του δήμου Λέτεν της Νορβηγίας από τη Λάουρα Κατερίνε Μπγέλσταντ και τον Κρίστιαν Μουνκ, γιο ιερέα. Ο Κρίστιαν Μουνκ ήταν γιατρός και ιατρικός ανώτερος υπάλληλος, που παντρεύτηκε τη Λσουρα, που είχε τα μισά του χρόνια το 1861. Ο Εντβαρντ είχε μια μεγαλύτερη αδελφή, τη Γιοχάνε Σόφιε (γεννημένη το 1862), και τρία μικρότερα αδέρφια, τον Πέτερ Αντρεας (1865), τη Λσουρα Κατρίνε (1867) και την Ινγκερ Μάριε (1868). Η Λάουρα είχε καλλιτεχνικό ταλέντο και ίσως ενθάρρυνε τον Εντβαρντ και τη Σόφιε. Ο Εντβαρντ ήταν συγγενής του ζωγράφου Γιάκομπ Μουνκ (1776-1839) και του ιστορικού Πέτερ Αντρεας Μουνκ (1810-1863).
Η οικογένεια μετακόμισε στην πόλη Χριστιανία (σημερινό Όσλο) το 1864, όταν ο Κρίστιαν Μουνκ διορίστηκε ως στρατιωτικός γιατρός στο Φρούριο Ακερσους. Η μητέρα του Εντβαρντ πέθανε από φυματίωση το 1868, όπως και η αγαπημένη του αδελφή Γιόχανε Σόφιε το 1877. Ο πατέρας του πέθανε επίσης νέος, το 1889. Μετά από το θάνατο της μητέρας τους τα αδέρφια του Μουνκ ανατράφηκαν από τον πατέρα τους και τη θεία τους Κάρεν. Συχνά άρρωστος επί μεγάλα διαστήματα τους χειμώνες απουσίαζε από το σχολείο και ζωγράφιζε για να περνά την ώρα του. Διδάχθηκε από τους συμμαθητές του και τη θεία του. Ο Κρίστιαν Μουνκ δίδαξε επίσης το γιο του ιστορία και λογοτεχνία και διασκέδαζε τα παιδιά με ζωντανές ιστορίες φσντασμάτων και τις ιστορίες του Αμερικανού συγγραφέα Έντγκαρ Άλλαν Πόε.
Οπως θυμόταν ο Εντβαρντ η θετική συμπεριφορά του Κρίστιαν προς τα παιδιά του επισκιαζόταν από το νοσηρό του ευσεβισμό. Ο Μουνκ έγραψε: "Ο πατέρας μου ήταν από ιδιοσυγκρασία νευρικός και εμμονικά θρησκόληπτος - σε σημείο ψυχονεύρωσης. Από αυτόν κληρονόμησα τους σπόρους της παράνοιας. Οι άγγελοι του φόβου, της θλίψης και του θανάτου στέκονταν δίπλα μου από τη μέρα που γεννήθηκα. Ο Κρίστιαν επέπληττε τα παιδιά του λέγοντάς τους ότι η μητέρα τους τα κοιτούσε από τον ουρανό και θρηνούσε για την κακή τους συμπεριφορά. Το καταπιεστικό θρησκόληπτο περιβάλλον, η κακή υγεία του Εντβαρντ και οι ζωντανές ιστορίες φαντασμάτων τον βοήθησαν να εμπνευσθεί τα μακάβρια οράματα και τους εφιάλτες τους. Το αγόρι αισθανόταν ότι ο θάνατος ερχόταν συνεχώς καταπάνω του. Μια από τις νεότερες αδελφές του Μουνκ, η Λάουρα, διαγνώστηκε με ψυχική ασθένεια σε νεαρή ηλικία. Από τα πέντε αδέρφια μόνο ο Πέτερ Αντρεας παντρεύτηκε, αλλά πέθανε μερικούς μήνες μετά από το γάμο. Ο Μουνκ θα έγραφε αργότερα:
Ο στρατιωτικός μισθός ήταν πολύ χαμηλός και οι προσπάθειές του να ασκήσει παράλληλα ελεύθερο επάγγελμα απέτυχαν, κρατώντας την οικογένειά του σε αξιοπρεπή αλλά διαρκή φτώχεια. Μετακόμιζαν συχνά από το ένα φτηνό διαμέρισμα στο άλλο. Τα πρώτα σχέδια και οι υδατογραφίες απεικόνιζαν αυτούς τους εσωτερικούς χώρους και μεμονωμένα αντικείμενα, όπως μπουκάλια φαρμάκων και όργανα σχεδίασης, και ορισμένα τοπία. Από την εφηβεία του η τέχνη κυριαρχούσε στα ενδιαφέροντα του Μουνκ. Στα δεκατρία του εξέθεσε για πρώτη φορά τα έργα του σε άλλους καλλιτέχνες στη νεοσύστατη Καλλιτεχνική Ενωση όπου θαύμασε τα έργα της νορβηγικής σχολής τοπιογραφίας. Επέστρεψε για να αντιγράψει τους πίνακες και άρχισε να ζωγραφίζει με λάδια.
Μελέτες και επιρροές.
Το 1879 ο Μουνκ γράφτηκε σε τεχνικό κολλέγιο, για να σπουδάσει μηχανικός, όπου διακρίθηκε στη φυσική, τη χημεία και τα μαθηματικά. Εμαθε σχεδίαση με κλίμακα και προοπτική, αλλά οι συχνές ασθένειες διέκοπταν τις σπουδές του. Τον επόμενο χρόνο, προς μεγάλη απογοήτευση του πατέρα του εγκατέλειψε το κολλέγιο αποφασισμένος να γίνει ζωγράφος. Ο πατέρας του θεωρούσε την τέχνη "ανίερο επάγγελμα" και οι γείτονές του αντέδρασαν πικρόχολα και του έστελναν ανώνυμες επιστολές. Σε αντίθεση με το φανατικό ευσεβισμό του πατέρα του ο Μουνκ τηρούσε μια αδογμάτιστη στάση προς την τέχνη. Εγραψε για το στόχο του στο ημερολόγιό του: "Στην τέχνη μου προσπαθώ να εξηγήσω τη ζωή και τη σημασία της στον εαυτό μου.
Το 1881 γράφτηκε στη Βασιλική Σχολή Τέχνης και Σχεδιασμού της Χριστιανίας, ένας από τους ιδρυτές της οποίας ήταν ο μακρινός συγγενής του Γιάκομπ Μουνκ. Δάσκαλοί του ήταν ο γλύπτης Γούλιους Μίντελτουν και ο νατουραλιστής ζωγράφος Κρίστιαν Κρογκ. Εκείνο το χρόνο ο Μουνκ απέδειξε τα γρήγορα αποτελέσματα της εκπαίδευσής του στην προσωπογραφία στην Ακαδημία με τα πρώτα του πορτρέτα, περιλαμβανομένων ενός του πατέρα του και της αυτοπροσωπογραφίας του. Το 1883 ο Μουνκ έκανε την πρώτη του δημόσια έκθεση και μοιράστηκε ένα στούντιο με άλλους σπουδαστές. Το ολόσωμο πορτρέτο του Καρλ Γένσεν-Χγελ, ενός διαβόητου μποέμ τύπου της πόλης, δέχθηκε μια απορριπτική κριτική: "Είναι ιμπρεσιονισμός τραβηγμένος στα άκρα. Είναι παρωδία της τέχνης." Πίνακες του Μουνκ γυμνών αυτής της περιόδου σώζονται μόνο σε σκίτσα, εκτός από το "Ορθιο Γυμνό" (1887), ίσως γιατί είχαν κατασχεθεί από τον πατέρα του.
Αυτά τα πρώτα χρόνια ο Μουνκ πειραματίστηκε με πολλά στυλ, όπως ο νατουραλισμός και ο ιμπρεσιονισμός. Μερικά πρώτα έργα του θυμίζουν τον Μανέ. Πολλές από αυτές τις προσπάθειές του προκάλεσαν αρνητικές κριτικές στον τύπο και συνεχείς επιπλήξεις από τον πατέρα του, που παρ' όλα αυτά του παρείχε μικροποσά για τις δαπάνες διαβίωσής του. Κάποια στιγμή όμως ο πατέρας του, επηρεασμένος από την αρνητική γνώμη του εξαδέλφου του Μουνκ, Εντβαρντ Ντίρικς (καθιερωμένου, παραδοσιακού ζωγράφου) κατέστρεψε τουλάχιστον ένα πίνακα (πιθανόν ένα γυμνό) και του αρνήθηκε πλέον χρήματα για υλικά ζωγραφικής.
Ο Μουνκ επέσυρε επίσης την οργή του πατέρα του για τις σχέσεις του με το Χανς Γέγκερ, τον ντόπιο μηδενιστή, που ζούσε με τον κώδικα "ένα καταστροφικό πάθος είναι επίσης πάθος δημιουργικό" και υποστήριζε την αυτοκτονία ως τον τελικό δρόμο προς την ελευθερία. Ο ίδιος ο Μουνκ δήλωσε: "Οι ιδέες μου εξελίχθηκαν υπό την επιρροή των μποέμ, ή μάλλον του Χανς Γέγκερ. Πολλοί έχουν λανθασμένα υποστηρίξει ότι οι ιδέες μου διαμορφώθηκαν υπό την επιρροή του Στρίντμπεργκ και των Γερμανών ... αλλά αυτό είναι λάθος. Αυτές τότε είχαν ήδη σχηματιστεί." Τότε, σε αντίθεση με πολλούς άλλους μποέμ, ο Μουνκ είχε ακόμη σεβασμό για τις γυναίκες και ήταν συγκρατημένος και με καλούς τρόπους, αλλά άρχισε να ενδίδει στην αρρωστημένη οινοποσία και την εριστικότητα του κύκλου του. Αισθσνόταν αμηχανία με τη σεξουαλική επανάσταση της εποχής και με τις ανεξάρτητες γυναίκες γύρω του. Αργότερσ στράφηκε σε μια κυνική προσέγγιση των σεξουαλικών ζητημάτων, εκφρασμένη όχι μόνο στη συμπεριφορά και στα έργα του, αλλά και στα γραπτά του με παράδειγμα το μακροσκελές ποίημα "Η Πόλη του Ελεύθερου Ερωτα". Εξαρτημένος ακόμη σε μεγάλο βαθμό από την οικογένειά του για τη διατροφή του, η σχέση του Μουνκ με τον πατέρα του παρέμεινε τεταμένη, λόγω των ανησυχιών του για τη μποέμικη ζωή του.
Μετά από πολλούς πειραματισμούς ο Μουνκ συμπέρανε ότι το ιδίωμα τωντων ιμπρεσσιονιστών δεν του επέτρεπε επαρκή εκφραστικότητα. Το έβρισκε επιπόλαιο κσι πολύ οικείο για επιστημονικό πειραματισμό. Αισθανόταν μια ανάγκη να πάει βαθύτερα και βα εξερευνήσει καταστάσεις γεμάτες συναισθηματικό περιεχόμενο κσι εκφραστική ενέργεια. Με την προσταγή του Γέγκερ ότι έπρεπε "να γράψει τη ζωή του", εννοώντας ότι ο Μουνκ έπρεπε να εξερευνήσει τη δική του συναισθηματική και ψυχολογική κατάσταση, ο νεαρός καλλιτέχνης ξεκίνησε μια περίοδο καθρεφτισμού και αυτοεξέτασης, καταγράφοντας τις σκέψεις του στο "ημερολόγιο της ψυχής του". Αυτή η βαθύτερη προοπτική τον βοήθησε να μετακινηθεί σε μια νέα θεώρηση της τέχνης του. Εγραψε ότι το έργο του "Το Αρρωστο Παιδί" (1886), βασισμένο στο θάνατο της αδερφής του ήταν ο πρώτος του "πίνακας ψυχής", η πρώτη του ρήξη με τον ιμπρεσιονισμό. Ο πίνακας έτυχε αρνητικής υποδοχής από τους κριτικούς και την οικογένειά του και προκάλεσε άλλη μία "βίαιη έκρηξη ηθικής αγανάκτησης" από την κοινότητα.
Μόνο ο φίλος του Κρίστιαν Κρογκ τον υποστήριξε:
Ζωγραφίζει, ή μάλλον βλέπει, τα πράγματα με τρόπο διαφορετικό από εκείνο των άλλων καλλιτεχνών. Βλέπει μόνο το ουσιώδες και αυτό, φυσικά, είναι το μόνο που ζωγραφίζει. Για το λόγο αυτό οι πίνακες του Μουνκ είναι "μη ολοκληρωμένοι", έτσι οι άνθρωποι είναι τόσο ευχαριστημένοι, που τους ανακαλύπτουν από μόνοι τους. Ω ναι, είναι ολοκληρωμένοι, το ολοκληρωμένο έργο των χεριών του. Η τέχνη είναι ολοκληρωμένη από τη στιγμή που ο καλλιτέχνης έχει πραγματικά πει όσα είχε στο μυαλό του και αυτό είναι το πλεονέκτημα που έχει ο Μουνκ έναντι άλλων ζωγράφων, ότι πραγματικά γνωρίζει να μας δείξει πώς έχει αισθανθεί και τι τον έχει κατακλύσει και σε αυτό υποτάσσει κάθε τι άλλο.
Ο Μουνκ συνέχισε να χρησιμοποιεί μια ποικιλία τεχνικών πινέλων και χρωματικών παλετών σε όλη τη δεκαετία του 1880 και στις αρχές εκείνης του 1890, καθώς πάσχιζε να καθορίσει το στυλ του. Το ιδίωμά του συνέχισε να στρέφεται μεταξύ νατουραλισμού, όπως στο "Πορτρέτο του Χανς Γέγκερ", και του ιμπρεσιονισμού στη "Ρυ Λαφαγέτ". Το έργο του "Η Ινγκερ στην παραλία" (1889), που προκάλεσε άλλη μια καταιγίδα σύγχισης και αμφισβήτησης, προοιωνίζει τις απλουστευμένες μορφές, τα βαρειά περιγράμματα, τις έντονες αντιθέσεις και το συναισθηματικό περιεχόμενο του ώριμου στυλ του. Αρχιζε να υπολογίζει προσεκτικά τις συνθέσεις του για να δημιουργήσει ένταση και συναίσθημα. Επηρεασμένες στυλιστικά από τους μεταϊμπρεσιονιστές εξελίχθηκαν σε ένα συμβολιστικό περιεχόμενο, που απεικονίζει μια κατάσταση του νου μάλλον παρά μια εξωτερική πραγματικότητα. Το 1889 ο Μουνκ παρουσίασε την πρώτη του ατομική έκθεση σχεδόν όλων των μέχρι τότε έργων του. Η αναγνώριση της οποίας έτυχε του απέφερε μια διετή κρατική υποτροφία για να μελετήσει στο Παρίσι δίπλα στο ζωγράφο Λεόν Μπονά.
Ο Μουνκ φσίνεται ότι υπήρξε πρώιμος επικριτής της φωτογραφίας ως μορφής τέχνης και παρατήρησε ότι "ποτέ δεν θα συναγωνιστεί το πινέλο και την παλέτα, μέχρι να τραβηχτούν φωτογραφίες στον Παράδεισο ή στην Κόλαση".
Η νεότερη αδελφή του Μουνκ Λάουρα ήτσν το θέμα του έργου του 1899 "Μελαγχολία: Λάουρα". Η Αμάντα Ο' Νηλ λέει για το έργο : "Σε αυτή τη θερμή κλειστοφοβική σκηνή ο Μουνκ απεικονίζει όχι μόνο την τραγωδία της Λάουρα, αλλά και το φόβο του για την παράνοια, που μπορεί να είχε κληρονομήσει.
Παρίσι.
Ο Μουνκ έφτασε στο Παρίσι κατά τη διάρκεια των εορτασμών της "Exposition Universelle" (Διεθνούς Εκθεσης 1889) και έμεινε με δύο συναδέλφους Νορβηγούς καλλιτέχνες. Ο πίνακάς του "Πρωί" (1884) εκτέθηκε στο περίπτερο της Νορβηγίας. Περνούσε τα πρωινά του στο πολυάσχολο στούντιο του Μπονά (που περιελάμβανε ζωντανά γυναικεία μοντέλα) και τα απογεύματα στην έκθεση, σε γκαλερί και σε μουσεία (όπου οι σπουδαστές έφτιαχναν αντίγραφα, ως τρόπο τεχνικής μάθησης και παρατήρησης). Ο Μουνκ ελάχιστα ενθουσιάστηκε με τα μαθήματα ζωγραφικής του Μπονά - "Με κουράζει και με κάνει να βαριέμαι - είναι αποκειμιστικό" - αλλά απολάμβανε τα σχόλιά του κατά τις επισκέψεις στα μουσεία. 
Ο Μουνκ ενθουσιάστηκε από την τεράστια έκθεση μοντέρνας ευρωπαϊκής τέχνης, συμπεριλαμβανομένων των έργων τριών καλλιτεχνών που θα τον επηρέαζαν: Πωλ Γκωγκέν, Βίνσεντ βαν Γκογκ και Ανρί ντε Τουλούζ-Λωτρέκ - όλοι σημαντικοί για το πώς χρησιμοποιούσαν το χρώμα για να μεταφέρουν το συναίσθημα. Ο Μουνκ εμπνεύστηκε ιδιαίτερα από την «αντίδραση ενάντια στον ρεαλισμό» του Γκωγκέν και το πιστεύω του ότι «η τέχνη ήταν ανθρώπινο έργο και όχι απομίμηση της Φύσης», μια πεποίθηση που είχε διατυπώσει νωρίτερα ο Ουίστλερ. Όπως είπε ένας από τους φίλους του στο Βερολίνο αργότερα για τον Μουνκ, "δεν χρειάστηκε να φτάσει στην Ταϊτή για να δει και να βιώσει τον πρωτογονισμό της ανθρώπινης φύσης. Φέρνει τη δική του Ταϊτή μέσα του." Επηρεασμένος από το Γκωγκέν, καθώς και χαρακτικά του Γερμανού καλλιτέχνη Μαξ Κλίνγκερ, ο Μουνκ πειραματίστηκε με εκτυπώσεις ως μέσο για τη δημιουργία εικονογραφιών των έργων του. Το 1896 δημιούργησε τις πρώτες του ξυλογραφίες - ένα μέσο που αποδείχθηκε ιδανικό για τις συμβολικές εικόνες του. Μαζί με το σύγχρονό του Νικολάι Αστρουπ ο Μουνκ θεωρείται καινοτόμος της ξυλογραφίας στη Νορβηγία. 
Το Δεκέμβριο του 1889 ο πατέρας του πέθανε, αφήνοντας την οικογένειά του άπορη. Επέστρεψε στην πατρική κατοικία και συνήψε ένα μεγάλο δάνειο από έναν πλούσιο Νορβηγό συλλέκτη όταν πλούσιοι συγγενείς του δεν τον βοήθησαν και έκτοτε ανέλαβε την οικονομική ευθύνη για την οικογένειά του. Ο θάνατος του Κρίστιαν του προκάλεσε κατάθλιψη και βασανιζόταν από αυτοκτονικές σκέψεις: "Ζω με τους νεκρούς - τη μητέρα μου, την αδερφή μου, τον παππού μου, τον πατέρα μου ... Σκότωσε τον εαυτό σου και μετά τελείωσε. Γιατί να ζεις;" Οι πίνακες του Μουνκ τον επόμενο χρόνο περιλάμβαναν σκίτσα από σκηνές σε ταβέρνες και μια σειρά από φωτεινά τοπία στα οποία πειραματιζόταν με το πουαντιγικό στιλ του Ζωρζ Σερά. 
Βερολίνο.
Το 1892 ο Μουνκ διατύπωσε τη χαρακτηριστική και πρωτότυπη, συνθετιστική αισθητική του, όπως φαίνεται στη ‘’Μελαγχολία’’ (1891), όπου το χρώμα είναι το στοιχείο-φορέας του συμβολισμού. Θεωρήθηκε από τον καλλιτέχνη και δημοσιογράφο Κρίστιαν Κρογκ ως ο πρώτος συμβολιστικός πίνακας Νορβηγού καλλιτέχνη και εκτέθηκε το 1891 στη Φθινοπωρινή Έκθεση του Όσλο. Το 1892 ο Αντελστέεν Νόρμαν, εξ ονόματος της Ένωσης Καλλιτεχνών του Βερολίνου, κάλεσε τον Μουνκ να εκθέσει έργα του στην έκθεσή της του Νοεμβρίου, στην πρώτη ατομική έκθεση της Ενωσης. Ωστόσο οι πίνακές του προκάλεσαν έντονη αμφισβήτηση (που ονομάστηκε "Υπόθεση Μουνκ") και μετά από μία εβδομάδα η έκθεση έκλεισε. Ο Μουνκ έμεινε ευχαριστημένος με τη «μεγάλη αναταραχή», και έγραψε σε μια επιστολή: «Ποτέ δεν είχα διασκεδάσει τόσο - είναι απίστευτο ότι κάτι τόσο αθώο όσο η ζωγραφική θα μπορούσε να προκαλέσει τέτοιο σάλο». 
Στο Βερολίνο ο Μουνκ ήρθε σε επαφή με ένα διεθνή κύκλο συγγραφέων, καλλιτεχνών και κριτικών, συμπεριλαμβανομένου του Σουηδού δραματουργού και του κορυφαίου διανοούμενου Άουγκουστ Στρίντμπεργκ, τον οποίο ζωγράφισε το 1892. Συναντήθηκε επίσης με το Δανό συγγραφέα και ζωγράφο Χόλγκερ Ντράχμαν, τον οποίο επίσης ζωγράφισε το 1898. Ο Ντράχμαν ήταν 17 ετών μεγαλύτερος και συμπότης του Μουνκ στην ταβέρνα ‘’Zum schwarzen Ferke’’l το 1893–94. Το 1894 ο Ντράχμαν έγραψε για τον Μουνκ: "Αγωνίζεται σκληρά. Καλή τύχη με τους αγώνες σου, μοναχικέ Νορβηγέ." 
Κατά τη διάρκεια των τεσσάρων ετών του στο Βερολίνο ο Μουνκ σκίτσαρε τις περισσότερες από τις ιδέες που θα συνέθεταν το μεγάλο έργο του, ‘’Η Ζωφόρος της Ζωής’’, που σχεδιάστηκε αρχικά για εικονογράφηση βιβλίου, αλλά αργότερα εκφράστηκε σε πίνακες ζωγραφικής. Πουλούσε λίγο, αλλά είχε κάποιο εισόδημα από την επιβολή εισιτηρίου για να βλέπουν τους αμφιλεγόμενους πίνακες του. Ήδη ο Μουνκ έδειχνε απροθυμία να αποχωριστεί τους πίνακες του, που ονόμαζε «παιδιά» του.
Οι άλλοι πίνακές του, συμπεριλαμβανομένων των σκηνών σε καζίνο, δείχνουν μια απλοποίηση της μορφής και της λεπτομέρειας που σηματοδότησαν το πρώιμο ώριμο ύφος του. Ο Μουνκ άρχισε επίσης να ευνοεί έναν ρηχό εικονογραφικό χώρο και ένα ελάχιστο σκηνικό για τις μετωπικές του μορφές. Δεδομένου ότι οι πόζες επιλέγονταν για να αναδείξουν τις πιο πειστικές εικόνες των καταστάσεων του νου και των ψυχολογικών συνθηκών, όπως στις ‘’Στάχτες’’, οι μορφές μεταδίδουν μια μνημειακή, στατική ποιότητα. Οι μορφές του Μουνκ φαίνονται να παίζουν ρόλους σε μια θεατρική σκηνή (‘’Θάνατος στο δωμάτιο του αρρώστου’’), της οποίας η παντομίμα των ακίνητων ποζών εκφράζουν διάφορα συναισθήματα. Δεδομένου ότι κάθε χαρακτήρας ενσωματώνει μια μοναδική ψυχολογική διάσταση, όπως στην ‘’Κραυγή’’, οι άντρες και οι γυναίκες του Μουνκ άρχισαν να φαίνονται περισσότερο συμβολικά παρά ρεαλιστικά. Έγραψε: «Δεν πρέπει πια να ζωγραφίζονται εσωτερικοί χώροι, άνθρωποι να διαβάζουν και γυναίκες να πλέκουν: θα υπάρχουν ζωντανοί άνθρωποι, αναπνοή και αίσθημα, πόνος και αγάπη.»
"Η Κραυγή".
"Η Κραυγή" υπάρχει σε τέσσερις εκδόσεις: δύο παστέλ (1893 και 1895) και δύο ζωγραφικές (1893 και 1910). Υπάρχουν επίσης αρκετές λιθογραφίες της (1895 και αργότερα).
Το παστέλ του 1895 πωλήθηκε σε δημοπρασία στις 2 Μαΐου 2012 119.922.500 δολάρια ΗΠΑ, συμπεριλαμβανομένης της προμήθειας. Είναι η πιο πολύχρωμη από τις εκδόσεις [49] και διακρίνεται για τη στάση κοιτώντας προς τα κάτω μιας από τις μορφές στο βάθος. Είναι επίσης η μόνη έκδοση που δεν ανήκει σε μουσείο της Νορβηγίας.
Η έκδοση του 1893 εκλάπη από την Εθνική Πινακοθήκη στο Όσλο το 1994 αλλά ανακτήθηκε. Ο πίνακας του 1910 εκλάπη το 2004 από το Μουσείο Μουνκ στο Όσλο, αλλά ανακτήθηκε το 2006 με περιορισμένες ζημιές.
"Η Κραυγή" είναι το πιο διάσημο έργο του Μουνκ και ένας από τους πιο αναγνωρίσιμους πίνακες σε όλη την τέχνη. Έχει ερμηνευθεί ευρέως ως αντιπροσωπευτικός του παγκόσμιου άγχους του σύγχρονου ανθρώπου. [48] Ζωγραφισμένη με ευρείες χρωματικές λωρίδες και πολύ απλουστευμένες μορφές, και με υψηλή οπτική γωνία, περιορίζει την αγωνιώδη μορφή σε ένα καλυμμένο κρανίο με τις ωδίνες μιας συναισθηματικής κρίσης.
Με αυτό τον πίνακα ο Μουνκ πέτυχε το δηλωμένο στόχο του «της μελέτη της ψυχής, που σημαίνει τη μελέτη του ίδιου μου του εαυτού». Ο Μουνκ έγραψε για το πώς έγινε ο πίνακας: «Περπατούσα στο δρόμο με δύο φίλους όταν ο ήλιος έδυε. Ξαφνικά ο ουρανός έγινε κόκκινος όπως το αίμα. Σταμάτησα και έσκυψα στο φράχτη, αισθάνθηκα ανείπωτα κουρασμένος. Γλώσσες φωτιάς και αίματος εκτείνονταν πάνω από το γαλαζωπό μαύρο φιόρδ. Οι φίλοι μου συνέχισαν να περπατούν, ενώ εγώ έμεινα πίσω, τρέμοντας από φόβο. Τότε άκουσα την τεράστια, άπειρη κραυγή της φύσης. " Αργότερα περιέγραψε την προσωπική αγωνία πίσω από τον πίνακα," για αρκετά χρόνια ήμουν σχεδόν τρελός ... Ξέρεις τον πίνακά μου, " Η Κραυγή;" Τεντώθηκα στο όριο - η φύση ούρλιαζε στο αίμα μου ... Μετά από αυτό, εγκατέλειψα την ελπίδα ότι θα μπορούσα να αγαπήσω ξανά. " 
Συνοψίζοντας την επίδραση του πίνακα, η συγγραφέας Mάρθα Τεντέσι δήλωσε:
"Η ‘’Μητέρα του Γουίστλερ’’, το ‘’Αμέρικαν Γκότθικ’’ του Γουντ, η ‘’Μόνα Λίζα’’ του Λεονάρντο ντα Βίντσι και η ‘’Κραυγή’’ του Έντβαρτ Μουνκ έχουν επιτύχει κάτι που οι περισσότεροι πίνακες - ανεξάρτητα από την ιστορική τους σημασία, την ομορφιά ή τη νομισματική τους αξία - δεν έχουν: επικοινωνούν ένα συγκεκριμένο νόημα σχεδόν αμέσως σε σχεδόν κάθε θεατή. Αυτά τα λίγα έργα έχουν κάνει με επιτυχία τη μετάβαση από την ελιτίστικη σφαίρα του επισκέπτη του μουσείου στον τεράστιο χώρο της λαϊκής κουλτούρας."
Ζωφόρος της Ζωής - Ένα Ποίημα για τη Ζωή, τον Ερωτα και το Θάνατο.
Το Δεκέμβριο του 1893 στην "Unter den Linden" του Βερολίνου έγινε μια έκθεσης του έργου του Μουνκ, όπου παρουσιάστηκαν, μεταξύ άλλων, έξι πίνακες με τίτλο "Μελέτη για μια Σειρά: Ερωτας". Αυτό ξεκίνησε έναν κύκλο που αργότερα ονόμασε "Ζωφόρος της Ζωής - Ένα Ποίημα για τη Ζωή, τον Ερωτα και το Θάνατο". Τα μοτίβα της "Ζωφόρου της Ζωής’’, όπως "Η Καταιγίδα" και το "Σεληνόφως", είναι γεμάτα ατμόσφαιρα. Άλλα μοτίβα φωτίζουν τη νυχτερινή πλευρά του έρωτα, όπως το "Ρόζε και Αμέλιε" και το "Βαμπίρ". Στο "Θάνατος στο δωμάτιο του αρρώστου", το θέμα είναι ο θάνατος της αδερφής του Σοφίας, που το δούλεψε ξανά σε πολλές μελλοντικές παραλλαγές. Η δραματική εστίαση του πίνακα, που απεικονίζει ολόκληρη την οικογένειά του, διασκορπίζεται στις ξεχωριστές και αποσυνδεδεμένες μορφές της θλίψης. Το 1894 διεύρυνε το φάσμα των μοτίβων προσθέτοντας το "Αγχος", τις "Στάχτες", τη "Μαντόνα"’ και τις "Γυναίκες" σε τρεις Σκηνές (από την αθωότητα ως τα γηρατειά). 
Γύρω στις αρχές του 20ου αιώνα ο Μουνκ εργάστηκε για να τελειώσει τη "Ζωφόρο". Ζωγράφησε πολλούς πίνακες, πολλούς από αυτούς σε μεγαλύτερο σχήμα και σε κάποιο βαθμό με την αισθητική της Αρ Νουβό της εποχής. Έφτιαξε ένα ξύλινο πλαίσιο με σκαλιστά ανάγλυφα για το μεγάλο πίνακα "Μεταβολισμός" (1898), αρχικά ονομαζόμενο "Αδάμ και Εύα". Αυτό το έργο αποκαλύπτει την έγνοια του Μουνκ για την «πτώση του ανθρώπου» και την απαισιόδοξη φιλοσοφία του για τον έρωτα. Μοτίβα όπως το "Ο Αδειος Σταυρός" και ο "Γολγοθάς" (και τα δύο περί το 1900) αντικατοπτρίζουν ένα μεταφυσικό προσανατολισμό και επίσης αντικατοπτρίζουν την ευσεβιστική ανατροφή του Μουνκ. Ολόκληρη η "Ζωφόρος" παρουσιάστηκε για πρώτη φορά στη ζετσεσιονιστική έκθεση στο Βερολίνο το 1902. 
Τα θέματα της "Ζωφόρου της Ζωής" επαναλαμβάνονται καθ 'όλη τη διάρκεια του έργου του Μουνκ, αλλά εστίασε ιδιαίτερα σε αυτά στα μέσα της δεκαετίας του 1890. Σε σκίτσα, πίνακες ζωγραφικής, παστέλ και εκτυπώσεις ανέσυρε τα βάθη των συναισθημάτων του για να εξετάσει τα κύρια μοτίβα του: τα στάδια της ζωής, τη φαμ φατάλ, την απελπισία του έρωτα, το άγχος, την απιστία, τη ζήλια, τη σεξουαλική ταπείνωση και το χωρισμό στη ζωή και στο θάνατο. Αυτά τα θέματα εκφράζονται σε πίνακες όπως "Το Αρρωστο Παιδί" (1885), το "Ερωτας και Πόνος" (με υπότιτλο "Βαμπίρ", 1893–94), "Στάχτες" (1894) και "Η Γέφυρα". Το τελευταίο δείχνει αδύναμες φιγούρες με φυσικά ή κρυμμένα πρόσωπα, πάνω από τα οποία υπάρχουν απειλητικά σχήματα από βαριά δέντρα και απειλητικά σπίτια. Ο Μουνκ απεικόνιζε τις γυναίκες είτε ως αδύναμες, αθώες που υποφέρουν (βλ. "Εφηβεία" και "Ερωτας και Πόνος") ή ως αιτία μεγάλου πόθου, ζήλιας και απελπισίας (βλ. "Χωρισμός", "Ζήλια" και "Στάχτες")
Ο Μουνκ χρησιμοποιεί συχνά σκιές και δακτυλίους χρώματος γύρω από τις μορφές του για να τονίσει μια αύρα φόβου, απειλής, άγχους ή σεξουαλικής έντασης. Αυτοί οι πίνακες έχουν ερμηνευτεί ως αντανακλάσεις των σεξουαλικών ανησυχιών του καλλιτέχνη, αν και θα μπορούσε επίσης να υποστηριχθεί ότι αντιπροσωπεύουν την ταραχώδη σχέση του με τον ίδιο τον έρωτα και τη γενική απαισιοδοξία του σχετικά με την ανθρώπινη ύπαρξη. Πολλά από αυτά τα σκίτσα και πίνακες έγιναν σε διάφορες εκδοχές, όπως η "Μαντόνα", τα "Χέρια" και η "Εφηβεία", και επίσης μεταγράφηκαν ως ξύλινες εκτυπώσεις και λιθογραφίες. Ο Μουνκ μισούσε να αποχωρίζεται τους πίνακες του γιατί σκεφτόταν το έργο του ως ένα ενιαίο εκφραστικό σώμα. Έτσι, για να κεφαλαιοποιήσει την παραγωγή του και να βγάζει κάποιο εισόδημα, στράφηκε στις γραφικές τέχνες για να αναπαραγάγει πολλούς από τους πίνακες του, συμπεριλαμβανομένων εκείνων αυτής της σειράς. Ο Μουνκ παραδεχόταν τους προσωπικούς στόχους του έργου του, αλλά προσέφερε επίσης την τέχνη του σε έναν ευρύτερο σκοπό, "Η τέχνη μου είναι πραγματικά μια εθελοντική εξομολόγηση και μια προσπάθεια να εξηγήσω στον εαυτό μου τη σχέση μου με τη ζωή - είναι, επομένως, στην πραγματικότητα ένα είδος εγωισμού, αλλά ελπίζω συνεχώς ότι μέσω αυτού μπορώ να βοηθήσω άλλους να επιτύχουν μια αποσαφήνιση.
Ενώ προκαλούσε έντονα αρνητικές αντιδράσεις, τη δεκαετία του 1890 ο Μουνκ άρχισε να λαμβάνει κάποια κατανόηση των καλλιτεχνικών του στόχων, όπως έγραψε ένας κριτικός: «Με ανελέητη περιφρόνηση για τη φόρμα, τη σαφήνεια, την κομψότητα, την ολότητα και το ρεαλισμό, ζωγραφίζει με την ενστικτώδη δύναμη του ταλέντου του τα λεπτότερα οράματα της ψυχής. " Ένας από τους σπουδαίους υποστηρικτές του στο Βερολίνο ήταν ο Βάλτερ Ρατενάου, Γερμανός υπουργός Εξωτερικών, που συνέβαλε σημαντικά στην επιτυχία του.
Παρίσι, Βερολίνο και Χριστιανία.
Το 1896 ο Μουνκ μετακόμισε στο Παρίσι, όπου επικεντρώθηκε σε αναπαραστάσεις των θεμάτων του της "Ζωφόρου της Ζωής". Ανέπτυξε περαιτέρω την ξυλογραφία και τη λιθογραφική του τεχνική. Η "Αυτοπροσωπογραφία με Βραχίονα Σκελετού" (1895) έγινε με μια μέθοδο χάραξης με βελόνα και μελάνι που χρησιμοποιούσε επίσης ο Πάουλ Κλέε. Ο Μουνκ παρήγαγε επίσης πολύχρωμες εκδόσεις του "Αρρωστου Παιδιού", που αναφερόταν τη φυματίωση, και έκανε καλές πωλήσεις, καθώς και πολλά γυμνά και πολλές εκδόσεις του "Φιλιού" (1892). Πολλοί από τους παρισινούς κριτικούς θεωρούσαν ακόμη το έργο του "βίαιο και βάναυσο", αλλά οι εκθέσεις του έτυχαν μεγάλης προσοχής και συμμετοχής. Η οικονομική του κατάσταση βελτιώθηκε σημαντικά και το 1897 αγόρασε μια θερινή κατοικία με θέα στα φιόρδ της Χριστιανίς (Οσλο), μια μικρή ψαροκαλύβα του τέλους του 18ου αιώνα, στη μικρή πόλη Οσγκορντστραντ της Νορβηγίας. Το ονόμασε "Το Ευτυχισμένο Σπίτι" και επέστρεφε εδώ σχεδόν κάθε καλοκαίρι τα επόμενα 20 χρόνια. Ήταν αυτό που του έλειπε όταν ήταν στο εξωτερικό και όταν ένιωθε κατάθλιψη και εξάντληση. "Το να περπατάω στο Οσγκορντστραντ είναι σαν να περπατάω ανάμεσα στους πίνακες μου - εμπνέομαι τόσο πολύ να ζωγραφίζω όταν είμαι εδώ".
Το 1897 ο Μουνκ επέστρεψε στη Χριστιανία, όπου έτυχε επίσης μνησίκακης αποδοχής - ένας κριτικός έγραψε: "Ένας μεγάλος αριθμός αυτών των πινάκων έχουν εκτεθεί στο παρελθόν. Κατά τη γνώμη μου, αυτοί βελτιώνονται με την εξοικείωση." Το 1899 ο Μουνκ ξεκίνησε μια πολύ στενή σχέση με την Τούλα Λάρσεν, μια «απελευθερωμένη» γυναίκα της ανώτερης τάξης. Ταξίδεψαν στην Ιταλία μαζί και όταν επέστρεψαν ο Μουνκ ξεκίνησε μια νέα γόνιμη περίοδο στην τέχνη του, που περιελάμβανε τοπία και τον τελικό του πίνακα της σειράς "Η Ζωφόρος της Ζωής", "Ο Χορός της Ζωής" (1899). Η Λάρσεν αδημονούσε για γάμο. Η κατανάλωση αλκοόλ και η κακή υγεία του ενίσχυσαν τους φόβους του, όπως έγραψε σε τρίτο πρόσωπο: «Από τότε που ήταν παιδί μισούσε το γάμο. Το άρρωστο και νευρικό σπίτι του του είχε δώσει την αίσθηση ότι δεν είχε κανένα δικαίωμα να παντρευτεί.» Ο Μουνκ σχεδόν ενέδωσε στην Τούλα, αλλά την εγκατέλειψε το 1900, χάνοντας μαζί με αυτή και τη μεγάλη περιουσία της και μετακόμισε στο Βερολίνο. Το έργο του "Τα Κορίτσια στην Προκυμαία", σε δεκαοκτώ διαφορετικές εκδοχές, ανέδειξαν το θέμα της γυναικείας νεότητας χωρίς αρνητικούς συνειρμούς. Το 1902 εξέθεσε τα έργα του θεματικά στην αίθουσα των Βερολινέζων Ζετσεσιονιστών, παράγοντας "ένα συμφωνικό αποτέλεσμα - προκάλεσε μεγάλη αναταραχή - μεγάλη αντίδραση - και μεγάλη επιδοκιμασία." Οι κριτικοί του Βερολίνου άρχισαν να εκτιμούν Η δουλειά του Μουνκ παρόλο που το κοινό έβρισκε ακόμα το έργο του ξένο και παράξενο.
Η ευρεία κάλυψη από τον τύπο προσέφερε στον Μουνκ την προσοχή των σημαινόντων προστατών Αλμπερτ Κόλμαν και Μαξ Λίντε. Περιέγραψε την αλλαγή των γεγονότων στο ημερολόγιό του, «Μετά από είκοσι χρόνια αγώνα και μιζέριας οι δυνάμεις του καλού ήρθαν τελικά σε βοήθειά μου στη Γερμανία - και μια φωτεινή πόρτα ανοίγει για μένα». Ωστόσο, παρά τη θετική αυτή αλλαγή, η αυτοκαταστροφική και ασταθής συμπεριφορά του τον ενέπλεξε πρώτα σε μια βίαιη διαμάχη με έναν άλλο καλλιτέχνη και στη συνέχεια σε ένα τυχαίο πυροβολισμό παρουσία της Τούλα Λάρσεν, που είχε επιστρέψει για μια σύντομη συμφιλίωση, που τραυμάτισε δύο από τα δάχτυλά του. Ο Μουνκ αργότερα πριόνισε στη μέση μια αυτοπροσωπογραφία που απεικόνιζε τον ίδιο και τη Λάρσεν, ως συνέπεια του πυροβολισμού και των γεγονότων που ακολούθησαν. Τελικά τον άφησε και παντρεύτηκε έναν νεότερο συνάδελφό του. Ο Μουνκ το εξέλαβε ως προδοσία και ζούσε ταπεινωμένος για λίγο καιρό, διοχετεύοντας μέρος της πικρίας του σε νέους πίνακες. Οι πίνακές του "Ακίνητη Ζωή" ("Η Φόνισσα") και "Ο Θάνατος του Μαρά I", που έγιναν το 1906–07, αναφέρονται σαφώς στο περιστατικό του πυροβολισμού και τα συναισθηματικά παρεπόμενα. 
Το 1903–04 ο Μουνκ εξέθεσε στο Παρίσι όπου οι νεοεμφανισθέντες φωβιστές, διάσημοι για τα τολμηρά ψεύτικα χρώματα τους, πιθανότατα είδαν τα έργα του και μπορεί να είχαν εμπνευστεί από αυτά. Όταν πραγματοποίησαν τη δική τους έκθεση το 1906, προσκάλεσαν τον Μουνκ, που παρουσίασε τα έργα του μαζί με τα δικά τους. Μετά τη μελέτη της γλυπτικής του Ροντέν ο Μουνκ μπορεί να πειραματίστηκε με πλαστελίνη ως βοήθημα στο σχεδιασμό, αλλά παρήγαγε ελάχιστα γλυπτά. Αυτή την περίοδο ο Μουνκ δέχθηκε πολλές παραγγελίες για πορτρέτα και εκτυπώσεις, που βελτίωσαν την συνήθως επισφαλή οικονομική του κατάσταση. Το 1906 ζωγράφισε το σκηνικό για ένα έργο του Ιψεν στο μικρό Θέατρο "Kammerspiele", του "Deutsches Theater" του Βερολίνου, στο οποίο αναρτήθηκε η "Ζωφόρος της Ζωής". Ο θεατρικός σκηνοθέτης Μαξ Ράινχαρντ αργότερα το πούλησε και σήμερα βρίσκεται στη "Nationalgalerie" του Βερολίνου. Μετά από μια προηγούμενη περίοδο τοπίων, το 1907 έστρεψε ξανά την προσοχή του σε ανθρώπινες μορφές και καταστάσεις. 
Κατάρρευση και ανάρρωση.
Το φθινόπωρο του 1908 το άγχος του Μουνκ, σε συνδυασμό με υπερκατανάλωση αλκοόλο και καβγάδες, είχε επιδεινωθεί. Οπως έγραψε αργότερα "Η κατάστασή μου έτεινε στην παράνοια". Υποφέροντας από ψευδαισθήσεις και αισθήματα καταδίωξης, εισήχθη στην κλινική του Ντάνιελ Γιάκομπσον. Η θεραπεία που ακολούθησε ο Μουνκ τους επόμενους οκτώ μήνες περιλάμβανε δίαιτα και "ηλέκτριση" (θεραπεία της εποχής για νευρικές καταστάσεις, χωρίς να συγχέεται με την ηλεκτροσόκ. Η παραμονή του στο νοσοκομείο σταθεροποίησε την προσωπικότητά του και μετά την επιστροφή του στη Νορβηγία το 1909 το έργο του απέκτησε περισσότερο χρώμα και έγινε λιγότερο απαισιόδοξο. Βελτιώνοντας περαιτέρω τη διάθεσή του, το έργο του έγινε τελικά αποδεκτό από το κοινό της Χριστιανίας και τα μουσεία άρχισαν να αγοράζουν τα έργα του. Ονομάστηκε Ιππότης του Βασιλικού Τάγματος του Αγίου Ολαφ "για τις υπηρεσίες του στην τέχνη". Η πρώτη του αμερικανική έκθεση έγινε το 1912 στη Νέα Υόρκη.
Στο πλαίσιο της ανάρρωσής του ο Δρ Γιάκομπσον συμβούλεψε το Μουνκ να συναναστρέφεται μόνο καλούς φίλους και να αποφεύγει τη δημόσια κατανάλωση αλκοόλ. Ο Μουνκ ακολούθησε τη συμβουλή και παρήγαγε πολλά υψηλής ποιότητας ολόσωμα πορτρέτα φίλων και προστατών - ειλικρινείς σπεικονίσεις χωρίς κολακεία. Δημιούργησε επίσης τοπία και σκηνές ανθρώπων στην εργασία και στο παιχνίδι, χρησιμοποιώντας ένα νέο αισιόδοξο στυλ - ευρείες, χαλαρές πινελιές ζωηρών χρωμάτων με συχνή χρήση λευκού χώρου και σπάνια του μαύρου - με σποραδικές μόνο αναφορές στα νοσηρά θέματά του. Με μεγαλύτερο εισόδημα ο Μουνκ μπόρεσε να αγοράσει πολλά ακίνητα, που του παρείχαν νέες θέες για τα έργα του και μπορούσε τελικά να συντηρεί την οικογένειά του.
Η έκρηξη του Α Παγκοσμίου Πολέμου βρήκε το Μουνκ με διχασμένη πίστη, όπως είπε "Ολοι οι φίλοι μου είναι Γερμανοί αλλά αγαπώ τη Γαλλία". Τη δεκαετία του 1930 οι Γερμανοί προστάτες του, πολλοί από αυτούς Εβραίοι, έχασαν τις περιουσίες τους και μερικοί και τη ζωή τους κατά την άνοδο του ναζιστικού κινήματος. Ο Μουνκ βρήκε Νορβηγούς τυπογράφους για να αντικαταστήσει τους Γερμσνούς που τύπωναν τα γραφικσ του έργα. Δεδομένου του κακού ιστορικού της υγείας του το 1918 ο Μουνκ αισθάνθηκε τυχερός που επέζησε ενός κύματος της ισπανικής γρίπης, της παγκόσμιας πανδημίας εκείνης της χρονιάς.
Τελευταία χρόνια.
Ο Μουνκ πέρασε το μεγαλύτερο μέρος των δύο τελευταίων δεκαετιών της ζωής του μοναχικά στο σχεδόν αύταρκες κτήμα του στο Εσκελι, στο Σκέγιεν του Οσλο. Πολλοί από τους τελευταίους πίνακές του εξυμνούν την αγροτική ζωή, ανάμεσά τους μερικοί, στους οποίους χρησιμοποίησε το άλογο εργασίας του "Ρουσώ" ως μοντέλο. Χωρίς καμμία προσπάθεια ο Μουνκ προσέλκυε μια σταθερή ροή γυναικείων μοντέλων, που ζωγράφιζε ως θέμα πολλών γυμνών έργων. Πιθανότατα είχε σεξουαλικές σχέσεις με ορισμένα από αυτά. Ο Μουνκ έβγαινε περιστασιακά από το σπίτι του για να ζωγραφίζει τοιχογραφίες επί παραγγελία, όπως εκείνες που έκανε για το εργοστάσιο σοκολάτας "Freia".
Μέχρι το τέλος της ζωής του ο Μουνκ συνέχισε να ζωγραφίζει ασταμάτητα αυτοπροσωπογραφίες, προσθέτοντας στον κύκλο της αυτοαναζήτησης της ζωής του. Τις δεκαετίες του 1930 και του 1940 οι Ναζί χαρακτήρισαν το έργο του Μουνκ εκφυλισμένη τέχνη, μαζί με το έργο του Πικάσο, του Κλέε, του Ματίς, του Πωλ Γκωγκέν και πολλών άλλων καλλιτεχνών της εποχής και αφαίρεσαν τα 82 έργα του από τα γερμανικά μουσεία. Ο Αδόλφος Χίτλερ ανακοίνωσε το 1937 "Οσο μας αφορά, αυτοί οι βάρβαροι και τραυλιστές της τέχνης του πολιτισμού της προιστορικής Λίθινης Εποχής μπορούν να επιστρέψουν στις σπηλιές των προγόνων τους και εκεί να εφαρμόσουν τα πρωτόγονα διεθνή τους ξυσίματα".
Το 1941 οι Γερμανοί εισέβαλαν στη Νορβηγία και το Ναζιστικό κόμμα ανέλαβε την κυβέρνηση. Ο Μουνκ ήταν 76 ετών. Με σχεδόν μια πλήρη συλλογή των έργων του στο δεύτερο όροφο του σπιτιού του ο Μουνκ ζούσε με το φόβο της κατάσχεσής της από τους Ναζί. 71 έργα του, που είχαν ήδη κατασχεθεί από τους Ναζί είχαν επιστραφεί στη Νορβηγία μέσω αγοράς από συλλέκτες (οι άλλοι 11 δεν ανακτήθηκαν πότε), όπως "Η Κραυγή" και "Το Αρρωστο Παιδί" και κρύφτηκαν επίσης από τους Ναζί.
Ο Μουνκ πέθανε στο σπίτι του στο Εκελι κοντά στο Οσλο στις 23 Ιανουαρίου 1944, ένα μήνα περίπου πριν από τα 80ά γενέθλιά του. Η ενορχηστρωμένη από τους Ναζί κηδεία του ήταν μια νύξη προς τους Νορβηγούς ότι ήταν συμπαθών τους Ναζί, ένα είδος οικειοποίησης του ανεξάρτητου καλλιτέχνη. Η πόλη του Οσλο αγόρασε το κτήμα στο Εκελι από τους κληρονόμους του Μουνκ το 1946 και το σπίτι του κατεδαφίστηκε το 1960.
Κληρονομιά.
Οταν πέθανε ο Μουνκ τα εναπομείναντα έργα του κληροδοτήθηκαν στην πόλη του Οσλο, που ίδρυσε το Μουσείο Μουνκ στο Τέγιεν το 1963. Το μουσείο διαθέτει μια συλλογή από περίπου 1.100 πίνακες, 4.500 σχέδια και 15.000 εκτυπώσεις, τη μεγαλύτερη συλλογή έργων του στον κόσμο. Το Μουσείο Μουνκ λειτουργεί ως επίσημο ίδρυμά του. Δραστηροποιείται αντιδρώντας στην παραβίαση των πνευματικών του δικαιωμάτων, καθώς και για την εκκαθάρισή τους για τα έργα του, όπως για τη χρησιμοποίηση της "Κραυγής" του Μουνκ σε μια διαφημιστική καμπάνια της "Μ&amp;Μ" το 2006.
Η τέχνη του Μουνκ ήταν ιδιαίτερα εξατομικευμένη και ο ίδιος δίδαξε ελάχιστα. Ο "ατομικός" του συμβολισμός ήταν πολύ πιο προσωπικός από εκείνον άλλων συμβολιστών ζωγράφων, όπως οι Γκυστάβ Μορώ και Τζέιμς Ενσορ. Ο Μουνκ άσκησε ακόμη μεγάλη επιρροή στους Γερμανούς εξπρεσιονιστές, που ακολούθησαν τη φιλοσοφία του "Δεν πιστεύω στην τέχνη, που δεν είναι το καταναγκαστικό αποτέλεσμα της ώθησης του Ανθρώπου να ανοίξει την καρδιά του". Πολλοί από τους πίνακές του, όπως "Η Κραυγή", έχουν παγκόσμια απήχηση εκτός από το πολύ προσωπικό τους νόημα.
Εργα του Μουνκ εκτίθενται σήμερα σε πολλά μεγάλα μουσεία και πινακοθήκες στη Νορβηγία και στο εξωτερικό. Η καλύβα του, το "Ευτυχισμένο Σπίτι", παραχωρήθηκε στο δήμο του Οσγκορντστραντ το 1944 και λειτουργεί ως μικρό Μουσείο Μουνκ. Το εσωτερικό του έχει διατηρηθεί όπως ακριβώς το άφησε.
Μία εκδοχή της "Κραυγής" εκλάπη από την Εθνική Πινακοθήκη του Οσλο το 1994. Το 2004 μια άλλη εκδοχή της, μαζί με μια της "Μαντόνας", εκλάπησαν από το Μουσείο Μουνκ, με μια παράτολμη ληστεία στο φως της ημέρας. Τελικά όλες ανακτήθηκαν αλλά οι πίνακες που εκλάπησαν με τη ληστεία το 2004 υπέστησαν εκτεταμένες ζημιές, αλλά αποκαταστάθηκαν σχολαστικά και εκτίθενται και πάλι. Τρία έργα του Μουνκ εκλάπησαν από το Ξενοδοχείο "Refsnes Gods" το 2005. Ανακτήθηκαν σύντομα, αν και ένα από αυτά υπέστη ζημιές κατά τη ληστεία.
Τον Οκτώβριο του 2006 η έγχρωμη ξυλογραφία "Δύο άνθρωποι. Ο μοναχικός (To mennester. De ensomme)" έκανε νέο ρεκόρ για τις εκτυπώσεις του, όταν πουλήθηκε σε δημοπρασία στο Οσλο 8,1 εκατ. κορόνες (ισοδύναμο με 1,3 εκατ. ευρώ το 2021). Αποτέλεσε επίσης ρεκόρ υψηλότερης τιμής σε δημοπρασία στη Νορβηγία. Στις 3 Νοεμβρίου 2008 ο πίνακας "Βαμπίρ" έκανε νέο ρεκόρ για τους πίνακές του, όταν πουλήθηκε 38.162.000 δολάρια στο "Sotheby's" της Νέας Υόρκης.
Η μορφή του Μουνκ εμφανίζεται στο νορβηγικό χαρτονόμισμα των 1000 κορονών, μαζί με εικόνες εμπνευσμένες από το καλλιτεχνικό του έργο..
Το Φεβρουάριο του 2012 άνοιξε στο "Schirn Kunsthalle" της Φραγκφούρτης μια μεγάλη έκθεση για το Μουνκ (Έντβαρτ Μουνκ. Το Μοντέρνο Μάτι). Την έκθεση εγκαινίασε η Μέτε-Μάριτ, Πριγκίπισσα της Νορβηγίας. 
Το Μάιο του 2012 "Η Κραυγή" πουλήθηκε 119,9 εκατομμύρια δολάρια ΗΠΑ και είναι το δεύτερο πιο ακριβό έργο τέχνης που πωλήθηκε ποτέ σε ανοικτή δημοπρασία. (το ξεπέρασαν το Νοέμβριο του 2013 αι "Τρεις Μελέτες του Λούσιαν Φρόιντ", που πωλήθηκαν 142,4 εκατομμύρια δολάρια ΗΠΑ). 
Το 2013 τέσσερις από τους πίνακες του Μουντ απεικονίστηκαν σε μια σειρά γραμματοσήμων των Νορβηγικών Ταχυδρομείων, για να τιμήσουν το 2014 την 150η επέτειο από τη γέννησή του. 
Στις 14 Νοεμβρίου 2016 μια εκδοχή των "Κοριτσιών στη Γέφυρα"του Μουνκ πουλήθηκαν 54,5 εκατομμύρια δολάρια ΗΠΑ στο "Sotheby's" της Νέας Υόρκης, τη δεύτερη υψηλότερη τιμή που επιτεύχθηκε για έναν από τους πίνακες του. 
Τον Απρίλιο του 2019 το Βρετανικό Μουσείο φιλοξένησε την έκθεση "Έντβαρτ Μουνκ: Ερωτας και Αγχος", που περιελάμβανε 83 έργα τέχνης και μια σπάνια πρωτότυπη εκτύπωση της "Κραυγής". 
Πανεπιστημιακή Αουλα.
Το 1911 διεξήχθη ο τελικός διαγωνισμός για τη διακόσμηση των μεγάλων τοίχων της Αούλα (αίθουσα εκδηλώσεων) του Πανεπιστημίου του Όσλο, μεταξύ του Μουνκ και του Εμάνουελ Βίγκελαντ. Το γεγονός είναι γνωστό ως "διαμάχη της Αουλα". Το 1914 ανατέθηκε επιτέλους στον Μουνκ να διακοσμήσει την Αουλα και το έργο ολοκληρώθηκε το 1916. Αυτό το σημαντικό έργο της νορβηγικής μνημειακής ζωγραφικής περιλαμβάνει 11 πίνακες που καλύπτουν 223 m2. Τον "Ήλιο", την "Ιστορία" και την "Alma Mater" είναι τα βασικά έργα αυτής της ακολουθίας. Ο Μουνκ δήλωσε: «Ήθελα οι διακοσμήσεις να σχηματίζουν έναν ολοκληρωμένο και ανεξάρτητο κόσμο ιδεών και ήθελα η οπτική τους έκφραση να είναι τόσο διακριτά Νορβηγική όσο και παγκόσμια ανθρώπινη». Το 2014 εκτιμήθηκε ότι οι πίνακες της Αουλα έχουν αξία τουλάχιστον 500 εκατομμύρια κορώνες (50 εκατομμύρια ευρώ). 

</doc>
<doc id="57999" url="https://el.wikipedia.org/wiki?curid=57999" title="Όμπλαστ του Νίζνι Νόβγκοροντ">
Όμπλαστ του Νίζνι Νόβγκοροντ

Το Όμπλαστ του Νίζνι Νόβγκοροντ (ρωσικά: "Нижегоро́дская о́бласть") είναι ομοσπονδιακό υποκείμενο της Ρωσίας, υπαγόμενο στο Διαμέρισμα του Βόλγα. Πρωτεύουσά της είναι το Νίζνι Νόβγκοροντ (1.250.619 κάτοικοι - απογρ. 2010, η 4η μεγαλύτερη πόλη της χώρας), το οποίο είναι και διοικητικό κέντρο ολόκληρου του Διαμερίσματος. Το επίθετο Νίζνι ("Κάτω") χρησιμοποιείται για διάκριση από το αρχαιότερο Νόβγκοροντ, που βρίσκεται στο Βορειοδυτικό Διαμέρισμα και φέρει την προσωνυμία Βελίκι ("Μέγα"). Άλλες μεγάλες πόλεις είναι το Τζερζίνσκ (240.742) και το Αρζαμάς (109.432).
Η Περιφέρεια κυριαρχείται από τη βαριά βιομηχανία, η οποία απασχολεί το 62% του εργατικού δυναμικού και παράγει το 83% του τοπικού ΑΕΠ. Βασικοί τομείς είναι η μεταλλουργία, η μηχανουργία, τα χημικά, η διύλιση πετρελαίου, η κατασκευή γυαλιού και η χαρτοποιΐα.
Ο πληθυσμός είναι σχεδόν αμιγώς ρωσικής καταγωγής (95%). Η αστικοποίηση είναι πολύ έντονη, λόγω της βιομηχανίας - η αναλογία αστικού/αγροτικού πληθυσμού είναι περίπου 3/1.

</doc>
<doc id="58000" url="https://el.wikipedia.org/wiki?curid=58000" title="Δημοκρατία των Ουντμούρτ">
Δημοκρατία των Ουντμούρτ

Η Δημοκρατία των Ουντμούρτ (ρωσικά: Удму́ртская респу́блика) ή Ουντμουρτία είναι ομοσπονδιακό υποκείμενο της Ρωσίας, υπαγόμενο στο Διαμέρισμα του Βόλγα. Πρωτεύουσά της είναι το Ιζέβσκ (627.734 κάτοικοι - απογρ. 2010), πατρίδα του αυτόματου τυφεκίου Καλάσνικοφ. Άλλες μεγάλες πόλεις είναι το Σαραπούλ (101.381), το Βότκινσκ (99.022) και το Γκλάζοβ (95.854).
Οι πλειοψηφία του πληθυσμού είναι ρωσικής καταγωγής (60,1%). Οι Ουντμούρτ, αυτόχθονας λαός που μιλά μια φινο-ουγγρική διάλεκτο, αντιπροσωπεύουν το 29,3%, ενώ σε μικρότερο ποσοστό συναντώνται τάταροι (7%).
Οι περισσότεροι Ρώσοι εγκαταστάθηκαν στην περιοχή κατά/μετά το Β' Παγκόσμιο Πόλεμο, όταν αξιοποιήθηκαν τα πλούσια κοιτάσματα πετρελαίου και οι βιομηχανίες του Ιζέβσκ μετεξελίχθηκαν από περιφερειακό παραγωγό σε πανεθνικό προμηθευτή όπλων και οχημάτων. Πέραν του προαναφερθέντος Καλάσνικοφ (ΑΚ-47), στην περιοχή κατασκευάζονται βαρέα πυροβόλα, πύραυλοι, αυτοκίνητα και μοτοσυκλέτες (οι δημοφιλείς στη Ρωσία Izh).
Σημαία.
https://upload.wikimedia.org/wikipedia/commons/thumb/c/c7/Flag_of_Udmurtia.svg/1280px-Flag_of_Udmurtia.svg.png

</doc>
<doc id="58001" url="https://el.wikipedia.org/wiki?curid=58001" title="Ουντμουρτία">
Ουντμουρτία



</doc>
<doc id="58002" url="https://el.wikipedia.org/wiki?curid=58002" title="Άλκης Θρύλος">
Άλκης Θρύλος

Η Ελένη Ουράνη - το γένος Νεγρεπόντη (1896 - 8 Δεκεμβρίου 1971) ήταν κριτικός λογοτεχνίας και θεάτρου και συγγραφέας. Έγινε γνωστή με το ψευδώνυμο Άλκης Θρύλος.
Βιογραφία.
Γεννήθηκε το 1896 στην Αθήνα και ήταν γόνος πλούσιας οικογένειας. Πατέρας της ήταν ο Μιλτιάδης Νεγρεπόντης, οικονομολόγος, πρωτοπόρος του προσκοπισμού στην Ελλάδα και υπουργός Οικονομικών στην κυβέρνηση του Ελευθέριου Βενιζέλου, και μητέρα της η Μαρία Νεγροπόντη, δημιουργός του σώματος της Σχολής Αδελφών και Εθελοντριών Αδελφών Νοσοκόμων. Ήρθε σε πρώτο γάμο με τον Πολύβιο Κορύλλο, καθηγητή Χειρουργικής στο Πανεπιστήμιο Αθηνών και περί το 1930 σε δεύτερο γάμο με τον ποιητή και λογοτέχνη Κώστα Ουράνη.
Από νεαρή ηλικία ασχολήθηκε με τη λογοτεχνία και την κριτική καλλιεργώντας έτσι την κλίση της στα γράμματα και στην κριτική σκέψη. Εμφανίστηκε το 1915 στο "Νουμά", «Βωμός» και Πυρσός» και στην εφημερίδα «Ακρόπολις», δείχνοντας άμεσα τις κατοπινές τάσεις της στην κριτική, την ποίηση και το θεατρικό λόγο. Παράλληλα δημοσιεύει δύο μονόπρακτα, «Ο χορός του βοριά» και «Η ομορφιά που σκοτώνει», ποιήματα, καθώς και τα πρώτα κριτικά κείμενα. Το 1920 γίνεται μέλος του Συνδέσμου Ελληνίδων υπέρ των Δικαιωμάτων της Γυναικός, ενώ παράλληλα επιδίδεται στην αρθρογραφία με θέμα το φεμινισμό. Το 1924 δημοσιεύει δύο κριτικές προσεγγίσεις για τον Διονύσιο Σολωμό και τον Κωστή Παλαμά. Από το 1927 και μετά, συνεργάστηκε με πολλά περιοδικά και εφημερίδες, ανάμεσα σε αυτά την "Νέα Εστία" όπου είχε τη στήλη της θεατρικής κριτικής, το "Νουμά" και την "Ακρόπολη", στα οποία δημοσίευε κριτικές μελέτες για Έλληνες λογοτέχνες και θεατρικές παραστάσεις. Έγραψε επίσης πολλά κείμενα ταξιδιωτικών εντυπώσεων με έντονα λυρικά χαρακτηριστικά. Ήταν υποστηρίκτρια του δημοτικισμού και του φεμινισμού. Έγραψε άρθρα για φεμινιστικά ζητήματα και διετέλεσε μέλος του Συνδέσμου Ελληνίδων υπέρ των δικαιωμάτων των γυναικών στα τέλη της δεκαετίας του 1910 και στις αρχές της δεκαετίας του 1920. Τα έργα της διακρίνονται για την πρωτοτυπία και το ρεαλισμό των απόψεών της. Ως κριτικός θεάτρου διακρίθηκε για την ειλικρίνεια και την πνευματική της καλλιέργεια στην οποία είναι έντονη ή επίδραση της γαλλικής κουλτούρας, αλλά και για έναν έντονο υποκειμενισμό, υποκινούμενο από τις στιγμιαίες συγκινήσεις και τις συναισθηματικές της καταστάσεις.
Το 1950 συμμετέχει ως ιδρυτικό μέλος της Ομάδας των Δώδεκα (1950-1967), η οποία αποσκοπούσε στη θέσπιση έγκριτων λογοτεχνικών βραβείων, κατ’ αρχάς για την πεζογραφία και ακολούθως για άλλα λογοτεχνικά είδη, καθώς και της Ένωσης Θεατρικών και Μουσικών Κριτικών και μέλος της Καλλιτεχνικής Επιτροπής του Εθνικού Θεάτρου και των Κρατικών Βραβείων Λογοτεχνίας. Το 1963 θεσμοθετεί, στο πλαίσιο της «Ομάδας των Δώδεκα», το Βραβείο «Μαρία Νεγρεπόντη» εις μνήμην της μητέρας της.
Το 1963, όταν με το Βασιλικό Διάταγμα 105/1963 συστάθηκε το ίδρυμα Ταινιοθήκη της Ελλάδος, ήταν από τα ιδρυτικά μέλη, μαζί με τους Αγλαία Μητροπούλου, Μόνα Μητροπούλου, Άγγελο Προκοπίου, Στρατή Μυριβήλη, Ηλία Βενέζη, Ειρήνη Καλκάνη, Μιχάλη Κακογιάννη, Ελένη Βλάχου, Νίκο Κούνδουρο, Σπύρο Σκούρα, Γρηγόρη Γρηγορίου, Γιώργο Ζερβό, Βίκτωρα Μιχαηλίδη και άλλους.
Το 1968 της απονεμήθηκε το κρατικό βραβείο ταξιδιωτικών εντυπώσεων. Το 1969 αναγορεύεται μέλος της Ακαδημίας Αθηνών και το 1971 έγινε η πρώτη Ελληνίδα που εκλέχτηκε ακαδημαϊκός.
Η Ελένη Ουράνη, προς τιμήν της ίδιας, αλλά και του συζύγου της, κληροδότησε τη μεγάλη περιουσία της στο ίδρυμα, με στόχο την ευρύτερη καλλιέργεια της πνευματικής ζωής του Ελληνισμού. Το 1970 ή Ακαδημία Αθηνών με το κληροδότημα της Ελένης Ουράνη, ίδρυσε το Ινστιτούτο ή Ίδρυμα Κώστα και Ελένης Ουράνη αλλά και το ομώνυμο βραβείο, με απώτερο σκοπό τη χρηματική ενίσχυση της λογοτεχνίας μέσω αυτού. Το Ίδρυμα Ουράνη της Ακαδημίας Αθηνών αναλαμβάνει χορηγίες στο χώρο του πολιτισμού, βραβεύσεις συγγραφέων, υποτροφίες σπουδαστών αλλά και έδρες νεοελληνικών σπουδών στο εξωτερικό.
Η Ελένη Ουράνη πέθανε στις 8 Δεκεμβρίου 1971.

</doc>
<doc id="58003" url="https://el.wikipedia.org/wiki?curid=58003" title="Ελένη Ουράνη">
Ελένη Ουράνη



</doc>
<doc id="58005" url="https://el.wikipedia.org/wiki?curid=58005" title="Άμμος">
Άμμος

Άμμος ονομάζεται γενικά κάθε συσσώρευμα μικρών κόκκων πετρωμάτων ή ορυκτών, οι οποίοι παραμένουν ασύνδετοι μεταξύ τους. Για να θεωρηθεί όμως ως άμμος ένα συσσώρευμα, θα πρέπει οι κόκκοι από τους οποίους αποτελείται να έχουν διάμετρο μικρότερη των 6 χιλιοστών.
Είδη.
Στη πράξη λογίζεται ως άμμος εκείνη της οποίας οι κόκκοι φθάνουν σε μέγιστη διάμετρο το 1 χιλιοστό. Εξ αυτού, ανάλογα του μεγέθους, η άμμος διακρίνεται σήμερα στις ακόλουθες κατηγορίες:
Οι κόκκοι της άμμου προέρχονται ως επί το πλείστον από την αποσάθρωση των πετρωμάτων και μερικές φορές από την κατάθρυψή τους. Ανάλογα με το είδος των υλικών που περιέχονται σε μεγαλύτερη ποσότητα στην άμμο, λέγονται χαλαζιακές, γλαυκοφανιτικές, μαρμαρυγιακές, γρανιτοφόρες, αστριούχες και λιγνιτούχες. Όταν είναι χρωματισμένη κόκκινη από οξείδια του σιδήρου, λέγεται σιδηρική ή σιδηρούχος. Επίσης, είναι δυνατό να είναι αργιλούχος, βιτουμενιούχος, χουμοφόρος και ασβεστολιθική. Η ηφαιστειακή άμμος, η οποία σκορπίζεται στον αέρα κατά τις εκρήξεις των ηφαιστείων, ονομάζεται ηφαιστειακή σποδός.
Όταν, με τη διεργασία της διαγένεσης, οι κόκκοι της άμμου υποστούν συγκόλληση, δίνουν πέτρωμα που ονομάζεται ψαμμίτης. 
Το χρώμα της άμμου καθορίζεται απο τα πετρώματα της. 
Ανάλογα με τη φύση των συστατικών της, η άμμος χρησιμοποιείται με πολλούς τρόπους. Η άμμος που αποτελείται από κόκκους καθαρού διοξειδίου του πυριτίου, χρησιμοποιείται στην υαλουργία για την κατασκευή του υάλου. Η δομική άμμος που χρησιμοποιείται στα κονιάματα είναι προϊόν προσχωσιγενές. Ασβεστολιθική και πυριτική άμμος εξάγεται από ορυχεία επιφάνειας, που λέγονται αμμωρυχεία.
Ένα άλλο είδος άμμου είναι η άμμος των χυτηρίων, που χρησιμεύει για την κατασκευή μητρών και πρέπει να παρουσιάζει διάφορες ιδιότητες, κυρίως πλαστικότητα και συνοχή, για να είναι οι μήτρες λεπτές και διαρκείας: Να είναι πυρίμαχη, να μην αποσυντίθεται ή παραμορφώνεται λόγω επαφής με τον λιωμένο σίδηρο, να είναι πορώδης και περατή. 
Κινούμενη άμμος.
Άμμος υγρή και εξαιρετικά λεπτή που έχει την ιδιότητα να κινείται, όπως το νερό, δηλαδή να ρέει. Είναι πολύ υγρή, ελάχιστα συμπαγής και δυνητικά επικίνδυνη για τα ζώα και τον άνθρωπο. Πρόκειται για κατάσταση παροδική ή μόνιμη όπου μεταξύ των κόκκων της άμμου υφίσταται ποσότητα νερού. Υπό αυτή τη συνθήκη υδάτινου κορεσμού ο οποιοσδήποτε τύπος άμμου χάνει την ικανότητα συνοχής της, με συνέπεια να συμπεριφέρεται ως υγρό. Έτσι ένα απλό πάτημα του ποδιού σε αυτή, την μετατρέπει σε κινούμενη άμμο. 
Οι παλαιότερες, ιδίως, ταινίες έδειχναν συχνά ανθρώπους να «καταπίνονται» εντελώς από κινούμενη άμμο, με αποτέλεσμα να πεθαίνουν. Σε αντίθεση με τον μύθο αυτό όμως, η πραγματικότητα είναι εντελώς διαφορετική, επειδή οι ​​επιστήμονες έχουν αποδείξει ότι η πυκνότητα του μίγματος άμμου και νερού είναι τουλάχιστον η 2-πλάσια από αυτήν του ανθρώπου και των ζώων, των οποίων είναι σχεδόν ίση με του νερού. Επομένως, δημιουργείται κάποια ασφαλής ισορροπία, ενώ πρέπει να τονιστεί και το ότι η κινούμενη άμμος περιορίζεται σε επιφανειακά στρώματα (εξαιρετικά σπάνιο να έχει τόσο μεγάλο βάθος), καθιστώντας αδύνατο για κάποιον να πεθάνει σε αυτήν έτσι όπως αποτυπώνεται στη λογοτεχνία και στον κινηματογράφο.
Ωστόσο, αληθεύει ότι η κινούμενη άμμος περιορίζει σημαντικά τη δυνατότητα της κίνησης, με αποτέλεσμα όποιος κολλήσει σε αυτήν να γίνεται ευάλωτος σε άλλους κινδύνους, όπως υποθερμία, έκθεση στον ήλιο, αφυδάτωση, πείνα ή τυχόν επιστροφή παλίρροιας, αν είναι σε παραλία. 
Εφαρμογή.
Η άμμος χρησιμοποιείται στην αρχική μορφή της στην οικοδόμηση και στην κατασκευή τσιμέντου. Το γυαλί κατασκευάζεται από άμμο.

</doc>
<doc id="58006" url="https://el.wikipedia.org/wiki?curid=58006" title="Καουτσούκ">
Καουτσούκ

Το καουτσούκ είναι φυσικό πολυμερές προϊόν που προερχεται ακατέργαστο από διάφορα τροπικά φυτά τα καουτσουκόδενδρα. Λέγεται και ελαστικό κόμμι. Η λέξη καουτσούκ σημαίνει ξύλο που ρέει, σε μια διάλεκτο των ιθαγενών του Ισημερινού. Το καουτσούκ είναι ακόρεστος υδρογονάνθρακας με μοριακό βάρος πάνω από 100.000. Είναι πολυμερές του ισοπρενίου. Το παίρνουμε από το Latex (ελαστικό γαλάκτωμα), που τρέχει από δέντρα των φυτειών της Άπω Ανατολής.
Τα είδη.
Το ακατέργαστο καουτσούκ είναι στερεό και περιέχει υδρογονάνθρακες σε ποσοστό 75%. Το συνθετικό καουτσούκ είναι ένα είδος καουτσούκ που παρασκευάζεται συνθετικά. Έχει τις ίδιες χημικές και φυσικές ιδιότητες και την ίδια σύσταση με το φυσικό καουτσούκ. Το τεχνητό καουτσούκ παρασκευάζεται με διάφορες πρώτες ύλες. Έχει παραπλήσιες ιδιότητες με το φυσικό καουτσούκ, αλλά διαφορετική σύσταση. Λέγεται πως ο Χριστόφορος Κολόμβος ήταν ο πρώτος Ευρωπαίος που γνώρισε το καουτσούκ. Στο ταξίδι του στην Αμερική είδε τους ιθαγενείς της Αϊτής να χρησιμοποιούν μπάλες ελαστικές (15ος αιώνας).
Οι φυσικές πηγές και η κατεργασία του.
Αργότερα διάφοροι επιστήμονες ασχολήθηκαν με το καουτσούκ, μελέτησαν τους τρόπους κατεργασίας του και τις εφαρμογές του. Ένας μεγάλος αριθμός από φυτά περιέχει καουτσούκ. Τέτοια φυτά είναι η λανδολφία, ο πράσινος χηλόκαρπος, η βραζιλιανή και η γουιανική εβέα, η αφρικανική καξία κλπ. Κοντά στις φυτείες των καουτσουκόδενδρων υπάρχουν εργοστάσια συγκομιδής και κατεργασίας του καουτσούκ. Η εργασία αυτή γίνεται ως εξής: Η φλούδα των φυτών χαράζεται κι εκκρίνεται ο «"οπός"» (γαλάκτωμα) με το καουτσούκ. Συγκεντρώνουν τον οπό με προσοχή και τον καθαρίζουν με ειδικά κόσκινα. Κατόπιν τον υποβάλλουν σε θρόμβωση μέσα σε δεξαμενές, όπου σαν μέσο θρόμβωσης χρησιμοποιείται το μυρμηκικό ή οξικό οξύ. Στη συνέχεια ο θρομβωμένος οπός υποβάλλεται σε έκπλυση και πίεση. Τέλος, ξηραίνεται είτε με θερμό αέρα είτε σε συνηθισμένη θερμοκρασία.
Έτσι γίνεται το ακατέργαστο καουτσούκ, το λάστιχο. Αυτό χρησιμοποιείται μόνο στην κατασκευή πελμάτων των υποδημάτων. Δεν έχει μεγάλη εφαρμογή, γιατί είναι σκληρό και έχει μικρή ελαστικότητα. Όταν θερμανθεί λιώνει, όταν ψυχθεί χάνει την ελαστικότητα του. Για να χαθούν αυτά τα μειονεκτήματα και για ν' αποκτήσει ελαστικότητα και αντοχή, υποβάλλεται σε ειδική κατεργασία που λέγεται βουλκανισμός. Έτσι δίνει προϊόντα με καλές ιδιότητες που έχουν ποικίλες εφαρμογές.
Ο βουλκανισμός γίνεται με ειδική ανάμειξη θείου, ενώσεων του θείου και άλλων, σε διάφορους βαθμούς θέρμανσης και με αλλεπάλληλες εξατμίσεις. Έτσι το καουτσούκ αποκτά την ιδιότητα να μη σκληραίνει με τη ψύξη, να μη λιώνει με τη θέρμανση και να έχει αντοχή μεγαλύτερη από το ακατέργαστο. Ο βουλκανισμός έχει ποικίλες μορφές, ανάλογα με τη χρήση και τα αντικείμενα που θα κατασκευαστούν από το υλικό. Για να χρωματιστεί το καουτσούκ και για να γίνει πλαστικό, προστίθενται και διάφορες άλλες κατάλληλες ουσίες. Με περισσότερη πρόσμειξη θείου και ψηλή θερμοκρασία γίνεται ο σκληρός εβονίτης, ο οποίος χρησιμοποιείται ως μονωτικό υλικό.
Το συνθετικό καουτσούκ.
Σήμερα, το καουτσούκ των φυτειών (φυσικό) συναγωνίζεται το συνθετικό, για λόγους οικονομικούς και τεχνικούς. Το συνθετικό καουτσούκ παρασκευάζεται με πολυμερισμό υδρογονανθράκων. Παρασκευάζονται 4 τύποι συνθετικού καουτσούκ:
Βέβαια οι εντατικές έρευνες που γίνονται στον τομέα αυτό, θα οδηγήσουν στο μέλλον σε πολλά νέα προϊόντα.
Χρήσεις.
Οι εφαρμογές του καουτσούκ είναι πολλές. Η κυριότερη είναι στην κατασκευή ελαστικών για αυτοκίνητα. Χρησιμοποιείται στην κατασκευή αποσβεστήρων (γόμες), υποδημάτων και μονωτικών συρμάτων. Με καουτσούκ γίνονται τα αδιάβροχα αντικείμενα, τα αντικείμενα από εβονίτη, επενδύσεις πατωμάτων, είδη υγιεινής, παιχνίδια κ.ά. Επίσης βρίσκει εφαρμογή στη βιομηχανία των υφαντικών υλών, για την κατασκευή ελαστικών υφασμάτων. Το βουλκανισμένο καουτσούκ το χρησιμοποιούσαν παλιά στην οδοντιατρική για σφραγίσματα δοντιών. Σήμερα όμως έχει αντικατασταθεί με τις ακρυλικές ρητίνες.

</doc>
<doc id="58007" url="https://el.wikipedia.org/wiki?curid=58007" title="Έδαφος">
Έδαφος

Το έδαφος είναι το ανώτατο στρώμα του φλοιού της Γης, δηλαδή το καλλιεργήσιμο επιφανειακό στρώμα σε πάχος 35 ως 50 εκατοστά. Το κάτω στρώμα που βρίσκεται κάτω από το έδαφος, λέγεται υπέδαφος. Το υπέδαφος φτάνει στο 1,5 ως 2 μ., ως εκεί δηλαδή που προχωρούν οι ρίζες των φυτών και μπορεί να γίνει γεωργική εκμετάλλευσή του. Όταν το έδαφος εξαντληθεί από την εντατική καλλιέργεια, με βαθύ σκάψιμο 1 ως 1,5 μ., το υπέδαφος φέρνεται στην επιφάνεια (οι γεωργοί το αποκαλούν "γύρισμα"), οπότε σε 5 - 6 μήνες γίνεται κατάλληλο για καλλιέργεια.
Προέλευση και εξέλιξη του εδάφους.
Το έδαφος προήλθε από την αποσάθρωση (διάβρωση) των πετρωμάτων της γήινης επιφάνειας. Η αποσάθρωση αυτή οφείλεται σε πολλές αιτίες: Στη θάλασσα, τη βροχή, τον ήλιο, το κρύο, τον αέρα, τα φυτά και τα ζώα. Το έδαφος, όταν δεν καλλιεργείται, πλουτίζεται ακατάπαυστα: Τα αυτοφυή φυτά (χόρτα, θάμνοι, δέντρα) με τις ρίζες τους το αποσαθρώνουν κάθε μέρα και το πλουτίζουν με τροφές που παίρνουν απ' τον αέρα (άζωτο κλπ.) και με τα φύλλα τους και τους κορμούς τους, που, όταν σαπίζουν, μεταβάλλονται σε τροφές για τα νέα φυτά
Ανάλογα το πλουτίζουν και τα ζώα. Όσα απ' αυτά ζουν «ενδόγεια» ζωή (σκουλήκια, μυρμήγκια και άλλα έντομα και μικρόσωμα ζώα), το τρυπούν και έτσι το νερό, ο ήλιος, ο αέρας μπαίνουν ευκολότερα στο έδαφος και κουβαλούν μέσα του οργανικές ουσίες. Τέλος με τα απορρίμματα τους και τη σήψη των σωμάτων τους μετά το θάνατό τους ολοκληρώνουν τον εμπλουτισμό του. Όσα ζουν «υπέργεια» ζωή, το αποσαθρώνουν με τις φωλιές τους και τα σκαλίσματά τους και το πλουτίζουν με τα υπολείμματα των τροφών τους, με τα κόπρανά τους και με το ίδιο το σώμα τους, μετά το θάνατό τους. Όλες αυτές οι οργανικές ουσίες, που προέρχονται από τους ζωικούς οργανισμούς, παρασέρνονται ευκολότερα από τα νερά των βροχών και αποθέτονται όπου λιμνάζουν τα ρυάκια και οι ποταμοί. Γι' αυτό το έδαφος στις κοιλάδες, τους κάμπους και τα δέλτα των ποταμών πιο πολύ, είναι προσφορότερο στη γεωργία.
Όμως και το νερό και οι ακτίνες του ήλιου και ο αέρας, με την «οξείδωση» που προκαλούν στα συστατικά του εδάφους, τα διασπούν και τα διαλύουν μεταβάλλοντάς τα σε θρεπτικές για τα φυτά ουσίες.
Όλες οι παραπάνω αλλοιώσεις, που γίνονται στο έδαφος, το κάνουν να διαφέρει από το υπέδαφος και σε συνεκτικότητα και σε απόχρωση. Λίγες βέβαια οργανικές ουσίες κατεβαίνουν με τα νερά και ως το υπέδαφος, μα όταν αυτό, με το γύρισμα, ανεβαίνει στην επιφάνεια, πρέπει να σπέρνεται ύστερα από 5 ή 6 μήνες, για να γίνεται στο μεταξύ η εδαφική αποσάθρωση (διάβρωση).
Κατηγορίες εδαφών.
Όλα τα εδάφη δε σχηματίστηκαν με τον ίδιο τρόπο. Αλλού επέδρασε πιο πολύ το νερό και απόθεσε σε αυτά περισσότερη άμμο, αλλού έζησαν κατά εποχές περισσότερα ζώα και φυτά και πλούτισαν ανάλογα τα εδάφη με θρεπτικές ουσίες, καθώς πολλές απ' αυτές μεταφέρθηκαν με τα νερά των βροχών στις κοιλάδες, ενώ αλλού τα γύρω βουνά παρέμειναν ασβεστολιθικά κ.λπ.
Γενικά ένα έδαφος χαρακτηρίζεται από την εδαφική υφή του και την την εδαφική δομή του, εξ αυτών και η ταξινόμησή του και η παράλληλη βασική διάκριση σε καλλιεργήσιμο και μη καλλιεργήσιμο έδαφος χαρακτηριζόμενο το δεύτερο και άγονο.
Βασικότερο στοιχείο της καλλιέργειας εδαφών είναι το εδαφικό νερό καθώς και άλλοι καθοριστικοί εξ αυτού παράγοντες όπως η ηλιακή ακτινοβολία, ο άνεμος, η σχετική υγρασία και η θερμοκρασία.
Κατηγορίες καλλιεργήσιμων εδαφών.
Σήμερα τα καλλιεργήσιμα εδάφη διακρίνονται στις παρακάτω γενικές κατηγορίες:
Μορφολογία.
Μορφολογικά, εάν εξετάσουμε το έδαφος, διακρίνουμε τις εξής τρεις κατηγορίες:
Εμπλουτισμός του εδάφους.
Η εντατική και πολύχρονη καλλιέργεια του εδάφους το εξαντλεί από τις θρεπτικές του ουσίες που καταναλώνονται από τα φυτά, γι' αυτό χρειάζεται η ενίσχυσή του και ο εμπλουτισμός του με τους εξής τρόπους:

</doc>
<doc id="58009" url="https://el.wikipedia.org/wiki?curid=58009" title="Κράι Σταυρούπολης">
Κράι Σταυρούπολης

Το Κράι Σταυρούπολης (ρωσικά: Ставропо́льский край) είναι ομοσπονδιακή περιφέρεια της Ρωσίας, υπαγόμενο στο Νότιο Διαμέρισμα. Πρωτεύουσά του είναι η Σταυρούπολη (398.539 κάτοικοι - απογρ. 2010), την οποία ίδρυσε ο πρίγκιπας Ποτέμκιν το 1777. Άλλες μεγάλες πόλεις είναι το Πιατιγκόρσκ (142.511), το Κισλοβόντσκ (128.553) και το Νεβινομίσκ (118.360).
Οι περισσότερες από τις πόλεις του Κράι ιδρύθηκαν ως μεθοριακά φρούρια κατά τη διάρκεια της ρωσικής επέκτασης στον Καύκασο και των πολέμων εναντίον των Οθωμανών. Αυτό εξηγεί και την ονομασία του ("κράι:σύνορο"), αφού σήμερα είναι εσωτερικό έδαφος (δε συνορεύει με κανένα κράτος).
Το Κράι Σταυρούπολης είναι ένα από τα πιο ισόρροπα, όσον αφορά την αστική ανάπτυξη, ρωσικά εδάφη. Στην πρωτεύουσά του κατοικεί μόνο το 1/8 του πληθυσμού, ενώ υπάρχουν συνολικά τέσσερις πόλεις με πληθυσμό άνω των 100.000 και άλλες δέκα με πληθυσμό άνω των 30.000 κατοίκων.
Σύμφωνα με την απογραφή του 2002, το κυρίαρχο εθνικό στοιχείο είναι οι Ρώσοι (81,6%) και ακολουθούν οι Αρμένιοι (5,5%). Υπάρχουν επίσης 34.078 κάτοικοι (1,2%) που είναι Έλληνες.

</doc>
<doc id="58010" url="https://el.wikipedia.org/wiki?curid=58010" title="Πολυλίμνιο Μεσσηνίας">
Πολυλίμνιο Μεσσηνίας

Το Πολυλίμνιο βρίσκεται στο Νομό Μεσσηνίας, στην κοινότητα Χαραυγής του Δήμου Μεσσήνης. Είναι ένα σύμπλεγμα από λίμνες, οι οποίες λόγω του ανώμαλου εδάφους δημιουργούν καταρράκτες.
Τοποθεσία.
Η Χαραυγή της Δημοτικής Ενότητας Βουφράδος, βρίσκεται μεταξύ Μεσσήνης και Πύλου και απέχει 32 χιλιόμετρα από την Καλαμάτα. Στην Καζάρμα υπάρχει πινακίδα που οδηγεί στη Χαραυγή και το Πολυλίμνιο.

</doc>
<doc id="58015" url="https://el.wikipedia.org/wiki?curid=58015" title="Απόκριες">
Απόκριες

Απόκριες ονομάζονται οι τρεις εβδομάδες πριν από την Καθαρά Δευτέρα οπότε και αρχίζει η Μεγάλη Σαρακοστή. Ταυτίζονται με την περίοδο του Τριωδίου, μια κινητή περίοδο στην Ορθόδοξη Χριστιανική παράδοση από την Κυριακή του Τελώνου και του Φαρισαίου μέχρι την Κυριακή της Τυροφάγου ή Τυρινής. 
Ετυμολογία, χρονική διαίρεση.
Η πρώτη εβδομάδα των Αποκριών που τελειώνει την Κυριακή του Ασώτου, λέγεται και Προφωνή, επειδή παλιά προφωνούσαν, δηλαδή διαλαλούσαν ότι άρχιζαν οι Απόκριες. Η δεύτερη εβδομάδα λέγεται Κρεατινή ή της Κρεοφάγου, επειδή έτρωγαν κρέας και δεν νήστευαν ούτε την Τετάρτη ή την Παρασκευή. Η εβδομάδα αυτή γιορτάζεται με γλέντια και φαγοπότια χωρίς κανένα θρησκευτικό περιορισμό. Η Κυριακή της εβδομάδας αυτής, η Κυριακή της Απόκρεω -και συνεκδοχικά ολόκληρη η περίοδος από την είσοδο του Τριωδίου μέχρι την Καθαρά Δευτέρα- ονομάστηκε έτσι, επειδή συνηθίζεται να μην τρώνε κρέας οι Χριστιανοί, δηλαδή «να απέχουν από το κρέας». Η τρίτη εβδομάδα λέγεται Τυρινή ή της Τυροφάγου, επειδή έτρωγαν γαλακτοκομικά προϊόντα σαν ενδιάμεση κατάσταση μεταξύ κρεοφαγίας και νηστείας, για να προετοιμαστούν σιγά - σιγά για τη νηστεία της Σαρακοστής. Ανάλογη με την ελληνική λέξη "Αποκριά" είναι και η λατινική λέξη Καρναβάλι (Carneval, Carnevale, από τις λέξεις Carne=κρέας και Vale=περνάει)
Το έθιμο.
Απόκριες στην Ελλάδα.
Τις μέρες αυτές λαμβάνει χώρα το έθιμο του γλεντιού, της ψυχαγωγίας και του «μασκαρέματος», της μεταμφίεσης, που έχει τις ρίζες του στα Κρόνια «Λουπερκάλια» και «Σατουρνάλια» και στις αρχαιότερες «Διονυσιακές γιορτές» των Ελλήνων, όπου οι άνθρωποι μεταμφιέζονταν, χόρευαν, τραγουδούσαν πίνοντας κρασί και το κέφι κορυφωνόταν προς τιμή του Διόνυσου. Παλιότερα το καρναβάλι γινόταν παντού στην Ελλάδα με μασκαράτες ομαδικές, χορούς, γλέντια, σάτιρα και διάφορα ιδιαίτερα έθιμα σε κάθε μέρος. Ήταν ευκαιρία για ξεφάντωμα, κρασί και χίλια δυο πειράγματα. 
Καρναβάλι Ορχομενού.
Πρόκειται για το παλαιότερο και πιο γνήσιο καρναβάλι στην Ελλάδα με παράδοση που χάνεται στα βάθη των αιώνων.
Μειονέκτημά του είναι πως δεν έχει μεγάλη οικονομική στήριξη από δημόσιους φορείς (όπως π.χ. έχει η Πάτρα), ωστόσο διατηρεί μια μοναδική αυθεντικότητα.
Πατρινό Καρναβάλι.
Το μεγαλύτερο κέντρο τέτοιου ξεφαντώματος στην Ελλάδα αποτελεί η Πάτρα με το περιώνυμο Πατρινό καρναβάλι, που έχει τις ρίζες του στις αρχές του 19ου αιώνα. Το Πατρινό καρναβάλι αποτελεί την μεγαλύτερη αποκριάτικη εκδήλωση στην Ελλάδα.
Στην Πάτρα γίνεται το μεγαλύτερο καρναβάλι της Ελλάδας με διάρκεια δύο μηνών και την τελευταία Κυριακή της αποκριάς γίνεται παρέλαση αρμάτων με επικεφαλής το ομοίωμα του θεού της αποκριάς του «Καρνάβαλου» και ακολουθία διάφορων άλλων έξυπνων μασκαρεμάτων, με τη συμμετοχή 40.000 καρναβαλιστών, και πλήθους επισκεπτών.
Ξάνθη, Ρέθυμνο, Μοσχάτο, Νάουσα, Θήβα κ.α..
Άλλα κέντρα τέτοιου ξεφαντώματος στην Ελλάδα με μεγάλη προσέλευση αποτελούν η Ξάνθη, με το ονομαστό Ξανθιώτικο Καρναβάλι που αποτελεί πόλο έλξης και έχει πολλά λαογραφικά στοιχεία, το Ρέθυμνο με το ομώνυμο καρναβάλι, το Μοσχάτο Αττικής, που φιλοξενεί κάθε χρόνο το μεγαλύτερο καρναβάλι του λεκανοπεδίου, η Πλάκα των Αθηνών, η Θήβα με τον περίφημο «βλάχικο γάμο» της, η Νάουσα, η Σύρος κ.ά. 
Το Ρεθεμνιώτικο Καρναβάλι, η μεγαλύτερη, δημοφιλέστερη και πολυπληθέστερη εκδήλωση της Κρήτης, η οποία τα τελευταία χρόνια αναπτύσσει ιδιαίτερη δυναμική, περνώντας όχι μόνο τα σύνορα του νησιού, αλλά και της χώρας.
Στο Ρέθυμνο, ήδη από το 1914, καταγράφονται τα πρώτα στοιχεία χιουμοριστικών εκδηλώσεων.
Ένα έθιμο της παλιάς αυτής Ρεθεμνιώτικης Αποκριάς του περασμένου αιώνα, το «Κυνήγι του κρυμμένου Θησαυρού», γίνεται αφορμή, στις αρχές της δεκαετίας του 1990, να δημιουργηθούν οι «ομάδες» οι οποίες αργότερα, το 1993, προσκαλούνται από το Δήμο Ρεθύμνης, ως αρωγό και χρηματοδότη, να αναλάβουν και να στηρίξουν το Ρεθεμνιώτικο Καρναβάλι. Οι ομάδες που συμμετέχουν πλέον είναι πάνω από 40, με πληρώματα που ξεπερνούν συνολικά τους 10.000 εθελοντές.
Ένα ακόμη έθιμο του κρητικού καρναβαλιού είναι η κρητική καντάδα, όπου μαντολίνα, λύρες και λαούτα ξεχύνονται στους δρόμους του ιστορικού κέντρου, πλημμυρίζοντας την πόλη με παραδοσιακούς ήχους.
Στην Πλάκα, καθώς και σ' όλα γενικώς τα μέρη, γυρνούν στους δρόμους οι άνθρωποι μεταμφιεσμένοι, μικροί και μεγάλοι, μπαίνουν στα κέντρα, πίνουν, χορεύουν, πειράζονται και γλεντούν. Τα τελευταία χρόνια το Καρναβάλι του Μοσχάτου καταλαμβάνει τη πρώτη θέση μεταξύ των δήμων του λεκανοπεδίου Αττικής.
Στη Θήβα γίνεται και σήμερα ο «βλάχικος γάμος» που αρχίζει από την Τσικνοπέμπτη και αποτελείται από το προξενιό, το γάμο δυο νέων και τελειώνει με την πορεία των προικιών της νύφης και το γλέντι των συμπεθέρων.
Ένα από τα πιο φημισμένα παραδοσιακά καρναβάλια στον ελλαδικό χώρο είναι και οι "Μπούλες" στη Νάουσα Ημαθίας. Το έθιμο έχει τις ρίζες του στην αρχαιότητα και πιθανότατα έχει σχέση με τελετές φυλετικής μύησης όπως η τελετή ενηλικίωσης κατά την οποία ο νέος, ντυμένος με γυναικεία ρούχα και οδηγούμενος από ανύπανδρους άντρες της φυλής, θα μυηθεί με τη σειρά του στα μυστικά της, θα αποβάλει τη γυναικεία ενδυμασία και θα μεταμορφωθεί σε άνδρα. Σήμερα μπορούμε να παρατηρήσουμε ότι στη μακραίωνη ιστορία του το έθιμο μεταπλάθει και παράλληλα ενσωματώνει στα επί μέρους στοιχεία του, την τοπική παράδοση, τους μύθους, τους θρύλους, τα τραγούδια και τους ηρωικούς αγώνες της Νάουσας.
Στην Κοζάνη γίνεται το έθιμο του φανού, κατά το οποίο φωτιές και υπαίθρια γλέντια στήνονται σε διάφορες γειτονιές της πόλης.
Στον Σοχό της Θεσσαλονίκης εμφανίζονται οι «Κουδουνοφόροι», ένα δρώμενο που σχετίζεται με τη γονιμότητα της γης ή και για πολλούς με τον έρωτα. Η κορύφωση των εκδηλώσεων, γίνεται το τριήμερο πριν από την Καθαρή Δευτέρα, όπου οι συμμετέχοντες με τραγόμορφες στολές και κουδούνια σε όλο το σώμα τους, ξεχύνονται και χορεύουν σε δρόμους και πλατείες.
Στην Κάρπαθο την Καθαρή Δευτέρα στήνεται το «Λαϊκό Δικαστήριο των Ανήθικων Πράξεων».
Ονόματα των μεταμφιεσμένων.
Περισσότερες εικόνες
Περιγραφή.
Περιγραφή.
Οι μεταμφιεσμένοι ονομάζονται μασκαράδες, μάσκαρες, μούσκαροι, μουσκάρια, κουδουνάτοι, γιαννίτσαροι και φορούν διάφορες στολές όπως Ζορό, Κολομπίνα, κλόουν και άλλες. Πολλοί επίσης καλύπτουν το πρόσωπό τους με μάσκες.
Διεθνώς.
Μόνον οι Καθολικοί και οι Ορθόδοξοι Χριστιανοί γνωρίζουν τις απόκριες, ενώ στην προτεσταντική βόρεια Ευρώπη δεν υπάρχουν. Στην Κολωνία και άλλες πόλεις του Ρήνου και στην Γερμανία, το Καρναβάλι είναι σημαντικό κομμάτι της τοπικής παράδοσης και της κριτικής εναντίον της πολιτικής. Σύλλογοι και οργανώσεις προετοιμάζονται όλο το χρόνο για αυτές τις ημέρες. Επίσης σημαντικό Καρναβάλι παρουσιάζουν η Βενετία και η Νίκαια στη Γαλλία. Το Καρναβάλι του Ρίο ντε Τζανέιρο θεωρείται το μεγαλύτερο του κόσμου και πολυπληθέστερο σε μια φαντασμαγορική κάθε φορά παρουσίαση όπου συνδυάζεται με παραδοσιακούς ξέφρενους χορούς όπως η Σάμπα.

</doc>
<doc id="58016" url="https://el.wikipedia.org/wiki?curid=58016" title="Καρναβάλι">
Καρναβάλι



</doc>
<doc id="58017" url="https://el.wikipedia.org/wiki?curid=58017" title="Κυνήγι">
Κυνήγι

Το κυνήγι ή θήρα είναι (γενικά) η πρακτική της καταδίωξης, θανάτωσης ή παγίδευσης οποιουδήποτε έμβιου οργανισμού από άλλα έμβια όντα, συνήθως όμως ο όρος περιορίζεται και εννοείται ότι άνθρωποι κυνηγούν διάφορα «άγρια» ζώα. Ο σκοπός του κυνηγιού μπορεί να είναι η λήψη τροφής, η αναψυχή ή και το εμπορικό κέρδος. Κάποια ζώα επίσης κυνηγούν κάποια άλλα ζωικά είδη. Στον παρόντα χρόνο, το νόμιμο κυνήγι διακρίνεται από τη λαθροθηρία, κατά την οποία το κυνήγι γίνεται ενάντια στο εφαρμοσμένο νομικό δίκαιο. Τα είδη που θηρεύονται αναφέρονται ως «θηράματα» και είναι συνήθως θηλαστικά ή πτηνά. Το κυνήγι είναι ένας σύγχρονος τρόπος επιστροφής στο παρελθόν και μια από τις παλαιότερες ανθρώπινες δραστηριότητες.
Το κυνήγι μπορεί ακόμη να περιλαμβάνει την εξολόθρευση ζώων, που είναι βλαβερά, ή και απλά ως ένα μέσο για τον έλεγχο του αριθμού τους, για να αποφευχθούν προβλήματα που δημιουργούνται από τον υπερπληθυσμό τους. Οι υποστηρικτές του κυνηγιού θεωρούν ότι το κυνήγι μπορεί να είναι ένα απαραίτητο μέτρο για τη σύγχρονη διαχείριση άγριας ζωής, βοηθώντας, για παράδειγμα, τη διατήρηση ενός πληθυσμού υγιών ζώων μέσα σε μια οικολογική βιώσιμη χωρητικότητα, που επιτρέπει ένα περιβάλλον, όταν οι φυσικοί τρόποι ελέγχου αυτού του πληθυσμού, δηλαδή τα σαρκοφάγα, λείπουν. Στις ΗΠΑ, οι διαχειριστές άγριας ζωής είναι λαμβάνουν συχνά μέρος στον ορισμό των κανονισμών και αδειών για κυνήγι (στην περιοχή διαχείρισής τους), όπου βοηθούν στο να οριστούν κανόνες για τον αριθμό, τον τρόπο και τις συνθήκες κάτω από τις οποίες τα θηράματα μπορούν (νόμιμα) να θηρευτούν.
Η καταδίωξη, η αιχμαλωσία, και μετά η απελευθέρωση ή κατανάλωση, ψαριών (ή και άλλων θαλασσινών) ονομάζεται αλιεία, και συνήθως δεν κατηγοριοποιείται ως ένα είδος κυνηγιού. Η παγίδευση ζώων, επίσης συνήθως θεωρείται μια ξεχωριστεί δραστηριότητα. Επίσης, δεν θεωρείται κυνήγι η καταδίωξη ζώων, χωρίς πρόθεση θανάτωσης τους, όπως η φωτογράφηση άγριας ζωής ή απλά η παρατήρησή τους. Η πρακτική της συλλογής υλικών ή τμημάτων φυτών και μανιταριών, επίσης θεωρείται ξεχωριστή δραστηριότητα από το κυνήγι. 
Η επιδέξια ιχνηλάτηση και η απόκτηση ενός (συχνά) απατηλού στόχου, όπως απαιτεί το πραγματικό κυνήγι ζώων, 
προκάλεσε τη χρήση της λέξης «κυνήγι» και σε μια σειρά μεταφορών, όπως για παράδειγμα «κυνήγι θησαυρού», «κυνήγι διαπραγματεύσεων», ή ακόμη και «κυνήγι διαφθοράς, φοροδιαφυγής και σπατάλης».
Ιστορια.
Το κυνήγι είναι μαζί με τη συλλογή των πεσμένων καρπών, μια από τις αρχαιότερες ασχολίες του ανθρώπου. Με το κυνήγι, ο πρωτόγονος άνθρωπος προσπαθούσε να εξασφαλίσει την τροφή του. Για το λόγο αυτό, αντικείμενο κυνηγιού αποτελούσαν τα πολύ μικρά ζώα, που μπορούσε να πιάσει με τα χέρια. Αργότερα άρχισε να χρησιμοποιεί τα πρώτα όπλα, που ήταν πέτρες ή δίκτυα, για να σκοτώνει τα ζώα από κάποια απόσταση. Το κυνήγι γινόταν συνήθως ομαδικά. Γνωστές από την εποχή εκείνη ήταν οι ομάδες των κυνηγών των μαμούθ. Χάρη στην φωτιά ανακάλυψε καινούργια όπλα. Είδε πως τα όπλα που είχε, αν τρυπούσαν, θα ήταν πιο αποτελεσματικά. Έτσι, άρχισε να δένει στην άκρη ενός μακριού ξύλου μια μυτερή πέτρα ή ένα μυτερό κόκαλο. Τα όπλα αυτά ήταν πολύ πιο φονικά από τα προηγούμενα, αλλά και πάλι έπρεπε να πλησιάσει το ζώο από κοντά, πράγμα που ήταν πολύ επικίνδυνο. Άρχισε λοιπόν να ψάχνει για καινούρια όπλα. Πρώτα ανακάλυψε τη σφεντόνα, ύστερα από πολλά χρόνια ανακάλυψε και το τόξο, που για πολλές χιλιάδες χρόνια αποτέλεσαν τα πιο τέλεια όπλα που μπορούσε να διαθέσει. Όταν αργότερα εφηύρε τη μπαρούτη, το κυνήγι πήρε άλλη πια τροπή κι άλλο χαρακτήρα. Όταν ο άνθρωπος εγκαταστάθηκε σε οικισμούς, το κυνήγι ως πηγή διατροφής περιορίστηκε από την αγροτική καλλιέργεια και την εκτροφή ζώων. Τα όπλα πλέον ήταν αποκλειστικά για πολεμικούς σκοπούς.
Το κυνήγι ως ασχολία.
Το κυνήγι επιστρέφει ως ασχολία με τα πυροβόλα όπλα. Στην Αγγλία π.χ., διοργανώνονται ολόκληρες εκστρατείες για το κυνήγι της αλεπούς ή ελαφιών από έφιππους ευγενείς με τη βοήθεια κυνηγετικών σκυλιών. Σήμερα, σε πολλές χώρες έχουν γίνει ειδικοί νόμοι που ρυθμίζουν το πώς και σε ποιες περιοχές μπορεί και πρέπει να γίνεται το κυνήγι. Απαγορεύεται, έτσι, την άνοιξη ή την εποχή που ζευγαρώνουν τα ζώα και τα πουλιά. Ακόμη, σε πολλές περιπτώσεις απαγορεύεται το κυνήγι των θηλυκών ζώων. Μερικά είδη ζώων ή πουλιών απαγορεύεται να σκοτώνονται.
Θηρεύσιμα είδη.
Το σύνολο των θηρεύσιμων ειδών στην Ελλάδα, αποτελείται από 5 θηλαστικά και 32 είδη πτηνών, όπως αυτά παρατίθενται παρακάτω:
Θηλαστικά.
Αγριοκούνελο (Oryctolagus cuniculus) 
Λαγός (Lepus europaeus) 
Αλεπού (Vulpes vulpes) 
Αγριόχοιρος (Sus scrofa)
Πετροκούναβο (Martes foina)
Δενδρόβια - Εδαφόβια.
Πετροπέρδικα (Alectoris graeca) 
Νησιώτικη πέρδικα (Alectoris chukar) 
Ορτύκι (Coturnix coturnix) 
Φασιανός (Phasianus colchicus) 
Μπεκάτσα (Scolopax rusticola) 
Σιταρήθρα (Alauda arvensis) 
Φάσσα (Columba palumpus) 
Αγριοπερίστερο (Columba livia) 
Τρυγόνι (Streptopelia turtur) 
Τσίχλα (Turdus filomelos) 
Δενδρότσιχλα (Turdus viscivorus) 
Κοκκινότσιχλα (Turdus iliacus) 
Γερακότσιχλα (Turdus pilaris) 
Κότσυφας (Turdus merula) 
Ψαρόνι (Sturnus vulgaris) 
Καρακάξα (Pica pica) 
Κάργια (Corvus monedula) 
Κουρούνα (Corvus corone)
Υδρόβια είδη.
Κιρκίρι (Anas crecca) 
Πρασινοκέφαλη (Anas platyrhynchos) 
Φλυαρόπαπια (Anas strepera) 
Σφυριχτάρι (Anas penelope) 
Σαρσέλα (Anas querquedula) 
Σουβλόπαπια (Anas acuta) 
Χουλιαρόπαπια (Anas clypeata) 
Κυνηγόπαπια (Aythya ferina) 
Τσικνόπαπια (Aythia fuligula) 
Ασπρομετωπόχηνα (Anser albifrons) 
Νερόκοτα (Gallinula chloropus) 
Φαλαρίδα (Fulicula atra) 
Καλημάνα (Vanellus vanellus) 
Μπεκατσίνι (Gallinago gallinago) 

</doc>
