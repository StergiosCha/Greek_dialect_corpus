<doc id="52521" url="https://el.wikipedia.org/wiki?curid=52521" title="Οίκος ντε Λα Ρος">
Οίκος ντε Λα Ρος

Οι Ντε Λα Ρος ("De La Roche") ήταν Γάλλοι ευγενείς καταγόμενοι από τη Βουργουνδία. Ο Όθων ντε λα Ρος ήλθε στην Ελλάδα με τη Δ΄ Σταυροφορία το 1204 και αυτός και μέλη της οικογένειάς του διοίκησαν το Δουκάτο των Αθηνών από το 1205 μέχρι το 1308.
Η ιστορία των Ντε Λα Ρος.
Ο Όθων ντε Λα Ρος, ιδρυτής της πανίσχυρης δυναστείας στην Ελλάδα, ήταν, από το 1205, ανώτατος άρχων (Μέγας Κύρης) του Δουκάτου Αθηνών και Θηβών, το οποίο περιλάμβανε την Αττική, τη Θήβα και τα περίχωρά της, το Άργος, το Ναύπλιο, τη Λιβαδειά, τη Σαλαμίνα κ.α.
Τον Όθωνα διαδέχτηκε το 1225 στο θρόνο ο ανεψιός του, Γκυ Α΄ ντε Λα Ρος (Γουίδων Δελαρός), ο οποίος αν και έχασε σε μάχες εναντίον του Βιλλεαρδουίνου εστέφθη Δούκας των Αθηνών από το βασιλιά της Γαλλίας Λουδοβίκο, το 1260. Ο Γουίδων, που είχε ως έδρα του τη Θήβα, οδήγησε το δουκάτο του σε οικονομική άνθιση, παραχωρώντας προνόμια στους Γενουάτες εμπόρους. Διαχειρίστηκε επίσης με τον καλύτερο τρόπο τα μεταξουργεία της Θήβας, συγκεντρώνοντας ο ίδιος τεράστια περιουσία. Θεωρείτο μάλιστα ένας εκ των πλουσιοτέρων και ισχυρότερων ηγεμόνων στον Ελλαδικό Χώρο. Ο Γουίδων πέθανε το 1263 και μοίρασε την τεράστια εξουσία του στους δύο του γιους.
Ο πρωτότοκος, Ιωάννης Α΄ στέφθηκε Δούκας Αττικής και Βοιωτίας, κληρονομώντας από τον πατέρα του μεταξύ άλλων το φέουδο του Ναυπλίου και το φέουδο του Άργους. Ο δεύτερος γιος του Γουίδωνα, Γουλιέλμος έγινε άρχοντας της Λιβαδειάς. Η μισή Θήβα παραχωρήθηκε στον ανεψιό του Γουίδωνα, Σαιντ Ομέρ. Ο Ιωάννης, όπως και οι περισσότεροι γόνοι Δελαρός ήταν σπάταλος σε υπερβολικό βαθμό, κάτι το οποίο τον οδήγησε στο να κάνει συνεχείς πειρατικές επιδρομές στα νησιά του Αιγαίου, έτσι ώστε να ζει την υπερπολυτελή ζωή του. Ο Ιωάννης στράφηκε εναντίον του Ιωάννη Παλαιολόγου, οποίος είχε στρατό 3.000 ανδρών και τον κατατρόπωσε έχοντας μόνο 300 άνδρες! Ο ίδιος είπε χαρακτηριστικά πριν τη μάχη «Πολύς λαός, λίγος άτρωτος».
Τον Ιωάννη διαδέχτηκε στο θρόνο ο αδελφός του Γουλιέλμος, ο οποίος παντρεύτηκε την κόρη του Έλληνα πρίγκιπα Νέων Πατρών, Ελένη Δούκαινα Κομνηνοαγγέλου. Η Ελένη προοριζόταν για τον Ιωάννη, ο οποίος όμως επειδή έπασχε από ανίατη ασθένεια, την παραχώρησε στον αδελφό του, παίρνοντας ως προίκα το Ζητούνι, το Γαρδίκι, τη Γραβιά και το Σιδηρόκαστρο. Ο Ιωάννης εξελέγη βάιλος του Μοριά.
Μετά το θάνατο του Γουλιέλμου, τα ηνία του δουκάτου ανέλαβε η σύζυγός του Ελένη Αικατερίνη Δούκαινα Κομνηνοαγγέλου, ως επίτροπος του ανήλικου γιου της Γουίδωνα (ο οποίος ήταν πολύ θρησκευόμενος και τάφηκε στο Δαφνί, όντας άκληρος). Ο Γουίδων (Γκυ Β΄ ντε Λα Ρος), κυβέρνησε μετά την ενηλικίωσή του μέχρι το θάνατό του το 1308. Τον διαδέχτηκε στο θρόνο ένας ανεψιός του, ο Γκωτιέ της Βρυέννης (Ντε Μπριέν, Gauthier de Brienne). Μέλη της οικογένειάς (Ντε Μπριέν) συνέχισαν να παίζουν ρόλο στο Δουκάτο των Αθηνών μετά το θάνατο του Γκωτιέ.
Εκτός από τους Δούκες των Αθηνών, εγκαταστάθηκαν στην Ελλάδα και άλλα μέλη της οικογένειας Ντε Λα Ρος, ως μικροτιμαριούχοι, από τους οποίους ξεχώρισε ο Γουλιέλμος, άρχοντας Βελιγοστής και Δαμαλά, ο οποίος ήταν αδελφός του Γκυ Α΄. Αν και υποτελής του ηγεμόνα της Αχαΐας, Γουλιέλμου Βιλλεαρδουίνου, συμμετείχε στη συμμαχία εναντίον του το 1258.
Στα μέσα του 14ου αιώνα οι Ντε Λα Ρος αγόρασαν και εγκαταστάθηκαν μόνιμα σε τεράστια κτήματα στην Ανατολική Αττική, πολλά από τα οποία ανήκουν ακόμα και στις μέρες μας στους απογόνους των Ντε Λα Ρος. Τους υποτακτικούς των Ντε Λα Ρος αποτελούσαν εκατοντάδες έως και χιλιάδες Αρβανίτες. Με την εγκατάσταση αυτών προέκυψαν διάφορα αρβανιτοχώρια στην Ανατολική Αττική και στην Εύβοια.
Κατά την περίοδο της Φραγκοκρατίας, η οικογένεια Ντε Λα Ρος θεωρείτο μία από τις μεγαλύτερες οικονομικές δυνάμεις των Βαλκανίων και της Μικράς Ασίας. Γόνοι της νυμφεύτηκαν μέλη άλλων πανίσχυρων οικογενειών της εποχής. Ο γάμος του Γεωργίου Ντε Λα Ρος -εξαδέλφου του Ιωάννη- με την Ειρήνη τη Δαλασσηνή - της γνωστής οικογενείας από τη Μικρά Ασία - άφησε εποχή και προκάλεσε αντιδράσεις καθώς γι' αυτόν δαπανήθηκαν τεράστια ποσά.
Πολλά χρόνια αργότερα, στη διάρκεια του αγώνα για την ανεξαρτησία από τον Οθωμανικό Ζυγό, οι απόγονοι των Ντε Λα Ρος (Ρόκες) θυσιάστηκαν και αγωνίστηκαν για την ελευθερία.

</doc>
<doc id="52525" url="https://el.wikipedia.org/wiki?curid=52525" title="Hinata Hyuuga">
Hinata Hyuuga

Η Hyuuga Hinata (Hyūga Hinata) είναι φανταστική χαρακτήρας στη σειρά anime και manga "Naruto". Hyuuga σημαίνει «προς τον ήλιο» και είναι το όνομα μιας πόλης στην επαρχία Μιγιαζάκι στην Ιαπωνία. Το όνομα Hinata αποτελεί λογοπαίγνιο καθώς είναι απλά ένας διαφορετικός τρόπος με τον οποίο μπορεί να διαβαστεί το ίδιο κάντζι (ιαπωνικό ιδεόγραμμα), και σημαίνει «μέρος με λιακάδα».
Είναι ένα κορίτσι με μελαχρινά κοντά μαλλιά και μεγάλα χαρακτηριστικά μάτια της οικογένειας από την οποία κατάγεται. Μιλά πάντα χαμηλόφωνα και ελάχιστα.
Γενικές Πληροφορίες.
Η Hinata συστήνεται σαν μέλος των Rookie Nine, δηλαδή των εννέα Genin που αποφοίτησαν την ίδια χρονιά με τον κύριο χαρακτήρα της σειράς Uzumaki Naruto. Συστήνεται σαν την κοπέλα που είναι ερωτευμένη με το νεαρό αγόρι, αν και ποτέ δεν έχει βρει το θάρρος να δείξει τα αισθήματά της. Προτιμά να τον παρακολουθεί από μακριά και να μην κάνει αισθητή την παρουσία της. Όταν οι δύο χαρακτήρες γνωρίστηκαν και έγιναν φίλοι, εκείνη ήταν τόσο αμήχανη που κάθε φορά που συναντιούνταν αντιδρούσε με κωμικό τρόπο, συνήθως λιποθυμώντας στο τέλος. 
Το μεγαλύτερο πρόβλημά της είναι μια σαφής έλλειψη αυτοπεποίθησης. Αν και ιδιαίτερα εργατική και φιλότιμη στην προπόνηση, στην αληθινή μάχη κάνει πίσω. Ο χαρακτήρας της δεν είναι καθόλου ανταγωνιστικός, και δεν θεωρείται ιδιαίτερα ταλαντούχα στην τέχνη του νίντζα. Στην πραγματικότητα είναι τρυφερός άνθρωπος, που αγαπά να φροντίζει και να προσφέρει, κι όχι κάποιος αμείλικτος πολεμιστής. Η ίδια δείχνει να πιστεύει πως είναι γεννημένη αποτυχία – σε αυτό συνέβαλαν και τα συνεχή μηνύματα από το οικογενειακό της περιβάλλον. Εντούτοις διακατέχεται από έναν διακαή πόθο να προσπαθήσει περισσότερο και να βρει κάποτε το θάρρος να ξεπεράσει τα όρια που η ίδια συνεχίζει να θέτει στον εαυτό της. Ο δημιουργός του manga, Kishimoto Masashi, έχει δηλώσει σχετικά:
"«Οι άνθρωποι διαχωρίζονται βάσει διαφορών που έχουν εκ γενετής, αλλά θέλω να πιστεύω πως οι άνθρωποι μπορούν να αλλάξουν και ήθελα να το εκφράσω. Το μοτίβο της Hinata είναι πως με το να πιστεύεις στον εαυτό σου μπορείς να γίνεις άλλος άνθρωπος». "
Ακριβώς αυτό το στοιχείο είναι που η Hinata εκτιμά περισσότερο στο Naruto: το γεγονός ότι ενώ πέφτει συχνά, βρίσκει πάντα κάποια κρυφή δύναμη να συνεχίσει να κυνηγά τα όνειρά του, κι ας συνεχίζουν ακόμη όλοι να γελούν μαζί του. Τον βλέπει να παλεύει μόνος ενάντια στο κύμα με μόνα όπλα την εργατικότητα και το πείσμα του, δίνοντας της έμπνευση και δύναμη να κάνει το ίδιο.
Αν και η Hinata δεν έχει καλλιεργήσει ιδιαίτερα τις ικανότητές της (τουλάχιστον όσον αφορά το πρώτο μέρος της σειράς), η ίδια η φύση την έχει ευνοήσει καθώς διαθέτει ισχυρή κληρονομικότητα. Έχει την τύχη να κατάγεται από τη διακεκριμένη οικογένεια Hyuuga, η οποία στην παρούσα φάση θεωρείται η πιο προικισμένη στην Konoha. Τα μέλη της, και κατ’ επέκταση η Hinata, διαθέτουν Kekkei Genkai με το όνομα Byakugan. Το όνομα σημαίνει «λευκός οφθαλμός» και είναι ένα Doujutsu, δηλαδή τεχνική ματιού. Χάρις σε αυτό τα μέλη της οικογένειας διαθέτουν κατά βούληση γωνία όρασης σχεδόν 360ο και μπορούν να ανιχνεύσουν το γύρω περιβάλλον άριστα σε διάμετρο χιλιομέτρων. Την όρασή τους δεν εμποδίζουν καν στερεά αντικείμενα. Μπορούν επίσης να διακρίνουν τη ροή του chakra μέσα στα σώματα των αντιπάλων τους, πράγμα που σε συνδυασμό με τις τεχνικές υπό το γενικό όνομα «Jyūken (Ήπια Γροθιά)», τους κάνει πολύ αξιόλογους στη μάχη.
Η Οικογένεια Hyuuga.
Η οικογένεια Hyuuga είναι μια από τις αρχαιότερες στο Konohagakure (Κρυμμένο Χωριό του Φύλλου ή Χωριό κρυμμένο στα φύλλα) και, εφόσον η οικογένεια Uchiha έχει πλέον εκλείψει, είναι αναμφισβήτητα η ευγενέστερη και δυνατότερη από άποψη ικανοτήτων και γενετικής προδιάθεσης. Ωστόσο, παρά το γεγονός ότι όλα τα μέλη της διαθέτουν Byakugan, δεν είναι όλοι εξίσου δυνατοί και ικανοί να γίνουν σπουδαίοι νίντζα. Στην εν λόγω περίοδο επικεφαλής της οικογένειας είναι ο πατέρας της Hinata, ο Hyuuga Hiashi, άνθρωπος με εκπληκτικές ικανότητες. Καθώς διαθέτει μόνο κόρες, κληρονόμος του και μέλλουσα επικεφαλής της Κύριας οικογένειας είναι δικαιωματικά η Hinata. Γι’ αυτό και ο πατέρας της ανέλαβε προσωπικά την εκπαίδευσή της από μικρή ηλικία, καθώς και την προστασία των δικαιωμάτων της.
Τα τρίτα γενέθλια της Hinata συνέπεσαν με την υπογραφή μιας συνθήκης ειρήνης μεταξύ του Konohagakure και του Kumogakure, δηλαδή του Κρυμμένου Χωριού του Σύννεφου. Ενώ όλοι οι κάτοικοι είχαν ξεχυθεί πανηγυρίζοντας στους δρόμους, η οικογένεια Hyuuga δεν παρευρέθηκε στη γιορτή καθώς είχε τους δικούς της διακανονισμούς να κάνει. Η Κύρια και η Δευτερεύουσα οικογένεια συναντήθηκαν σε κάποιο μέρος για να συζητήσουν. Μαζί με τον επικεφαλής της Δευτερεύουσας οικογένειας, που ονομαζόταν Hizashi και ήταν δίδυμος αδελφός του πατέρα της Hinata, στη συνάντηση πήγε κι ο τετράχρονος γιος του ο Neji. Ο μικρός, χωρίς να έχει παρατηρήσει την ψυχρότητα με την οποία ανταλλάσσονταν οι ευχές μεταξύ των δύο πλευρών, τράβηξε το μανίκι του πατέρα του, σχολιάζοντας πως η Hinata ήταν ένα πολύ χαριτωμένο κοριτσάκι. Ο πατέρας του δε χαμογέλασε καν, αντίθετα έδειξε μάλλον λυπημένος. Εκείνη τη μέρα ο Neji εστάλη στην Κύρια οικογένεια για να λάβει τη Σφραγίδα των Hyuuga.
Ο Hizashi συμβούλεψε κατόπιν με μισή καρδιά το Neji να προσέχει πάντα την ξαδέρφη του καθώς αυτό ήταν το καθήκον του. Ο Neji το δέχτηκε αδιαμαρτύρητα, αλλά σιγά σιγά άρχισε να έχει διαίσθηση της αντιπαλότητας των δύο μερών της οικογένειας και να πληγώνεται από την τραγική του μοίρα, με αποκορύφωμα ένα γεγονός που συνέβη λίγο καιρό μετά: η μικρή Hinata παραλίγο να πέσει θύμα απαγωγής, γεγονός που εξαπέλυσε ένα ντόμινο καταστάσεων που στοίχησαν τη ζωή στον πατέρα του Neji.
Από την πλευρά του ο Hiashi, ο πατέρας της Hinata συνέχισε την εκπαίδευση της κόρης του, αλλά άρχισε γρήγορα να απογοητεύεται από τις φτωχές της επιδόσεις και την απροθυμία της στη μάχη. Άρχισε να γίνεται σκληρός απέναντί της, επιδεινώνοντας το πρόβλημα έλλειψης αυτοπεποίθησής της. Στο τέλος, σταμάτησε να ασχολείται μαζί της εναποθέτοντας τις ελπίδες του στη Hanabi, τη μικρότερη αδερφή της. Λίγο πριν την αναλάβει σαν μαθήτριά της, η Yuuhi Kurenai επισκέφτηκε τον πατέρα της με σκοπό να τον ρωτήσει αν πράγματι ήθελε να εκπαιδευτεί η Hinata καθώς οι κίνδυνοι ήταν πάρα πολλοί για μια κληρονόμο των Hyuuga. Ο Hiashi δήλωσε πολύ ψυχρά πως η Hinata ήταν πολύ κατώτερη ακόμη κι από την μικρότερη κατά πέντε χρόνια αδερφή της και πρόσθεσε: «Μπορείς να την κάνεις ό,τι θέλεις. Δεν έχει καμιά χρησιμότητα για μένα.» Η Hinata δυστυχώς τα άκουσε όλα και το πήρε κατάκαρδα. Ωστόσο με τη βοήθεια της Kurenai προπονείται σκληρά, κάνοντας και πρόσθετες ώρες προπόνησης για να γίνει καλύτερη. Ωστόσο απογοητεύεται πολύ συχνά από τις αποτυχίες της και η αυτοπεποίθησή της δεν έχει ανέβει σχεδόν καθόλου.
Hinata &amp; Ομάδα 8.
Μετά την αποφοίτησή της από την Ακαδημία, η Hinata διατηρούσε κρυφές ελπίδες να ενταχθεί στην ίδια ομάδα με το Naruto. Αν και η ευχή της δεν βγήκε αληθινή, ωστόσο η τύχη της χαμογέλασε, τοποθετώντας την στην «Ομάδα 8», έτερα μέλη της οποίας είναι οι Aburame Shino και Inuzuka Kiba, υπό την εποπτεία της sensei Yuuhi Kurenai. Σαν ομάδα διατηρούν άριστες σχέσεις μεταξύ τους και περνούν πολύ χρόνο μαζί εξασκώντας τα χόμπι τους (ο Kiba προπόνηση με το σκυλάκι του, τον Akamaru, η Hinata να μαζεύει λουλούδια και ο Shino να συλλέγει έντομα). Τα δύο αγόρια αγαπούν και προσέχουν πολύ τη Hinata, ιδιαίτερα ο Kiba την έχει κάτι σαν μικρή του αδερφή. Ωστόσο πού και πού την πειράζουν για την κωμική αμηχανία της μπροστά στο Naruto και για τη συνήθειά της να το σκάει ή να λιποθυμά όταν εκείνος βρίσκεται στο χώρο.
Η ίδια η Kurenai δείχνει να έχει αδυναμία στη Hinata, γιατί είναι από τη μία εύθραυστη κι από την άλλη εργατική. Η προσπάθειες της μικρής δεν έχουν περάσει απαρατήρητες σε αυτήν και πιστεύει στη δύναμη της Hinata παρόλο που εκείνη δεν πιστεύει στον εαυτό της. Επίσης γνωρίζει και για τα αισθήματα της μικρής της προστατευόμενης προς το Naruto και διασκεδάζει με την αθώα αυτή κατάσταση. Ωστόσο παραμένει διακριτική. Όταν η Hinata ήταν να ενταχθεί σε ομάδα, είχε η ίδια πάει να βρει τον πατέρα της Hinata, τον Hiashi και να του ανακοινώσει το γεγονός, αλλά εκείνος την αντιμετώπισε ψυχρά, καθώς ελάχιστα τον ενδιέφερε η μεγάλη του κόρη.
Χαρακτηριστικό της ομάδας Kurenai είναι η ειδίκευση στην ιχνηλάτηση και την επιβίωση κάτω από αντίξοες συνθήκες. Οι ανεπτυγμένες αισθήσεις των Kiba και Akamaru, σε συνδυασμό με το Byakugan της Hinata και τις μεγάλες ικανότητες του Shino, κάνουν την ομάδα ασυναγώνιστη στους τομείς αυτούς. 
Η Hinata στη Σειρά.
Μέρος Πρώτο.
Εισαγωγή.
Η Hinata κάνει το ντεμπούτο της νωρίτερα στο anime από ότι στο manga. από το πρώτο κιόλας επεισόδιο παρουσιάζεται να κοιτά το αντικείμενο του ενδιαφέροντός της από μακριά και να του εύχεται μέσα της καλή τύχη στο τελικό διαγώνισμα της Ακαδημίας. Χαίρεται πραγματικά όταν αυτός τα καταφέρνει, αλλά δεν έχει την τύχη να ενταχθεί στην ίδια ομάδα μαζί του. Αντί αυτού γίνεται μέλος της «Ομάδας 8» υπό την εποπτεία της Kurenai. Αν και δεν είναι γνωστό με ποιο τρόπο, η ομάδα είναι η μία από τις τρεις που περνούν το τεστ που ακολουθεί το σχηματισμό των ομάδων, κι έτσι ξεκινούν μαζί προπόνηση κι αποστολές, δίνοντας έμφαση στην εξάσκηση των δεξιοτήτων επιβίωσης υπό αντίξοες συνθήκες και ιχνηλάτησης. 
Όπως και όλοι οι πρωτάρηδες Genin εκείνης της χρονιάς, τα μέλη της «Ομάδας 8» προτείνονται από τη sensei τους για να λάβουν μέρος στις εξετάσεις προβιβασμού τους σε Chuunin. Λίγο πριν από την έναρξη του πρώτου μέρους των εξετάσεων, η ομάδα Kurenai κάνει την επίσημη εμφάνισή της και στο manga. Ο Naruto μας συστήνει τη Hinata με τον παρακάτω τρόπο: 
"«Μια παράξενη κοπέλα που αποστρέφει το βλέμμα όταν την κοιτάζω. Ένα ντροπαλό και σκοτεινό κορίτσι». 
Εξετάσεις: 1ος Άθλος.
Στο γραπτό διαγώνισμα που αποτελούσε το πρώτο μέρος των εξετάσεων, ο Naruto είχε πελαγώσει που αποχωρίστηκε από όλους τους γνωστούς του μες τη μεγάλη αίθουσα. Μέχρι που τον χαιρέτησε ντροπαλά, ο Naruto δεν είχε αντιληφθεί πως η Hinata καθόταν πλάι του. Το αγόρι χάρηκε που την είδε, αλλά σκέφτηκε πως το κορίτσι θα έπρεπε ίσως να μιλά περισσότερο. Κατά τη διάρκεια του τεστ ο Naruto δεν είχε καταφέρει να λύσει κανένα θέμα μονάχος, ούτε είχε κάποιον ευφυή τρόπο να αντιγράψει. Δεν γνωρίζουμε πώς βρήκε η Hinata τις απαντήσεις, αλλά μπορούμε να υποθέσουμε με σχετική ασφάλεια πως χρησιμοποίησε το Byakugan, όπως άλλωστε κι ο εξάδελφός της ο Neji (ή απλώς έλυσε τις ασκήσεις, εφόσον, όπως και η Sakura, γνώριζε καλά θεωρίες των ninja). Η Hinata έδειξε διακριτικά το γραπτό της στο Naruto επιτρέποντάς του να αντιγράψει. Εκείνος δίστασε αρχικά πιστεύοντας πως ίσως η Hinata ακολουθούσε εντολές των μελών της ομάδας της – τους οποίους ο Naruto δεν είχε τότε σε υπόληψη – να τον παγιδέψει. Την ρώτησε ευθέως γιατί τον βοηθούσε. Εκείνη αφού άλλαξε χίλια χρώματα, του είπε τελικά πως δεν ήθελε να τον δει να χάνεται εκεί μέσα, και πως μιας και τα εννιά παιδιά ήταν οι μόνοι πρωτάρηδες που έπαιρναν μέρος στις εξετάσεις, έπρεπε να αλληλοϋποστηριχτούν. Ο Naruto ένιωσε ανακούφιση, αλλά φοβήθηκε τελικά πως θα γινόταν αντιληπτός. Της είπε λοιπόν πως οι μεγάλοι νίντζα σαν αυτόν δεν κλέβουν και πως δεν ήθελε να τη βάλλει σε μπελάδες. Με αυτό ανέβηκε κι άλλο στα μάτια της Hinata η οποία του ζήτησε συγγνώμη που έκανε κάτι που δεν ήταν απαραίτητο. Δεν έμαθε ποτέ πως μέσα του ο Naruto αναθεμάτιζε το μεγάλο του στόμα. Ωστόσο η αποφασιστικότητά του βοήθησε και τους δύο, αλλά και αρκετούς άλλους παρευρισκόμενους να περάσουν με επιτυχία το τεστ.
Εξετάσεις: 2ος Άθλος.
Η «Ομάδα 8» ήταν αυτή που αντιμετώπισε τα λιγότερα προβλήματα στο δάσος το οποίο κλήθηκε να διασχίσει, καθώς η ιχνηλάτηση και η επιβίωση είναι τα ατού της. Ο Άθλος ήταν κομμένος και ραμμένος στα μέτρα της. Η ομάδα μπήκε με έτοιμο σχέδιο παραπλάνησης κάποιας άλλης ομάδας για να της πάρει τον πάπυρο και το εκτέλεσε ταχύτατα με άψογη συνεργασία των μελών της. Η εύκολη νίκη συνεπήρε το σύντροφό της Hinata, τον Kiba, που ήλπισε μάλιστα πως θα ήταν η πρώτη ομάδα που θα έφτανε στον προορισμό της, τον πύργο στη μέση του δάσους. Τότε ο Shino τον επέκρινε, λέγοντας πως θα ήταν σοφότερο να προχωρούν με επιφυλάξεις και πως θα έπρεπε να μην παίρνει τα πράγματα τόσο ελαφρά. Ο Kiba παρεξηγήθηκε, η Hinata όμως πήρε ευγενικά το μέρος του Shino. Ο Kiba μουτρωμένος τους ακούει.
Ωστόσο παρακάτω, τόσο ο ίδιος, όσο και το κουταβάκι του, ο Akamaru, αντιλαμβάνονται την παρουσία αντίπαλων ομάδων μπροστά. Με τη συμβολή της Hinata, τους εντοπίζουν γύρω στο ένα χιλιόμετρο μακρύτερα, ενώ ο Shino εκτιμά πως πρόκειται για έξι άτομα. Ο Kiba, με έπαρση σκέφτεται πως θα μπορούσαν να εξουδετερώσουν κι άλλες ομάδες έτσι ώστε να αποκλείσουν περισσότερους. Τρέχει λοιπόν προς την κατεύθυνση της μάχης, αγνοώντας τις προειδοποιήσεις των συντρόφων του. Ο Akamaru σταματά πίσω από ένα θάμνο παγωμένος από το φόβο και κρύβεται κάτω από το μπουφάν του Kiba τρέμοντας. Ανήσυχη η ομάδα αναρωτιέται τι να συμβαίνει και ο Kiba εξηγεί πως ο Akamaru είναι πολύ ευαίσθητος στο chakra και πως κάποιο άτομο μπροστά τους είναι πολύ δυνατό. Έτσι η «Ομάδα 8» γίνεται μάρτυρας μιας πρώτης γεύσης της φρίκης με το όνομα Gaara. Αφού σκοτώνει τους αντιπάλους του με ανατριχιαστικό τρόπο, ο Gaara, μην έχοντας χορτάσει φονικό, αντιλαμβάνεται την παρουσία της «Ομάδας 8». Εκείνοι μες τους θάμνους κρατούν ως και την ανάσα τους. Ο Gaara όμως παραιτείται από τη λεία του μετά από σύντομη αντιπαράθεση με τα αδέλφια του κι έτσι ο Kiba και οι άλλοι διαφεύγουν ασφαλείς. Ο Akamaru τρέμει ακόμη όταν η ομάδα φτάνει στον πύργο αργότερα την ίδια μέρα, έχοντας κάνει συνολικά δεκατρείς και μισή ώρες. Μοιάζουν να έφτασαν πρώτοι, όμως αντιλαμβάνονται πως η ομάδα του Gaara ήταν ήδη εκεί εδώ και δώδεκα ώρες. Για καλή τους τύχη, ο Gaara τους αγνοεί, όμως η ομάδα δεν μπορεί να μη σχολιάσει πως σίγουρα πρόκειται για έναν επικίνδυνο αντίπαλο.
Οι Προκριματικοί.
Όταν εκπνέει το χρονικό περιθώριο που είχε τεθεί από τους εξεταστές, όλες οι ομάδες που είχαν φτάσει εγκαίρως στον πύργο μαθαίνουν πως επρόκειτο να διεξαχθεί μια σειρά προκριματικών αγώνων ένας εναντίον ενός, ώστε να μειωθεί ο αριθμός τους στο μισό. Η Hinata λυπάται πολύ μαθαίνοντας πως ο αντίπαλος του αγαπημένου της Naruto δεν είναι άλλος από το σύντροφό της, τον Kiba. Κατά βάθος επιθυμεί να κερδίσει ο Naruto τη μάχη, αλλά δεν τον επευφημεί δυνατά, καθώς θα ήταν κάτι αγενές προς το φίλο της Kiba. Συγκινείται ιδιαίτερα βλέποντας το Naruto να χτυπά άσχημα και να πέφτει άπειρες φορές, ωστόσο να προσπαθεί πάντα να σηκωθεί και να συνεχίσει κυνηγώντας το όνειρό του να γίνει Hokage. Ο ίδιος είχε δηλώσει: «Δεν κάνω ποτέ πίσω στα λόγια μου. Αυτό είναι το nindo μου» (nindo = ο τρόπος του νίντζα, η φιλοσοφία σαν νίντζα). 
Μετά τη νίκη του Naruto, η Hinata κρατά νευρικά στα χέρια της ένα κουτάκι με φάρμακο για τραύματα, αλλά μόλις ο νικητής πια Naruto περνά από το πλάι της, εκείνη αδυνατεί να αρθρώσει λέξη. Ωστόσο τείνει προς αυτόν το κουτάκι. Ο Naruto έμεινε απορημένος, αλλά η Kurenai, που διασκέδαζε με την κατάσταση, ανέλαβε να βγάλει τη Hinata από τη δύσκολη θέση.
Ένα ίδιο κουτάκι προσέφερε η Hinata στον Kiba και στον Akamaru. Ο Kiba της είπε πως ήταν εντάξει και πως θα έπρεπε να ανησυχεί περισσότερο για τον εαυτό της. Τη συμβούλεψε αν η κλήρωση την έφερνε αντιμέτωπη με τον Gaara ή τον Neji, να δήλωνε παραίτηση γιατί θα ήταν πολύ δυσάρεστη εμπειρία για εκείνη. Ακριβώς τότε Hinata κληρώθηκε εναντίον του Neji. Τα δύο παιδιά πηγαίνουν στο μέσον του αγωνιστικού χώρου και ανταλλάσσουν τυπικό χαιρετισμό. Ο Neji αποκαλεί το κορίτσι Hinata – sama (ένας τρόπος να αποκαλείς κάποιον κύριο ή κυρία), ενώ η Hinata ονομάζει το αγόρι Neji – nii-san (τρόπος με τον οποίο κατονομάζει κανείς κάποιον μεγαλύτερο αδερφό, ακόμη κι αν δεν συνδέονται εξ αίματος). Ο Naruto και η Sakura παρατηρώντας για πρώτη φορά πως τα δύο παιδιά έχουν επιπλέον το ίδιο επώνυμο, αναρωτιούνται αν είναι αδέρφια. Ωστόσο ο Kakashi λύνει την παρεξήγηση, ενώ ο Lee εξηγεί πολύ συνοπτικά το γιατί η κατάσταση είναι αμήχανη.
Πριν αρχίσει η μάχη, ο Neji επιτίθεται ψυχολογικά στη Hinata συμβουλεύοντάς την να παραιτηθεί. Της λέει πως είναι μαλακός χαρακτήρας χωρίς αυτοπεποίθηση, που αποφεύγει τους καβγάδες και απλά κάνει ό,τι της πουν, οπότε το να παραμείνει στην τάξη των Genin είναι κάτι που θα τη βόλευε. Μαντεύει πως η Hinata δεν ήθελε να λάβει μέρος στις εξετάσεις, αλλά πιέστηκε από τους συντρόφους της. Η Hinata το αρνείται δηλώνοντας πως έλαβε μέρος με τη θέλησή της, πιστεύοντας πως μπορεί να αλλάξει. Ο Neji της αντιγυρίζει πως είναι απλά ένα κακομαθημένο παιδί. Κατά τη γνώμη του μια γεννημένη αποτυχία δεν μπορεί να αλλάξει. Οι άνθρωποι κρίνονται συνεχώς για τις ικανότητες και το παρουσιαστικό τους, πράγματα αμετάβλητα όσο κι αν προσπαθεί κανείς. Της λέει πως βλέπει πως το μόνο που εκείνη θέλει να κάνει είναι να το βάλει στα πόδια. Η Hinata τρέμει από φόβο και αγανάκτηση, αλλά το αρνείται. Για να την πανικοβάλλει εντελώς, ο Neji απελευθερώνει το Byakugan του και αρχίζει να διαβάζει τις σκέψεις της εξαδέλφης του μονάχα από τη στάση και τις κινήσεις του σώματός της, συμπεραίνοντας πως η Hinata γνωρίζει κατά βάθος πως δεν έχει ελπίδες να αλλάξει. Η Hinata δείχνει πολύ φοβισμένη, αλλά εκείνη τη στιγμή επεμβαίνει ο Naruto. Λέξεις όπως «γεννημένη αποτυχία» και «οι άνθρωποι δεν αλλάζουν» χτυπούν ευαίσθητες χορδές του κι από τις θέσεις των θεατών βάζει φωνές που ακούστηκαν σε όλο το χώρο, λέγοντας στη Hinata να σπάσει τα μούτρα αυτού του φαντασμένου. Εκείνη, θυμάται το παράδειγμά του και η στάση της αλλάζει ριζικά. Παίρνει στάση μάχης, το ίδιο κι ο Neji.
Τα δύο παιδιά χρησιμοποιούν τις ίδιες τεχνικές, δηλαδή την «Ήπια Γροθιά» σε συνδυασμό με το Byakugan. Αν και ο Neji υπερέχει σαφώς σε πείρα και φυσική δεξιοτεχνία, η μεταμόρφωση της Hinata είναι θεαματική και η αποφασιστικότητά της πολύ μεγάλη. Κατά τη διάρκεια της μάχης δίνεται η ευκαιρία να εξηγηθεί από τους Lee και Kakashi, ο τρόπος με τον οποίο λειτουργεί η «Ήπια Γροθιά», σταματώντας τη ροή του chakra και προκαλώντας εσωτερικά τραύματα που αρχίζουν να γίνονται εμφανή καθώς η ώρα περνά.
Τελικά ο Neji, καταφέρει καίρια χτυπήματα στην αντίπαλό του, της προκαλεί εσωτερική αιμορραγία και την πετά κάτω. Την προκαλεί για τελευταία φορά να τα παρατήσει, αλλά εκείνη κρατώντας στην καρδιά της το παράδειγμα του Naruto σηκώνεται επαναλαμβάνοντας «Δεν κάνω ποτέ πίσω στα λόγια μου. Αυτό είναι το nindo μου». Οι θεατές εκφράζουν την ανησυχία τους για την εξέλιξη του ματς καθώς ο νικητής είναι προφανής και η Hinata θα μπορούσε να πάθει μεγάλο κακό αν επιμείνει. Ο Lee και η Sakura λένε στο Naruto πως κατά κάποιο τρόπο η Hinata του μοιάζει. Η Kurenai από την πλευρά της θυμάται την εργατικότητα αλλά και τις κακές επιδόσεις της Hinata, ωστόσο παραδέχεται πως ποτέ δεν έχει ξαναδεί το κορίτσι με τέτοια δύναμη στο βλέμμα. Η Hinata συνεχίζει την άσκοπή προσπάθειά της, ενώ σκέπτεται πως ο Naruto πάντα υπήρξε έμπνευση γι’ αυτήν γεμίζοντάς την ελπίδα πως και η ίδια θα μπορούσε να αλλάξει. Όταν σηκώνεται παραπατώντας από ένα πέσιμο που έμοιαζε το τελευταίο της, ο Neji πεισμωμένος τη ρωτά γιατί το παλεύει τόσο πολύ τη στιγμή που θα χάσει και κινδυνεύει να πεθάνει. Η κληρονομιά των Hyuuga και η αδυναμία της θα ήταν πράγματα αμετάβλητα και αδιαμφισβήτητα. Η Hinata τότε απάντησε πως τώρα που το πρόσωπο που θαυμάζει την πρόσεξε για πρώτη φορά, δεν πρέπει να παρουσιάσει αναξιοπρέπεια. Επιπροσθέτως καταλάβαινε προς αυτός που τελικά ένιωθε πληγωμένος και χαμένος από την δύσκολη κατάσταση του διαχωρισμού της οικογένειας, ήταν τελικά ο ίδιος ο Neji. Αυτό τον έφερε σε τέτοια επίπεδα εξαγρίωσης που της έκανε ευθέως δολοφονική επίθεση, αναγκάζοντας τέσσερις Jounin να μπουν στο δρόμο του για να τον εμποδίσουν.
Ο Neji διαμαρτυρήθηκε για ειδική μεταχείριση. Ωστόσο η Hinata κατέρρευσε μοναχή της από τα εσωτερικά της τραύματα και λιποθύμησε με το Naruto πλάι της. Ο Neji παραμένει ανάλγητος και ξεσπά λογομαχία μεταξύ των παρευρισκόμενων. Η Kurenai διαπιστώνει πως η Hinata είναι σε κρίσιμη κατάσταση και φωνάζει εσπευσμένα τους ιατρούς. Μετά από λογομαχία με το Neji, ο Naruto κρατώντας λίγο από το αίμα της Hinata που είχε σκορπίσει στο έδαφος, ορκίστηκε να εκδικηθεί και να αποδείξει στο Neji πως κάνει λάθος. 
Ο Ενδιάμεσος Μήνας.
Το μήνα που προηγήθηκε του τελικού αγωνίσματος, η Hinata ήταν υπό ιατρική παρακολούθηση και θεραπεία, αν και λεπτομέρειες δεν είναι γνωστές. Ωστόσο παρά τον κίνδυνο έγινε καλά.
Ο Naruto θα αντιμετώπιζε το Neji, και παρά τον όρκο του, ήταν πολύ νευρικός και ανήσυχος. Λίγη ώρα πριν το μεγάλο τελικό, αποφάσισε να επισκεφτεί το μέρος όπου προπονήθηκε για πρώτη φορά με την «Ομάδα 7». Κατά τύχη, συνάντησε εκεί τη Hinata που τρόμαξε πάρα πολύ όταν τον είδε. Έπεσε μεταξύ τους κάποια αμηχανία, και μην ξέροντας τι να πει, ο Naruto τη ρώτησε αν ο Neji ήταν συγγενής της κι αν ήταν πολύ δυνατός. Εκείνη απάντησε καταφατικά αλλά εξέφρασε την πεποίθηση πως ο Naruto είχε ελπίδες. Εκείνος στην αρχή έδειξε ψεύτικη σιγουριά, αλλά η Hinata μπορούσε να αντιληφθεί πως της έλεγε ψέματα. Τότε του είπε πως πιστεύει πραγματικά πως μπορούσε να νικηθεί ο Neji. Ο Naruto, αφήνοντας την ανησυχία του να φανεί, της είπε πως αυτό ήταν απίθανο και πως απλά έλεγε πως θα κερδίσει από καθαρή τρέλα. Στην πραγματικότητα όλο έκανε λάθη και τα θαλάσσωνε. Όμως η Hinata, μαζεύοντας ένα απόθεμα θάρρους, του είπε πως δεν πειράζει που δεν ήταν τέλειος. Το να κάνει λάθη και να γίνεται καλύτερος από αυτά ήταν ο ορισμός της αληθινής δύναμης. Επίσης, πως βλέποντάς τον είχε και ίδια αλλάξει και γίνει καλύτερη. Ο Naruto έμεινε με ανοιχτό στόμα και ανέκτησε τη χαμένη του αυτοπεποίθηση.
Πριν φύγει, της είπε από μακριά πως στο παρελθόν τη θεωρούσε ένα σκοτεινό, παράξενο και συνεσταλμένο κορίτσι. Μα πως τελικά του άρεσαν πολύ οι άνθρωποι που της έμοιαζαν. Λίγες στιγμές μετά την αναχώρησή του, ο Kiba βρήκε τη Hinata στην ίδια θέση κατακόκκινη, να κοιτά το κενό προς το μέρος από όπου ο Naruto είχε φύγει.
Εξετάσεις: 3ος Άθλος.
Η Hinata και ο Kiba καταφτάνουν στο στάδιο όπου διεξάγονταν οι αγώνες του τελικού με σκοπό να επευφημήσουν το σύντροφό τους Shino, το μόνο μέλος της ομάδας που πέρασε στον τελικό. Η Hinata ήταν πολύ ανήσυχη για την τύχη του Naruto, καθώς αυτός θα αγωνιζόταν εναντίον του Neji. Η μάχη της με το Neji, ήταν νωπή στο μυαλό της Hinata, αλλά όπως φάνηκε το ίδιο ίσχυε και για το σώμα της. Καθώς παρακολουθούσε τον αγώνα, την έπιασε έντονος βήχας με αιμόπτυση. Ο Kiba φοβήθηκε τρομερά και προσπάθησε να τη βοηθήσει. Για καλή της τύχη, παραδίπλα καθόταν μεταμφιεσμένος ο Yakushi Kabuto, που ήταν ικανότατος ιατρός. Παραμένει μεγάλο μυστήριο γιατί αποφάσισε να τη βοηθήσει ενώ ετοίμαζε προδοσία. Ωστόσο με την τεχνική του της προσέφερε πρώτες βοήθειες και την παρέδωσε στους γιατρούς του σταδίου. Μαζί της πήγε κι ο Kiba. Έτσι δεν παρακολούθησε κανείς τους την εμφάνιση του Kyuubi στη μέση του σταδίου και τη συντριπτική ήττα του Neji. Η Hinata παρέμεινε όλη την ημέρα στο ιατρείο, κι έτσι δεν έπαιξε ενεργό ρόλο κατά την απόκρουση της εισβολής στην Konoha.
Η Αναχώρηση του Naruto.
Στο υπόλοιπο του πρώτου μέρους δεν εμφανίζεται σχεδόν καθόλου, παρά μόνο σαν παρουσία στην κηδεία του Sarutobi και στην αναγόρευση της Tsunade σε Hokage. Στο τέλος του πρώτου μέρους εμφανίζεται συμφιλιωμένη πια με το Neji καθώς χάρη στη μάχη του με το Naruto νέα πνοή φυσά στην πορεία της οικογένειας Hyuuga. Φαίνεται μάλιστα να τον φροντίζει προσφέροντάς του τσάι. Εκείνος απόρησε που δεν την είδε να τρέχει να αποχαιρετήσει το Naruto που θα έφευγε για μερικά χρόνια από την Konoha. Οι νεοαφιχθέντες Kiba και Shino ανακοίνωσαν πως το έκανε ήδη, αλλά ήταν τόσο αμήχανη που δεν τόλμησε καν να εμφανιστεί μπροστά του. Εκείνη έγινε κατακόκκινη και μάλωσε τον Kiba. Τελικά πριν αναχωρήσει ο Naruto ξαναπήγε να τον δει να φεύγει από μακριά και αποφάσισε νοερά να εξασκηθεί κι εκείνη σκληρά. (Σημειώνεται πως αυτό συμβαίνει στο manga μιας και στο anime παρεμβάλλονται τα fillers πριν την αναχώρηση του Naruto. Ωστόσο δεν υπάρχουν δραματικές διαφορές και κάτι ανάλογο συμβαίνει στο τελευταίο επεισόδιο τους.)
Μέρος Δεύτερο.
Κατά τη διάρκεια των δυόμισι ετών που παρεμβάλλονται ανάμεσα στα δύο μέρη, η Hinata και τα άλλα μέλη της ομάδας της πήραν προαγωγή για τη βαθμίδα των Chuunin.
Η ομάδα Kurenai κάνει μια στιγμίαια εμφάνιση στο δεύτερο μέρος, στο κεφάλαιο 282, οπότε και συναντά τον Naruto ξανά. Εμφανισιακά έχουν όλοι αλλάξει, με τη Hinata να έχει μακρύνει αρκετά τα μαλλιά της και να φορά ένα μακρύτερο ελαφρύ παλτό διαφορετικού χρώματος. Τα αισθήματά της για το Naruto δεν έχουν αλλάξει, πιθανώς και να μεγάλωσαν λόγω της απουσίας του. Από την αμηχανία της δεν κατάφερε παρά να τσιρίξει και να κρυφτεί, ελπίζοντας πως πέρασε απαρατήρητη. Ωστόσο εκείνος την εντόπισε θορυβωδώς πίσω από ένα φράκτη.
Η ομάδα κάνει την επιστροφή της στο κεφάλαιο 354 του manga, όταν επιλέγεται από τον Kakashi να συνοδεύσει την ομάδα των Yamato, Naruto, Sakura και Sai στην προσπάθειά τους να εντοπίσουν και να αιχμαλωτίσουν τον Uchiha Itachi. Ως επικεφαλής τους, τους συνοδεύει ο ίδιος, εφόσον η δασκάλα τους Kurenai, είναι σε κατάσταση εγκυμοσύνης. 

</doc>
<doc id="52527" url="https://el.wikipedia.org/wiki?curid=52527" title="Φακός">
Φακός

Ο φακός είναι ένα σώμα διαφανές που περιορίζεται από τουλάχιστον δύο διαθλαστικές επιφάνειες (δίοπτρα), με συνέπεια να αποτελεί οπτικό σύστημα που βασίζεται στο φυσικό φαινόμενο διάθλαση. Το πότε ακριβώς επινοήθηκαν οι φακοί δεν είναι γνωστό. Αυτό όμως που είναι βέβαιο είναι ότι ήταν γνωστοί στους αρχαίους Έλληνες που το χρησιμοποιούσαν για το άναμμα της φωτιάς με συγκέντρωση των ηλιακών ακτίνων, όπως συνάγεται καταφανώς από τους στίχους του Αριστοφάνη στις Νεφέλες: «"...την λίθον την καλήν, την διαφανή, αφ ής το πυρ άπτουσιν"» κ.λπ.
Η εξέλιξη των φακών μέσα στον χρόνο καθορίστηκε από τη συνεχή ανάγκη ποιοτικής αναβάθμισης των πάσης φύσεως οπτικών οργάνων, π.χ. φωτογραφικών μηχανών, τηλεσκοπίων, μικροσκοπίων, κ.ά..
Γενικά - Είδη.
Οι φακοί διακρίνονται σε έξι κατά σχήμα βασικά είδη (μορφές). Και αυτοί είναι:
Επίσης ανάλογα της εκτροπής που υφίστανται οι ακτίνες όταν διέρχονται από τους φακούς, αυτοί διακρίνονται σε Θετικούς ή συγκλίνοντες φακούς και σε Αρνητικούς ή αποκλίνοντες φακούς.
α) Θετικοί φακοί ή συγκλίνοντες: είναι οι φακοί που προκαλούν σύγκλιση σε μια παράλληλη εισερχόμενη δέσμη φωτός. Τέτοιοι φακοί είναι οι: "Επιπεδόκυρτοι", "αμφίκυρτοι" και οι "μηνίσκοι". 
β) Αρνητικοί φακοί ή αποκλίνοντες: είναι οι φακοί που προκαλούν απόκλιση σε μια παράλληλη εισερχόμενη δέσμη. Τέτοιοι φακοί είναι οι: "Επιπεδόκοιλοι", "αμφίκοιλοι" και οι "μηνίσκοι".
Σήμερα, ένας φακός μπορεί να περιέχει 13 ή και περισσότερα στοιχεία (=μέλος του φακού π.χ. διάφραγμα, αμφίκυρτος φακός, επιπεδόκοιλος κ.λ.π.) και η σχεδίασή του στηρίζεται σε κάποια γενικά μοντέλα. Ο σχεδιαστής ξεκινά το έργο του από ένα έτοιμο σύστημα, το οποίο στη συνέχεια εξελίσσει. Ενδιαφέρον παρουσιάζουν οι φακοί zoom, οι οποίοι είναι φακοί που μεταβάλλουν την εστιακή τους απόσταση, όπως στο Σχήμα 1. Οι φακοί ενός στοιχείου απαρτίζονται από θετικούς και αρνητικούς φακούς.
Ορισμοί.
Τα θεμελιώδη σημεία και οι αποστάσεις ενός φακού δίνονται στο παρακάτω Σχήμα 2. 
Κύριος άξονας ενός φακού ονομάζεται η ευθεία που συνδέει τα κέντρα καμπυλότητας των δύο επιφανειών του. Σε περίπτωση που η μία επιφάνεια είναι επίπεδη τότε κύριος άξονας λέγεται η ευθεία που είναι κάθετη στην επίπεδη επιφάνεια και διέρχεται από το κέντρο καμπυλότητας της σφαιρικής επιφάνειας.
Κύρια τομή ενός φακού ονομάζεται κάθε επίπεδο που διέρχεται από τον κύριο άξονα.
Κύρια εστία "(focal point)" ενός φακού είναι το γεωμετρικό σημείο του κύριου οπτικού άξονα, στο οποίο όταν βρεθεί η πηγή μιας αξονικής δέσμης, μετά τη διάθλαση αυτής από το φακό, γίνεται παράλληλη (Εμπρόσθια/Οπίσθια εστία). Πρωτεύουσα/δευτερεύουσα κορυφή "(primary/secondary vertex )" Αi ενός φακού είναι το γεωμετρικό σημείο τομής της πρωτεύουσας/δευτερεύουσας επιφάνειας ενός φακού με τον κύριο άξονα. 
Αν μια εστιακή αξονική δέσμη προσπίπτει στο φακό από το σημείο της πρωτεύουσας/δευτερεύουσας κύριας εστίας (F/F΄΄), η διαθλώμενη δέσμη θα εξέλθει παράλληλα προς τον κύριο άξονα. Αν προεκτείνουμε τις προσπίπτουσες και διαθλώμενες ακτίνες, τα σημεία τομής τους ορίζουν ένα επίπεδο, κάθετο στον άξονα, που ονομάζεται πρωτεύον/δευτερεύον κύριο επίπεδο "(primary/secondary principal plain)", και το σημείο τομής του (H/H΄΄) με τον άξονα, ονομάζεται πρωτεύον/δευτερεύον κύριο σημείο "(primary / secondary principal point)".
Σε αυτό το σχήμα δεν εμφανίζονται τα δεσμικά σημεία. 
Όταν μια στιγματική αξονική δέσμη προσπίπτει από ένα σημείο εκτός του άξονα σε ένα παχύ φακό, υπάρχει μια ακτίνα της δέσμης, η κύρια ακτίνα (chief ray), η οποία δεν υφίσταται εκτροπή αλλά μόνο παράλληλη μετατόπιση. Αν προεκτείνουμε την προσπίπτουσα και την εξερχόμενη ακτίνα οι προεκτάσεις θα συναντήσουν τον κύριο άξονα στα σημεία N και N΄΄ αντίστοιχα. 
Η σχέση που δίνει την εστιακή απόσταση f (Απόσταση της πρωτεύουσας/δευτερεύουσας εστίας του φακού από το πρωτεύον/δευτερεύον αντίστοιχα κύριο σημείο) ενός φακού είναι η:
όπου tc το πάχος του κέντρου του φακού και Ri οι ακτίνες καμπυλότητας αυτόυ και n ο δείκτης διάθλασης του φακού.
Η παραπάνω σχέση ονομάζεται σχέση των κατασκευαστών των φακών και είναι απο τις σημαντικότερες σχέσεις στην Οπτική
Ένα άλλο χαρακτηριστικό στοιχείο των φακών είναι ο συντελεστής σχήματος αυτών. το μέγεθος αυτό δίνεται από τη σχέση 
όπου Ri οι ακτίνες καμπυλότητας των διοπτρικών επιφανειών του φακού. Στο Σχήμα 4 δίνονται μερικά παραδείγματα του συντελεστή σε σχέση με το σχήμα των φακών.
Σφάλματα φακών.
Στους φακούς διακρίνονται δύο κυρίως σφάλματα: Το σφάλμα σφαιρικότητας ή σφαιρικό σφάλμα και το χρωματικό σφάλμα.

</doc>
<doc id="52529" url="https://el.wikipedia.org/wiki?curid=52529" title="Μπενουά Μάντελμπροτ">
Μπενουά Μάντελμπροτ

Ο Μπενουά Μάντελμπροτ ("Benoît B. Mandelbrot", 20 Νοεμβρίου 1924 - 14 Οκτωβρίου 2010) ήταν Γαλλοαμερικανός μαθηματικός γεννημένος στην Πολωνία. Ο Μάντελμπροτ εργάστηκε σε ευρύ φάσμα πεδίων των μαθηματικών, ανάμεσα στα οποία συναντούμε τα μαθηματικά φυσικών επιστημών και την ποσοτική χρηματοοικονομική. Ωστόσο έγινε περισσότερο γνωστός από την ενασχόληση του με την «τέχνη της τραχύτητας», όπως ο ίδιος την αποκάλεσε, των φυσικών φαινομένων και των «ακανόνιστων στοιχείων» στην ζωή.  Θεωρείται ο «πατέρας» της μορφοκλασματικής γεωμετρίας, της γεωμετρίας των φράκταλ, όπως αλλιώς ονομάζεται. Ο ίδιος καθιέρωσε τον όρο «φράκταλ» για να περιγράψει μια κατηγορία μαθηματικών αντικειμένων με ακανόνιστα περιγράμματα, τα οποία μιμούνται τα ακανόνιστα σχήματα που απαντώνται στη φύση (αυτο-ομοιότητα).
Το 1936, ενώ ήταν παιδί, η οικογένεια του Μάντελμπροτ μετανάστευσε στη Γαλλία. Μετά το τέλος του Δεύτερου Παγκοσμίου Πολέμου, ο Μάντελμπροτ σπούδασε μαθηματικά και φοίτησε σε πανεπιστήμια στο Παρίσι και τις Ηνωμένες Πολιτείες και απέκτησε μεταπτυχιακό δίπλωμα στον τομέα της αεροναυπηγικής από το Ινστιτούτο Τεχνολογίας της Καλιφόρνια. Πέρασε μεγάλο μέρος της ζωής του διαμένοντας και δουλεύοντας στις Ηνωμένες Πολιτείες και στην Γαλλία, αποκτώντας διπλή γαλλική και αμερικανική υπηκοότητα. Το 1958, άρχισε μια καριέρα 35 ετών στην IBM, όπου έγινε Ομότιμος Εταίρος της και περιοδικά δίδασκε στο Πανεπιστήμιο του Χάρβαρντ. Μετά τη δημοσίευση της μελέτης του για την αγορά του πρωτογενούς τομέα στην Αμερική σε σύγκριση με τις προθεσμιακές επενδύσεις στον τομέα του βαμβακιού, δίδαξε Οικονομικά και εφαρμοσμένες επιστήμες στο Χάρβαρντ.
Λόγω της πρόσβασης του σε υπολογιστές της IBM,ο Μάντελμπροτ ήταν ένας από τους πρώτους που χρησιμοποίησαν γραφικά υπολογιστών για να δημιουργήσει και να εμφανίσει γεωμετρικά αντικείμενα μορφοκλασματικής μορφής, τα φράκταλ και έτσι έφτασε το 1979 να ανακαλύψει το λεγόμενο «Σύνολο Μάντελμπροτ». Έδειξε πώς η οπτική πολυπλοκότητα μπορεί να δημιουργηθεί από απλούς κανόνες. Είπε ότι τα πράγματα που συνήθως θεωρούνται ότι είναι "τραχιά" ή "χαοτικά", όπως τα σύννεφα ή οι ακτές, στην πραγματικότητα έχουν «βαθμούς τάξης». Η επικεντρωμένη στα μαθηματικά και την γεωμετρία έρευνα του προσέφερε σε τομείς όπως η στατιστική φυσική, μετεωρολογία, υδρολογία, γεωμορφολογία, ανατομία, νευρολογία, γλωσσολογία, τεχνολογία πληροφοριών, γραφικά υπολογιστών, οικονομία, γεωλογία, ιατρική, κοσμολογία, μηχανική, θεωρία του χάους, μεταλλουργία και στις κοινωνικές επιστήμες.
Προς το τέλος της καριέρας του, έφτασε στην υψηλότερη ακαδημαϊκή βαθμίδα του Πανεπιστημίου του Γέιλ (Sterling Professor of Mathematical Sciences) και έγινε ο γηραιότερος καθηγητής με έδρα στην ιστορία του Γέιλ. Επίσης ο Μάντελμπροτ κατείχε θέσεις στα παρακάτω ιδρύματα: Pacific Northwest National Laboratory, Université Lille Nord de France, Institute for Advanced Study και στο Centre National de la Recherche Scientifique. Κατά την διάρκεια της καριέρας του έλαβε πάνω από 15 τιμητικά διδακτορικά ως αναγνώριση της συμβολής του στην επιστήμη, πολλά βραβεία και επίσης συμμετείχε στην συγγραφή πολλών επιστημονικών περιοδικών. Η αυτοβιογραφία του, "The Fractalist: Memoir of a Scientific Maverick", δημοσιεύτηκε το 2012.
Πρώτα Χρόνια.
Ο Μάντελμπροτ γεννήθηκε στη Βαρσοβία κατά τη διάρκεια της Δεύτερης Δημοκρατίας της Πολωνίας. Η οικογένειά του ήταν εβραϊκής καταγωγής. Αν και ο πατέρας του για τα προς το ζην ασχολούνταν με το εμπόριο ρούχων, η οικογένεια του είχε μια ισχυρή ακαδημαϊκή παράδοση και η μητέρα του ήταν χειρουργός οδοντίατρος. Για πρώτη φορά μυήθηκε στα μαθηματικά από δύο θείους του, ο ένας από τους οποίους, ο Szolem Mandelbrot, ήταν μαθηματικός που κατοικούσε στο Παρίσι. Σύμφωνα με την αυτοβιογραφία του Μάντελμπροτ, «η αγάπη του [Szolem] ήταν τα μαθηματικά».
Οικογενειακώς μετανάστευσαν από την Πολωνία στη Γαλλία το 1936, όταν ήταν 11. Σύμφωνα με τα γραφόμενα του «Το γεγονός ότι οι γονείς μου, ως οικονομικοί και πολιτικοί πρόσφυγες, βρήκαν και έζησαν με τον Szolem στη Γαλλία έσωσε τη ζωή μας». Ο Μάντελμπροτ φόιτησε στο Lycée Rolin στο Παρίσι μέχρι την έναρξη του Β' Παγκοσμίου Πολέμου, έως ότου η οικογένεια του μετακόμισε στην Tulle της Γαλλίας. Βοηθήθηκε από το Ραβίνο David Feuerwerker, τον Ραβίνο της Μπριβ - Λα - Γκαγιάρντ, για να συνεχίσει τις σπουδές του. Μεγάλο μέρος της Γαλλίας είχε καταληφθεί από τους Ναζί εκείνη την περίοδο και Mandelbrot υπενθυμίζει αυτή την περίοδο:
Το 1944, ο Μάντελμπροτ επέστρεψε στο Παρίσι, σπούδασε στο Lycée du Parc στη Λυών, και το 1945 - 1947 φοίτησε στην Πολυτεχνική Σχολή του Παρισιού (École Polytechnique), όπου σπούδασε με καθηγητές τους Γκαστόν Τζούλια (Gaston Julia) και Πωλ Λεβί (Paul Lévy). Την περίοδο 1947 - 1949 σπούδασε στο Ινστιτούτο Τεχνολογίας της Καλιφόρνια, όπου απέκτησε μεταπτυχιακό τίτλο στον τομέα της αεροναυπηγικής. Επιστρέφοντας στη Γαλλία, το 1952, απέκτησε το διδακτορικό του στις Μαθηματικές Επιστήμες στο Πανεπιστήμιο του Παρισιού.
Ερευνητικό Έργο.
Από το 1949 έως το 1958, ο Μάντελμπροτ ήταν μέλος του μεγαλύτερου ερευνητικού κέντρου της Γαλλίας, του Centre National de la Recherche Scientifique. Κατά τη διάρκεια αυτής της περιόδου πέρασε ένα χρόνο στο Institute for Advanced Study στο Πρίνστον, στο Νιου Τζέρσεϊ, υπό την χορηγία του Τζον φον Νόιμαν. Το 1955 παντρεύτηκε την Aliette Kagan και μετακόμισε στη Γενεύη στην Ελβετία, και αργότερα στο Πανεπιστήμιο Université Lille Nord de France. Το 1958 το ζευγάρι μετακόμισε στις Ηνωμένες Πολιτείες, όπου ο Μάντελμπροτ εντάχθηκε στο ερευνητικό προσωπικό του κέντρου Τόμας Γουότσον (Thomas J. Watson Research Center) της IBM στο Yorktown Heights της Νέας Υόρκης. Παρέμεινε στην IBM για 35 χρόνια, έγινε αρχικά IBM Fellow, και αργότερα Ομότιμος Έταιρος.
Από το 1951 και μετά, ο Μάντελμπροτ ασχολήθηκε όχι μόνο τον τομέα των μαθηματικών αλλά και με άλλους τομείς εφαρμοσμένων επιστημών όπως τα οικονομικά, η θεωρία της πληροφορίας και η ρευστομηχανική.
Καταστάσεις τυχαιότητας και χρηματοπιστωτικές αγορές.
Ο Μάντελμπροτ διαπίστωσε ότι οι μεταβολές των τιμών στις χρηματοπιστωτικές αγορές δεν ακολουθούν μια κανονική κατανομή (γνωστή και ως "Γκαουσιανή κατανομή"), αλλά μάλλον τις σταθερές κατανομές του Λεβί έχοντας θεωρητικά άπειρη διακύμανση. Βρήκε, για παράδειγμα, ότι οι τιμές του βαμβακιού ακολουθούσαν σταθερή κατανομή Λεβί με την παράμετρο α ίση με 1,7 και όχι 2, όπως σε μία κατανομή Γκάους. Οι "σταθερές" κατανομές έχουν την ιδιότητα ότι το άθροισμα πολλών περιπτώσεων μιας τυχαίας μεταβλητής ακολουθεί την ίδια κατανομή, αλλά με μια παράμετρο μεγαλύτερης κλίμακας.
Το 1975, ο Μάντελμπροτ επινόησε τον όρο φράκταλ για να περιγράψει αυτές τις δομές και αρχικά δημοσίευσε για πρώτη φορά τις ιδέες του, και αργότερα μετέφρασε, το "Fractals: Form, Chance and Dimension". Σύμφωνα με τον επιστήμονα Στίβεν Γούλφραμ, το βιβλίο ήταν μια "επανάσταση" για τον Μάντελμπροτ, όπου μέχρι τότε «εφάρμοζε σχετικά απλά μαθηματικά σε τομείς στους οποίους "σοβαρά" μαθηματικά δεν είχαν εφαρμοστεί στο παρελθόν». Ο Γούλφραμ προσθέτει ότι ως αποτέλεσμα αυτής της νέας του έρευνας, δεν ήταν πλέον ένας «περιπλανόμενος επιστήμονας», και αργότερα τον αποκάλεσε «ο πατέρας των fractals» :Ο Γούλφραμ περιγράφει εν συντομία τα φράκταλς ως μια μορφή γεωμετρικής επανάληψης, «στην οποία όλο και μικρότερα αντίγραφα ενός μοτίβου εμφωλεύονται διαδοχικά το ένα μέσα στο άλλο, έτσι ώστε να εμφανίζονται τα ίδια περίπλοκα σχήματα όσο και αν μεγεθύνονται. Τα φύλλα της φτέρης φύλλα και το μπρόκολο είναι δύο παραδείγματα από τη φύση». Επισημαίνει επίσης ένα απροσδόκητο συμπέρασμα:Ο Μάντελμπροτ χρησιμοποίησε τον όρο «φράκταλ», ο οποίος προέρχεται από τη λατινική λέξη "fractus", που ορίζεται ως σπασμένο ή κερματισμένο γυαλί. Έχοντας στην διάθεση του τους προσφάτως ανεπτυγμένους υπολογιστές της IBM, ο Μάντελμπροτ ήταν σε θέση να δημιουργήσει εικόνες φράκταλ χρησιμοποιώντας γραφικά δημιουργούμενα με κώδικα υπολογιστή. Τις εικόνες αυτές ένας ερευνητής τις παρομοιάζει με «τον ξέφρενο ενθουσιασμό της ψυχεδελικής τέχνης της δεκαετίας του 1960 με μορφές που θυμίζουν την φύση και το ανθρώπινο σώμα.» Επίσης, είδε τον εαυτό του ως «επίδοξο Κέπλερ», μετά τον επιστήμονα του 17ου αιώνα Γιοχάνες Κέπλερ, ο οποίος υπολόγισε και περιέγραψε τις τροχιές των πλανητών.
Ο Μάντελμπροτ, όμως, ποτέ δεν αισθάνθηκε ότι είχε εφεύρει μια νέα ιδέα. Ο ίδιος περιγράφει τα συναισθήματά του σε ένα ντοκιμαντέρ με τον συγγραφέα Άρθουρ Κλαρκ:Σύμφωνα με τον Κλάρκ, "το Σύνολο Μάντελμπροτ είναι πράγματι μία από τις πιο εκπληκτικές ανακαλύψεις σε ολόκληρη την ιστορία των μαθηματικών. Ποιος θα μπορούσε να ονειρευτεί ότι μια τέτοια απίστευτα απλή εξίσωση θα μπορούσε να δημιουργεί εικόνες κυριολεκτικά "άπειρης" πολυπλοκότητας;". Ο Κλάρκ σημειώνει επίσης μια «περίεργη σύμπτωση»: "για το όνομα του Mandelbrot, και την λέξη «μάνταλα» - θρησκευτικό σύμβολο, το οποίο είμαι βέβαιος ότι είναι μια καθαρή σύμπτωση, αλλά πράγματι το σύνολο Μάντελμπροτ φαίνεται να περιέχει έναν τεράστιο αριθμό μάνταλα."[21]
Ο Μάντελμπροτ αποχώρησε από την IBM το 1987, μετά από 35 χρόνια και 12 ημέρες, όταν η IBM αποφάσισε να τερματίσει την έρευνα στο τμήμα του. Εντάχθηκε στο Τμήμα Μαθηματικών στο Γέιλ και έλαβε την πρώτη έδρα το 1999, στην ηλικία των 75. Όταν αποσύρθηκε, το 2005, τελείωσε την καριέρα του ως καθηγητής με έδρα Στέρλινγκ.
Φράκταλς και η "Θεωρία της Τραχύτητας".
Ο Μάντελμπροτ δημιούργησε την πρώτη "θεωρία της τραχύτητας", και είδε "τραχύτητα" στα σχήματα των βουνών, των ακτών και των λεκανών απορροής ποταμών, των δομών των φυτών, των αιμοφόρων αγγείων, των πνευμόνων και στην ομαδοποίηση των γαλαξιών. Η προσωπική του αναζήτηση ήταν να δημιουργήσει έναν μαθηματικό τύπο για τη μέτρηση της συνολικής «τραχύτητα» των εν λόγω αντικειμένων στην φύση. Άρχισε ρωτώντας τον εαυτό διάφορα είδη ερωτήσεων που σχετίζονται με τη φύση: Στην διατριβή του με τίτλο "Πόσο είναι το μήκος των ακτών τις Βρετανίας; Στατιστική αυτοομοιότητα και μορφοκλασματική διάσταση", η οποία δημοσιεύτηκε στο περιοδικό "Science" το 1967 ο Μάντελμπροτ εξετάζει αυτοόμοιες καμπύλες με διάσταση Χάουσντορφ μεταξύ 1 και 2. Αυτές οι καμπύλες είναι παραδείγματα φράκταλ, αν και ο Μάντελμπροτ δεν χρησιμοποιεί τον όρο στη διατριβή, καθώς τον εισηγήθηκε το 1975. Η διατριβή αυτή αποτελεί την πρώτη του Μάντελμπροτ πάνω στο θέμα των φράκταλ.
Ο Μάντελμπροτ τόνισε ότι η χρήση των φράκταλς προσφέρει ρεαλιστικά και χρήσιμα μοντέλα για την περιγραφή πολλών "τραχειών" φαινομένων στον πραγματικό κόσμο. Κατέληξε στο συμπέρασμα ότι "η πραγματική τραχύτητα είναι συχνά φράκταλ και μπορεί να μετρηθεί." [8]:  Αν και ο Μάντελμπροτ επινόησε τον όρο «φράκταλ», μερικά από τα μαθηματικά αντικείμενα που παρουσιάζονται στο βιβλίο του "Η μορφοκλασματική Γεωμετρία" "της Φύσης" είχαν περιγραφεί προηγουμένως από άλλoυς μαθηματικούς. Πριν τον Μάντελμπροτ, ωστόσο, είχαν θεωρηθεί ως απομονωμένα παράδοξα με μη φυσικές ιδιότητες. Ο Μάντελμπροτ έφερε αυτά τα αντικείμενα μαζί για πρώτη φορά και τα μετέτρεψε σε βασικά εργαλεία στην μακροπρόθεσμη προσπάθεια της επιστήμης να επεκταθεί και να εξηγήσει μη ομαλά, "τραχιά" αντικείμενα στον πραγματικό κόσμο. Η μέθοδος της έρευνάς του ήταν τόσο παλιά όσο και νέα:
Τα φράκταλς συναντώνται επίσης σε ανθρώπινες δραστηριότητες, όπως η μουσική, η ζωγραφική, η αρχιτεκτονική, και στο χρηματιστήριο. Ο Μάντελμπροτ πίστευε ότι τα φράκταλς, απείχαν πολύ από το να είναι αφύσικα και ήταν από πολλές απόψεις πιο διαισθητικά και φυσικά από τα τεχνητά λεία αντικείμενα της παραδοσιακής Ευκλείδειας γεωμετρίας:Τα σύννεφα δεν είναι σφαίρες, τα βουνά δεν είναι κώνοι, οι ακτογραμμές δεν είναι κύκλοι και το γάβγισμα δεν είναι ομαλό ούτε η αστραπή ταξιδεύει σε ευθεία γραμμή.  — Γράφει ο Μάντελμπροτ στην εισαγωγή του πιο γνωστού του βιβλίου "Η μορφοκλασματική Γεωμετρία" "της Φύσης (The Fractal Geometry of Nature)." Ο Μάντελμπροτ έχει αποκαλεστεί οραματιστής και αιρετικός. Το ανεπίσημο και παθιασμένο στυλ γραφής του και η έμφαση που έδινε στην οπτική και γεωμετρική διαίσθηση (την οποία εμπλούτιζε με την εισαγωγή πολυάριθμων εικόνων) έκανε το βιβλίο του "Η μορφοκλασματική Γεωμετρία της Φύσης" προσβάσιμο και κατανοητό και σε μη-ειδικούς. Το βιβλίο προκάλεσε ευρέως το λαϊκό ενδιαφέρον για τα φράκταλς και συνέβαλε στη εξέλιξη της Θεωρίας του Χάους και σε άλλους τομείς της επιστήμης και των μαθηματικών.
Ο Μάντελμπροτ επίσης εφάρμοσε τις ιδέες του στην Κοσμολογία. Το 1974 έδωσε μια νέα εξήγηση στο παράδοξο του Όλμπερς (το αίνιγμα του "σκοτεινού ουρανού την νύχτα"), καταδεικνύοντας τις συνέπειες της Θεωρίας των Φράκταλς ως ικανές αλλά όχι αναγκαίες για την επίλυση του παραδόξου. Διατύπωσε την άποψη ότι εάν τα άστρα έχουν κατανομή φράκταλ στο Σύμπαν (για παράδειγμα όπως η Σκόνη του Καντόρ), δεν θα είναι απαραίτητο να βασιζόμαστε στη θεωρία της Μεγάλης Έκρηξης για να εξηγήσουμε το παράδοξο. Το μοντέλο του δεν θα απέκλειε μια Μεγάλη Έκρηξη, αλλά θα εξηγούσε τον σκοτεινό ουρανό, ακόμη και αν αυτή δεν είχε συμβεί.
Βραβεία και τιμητικές διακρίσεις.
Ο Μάντελμπροτ τιμήθηκε με πολυάριθμες διακρίσεις, μεταξύ των οποίων το ιαπωνικό Βραβείο Επιστήμης και Τεχνολογίας, το 2003 και το Βραβείο Βολφ για τη Φυσική το 1993, επειδή «μετέβαλε τη θεώρησή μας για τη φύση». Επίσης ήταν ομιλητής το 2006, στην καθιερωμένη ετήσια διάλεξη που διοργανώνει η Αμερικανική Μαθηματική Εταιρεία προς τιμήν του Αϊνστάιν.
Ο μικρός αστεροειδής 27500 Μάντελμπροτ ονομάστηκε έτσι προς τιμήν του. Το Νοέμβριο του 1990, έγινε Ιππότης της Γαλλικής Λεγεώνας της Τιμής και τον Ιανουάριο του 2006 προήχθη σε Αξιωματικός της.
Μια μερική λίστα των βραβείων που έλαβε ο Μάντελμπροτ παρουσιάζεται παρακάτω:
Η Κληρονομιά και ο Θάνατος του.
Ο Μάντελμπροτ πέθανε από καρκίνο του παγκρέατος στην ηλικία των 85 σε έναν ξενώνα στο Κέιμπριτζ της Μασαχουσέτης στις 14 Οκτωβρίου 2010. [1][35] Αντιδρώντας στην είδηση ​​του θανάτου του, μαθηματικός Heinz-Otto Peitgen είπε: «αν μιλάμε για αντίκτυπο στο εσωτερικό των μαθηματικών, και στις εφαρμογές στις επιστήμες, είναι μια από τις σημαντικότερες προσωπικότητες τα τελευταία πενήντα χρόνια.» [1]
Ο Κρις Άντερσον, επιμελητής του συνεδρίου TED, περιγράφει τον Μάντελμπροτ ως «μια προσωπικότητα που άλλαξε τον τρόπο που βλέπουμε τον κόσμο».[36] Ο Νικολά Σαρκοζί, ο Πρόεδρος της Γαλλίας κατά τον χρόνο του θανάτου του Μάντελμπροτ, δήλωσε ότι ο Μάντελμπροτ είχε «ένα ισχυρό μυαλό που ποτέ δεν δίστασε να καινοτομήσει και να σπάσει τις προκαταλήψεις. Το έργο του, αναπτύχθηκε εξ ολοκλήρου εκτός της έρευνας που ακολουθεί το ρεύμα και οδήγησε στην σύγχρονη θεωρία της πληροφορίας».[37] Η νεκρολογία για τον Μάντελμπροτ στο περιοδικό "The Economist" επισημαίνει την φήμη του ως «διασημότητα πέρα ​​από την ακαδημία» και τον επαινεί ως ο «πατέρας της μορφοκλασματικής γεωμετρίας».[38]

</doc>
<doc id="52531" url="https://el.wikipedia.org/wiki?curid=52531" title="Προποντίς">
Προποντίς



</doc>
<doc id="52542" url="https://el.wikipedia.org/wiki?curid=52542" title="Έλβις Πρίσλεϊ">
Έλβις Πρίσλεϊ

Ο Έλβις Άαρον Πρίσλεϊ (, 8 Ιανουαρίου 1935 - 16 Αυγούστου 1977), ευρύτερα γνωστός και απλά ως Έλβις, ήταν Αμερικανός τραγουδιστής, μουσικός και ηθοποιός. Γνωστός ως "ο Βασιλιάς της Ροκ εν Ρολ" ή απλώς "ο Βασιλιάς", θεωρείται ως ένας από τους μεγαλύτερους καλλιτέχνες του 20ου αιώνα.
Ο Πρίσλεϊ γεννήθηκε στο Τούπελο του Μισισίπι, ενώ σε ηλικία 13 ετών μετακόμισε με την οικογένειά του στο Μέμφις του Τενεσί.
Η μουσική του καριέρα ξεκίνησε το 1954, ηχογραφώντας στην εταιρεία Sun Studios με τον παραγωγό Sam Phillips, ο οποίος ήθελε να φέρει τον ήχο της αφροαμερικάνικης μουσικής σε ένα ευρύτερο κοινό"." Ο Πρίσλεϊ στην ρυθμική ακουστική κιθάρα συνοδευόμενος από τον βασικό κιθαρίστα Σκότι Μουρ και τον μπασίστα Μπιλ Μπλακ, ήταν πρωτοπόρος του rockabilly: ενός συνδυασμού μουσικής κάντρι και rhythm and blues. Το 1955 ο ντράμερ Ντ.Τζ. Φοντάνα εντάχθηκε για να ολοκληρωθεί το κλασικό κουαρτέτο του Πρίσλεϊ και υπέγραψε συμβόλαιο με την RCA Records σε μια συμφωνία που κανόνισε ο "Συνταγματάρχης" Τομ Πάρκερ, ο οποίος ήταν μάνατζερ του για περισσότερές από δύο δεκαετίες.
Το πρώτο του single με την RCA, "Heartbreak Hotel", κυκλοφόρησε τον Ιανουάριο του 1956 και έγινε νούμερο ένα επιτυχία στις Ηνωμένες Πολιτείες. Με μια σειρά επιτυχημένων τηλεοπτικών εμφανίσεων και δίσκων, έγινε πρωτοπόρος το νέου δημοφιλούς ήχου του ροκ εν ρολ. Οι δυναμικές ερμηνείες τραγουδιών και το προκλητικό του στυλ, συνδυασμένα με ένα μοναδικό και ισχυρό μείγμα επιρροών τον έκαναν πάρα πολύ δημοφιλή και αμφιλεγόμενο. 
Τον Νοέμβριο του 1956, ο Πρίσλεϊ έκανε το ντεμπούτο του στον κινηματογράφο με την ταινία "Love Me Tender". Πηγαίνοντας να υπηρετήσει στο στρατό το 1958, ο Πρίσλεϊ έκανε επανεκκίνηση στην καριέρα του 2 χρόνια αργότερα με μεγάλη επιτυχία. Έκανε μερικές συναυλίες ωστόσο, καθοδηγούμενος από τον Πάρκερ, αφιέρωσε το μεγαλύτερο μέρος της δεκαετίας του 1960 γυρίζοντας ταινίες και soundtrack δίσκους. Το 1968, 7 χρόνια μετά την τελευταία του συναυλία, επέστρεψε στη σκηνή μέσω τηλεοπτικού αφιερώματος επιστροφής του ονόματι "Elvis", το οποίο οδήγησε σε μια σειρά συναυλιών σε διάφορες πόλεις, μεταξύ των οποίων το Λας Βέγκας. Το 1973, ο Πρίσλεϊ έκανε τη συναυλία "Aloha from Hawaii", με την οποία έγινε ο πρώτος σόλο καλλιτέχνης που έκανε συναυλία που μεταδόθηκε σε όλο τον κόσμο.
Ο Πρίσλεϊ είναι ο πιο επιτυχημένος εμπορικά καλλιτέχνης στην ιστορία της ηχογραφημένης μουσικής. Κέρδισε 3 βραβεία Grammy και απέσπασε το Grammy Lifetime Achievement Award σε ηλικία 36 ετών.
Πρώιμα χρόνια.
Ο Έλβις γεννήθηκε στις 8 Ιανουαρίου του 1935 στο Τουπέλο του Μισισίπι, σε ένα σπίτι με δύο δωμάτια, από τους Βέρνον Έλβις Πρίσλεϊ (1916-1979) και Γκλάντις Λαβ Σμιθ (1912-1958). Ο δίδυμος αδερφός του, Τζέσι Γκάρον Πρίσλεϊ, πέθανε κατά τη γέννα. Ο Έλβις, στη μνήμη του πρόωρα χαμένου αδελφού του, χρησιμοποιούσε ως μεσαίο όνομα το "Άρον", που προέρχεται από το "Γκάρον".
Το 1941, ο Έλβις ξεκίνησε να πηγαίνει στο σχολείο το 1941. Οι συμμαθητές του τον πείραζαν συνεχώς καθώς έδειχνε ξένος σε σχέση με αυτούς. Σύμφωνα με τους καθηγητές του, ήταν καλό παιδί και μέτριος μαθητής. Το 1945 ο Έλβις αποκτά την πρώτη του κιθάρα η οποία ήταν μεταχειρισμένη. Το 1946, ο Πρίσλεϊ αλλάζει σχολείο, αλλά το 1948 η οικογένεια μετακομίζει στο Μέμφις του Τενεσί, όπου και πάλι έμειναν σε φτωχικές γειτονιές. Ο νεαρός Έλβις πήγαινε στις Συνάξεις του Θεού και εκεί επηρεάζεται ιδιαίτερα από τη μπλουζ μουσική αλλά και από την γκόσπελ. Μετά την ολοκλήρωση των σπουδών του το 1953, ο Πρίσλεϊ έκανε διάφορες δουλειές όπως οδηγός φορτηγού, ενώ δούλεψε και σε συνεργείο.
Καριέρα.
Στις 18 Ιουλίου 1953, ο Πρίσλεϊ πλήρωσε $3,25 δολλάρια για να ηχογραφήσει ένα δίσκο στη Sun Studios με τα τραγούδια "My Happiness" και "That's When Your Heartaches Begin". Ο Πρίσλεϊ έδωσε αυτό το δίσκο στη μητέρα του, ως δώρο για τα γενέθλια της. Επέστρεψε στη Sun Studios στις 4 Ιανουαρίου 1954 και πλήρωσε $8,25 δολλάρια για να ηχογραφήσει ένα δεύτερο δίσκο με τα τραγούδια "I'll Never Stand in Your Way" και "It Wouldn't Be the Same Without You". Ο ιδρυτής του μικρού στούντιο ηχογραφήσεων, Σαμ Φίλιπς, είχε ήδη ηχογραφήσει καλλιτέχνες όπως οι Howlin' Wolf, Τζέιμς Κότον, B. B. King και Little Milton. Ο Πρίσλεϊ εμφανίστηκε στην κατάλληλη χρονική στιγμή, ο Σαμ Φιλιπς και η συνεργάτης του, Μάριον Κέιστερ, τον καλούν στο στούντιο για ένα δοκιμαστικό.
Ο Έλβις έπαιξε με τους Σκοτ Μουρ και Μπιλ Μπλακ (μετέπειτα, The Jordanaires) αλλά αρχικά το δοκιμαστικό κρίθηκε αποτυχημένο. Κατά τη διάρκεια μιας πρόβας όμως πάνω στο τραγούδι "That's All Right", ο Φίλιπς έκρινε το αποτέλεσμα ικανοποιητικό και στις 19 Ιουλίου 1954 το έδωσε στην κυκλοφορία. Ο δίσκος έγινε επιτυχία και η φήμη του Πρίσλεϊ άρχισε να εξαπλώνεται, παρά τις όποιες διαμαρτυρίες υπήρξαν γύρω από τη μουσική του. Το δεύτερο σινγκλ του με τα "Good Rockin' Tonight" και "I Don't Care if the Sun Don't Shine" κυκλοφόρησε στις 25 Σεπτεμβρίου 1954. Η καριέρα του αρχίζει να παίρνει εθνικές διαστάσεις, όταν στις 28 Ιανουαρίου 1956 μαζί με τους Μουρ, Μπλακ και D.J. Fontana έκαναν την πρώτη τους τηλεοπτική εμφάνιση στην εκπομπή "Stage Show", σε μια σειρά οκτώ παραστάσεων.
Ο Πρίσλεϊ και ο Τομ Πάρκερ.
Ιστορική στιγμή για την καριέρα και την πορεία του Έλβις στάθηκε η γνωριμία του με τον Τομ Πάρκερ (γνωστό και ως "συνταγματάρχη" - "Colonel"). Ο Πάρκερ μετέφερε τον Πρίσλεϊ από την Sun Studios στην RCA Records στις 25 Νοεμβρίου 1955, εξαγοράζοντας το συμβόλαιο του με τη Sun για $35,000. Το πρώτο σινγκλ του Έλβις για την RCA, "Heartbreak Hotel" πούλησε πολύ γρήγορα ένα εκατομμύριο αντίτυπα.
Ο Πάρκερ ήταν ένας από τους καλύτερους στη δουλειά του και έκανε τα πάντα για να προωθήσει ακόμη περισσότερο τον Πρίσλεϊ, κλείνοντας μια σειρά από τηλεοπτικές εμφανίσεις. Ακόμη, έκλεισε στον Έλβις επταετές συμβόλαιο με κινηματογραφικό στούντιο, κάτι που οδήγησε στην παραμέληση της μουσικής καριέρας του, για συμμετοχή σε ταινίες. Αυτές συνήθως ήταν μιούζικαλ και σημάδεψαν τη μεταμόρφωση του Πρίσλεϊ από έναν επαναστάτη ρόκερ σε διασκεδαστή για όλη την οικογένεια. Ο Πρίσλεϊ ξεκίνησε την κινηματογραφική του καριέρα με την ταινία "Love Me Tender" ενώ κάποιες από τις καλύτερες ταινίες στις οποίες πρωταγωνίστησε θεωρούνται τα "Jailhouse Rock" και "King Creole".
Η επιτυχία του Πρίσλεϊ οδήγησε τον ίδιο και τον Πάρκερ να μοιράζονται τα κέρδη ισόποσα.
Στρατιωτική Θητεία.
Στις 20 Δεκεμβρίου 1957 ο Πρίσλεϊ λαμβάνει το φύλλο πορείας του για την υποχρεωτική θητεία του στον αμερικανικό στρατό. Στις 24 Μαρτίου του 1958 παρουσιάστηκε κανονικά στη μονάδα του στο Φρίεντμπεργκ της Γερμανίας. Κατά την παραμονή του στα γερμανικά εδάφη γνώρισε την 14χρονη Πρισίλα Μπολιέ, την κοπέλα που αργότερα θα παντρευόταν. Ο Έλβις Πρίσλεϊ επέστρεψε στις Η.Π.Α. για να αποστρατευθεί αναχωρών από τη Φραγκφούρτη. Προσγειώθηκε στις 2 Μαρτίου του 1960 στο Νιου Τζέρσεϊ και μερικές μέρες αργότερα του απονεμήθηκε τιμητικά ο βαθμός του λοχία. Ο μάνατζέρ του δήλωσε ότι υπολόγιζε ότι ο τραγουδιστής θα εισέπραττε 850.000 δολάρια σε εκείνο το έτος για εμφανίσεις του στον κινηματογράφο και την τηλεόραση.
1968: Η επιστροφή.
Το άστρο του Πρίσλεϊ είχε αρχίσει να τρεμοσβήνει την εποχή που ο ίδιος αφιερωνόταν εξ ολοκλήρου στην κινηματογραφική του καριέρα και η βρετανική "επιδρομή" στις Η.Π.Α. ήταν πλέον γεγονός, με τους Beatles να ηγούνται αυτής. Έως και τα τέλη της δεκαετίας του '60, ο Πρίσλεϊ συμμετείχε σε μια σειρά ταινιών οι οποίες, αν και κερδοφόρες, δεν είχαν κάτι ιδιαίτερο να επιδείξουν όσον αφορά τη μουσική τους. Ο ίδιος ήταν ιδιαίτερα απογοητευμένος από την πορεία που είχε πάρει η καριέρα του. Αυτό οδήγησε σε ένα μαγνητοσκοπημένο κονσέρτο που αργότερα ονομάστηκε "'68 Comeback Special", μεταδόθηκε από το NBC στις 3 Δεκεμβρίου 1968 και αργότερα κυκλοφόρησε σε άλμπουμ από την RCA. Ο Πρίσλεϊ είχε να δώσει ζωντανή παράσταση από το 1961 στο Περλ Χάρμπορ.
Αν και δεν είχε τον τεράστιο προϋπολογισμό των κινηματογραφικών του ταινιών, ο Πρίσλεϊ κατάφερε να βγάλει μέσα από αυτό μια παράσταση συναισθηματικού μεγαλείου, με ερμηνείες που τον έφερναν και πάλι πίσω στις ρίζες του ροκ εν ρολ. Απέφυγε να κάνει ένα απλό Χριστουγεννιάτικο σόου, όπως αρχικά αποσκοπούσε ο Τομ Πάρκερ. Η επιστροφή του το 1968 ακολουθήθηκε από ζωντανές συναυλίες το 1969, αρχικά στο Λας Βέγκας και έπειτα σε ολόκληρη την έκταση των ΗΠΑ, με αριθμό-ρεκόρ θεατών στις περισσότερες από αυτές. Παρ' όλη την επιτυχία αυτών , ήταν η αρχή μιας νέας εποχής για τον Έλβις, κατά την οποία απομακρύνθηκε από τα "ρεύματα" που εκείνη την εποχή είχαν παγιωθεί από τους Beatles και Rolling Stones. Πολλοί ήταν αυτοί που άσκησαν κριτική σε αυτήν την απομάκρυνση από τις ρίζες του.
Τα τελευταία χρόνια.
Μετά από εφτά χρόνια μακρυά από τα τσαρτς, το τραγούδι του Πρίσλεϊ "Suspicious Minds" έφτασε στο νούμερο 1 του Αμερικανικού Billboard στις 1 Νοεμβρίου 1969. Από το 1969 έως το 1971 θα κυριαρχήσει στις πωλήσεις δίσκων σε πολλές χώρες, με 20 συνεχόμενες επιτυχίες. Μετά από μια δεκαετία κινηματογραφικών ταινιών, η δεκαετία του '70 σηματοδότησε την επιστροφή του καλλιτέχνη σε μια καθαρά μουσική καριέρα. Η αρχή έγινε με το σινγκλ "Kentucky Rain" το οποίο μόνο στις ΗΠΑ πούλησε πάνω από 500.000 αντίτυπα. Ακολούθησε μια σειρά επιτυχημένων δίσκων και παραστάσεων, όπως τα "Elvis Country", "Love Letters", "That’s The Way It Is" κ.α. Το 1973, η χρονιά ξεκίνησε με δύο παραστάσεις στη Χαβάη, μια από τις οποίες μεταδόθηκε ζωντανά σε όλο τον κόσμο μέσω δορυφόρου και την παρακολούθησαν πάνω από ένα δισεκατομμύριο τηλεθεατές. Κυκλοφόρησε και σε άλμπουμ με την ονομασία "Aloha from Hawaii via Satellite". 
Παρά τις επιτυχίες και ιδιαίτερα μετά το διαζύγιο του το 1973, ο Πρίσλεϊ άρχισε να γίνεται ιδιαίτερα απόμακρος και να παίρνει συνεχώς βάρος, ενώ μάχονταν και με την εξάρτηση του στα συνταγογραφούμενα φάρμακα, τα οποία είχαν μεγάλο αντίκτυπο στην εμφάνιση του αλλά και στην απόδοση του πάνω στη μουσική. Παρά τα όποια προβλήματα, ο Πρίσλεϊ συνέχισε τις συναυλίες και τα νέα άλμπουμ για τα επόμενα χρόνια. Το 1977 βρήκε τον Πρίσλεϊ να μάχεται με τον εαυτό του, καθώς είχε μετατραπεί σε μια καρικατούρα αυτού που ήταν πριν μερικά χρόνια. Πολλές συναυλίες δεν δόθηκαν καθόλου ενώ δεν ήταν λίγες αυτές στις οποίες το ηχητικό αποτέλεσμα ήταν κάτω του μετρίου. Αντιμέτωπος με την πολύ κακή του υγεία, έκανε την τελευταία του ζωντανή εμφάνιση στην Ιντιανάπολις, στις 26 Ιουνίου 1977.
Θάνατος και ταφή.
Η χρόνια χρήση συνταγογραφουμένων φαρμάκων επιβάρυνε σοβαρά την υγεία του. Απεβίωσε το 1977 στο κτήμα του την Graceland, σε ηλικία 42 ετών. 
Στις 16 Αυγούστου 1977 στο Μέμφις του Τενεσί, ο Πρίσλεϊ βρέθηκε από τη μνηστή του, Τζίντζερ Όλντεν, ξαπλωμένος στο πάτωμα στο σπίτι του στο Μέμφις, το κτήμα Graceland. Μεταφέρθηκε στο νοσοκομείο Baptist Memorial όπου και στις 3:30 μ.μ. ανακοινώθηκε ο θάνατος του, σε ηλικία 42 ετών.
Σε μια συνέντευξη τύπου που δόθηκε αργότερα, οι γιατροί ανακοίνωσαν πως ο θάνατος επήλθε από καρδιακή αρρυθμία, η οποία προκλήθηκε από μεγάλη δόση ναρκωτικών.
Η κηδεία του Πρίσλεϊ ήταν εθνικό γεγονός, το οποίο παρακολούθησαν φίλοι, θαυμαστές του και δημοσιογράφοι. Η ταφή του αρχικά έγινε στο νεκροταφείο του Φόρεστ Χιλ στο Μέμφις, δίπλα από τη μητέρα του, αλλά για λόγους ασφαλείας οι σωροί μεταφέρθηκαν στη Graceland. Μετά το θάνατο του άρχισαν να κυκλοφορούν διάφορες φημολογίες, από τον τρόπο με τον οποίο πέθανε μέχρι και το αν βρίσκεται ακόμη στη ζωή.
Χαρακτηριστικά.
Φωνητικά.
Ο Πρίσλεϊ ήταν βαρύτονος με φωνή με πολυποίκιλα ηχοχρώματα. Κάλυπτε 2,3 οκτάβες, με πιο ιδανική για τον Πρίσλεϊ τη μεσαία οκτάβα. Η φωνή του θύμιζε σε πολλά αυτή των τραγουδιστών ρυθμικής μπλουζ και γκόσπελ, τα μουσικά βήματα των οποίων άλλωστε ακολούθησε και ο ίδιος.
Μουσικές ρίζες.
Ακόμη και στη δεκαετία του '60, σε μια εποχή που ο ρατσισμός βρίσκονταν στο αποκορύφωμα του, ο Πρίσλεϊ πάντα έδειχνε την αγάπη του για την Αφρο-Αμερικανική μουσική και εξέφραζε αβίαστα το πόσα οφείλει σε καλλιτέχνες όπως οι B. B. King, Arthur Crudup, Τζάκι Γουίλσον, Ρόμπερτ Τζόνσον, Ivory Joe Hunter και Fats Domino. 
Έως και τα μέσα του 20ού αιώνα, οι μαύροι καλλιτέχνες είχαν ελάχιστες πωλήσεις δίσκων, βγάζοντας μόνο τα προς το ζην. Άλλα από τη στιγμή που ο Έλβις αγόρασε τη μουσική του Ότις Μπλάκουελ και συνεργάστηκε με τον στιχουργό Κλοντ Ντιμίτριους, η μουσική βιομηχανία πέρασε σε μια νέα διάσταση. 
Δεν ήταν λίγοι όμως αυτοί που κατηγόρησαν τον Πρίσλεϊ πως απλώς κλέβει την αφροαμερικανική μουσική. Σύμφωνα με τον καθηγητή Μάικλ Μπέρτλαντ του πανεπιστημίου του Τενεσί, ο Πρίσλεϊ δανείστηκε από τους μαύρους ακριβώς όσα δανείστηκε από τους λευκούς και πως όσοι υποστηρίζουν κάτι τέτοιο απλώς δεν γνωρίζουν τις πολλαπλές επιρροές που είχε. Ουσιαστικά, η εκκλησιαστική μουσική γκόσπελ ήταν μια από τις κύριες επιρροές για τη μετέπειτα πορεία του Πρίσλεϊ και το κύριο θεμέλιο όλης της μουσικής του παιδείας.
"Η μαφία του Μέμφις" και άλλοι φίλοι.
Ο Πρίσλεϊ είχε πολλούς φίλους, με τους οποίους συνήθιζε να περνά αρκετές ώρες. Η παρέα αυτή αποκαλούνταν πολλές φορές από τον τύπο ως η «μαφία τους Μέμφις». Μερικοί εξ' αυτών ήταν οι Sonny West, Red West, Μπιλ Σμιθ, Μάρτι Λάκερ και Lamar Fike.
Ένα άλλο κεφάλαιο ήταν οι άνθρωποι που είχαν επωμιστεί στις πλάτες τους την ασφάλεια του Πρίσλεϊ, Red και Sonny West καθώς και ο Ντέιβ Χέμπλερ, οι οποίοι έδειχναν πίστη και αγάπη προς το πρόσωπο του Πρίσλεϊ, ενώ δεν έλειπαν οι φορές που καλούνταν να το αποδείξουν έμπρακτα, ρισκάροντας την ίδια τους τη ζωή.
Πρίσλεϊ και γυναίκες.
Τα ελκυστικά φυσικά χαρακτηριστικά του Έλβις ήταν κάτι κοινώς και ευρέως αποδεκτό και θεωρούνταν εξαιρετικά όμορφος,τόσο από γυναίκες όσο και από άνδρες ανεξαρτήτως σεξουαλικών προτιμήσεων. Ο τρόπος εκτέλεσης των παραστάσεων του, η φυσική του όψη, και η χαρακτηριστική κίνηση του με τα πόδια και γοφούς ήταν τα χαρακτηριστικά που συνέβαλαν στην έντονα ερωτική εικόνα που εξέπεμπε στο ευρύ κοινό.
Την εικόνα του αυτή ενίσχυσαν οι διάφορες φήμες που κυκλοφορούσαν για τις εφήμερες σχέσεις που είχε με διάφορες ανερχόμενες και καταξιωμένες σταρ του Χόλυγουντ, από την Νάταλι Γουντ κατά την δεκαετία του 1950 έως την Κόνι Στήβενς και την Ανν Μάργκρετ τη δεκαετία του 1960, και τις Κάντις Μπέργκεν και Σίμπιλ Σέπαρντ τη δεκαετία του 1970. Ο Έλβις φαίνεται πως δεν ήταν άνετος με την επακόλουθη δημοσιότητα που λάμβαναν αυτές οι σχέσεις έτσι οι περισσότερες διήρκεσαν για πολύ λίγο χρονικό διάστημα.
Ο Έλβις, πέρα από τις σχέσεις που κατά καιρούς διατηρούσε, παντρεύτηκε την Πρισίλα Μπολιέ την 1 Μαΐου του 1967. Ο Πρίσλεϊ γνωρίστηκε με την Πρισίλα κατά τη διάρκεια της στρατιωτικής θητείας του στη Γερμανία. Εννιά μήνες μετά το γάμο τους, ο οποίος έγινε στις 1 Μαΐου 1967, ήρθε στον κόσμο η μοναχοκόρη τους, Λίζα Μαρί Πρίσλεϊ (1 Φεβρουαρίου 1968) η οποία σήμερα είναι τραγουδίστρια. Χώρισαν στις 23 Φεβρουαρίου του 1972 και συμφώνησαν σε από κοινού επιμέλεια της κόρης τους.
Έξι μήνες μετά το χωρισμό με την Πρισίλα, ο Έλβις γνώρισε τη βασίλισσα ομορφιάς Λίντα Τόμσον, αλλά η σχέση τους θα χαρακτηρίζονταν περισσότερο σαρκική παρά οτιδήποτε άλλο. Τελευταία σύντροφος του Πρίσλεϊ ήταν η Τζίντζερ Όλτεν.
Γκρέισλαντ.
Η Γκρέϊσλαντ βρίσκεται στον αριθμό 3764 της λεωφόρου Έλβις Πρίσλεϊ, πάνω σε ένα λόφο του προαστίου Γουάιτχεβεν του Μέμφις, 8 μίλια μακρυά από το κέντρο της πόλης. Η κατοικία χτίστηκε αρχικά κατά τον Αμερικανικό εμφύλιο πόλεμο (1861-1865) από τον εκδότη S.E. Toof, ενώ τη μορφή που έχει σήμερα την πήρε το 1938 από τους τότε ιδιοκτήτες της Δόκτορ Τόμας και Ρουθ Μουρ. Από την κόρη του ζεύγους, Ρουθ Μαρί, πωλήθηκε αργότερα στον Έλβις Πρίσλεϊ το 1957 προς $102.500, ενώ σήμερα κατοικεί σε αυτήν η Λίζα Μαρί Πρίσλεϊ. Ο Έλβις και οι γονείς του έμειναν στη Γκρέϊσλαντ από το 1957 έως και το τέλος της ζωής τους, μαζί και με τη γιαγιά του Έλβις, Μίνι Μέι, η οποία ξεπέρασε τους απογόνους της και έφυγε από τη ζωή στις 8 Μαΐου 1980. Στην Γκρέϊσλαντ βρίσκονται θαμμένοι οι σοροί του Έλβις, της μητέρας του Γκλάντυς καθώς και της Μίνι Μέι.Η οικία του στην Γκρέισλαντ ήταν παράδειγμα της πολυτέλειας και της υπερβολής με την οποία ζούσε τη ζωή του. Διέθετε επίσης έναν αριθμό από ακριβά αυτοκίνητα, ανάμεσα στα οποία υπήρχαν και 3 ροζ Κάντιλακ, κάτι που αναφέρεται και στο τραγούδι του με τίτλο "Baby, Let's Play House".Υπάρχουν πολλές ιστορίες, πραγματικές και υπερβολικές, σχετικά με τις διατροφικές συνήθειες του Έλβις και την ιδιαίτερη προτίμηση του για το πλούσιο και βαρύ φαγητό. Έτσι φαίνεται πως προτιμούσε την μαγειρική του νότου των ΗΠΑ όπου και είχε μεγαλώσει, κάτι που συμπεριελάμβανε αρκετά ψητά κοτόπουλα με ψωμάκια και σάλτσα, ενώ δεν φαίνεται να έλλειπαν και τα μεγάλα σάντουιτς με φυστικοβούτυρο, μπανάνα και μπέικον.
Επιρροή.
Το 1957 ο Έλβις ήταν ο πιο διάσημος καλλιτέχνης σε όλο τον κόσμο. Αυτό ενέπνευσε τραγουδιστές από πολλά μέρη του κόσμου να φτιάξουν τα δικά τους τραγούδια βασισμένα στη μουσική του Πρίσλεϊ. Το 1959 εμφανίζεται στο προσκήνιο ο Κλιφ Ρίτσαρντς, ο αποκαλούμενος και ως "Βρετανός Έλβις" ενώ στη Γαλλία ο Τζόνι Χαλιντέι είχε τον τίτλο του "Έλβις της Γαλλίας". Παρόμοια συνέβη στην Ιταλία με τον Κλωντ Φρανσουά και τον Μπόμπι Σόλο. Όλοι τους ήταν φανερά επηρεασμένοι από τον νεαρό Πρίσλεϊ.Την εποχή που άρχισαν να κάνουν την εμφάνιση τους και οι πρώτες ταινίες του, πολλοί ήταν αυτοί που μιμήθηκαν τον τρόπο με τον οποίο κινούνταν στη σκηνή ενώ όλο και περισσότεροι έφηβοι άρχισαν να υιοθετούν τον τρόπο με τον οποίο χτενιζόταν. Ένα μεγάλο κεφάλαιο έκανε την εμφάνιση του μετά το θάνατο του το 1977 και αυτό δεν ήταν άλλο από τους μίμους, τους ανθρώπους που προσπαθούσαν να τον μιμηθούν στα πάντα, από τη φωνή μέχρι την εμφάνιση του.Η διαρκής άνοδος της φήμης του Έλβις άλλαξε την βιομηχανία της δημοφιλούς μουσικής επεκτείνοντας την ευρέως προς όλες τις κατευθύνσεις. Ο καταλύτης της κοινωνικής αυτής επανάστασης ήταν η μουσική της ροκ εν ρολ, στην οποία ο Έλβις ήταν ο κεντρικός άξονας την εποχή εκείνη και η κυρίαρχη δύναμη ως προς την μετατροπή της μουσικής αυτής σε ένα από τα κύρια μέσα έκφρασης της νεανικής κουλτούρας και επαναστατικότητας, ενώ παράλληλα βοήθησε και στο ξεκίνημα της ευρύτερης αποδοχής της κουλτούρας των μαύρων Αμερικανών, στις μουσικές εκφράσεις των οποίων η μουσική του ροκ εν ρολ έχει τις ρίζες της, αλλάζοντας έτσι για πάντα την Αμερικανική κουλτούρα.Το όνομα, η δημόσια εικόνα και η φωνή του εξακολουθούν να είναι διεθνώς αναγνωρίσιμα, ενώ έχει εμπνεύσει μυριάδες μιμητές οι οποίοι ντύνονται, χορεύουν και τραγουδούν όπως ο Έλβις. Εξακολουθεί επίσης να αναφέρεται στις διάφορες δημοσκοπήσεις και ερωτηματολόγια ως ένας από τους μεγαλύτερους αστέρες όλων των εποχών.
Πέρα από τα υπόλοιπα επιτεύγματα του Πρίσλεϊ, είναι και ένας από τους τέσσερις καλλιτέχνες (οι υπόλοιποι τρεις είναι οι Ρόι Όρμπινσον, Guns N' Roses και Nelly) που κατάφερε να έχει ανάμεσα στα πέντε καλύτερα δύο άλμπουμ του στο ίδιο τσαρτ. Έχει μπει στα Rock and Roll Hall of Fame, Country Music Hall of Fame και Gospel Music Hall of Fame. Το 1993, η μορφή του Έλβις έκανε την εμφάνιση της σε γραμματόσημο των αμερικανικών ταχυδρομείων, ενώ το σπίτι του στο Μέμφις έχει χαρακτηριστεί ως εθνικό μνημείο από τις αρχές.

</doc>
<doc id="52545" url="https://el.wikipedia.org/wiki?curid=52545" title="Βικιλεξικό">
Βικιλεξικό

Το Βικιλεξικό () είναι πολύγλωσσο λεξικογραφικό διαδικτυακό εγχείρημα του ιδρύματος Wikimedia. Βασίζεται σε σύστημα wiki και το περιεχόμενό του μπορεί να χρησιμοποιηθεί ελεύθερα (υπό την GNU Free Documentation License).
Στόχος του λεξικού αυτού είναι η καταγραφή όλων των λέξεων σε όλες τις γλώσσες, συμπεριλαμβανομένων και ορισμένων τεχνητών (όπως λ.χ. η εσπεράντο), και έχει συνολικά πάνω από 150 γλωσσικές υλοποιήσεις - εκδοχές. Το Βικιλεξικό κάθε γλώσσας επεξεργάζεται και μεταφράζει με το δικό του τρόπο και στη δική του γλώσσα τα λήμματα όλων των γλωσσών που διαθέτει. Στα Βικιλεξικά, εκτός από λέξεις, περιλαμβάνονται και εκφράσεις, όροι, γνωμικά και παροιμίας κ.λπ. Τα λήμματα περιέχουν ορισμούς, ετυμολογίες, προφορές, κλίσεις, ενδεχομένως εικόνες, καθώς και παραδείγματα χρήσης ή παραθέματα από γραπτά αλλά και το διαδίκτυο, καταγραφή συσχετιζόμενων ή συγγενικών λέξεων και όρων (όπως συνώνυμα και αντώνυμα), όπως και μεταφράσεις σε άλλες γλώσσες. 
Ιστορία.
Ο Ντάνιελ Άλστον ή Fonzy, είναι από τους κύριους θεμελιωτές του εγχειρήματος. Το σχέδιο ξεκίνησε στο https://web.archive.org/web/20021222032308/http://wiktionary.wikipedia.org/ την Πέμπτη 12 Δεκεμβρίου 2002, στις 6h40 UTC, μετά μετακόμισε στο http://www.wiktionary.org στις 26 Δεκεμβρίου 2002. Η ελληνόγλωσση (ελληνική) έκδοση δημιουργήθηκε την 1η Μαΐου 2004 στο http://el.wiktionary.org.
Ελληνόγλωσση έκδοση.
Το 2006 το ελληνικό "Βικιλεξικό" (ελληνόγλωσση-ελληνική έκδοση), με λιγότερες από 300 σελίδες τότε, έφθασε το 2021, περίπου στις 799.000 (λήμματα, κατηγορίες, παραρτήματα). Σε πρώτη φάση, εισήχθηκαν οι περισσότερες λέξεις της νέας ελληνικής. Σιγά σιγά, χάρη σε όλο και περισσότερους χρήστες, προστέθηκαν πολλοί ορισμοί που έλλειπαν, εμπλουτίστηκε το περιεχόμενο των λημμάτων που υπήρχαν, ενώ παράλληλα γίνονταν νέες καταχωρίσεις ελληνικών λέξεων, καθώς και πάρα πολλών ξένων.

</doc>
<doc id="52547" url="https://el.wikipedia.org/wiki?curid=52547" title="Καρότο">
Καρότο

&lt;br&gt;
Το καρότο ή καρώτο είναι φυτό μονοετές ή διετές και ανήκει στο γένος "Δαύκος" ("Daucus") της οικογένειας των Απιίδων.
Προέρχεται από το Αφγανιστάν και τις γύρω περιοχές, ενώ ήταν γνωστό φαρμακευτικό φυτό στην Αρχαία Ελλάδα με το όνομα "Σταφυλίνος και κυρίως δαύκος". Στην Ευρώπη η καλλιέργεια του ξεκίνησε το 13ο αιώνα και ήταν χρώματος μοβ, εξαιτίας κάποιων χρωστικών που περιείχε.
Η ρίζα του είναι σαρκώδης με κωνικό μακρύ σχήμα και χρώμα πορτοκαλί, κίτρινο ή λευκό ανάλογα με την ποικιλία. Οι διάφορες ποικιλίες καρότου διακρίνονται από διαφορές στο σχήμα, το χρώμα και το μήκος της ρίζας. Τα φύλλα βγαίνουν από τη κορυφή της ρίζας και έχουν μακρύ μίσχο. Τη δεύτερη χρονιά αναπτύσσονται τα άνθη που είναι λευκά, κιτρινωπά ή ρόδινα.
Καλλιεργείται για τη σαρκώδη ρίζα του σε όλες τις Εύκρατες περιοχές, κυρίως το χειμώνα με ιδανική θερμοκρασία τους 15–18 βαθμούς. Προτιμά τα εδάφη με άφθονη υγρασία και καλά στραγγιζόμενα.
Η αναπαραγωγή γίνεται με σπορά και τα φυτάρια αναπτύσσονται με αργό ρυθμό. Η συγκομιδή γίνεται 3-4 μήνες μετά τη σπορά και στο εμπόριο διατίθεται συνήθως χωρίς το φύλλωμα, γιατί έτσι διατηρείται περισσότερο.
Στην Ελλάδα καλλιεργείται κυρίως στη Μακεδονία και τη Στερεά και η βασική ποικιλία είναι αυτή της «Αιγίνης», με κωνική ρίζα μεγάλου μεγέθους και πορτοκαλί χρώμα.
Το καρότο τρώγεται ωμό είτε σκέτο, είτε σε σαλάτες (κυρίως συνοδεύοντας το λάχανο), ή σαν τουρσί ή μαγειρεμένο (θεωρείται βασικό συστατικό στη φασολάδα, ενώ ταιριάζει πολύ καλά και με τον αρακά). Είναι μία εξαιρετική τροφή για τον οργανισμό αφού είναι πλούσιο σε βιταμίνη Α και έχει αρκετή ποσότητα από βιταμίνες Β1, Β2 καθώς και νιασίνη.

</doc>
<doc id="52549" url="https://el.wikipedia.org/wiki?curid=52549" title="Τσακ Παλάνιουκ">
Τσακ Παλάνιουκ

Ο Τσαρλς Μάικλ "Τσακ" Πόλανικ (ή Πάλανιουκ, "Charles Michael "Chuck" Palahniuk", 21 Φεβρουαρίου 1962) είναι Αμερικανός συγγραφέας και δημοσιογράφος, γεννημένος στην πόλη Πάσκο της Ουάσιγκτον. Είναι περισσότερο γνωστός από το βραβευμένο μυθιστόρημα του "Fight Club" (1996), στο οποίο βασίστηκε και η ομώνυμη ταινία. Η σωστή προφορά του επωνύμου του είναι Πόλανικ, όπως αναφέρεται και στο βιογραφικό σημείωμα της αμερικανικής έκδοσης του "Haunted".

</doc>
<doc id="52550" url="https://el.wikipedia.org/wiki?curid=52550" title="Elvis Presley">
Elvis Presley



</doc>
<doc id="52551" url="https://el.wikipedia.org/wiki?curid=52551" title="Ντάλια Ιτσίκ">
Ντάλια Ιτσίκ

Η Ντάλια Ιτσίκ (20 Οκτωβρίου 1952) είναι Ισραηλινή πολιτικός, πρόεδρος του Κοινοβουλίου. Υπηρέτησε 2 φορές ως προσωρινή πρόεδρος της χώρας της. Ανήκει στο κόμμα Καντίμα. Είναι παντρεμένη με 3 παιδιά.
Πρώιμη πολιτική καριέρα.
Γεννήθηκε στις 20 Οκτωβρίου του 1952 στην Ιερουσαλήμ. Η οικογένειά της έχει ρίζες από το Ιράκ.Χρημάτισε αντιδήμαρχος της Ιερουσαλήμ και εξελέγη στη Βουλή το 1992. Μέλος του Εργατικού Κόμματος αρχικά, διετέλεσε Υπουργός Εμπορίου, Περιβάλλοντος και Μεταφορών και Επικοινωνιών. Το Νοέμβριο του 2005 αποχώρησε από το Εργατικό Κόμμα και εντάχθηκε στο νεοσυσταθέν κόμμα του Αριέλ Σαρόν, στο Καντίμα.
Προσωρινή πρόεδρος.
Στις 4 Μαΐου 2006 έγινε η πρώτη γυναίκα που εξελέγη Πρόεδρος στην Κνεσέτ. Στις 25 Ιανουαρίου 2007 της ανατέθηκαν προσωρινά τα καθήκοντα του Προέδρου Μοσέ Κατσάβ, καθώς ο τελευταίος έθεσε εαυτόν σε διαθεσιμότητα για τρεις μήνες, εν μέσω των εναντίον του κατηγοριών για βιασμό και απάτη. Έγινε ξανά επίσημα πρόεδρος την 1η Ιουλίου του 2007 και τη διαδέχθηκε ο Σιμόν Πέρες στις 15 Ιουλίου του 2007.

</doc>
<doc id="52552" url="https://el.wikipedia.org/wiki?curid=52552" title="Muse">
Muse

Οι Muse είναι αγγλικό alternative rock συγκρότημα από το Τέινμάουθ του Ντέβον, που δημιουργήθηκε το 1994. Το συγκρότημα αποτελείται από τους Μatthew Bellamy (φωνητικά, κιθάρα, πιάνο), Christopher Wolstenholme (μπάσο, φωνητικά, πλήκτρα, κιθάρα, φυσαρμόνικα) και τον Dominic Howard (ντραμς, συνθεσάιζερ). Μετά την κυκλοφορία του άλμπουμ "Black Holes and Revelations" το 2006, στις ζωντανές εμφανίσεις των Muse παίζει και ο Morgan Nicholls (πλήκτρα και κρουστά). Οι Muse είναι γνωστοί για γεμάτες ενέργεια και οπτικά εντυπωσιακές εμφανίσεις και την ανάμειξη στις συνθέσεις τους πολλών μουσικών ειδών, όπως space rock, progressive rock, alternative rock, heavy metal, κλασσική μουσική και electronica.
Οι Μuse έχουν κυκλοφορήσει οκτώ άλμπουμ: "Showbiz" (1999), "Origin of Symmetry" (2001), "Absolution" (2003), "Black Holes and Revelations" (2006), "The Resistance" (2009), "The 2nd Law" (2012), "Drones" (2015) και το "Simulation Theory" (2018). Το συγκρότημα έχει επίσης κυκλοφορήσει και τέσσερα live albums: "Hullabaloo Soundtrack" (2002), που είναι επίσης και συλλογή από B-sides, "Absolution Tour" (2005), "HAARP" (2008) από τη συναυλία του συγκροτήματος στο Στάδιο Γουέμπλεϊ το 2007 και το Live at Rome Olympic Stadium (2014). 
Το άλμπουμ Black Holes and Revelations ήταν υποψήφιο για το Mercury Prize και έλαβε την τρίτη θέση στη λίστα των Άλμπουμ της Χρονιάς του ΝΜΕ το 2006. Οι Muse έχουν κερδίσει αρκετά μουσικά βραβεία: πέντε MTV Europe Music Awards, πέντε Q Awards, οχτώ NME Awards, δύο Brit Awards, δυο βραβεία Best British Live Act, ένα MTV Video Music Award, τέσσερα Kerrang! Awards και ένα American Music Award. Ήταν επίσης υποψήφιοι για τρία Βραβεία Γκράμι, από τα οποία κέρδισαν αυτό για το Καλύτερο Ροκ Άλμπουμ, για το πέμπτο άλμπουμ τους "The Resistance". Οι Muse έχουν πουλήσει πάνω από 20 εκατομμύρια άλμπουμ παγκοσμίως.
Γνωστά τραγούδια τους είναι Starlight,Undisclosed Desires, Unintended, Hysteria, Uprising, Plug In Baby, Blackout, Knights of Cydonia και New Born.
Ιστορία.
1994-1998: Σχηματισμός και τα πρώτα χρόνια.
Τα μέλη των Muse έπαιζαν σε διαφορετικές σχολικές μπάντες κατά τη φοίτησή τους στο Teignmouth Community College στις αρχές της δεκαετίας του '90, αλλά ο σχηματισμός των Muse ξεκίνησε όταν ο Bellamy πέρασε από οντισιόν για τη θέση του κιθαρίστα, στην μπάντα του Dominic Howard, τους Carnage Mayhem. Ζήτησαν από τον Chris Wolstenholme -ο οποίος έπαιζε ντραμς εκείνη την εποχή- να μάθει να παίζει μπάσο για να μπει στο συγκρότημα, ο Wolstnholme συμφώνησε και άρχισε μαθήματα, ενώ ο Bellamy έπρεπε να τραγουδάει και να γράφει τα τραγούδια της μπάντας. Τα υπόλοιπα αρχικά μέλη της μπάντας έφυγαν όταν ο Bellamy πρότεινε να γράφουν τα δικά τους τραγούδια παρά να παίζουν άλλων.
Το πρώτο όνομα για την μπάντα του Bellamy και του Howard ήταν Gothic Plague. Στη συνέχεια άλλαξαν το όνομα σε Fixed Penalty και αργότερα σε Rocket Baby Dolls. Το 1994 η μπάντα χρησιμοποίησε το όνομα Rocket Baby Dolls με μία goth/glam εικόνα για να διαγωνιστεί σε μία τοπική μάχη συγκροτημάτων. Η μπάντα νίκησε το διαγωνισμό, καταστρέφοντας στη συνέχεια τον εξοπλισμό τους. "Υποτίθεται ότι θα ήταν μία διαμαρτυρία, μία δήλωση", είπε ο Bellamy, "οπότε, όταν νικήσαμε ήταν ένα σοκ, ένα τεράστιο σοκ. Μετά απ' αυτό αρχίσαμε να παίρνουμε τους εαυτούς μας στα σοβαρά". Λίγο μετά το διαγωνισμό, οι τρεις τους αποφάσισαν να ξεχάσουν το πανεπιστήμιο, να παραιτηθούν απ' τις δουλειές τους, να αλλάξουν το όνομα της μπάντας σε Muse (1994-1995) και να φύγουν μακριά απ' το Teignmouth. Το όνομα "Muse" ο Bellamy το εμπνεύστηκε από τον καθηγητή καλλιτεχνικών του, Samuel Theoun. Στο συγκρότημα άρεσε το ότι ήταν σύντομο και ότι φαινόταν καλό σε αφίσα. Ο μουσικός δημοσιογράφος Mark Beaumont γράφει στη βιογραφία της μπάντας, ότι ήθελαν το όνομα να αντικατοπτρίζει "την αίσθηση που είχε ο Matt ότι είχε καλέσει το συγκρότημα με τον ίδιο τρόπο που τα μέντιουμ καλούν πνεύματα σε περιόδους συναισθηματικής ανάγκης".
1998-2000: Τα πρώτα EPs και το άλμπουμ "Showbiz".
Μετά από μερικά χρόνια κι αφού είχαν αποκτήσει οπαδούς, οι Muse έδωσαν τις πρώτες τους συναυλίες σε Λονδίνο και Μάντσεστερ. Το συγκρότημα είχε μία σημαντική συνάντηση με τον Dennis Smith, τον ιδιοκτήτη του Sawmills Studio, το οποίο στεγάζεται σε έναν ανακαινισμένο νερόμυλο στην Κορνουάλη, Είχε δει τα τρία αγόρια να μεγαλώνουν καθώς ήξερε τους γονείς τους και είχε μια εταιρία παραγωγής μαζί με τον μελλοντικό μάνατζέρ τους Safta Jaffery.
Η συνάντηση αυτή οδήγησε στις πρώτες κανονικές ηχογραφήσεις και την κυκλοφορία του "Muse EP" από την εταιρία Dangerous που ανήκε στο Sawmill Studio. Το δεύτερό τους EP, το "Muscle Museum EP", έφτασε στο νούμερο 3 στο Indie Singles Chart και τράβηξε την προσοχή του Βρετανού ραδιοφωνικού παραγωγού Steve Lamacq καθώς και του βρετανικού μουσικού περιοδικού ΝΜΕ. Ο Dennis Smith γνώρισε το συγκρότημα στον Safta Jaffery με τον οποίο είχε πρόσφατα ξεκινήσει την δισκογραφική εταιρία Taste Media. Οι Muse υπέγραψαν με τους Smith και Jaffery και ηχογράφησαν τα πρώτα τρία άλμπουμ τους, "Showbiz", "Origin of Symmetry" και "Absolution" με την Taste Media.
Παρά την επιτυχία του δεύτερου EP τους, οι βρετανικές δισκογραφικές εταιρίες ήταν απρόθυμες να κάνουν συμβόλαιο με τους Muse. Ήταν μετά από ένα ταξίδι στο CMJ Φεστιβάλ της Νέας Υόρκης όταν μια αμερικανική δισκογραφική τους έφερε στο Λος Άντζελες για παρουσίαση. Η Nanci Walker, τότε διευθύντρια της A&amp;R στην Columbia Records έστειλε τους Muse στην Αμερική για παρουσίαση στον τότε Αντιπρόεδρο της A&amp;R, Tim Devine, καθώς και στον Rick Rubin της American Recordings. Ήταν κατά τη διάρκεια αυτού του ταξιδιού, στις 24 Δεκεμβρίου 1998, που οι Μuse υπέγραψαν συμβόλαιο με τη Maverick Records. Με την επιστροφή τους από την Αμερική, η Taste Media κανόνισε συμφωνίες για τους Muse με διάφορες δισκογραφικές εταιρείες στην Ευρώπη και την Αυστραλία, επιτρέποντάς τους να διατηρήσουν τον έλεγχο της καριέρας τους στις επιμέρους χώρες.
Ο John Leckie, παραγωγός σε άλμπουμ των Stone Roses και των Radiohead, επιστρατεύτηκε μαζί με τον Paul Reeve, παραγωγό του MUSE και Muscle Museum EP, για να συνεργαστούν στην παραγωγή του πρώτου άλμπουμ του συγκροτήματος, του "Showbiz". Το άλμπουμ επέδειξε αποτελεσματικά το επιθετικό αλλά και μελαγχολικό ύφος των Muse. Οι στίχοι στα τραγούδια αναφέρονται στις ανθρώπινες σχέσεις και στις δυσκολίες που αντιμετώπισαν, ενώ προσπαθούσαν να εδραιωθούν στη γενέτειρά τους.
2001-2002: "Origin of Symmetry".
Κατά την παραγωγή του δεύτερου άλμπουμ του συγκροτήματος, "Origin of Symmetry", το συγκρότημα πειραματίστηκε με όργανα όπως το εκκλησιαστικό όργανο και το μέλλοτρον. Το "Origin of Symmetry" δέχτηκε καλές κριτικές από τους κριτικούς και το NME βαθμολόγησε το άλμπουμ με 9/10.
Η Σελίν Ντιόν είχε απειληθεί με δικαστική αγωγή το 2002, όταν σχεδίαζε να ονομάσει το σόου της "Muse" παρά το ότι το συγκρότημα έχει τα παγκόσμια δικαιώματα για το όνομα. Η Σελίν Ντιόν προσέφερε 50.000 δολάρια για τα δικαιώματα αλλά οι Muse αρνήθηκαν με τον Μπέλαμι να λέει ότι «Δεν θέλουμε να πιστεύουν οι άνθρωποι ότι είμαστε οι μουσικοί που συνοδεύουν τη Σελίν Ντιόν». Τελικά η Ντιόν αναγκάστηκε να υποχωρήσει.
Το 2003 to συγκρότημα μήνυσε επίσης την Nestlé, επειδή χρησιμοποίησε τη διασκευή τους στο τραγούδι "Feeling Good", από το προηγούμενο άλμπουμ "Origin Of Symmetry", χωρίς άδεια σε μια διαφήμιση. Τα χρήματα από την αποζημίωση το συγκρότημα τα δώρισε στη διεθνή συνομοσπονδία κατά της φτώχειας Oxfam.
Όταν η δισκογραφική τους εταιρία εξέφρασε αμφιβολίες για το φωνητικό ύφος του Μπέλαμι (θεωρώντας ότι δεν ήταν "radio-friendly") ζητήθηκε από τους Muse να αλλάξουν κάποια από τα τραγούδια τους πριν από την έκδοση του άλμπουμ στις Ηνωμένες Πολιτείες. Το συγκρότημα αρνήθηκε και εγκατέλειψε την εταιρία. Το άλμπουμ κυκλοφόρησε τελικά στις ΗΠΑ το Σεπτέμβριο του 2005, μετά από την συμφωνία με την Warner Bros.
Οι Muse μαγνητοσκόπησαν και ένα ζωντανό DVD, το "Hullabaloolο", που περιέχει υλικό που καταγράφηκε κατά τη διάρκεια δυο συναυλίων στο Le Zenith του Παρισιού το 2001 και ένα ντοκιμαντέρ για την περιοδεία του συγκροτήματος. Επίσης ταυτόχρονα κυκλοφόρησε και ένα διπλό άλμπουμ, το "Hullabaloo Soundtrack", το οποίο περιέχει μια συλλογή από B-sides και ηχογραφήσεις τραγουδιών από τις εμφανίσεις τους στο Le Zenith. To CD περιέχει και τα τραγούδια "In your World" και "Dead Star".
2003–05: "Absolution".
Το "Absolution" κυκλοφόρησε το 2003 και περιείχε τραγούδια όπως τα "Time Is Running Out", "Stockholm Syndrome", "Hysteria", "Butterflies and Hurricanes". Το άλμπουμ ήταν το πρώτο των Muse που έφτασε στο νούμερο 1 των βρετανικών charts. Το συγκρότημα ξεκίνησε στη συνέχεια την πρώτη παγκόσμια περιοδεία του η οποία κράτησε για περίπου ένα χρόνο και τους έφερε σε χώρες όπως την Αυστραλία, τη Νέα Ζηλανδία, τις Ηνωμένες Πολιτείες, τον Καναδά και τη Γαλλία. Το "Butterflies and Hurricanes" αφιερώθηκε στον πατέρα του Χάουαρντ ο οποίος πέθανε από καρδιακή προσβολή μετά από μια συναυλία του συγκροτήματος. Για το συγκεκριμένο άλμπουμ οι Muse κέρδισαν 2 ευρωπαϊκά βραβεία MTV και ένα Brit Awards το 2005, ενώ είχε προταθεί και για άλλα.
2006–08: "Black Holes and Revelations" και "HAARP".
Το τέταρτο τους άλμπουμ "Black Holes and Revelations", το οποίο πήρε το όνομά του από το ενδιαφέρον του συγκροτήματος για την επιστήμη και την πολιτική διαμαρτυρία, περιέχει τραγούδια όπως τα "Starlight", "Supermassive black hole", "Map of Problematique" που είναι μόνο μερικές από τις επιτυχίες που οδήγησαν το άλμπουμ στο νούμερο 1 σε χώρες όπως το Ηνωμένο Βασίλειο, μεγάλο μέρος της Ευρώπης, και στην Αυστραλία. Το 2006-2007 περιόδευσαν στην Ευρώπη (στην Αθήνα τον Οκτώβριο του 2007) και έκαναν και δύο μεγάλες συναυλίες, στο νεοκτισμένο τότε Στάδιο Γουέμπλεϊ του Λονδίνου τις οποίες και μαγνητοσκόπησαν. Το DVD και CD ονομαζόταν "H.A.A.R.P" και βγήκε στην κυκλοφορία το 2008, ονομάστηκε δε το 40ό καλύτερο ζωντανό άλμπουμ όλων των εποχών από το NME. Με αυτές τις συναυλίες έγιναν το πρώτο συγκρότημα που έπαιξε sold-out το Γουέμπλεϊ (και τις δυο μέρες). Οι Muse περιόδευσαν επίσης στην Αφρική, την Ασία και την Αμερική.
2009: "The Resistance".
Το "The Resistance" ηχογραφήθηκε στην Ιταλία και έφτασε το νούμερο 1 σε 19 χώρες το 2009. Οι κριτικές ως επί το πλείστον θετικές για το άλμπουμ. Το συγκρότημα έδωσε συναυλίες στην πατρίδα του το Τέινμάουθ, άλλες δυο στο Λονδίνο και σε πολλά άλλα μέρη του κόσμου. Το άλμπουμ περιέχει τραγούδια όπως τα "Uprising", "Resistance" και "Undisclosed desires". Το "Undisclosed desires" έφτασε στην 49η θέση στα chart του Ηνωμένου Βασιλείου. Το 2010 κυκλοφόρησαν το soundtrack της ταινίας "Twilight Saga: Eclipse", "Neutron Star Collision (Love Is Forever)" και πήραν βραβείο στα Grammy Awards. 
2012: The 2nd Law.
Τo "The 2nd Law" κυκλοφόρησε τον Οκτώβριο του 2012. Το τραγούδι "Survival", που περιλαμβάνεται στο άλμπουμ, ήταν το επίσημο τραγούδι των Ολυμπιακών Αγώνων του Λονδίνου.
2015:Drones.
Το Drones,το 7ο άλμπουμ των Muse,ηχογραφήθηκε στο Βανκούβερ του Καναδά και κυκλοφόρησε στις 8 Ιουνίου του 2015.Το μήνυμά του,σύμφωνα με τον Matt,είναι πως ένας άνθρωπος,ακόμα και μόνος του,μπορεί να ξεπεράσει χάρη στις δικές του δυνάμεις ένα περίπλοκο διεφθαρμένο σύστημα ή μια διεφθαρμένη κυβέρνηση και να απελευθερωθεί.Το Drones κέρδισε το 2016 βραβείο Grammy ως το "καλύτερο ροκ άλμπουμ".
Δισκογραφία.
Studio Albums.
Compilation Albums
Live Albums

</doc>
<doc id="52553" url="https://el.wikipedia.org/wiki?curid=52553" title="Χάρτης της Βενετίας">
Χάρτης της Βενετίας

Ο Χάρτης της Βενετίας για την Αποκατάσταση και Συντήρηση Μνημείων και Μνημειακών Συνόλων (ή Χάρτα της Βενετίας) καταρτίστηκε κατά τη διάρκεια του δευτέρου Διεθνούς Συνεδρίου Αρχιτεκτόνων και Τεχνικών των Ιστορικών Μνημείων, που πραγματοποιήθηκε στη Βενετία στις 25-31 Μαΐου 1964 και που διοργανώθηκε από το Διεθνές Συμβούλιο Μνημείων και Τοποθεσιών (ICOMOS). Ο Χάρτης αναγνωρίζεται διεθνώς ως ένα διαχρονικό πλαίσιο κατευθυντήριων αρχών που διέπουν την θεωρία και κυρίως την πράξη της Αποκατάστασης και της Συντήρησης κάθε είδους Μνημείων. 
Ορισμοί.
Άρθρο 1. Η έννοια ενός ιστορικού μνημείου δεν καλύπτει μόνο το μεμονωμένο αρχιτεκτονικό έργο αλλά και την αστική ή την αγροτική τοποθεσία που μαρτυρεί ένα ιδιαίτερο πολιτισμό μια ενδεικτική εξέλιξη ή ένα ιστορικό γεγονός. Αυτό ισχύει όχι μόνο για τις μεγάλες δημιουργίες αλλά και για τα ταπεινά έργα που με τον καιρό απέκτησαν πολιτιστική σημασία.
Άρθρο 2. Η συντήρηση και η αποκατάσταση των μνημείων,αποτελεί έναν επιστημονικό κλάδο ο οποίος πρέπει να αποτείνεται στη συνεργασία όλων των επιστημών και όλων των τεχνών που μπορούν να συνεισφέρουν στη μελέτη και τη διάσωση της μνημειακής κληρονομιάς.
Στόχος.
Άρθρο 3.Η συντήρηση και η αποκατάσταση των μνημείων αποσκοπούν να τα διασώσουν τόσο σαν έργα τέχνης όσο και σαν ιστορικές μαρτυρίες .
Συντήρηση.
Άρθρο 4. Η συντήρηση των μνημείων έχει σαν πρωταρχική απαίτηση τη συνεχή και μόνιμη φροντίδα για την διατήρηση τους.
Άρθρο 5. Η συντήρηση των μνημείων ευνοείται πάντοτε από την καταλληλότητα τους να χρησιμοποιηθούν για κάποιο σκοπό ωφέλιμο στην κοινωνία. Μια τέτοια χρησιμοποίηση είναι βέβαια επιθυμητή, αλλά δεν πρέπει να αλλάζουν την διάρθρωση ή την διακόσμηση των κτιρίων. Οι διαρρυθμίσεις που επιβάλλει η αλλαγή της λειτουργίας τους (από νέες χρήσεις) πρέπει να αντιμετωπίζονται και ενδεχομένως να επιτρέπονται μέσα σ' αυτά τα όρια.
Άρθρο 6. Η συντήρηση ενός μνημείου συνεπάγεται την διατήρηση του άμεσου περιβάλλοντος του, στην κλίμακα του. Αν το παραδοσιακό πλαίσιο δεν έχει εξαφανισθεί, έχουμε καθήκον να το διατηρήσουμε αλλά και ταυτόχρονα να αποκλείσουμε κάθε άλλη προσθήκη, κάθε κατεδάφιση και κάθε αλλαγή που θα μπορούσε να αλλάξει τις σχέσεις των όγκων και των χρωμάτων.
Άρθρο 7.Το μνημείο είναι αναπόσπαστο από την ιστορική στιγμή που αντιπροσωπεύει και από τον χώρο που είναι τοποθετημένο. Επομένως η μετακίνηση του όλου ή τμήματος ενός μνημείου μπορεί να γίνει παραδεκτή μόνο αν επιβάλλεται από την ανάγκη διασώσεως του, ή δικαιολογείται από λόγους μεγάλης εθνικής ή διεθνούς σημασίας.
Άρθρο 8. Τα γλυπτικά, ζωγραφικά ή διακοσμητικά στοιχεία που είναι αναπόσπαστα δεμένα με το μνημείο, δεν μπορούν να διαχωριστούν παρά μόνο αν το μέτρο αυτό είναι η μοναδική διέξοδος για να εξασφαλιστεί η διάσωση τους.
Αποκατάσταση και Αναστύλωση.
Άρθρο 9. Η διαδικασία της αποκαταστάσεως είναι μια επέμβαση υψηλής εξειδίκευσης που επιβάλλεται να γίνεται κατ' εξαίρεση. Έχει σαν στόχο να διατηρήσει και να αποκαλύψει τις ιστορικές και αισθητικές αξίες του μνημείου και βασίζεται στον σεβασμό προς την αρχική του υπόσταση και τα αυθεντικά του στοιχεία. Σταματάει στο σημείο που αρχίζουν να υπάρχουν υποθέσεις. Πέρα από αυτό το σημείο, οποιαδήποτε εργασία που ενδεχομένως θα θεωρηθεί απαραίτητη για τεχνικούς ή αισθητικούς λόγους, θα πρέπει να διαχωρίζεται από την αρχική αρχιτεκτονική σύνθεση και να φέρνει την σφραγίδα της εποχής μας. Σε όλες τις περιπτώσεις η αρχαιολογική μελέτη θα προηγείται της αποκατάστασης και θα την ακολουθεί.
Άρθρο 10. Όταν οι παραδοσιακές τεχνικές αποδεικνύονται ανεπαρκείς, η στερέωση ενός μνημείου μπορεί να εξασφαλιστεί με την προσφυγή σε όλες σε όλες τις σύγχρονες τεχνικές συντηρήσεως και κατασκευές, που η αποτελεσματικότητα θα έχει αποδειχθεί από τα επιστημονικά δεδομένα και τις οποίες θα εγγυάται η πείρα της εφαρμογής τους.
Άρθρο 11. Οι αξιόλογες προσθήκες όλων των εποχών στη σημερινή υπόσταση ενός μνημείου πρέπει να γίνουν σεβαστές, γιατί σκοπός της αποκαταστάσεως του δεν είναι η ενότητα του αρχικού του ρυθμού. Όταν ένα κτίριο φέρνει υπερκείμενες φάσεις διαφόρων εποχών, η επαναφορά στην αρχική του κατάσταση δεν δικαιολογείται παρά μόνο κατ' εξαίρεση. Αν, δηλαδή, τα στοιχεία που θα αφαιρεθούν έχουν πολύ μικρή σημασία και η σύνθεση που θα αποκαλυφθεί είναι μεγάλης ιστορικής, αρχαιολογικής ή αισθητικής αξίας κι ακόμη αν η κατάσταση της διατηρήσεως του μνημείου κριθεί αρκετά ικανοποιητική. Η κρίση σχετικά με την αξιολόγηση των μεταγενέστερων στοιχείων και η απόφαση για την απάλειψη τους, δεν θα πρέπει να εξαρτώνται μόνο από το άτομο που ανέλαβε την μελέτη του έργου.
Αρθρο 12. Τα στοιχεία που προορίζονται να αντικαταστήσουν τμήματα του μνημείου που έχουν καταστραφεί, πρέπει να ενσωματώνονται αρμονικά στο σύνολο, αλλά και να διακρίνονται από τα αυθεντικά μέρη, έτσι ώστε να μην πλαστογραφούνται τα καλλιτεχνικά και ιστορικά τεκμήρια του κτιρίου.
Άρθρο 13. Οι προσθήκες δεν μπορεί να γίνουν ανεκτές παρά μόνο αν σέβονται όλα τα ενδιαφέροντα μέρη του κτιρίου, το παραδοσιακό του πλαίσιο, την ισορροπία της συνθέσεως του και τις σχέσεις του με τον περιβάλλοντα χώρο.
Μνημειακά Σύνολα.
Άρθρο 14. Τα μνημειακά σύνολα πρέπει να γίνουν αντικείμενο ειδικών φροντίδων για να σωθεί η ακεραιότητα τους και να εξασφαλισθεί η εξυγίανση τους, η διαρρύθμιση και η αξιοποίηση τους. Οι εργασίες για την συντήρηση και την αποκατάσταση τους, πρέπει να εμπνέονται από τις αρχές που διατυπώνονται στα προηγούμενα άρθρα.
Ανασκαφές.
Άρθρο 15. Οι ανασκαφές πρέπει να γίνονται σύμφωνα με τους επιστημονικούς κανόνες και καθώς ορίζουν οι "συστάσεις για τους διεθνείς όρους που πρέπει να εφαρμόζονται στις αρχαιολογικές ανασκαφές" τις οποίες υιοθέτησε η UNESCO το 1956. Επιβάλλεται να γίνεται διευθέτηση των ερειπίων και να λαμβάνονται τα αναγκαία μέτρα για την συντήρηση και την μόνιμη προστασία των αρχιτεκτονικών στοιχείων και των ευρημάτων. Εξάλλου, θα είναι ευπρόσδεκτη κάθε πρωτοβουλία που θα διευκολύνει την κατανόηση του μνημείου χωρίς να παραμορφώνει την σημασία του. Ωστόσο, κάθε εργασία ανακατασκευής θα πρέπει να αποκλείεται εκ των προτέρων. Μόνο η αναστήλωση μπορεί να αντιμετωπισθεί, δηλαδή η ανασύνθεση μελών που σώθηκαν αλλά έχουν μετακινηθεί. Οι συμπληρώσεις όμως θα είναι πάντα αναγνωρίσιμες και θα αντιπροσωπεύουν το ελάχιστο που απαιτείται για να εξασφαλιστούν οι συνθήκες συντηρήσεως του μνημείου και να αποκατασταθεί η μορφολογική του συνέχεια.
Τεκμηρίωση και δημοσιεύσεις.
Άρθρο 16.Οι εργασίες συντηρήσεως, αποκαταστάσεως και ανασκαφής θα πρέπει να βασίζονται σε εξακριβωμένη τεκμηρίωση, δηλαδή σε αναλυτικές και κριτικές εκθέσεις, εικονογραφημένες με σχέδια και φωτογραφίες. Όλες οι φάσεις των εργασιών για την απάλειψη νεώτερων στοιχείων, την στερέωση, την ανασύνθεση και την ένταξη νέων (στοιχείων), καθώς και όλα τα τεχνικά και μορφολογικά στοιχεία που θα εξακριβώνονται κατά την διάρκεια των εργασιών, θα πρέπει να καταγράφονται λεπτομερειακά. Αυτή η τεκμηρίωση θα κατατίθεται στα αρχεία ενός δημοσίου ιδρύματος και θα είναι προσιτή στους ερευνητές. Προτείνεται η δημοσίευση τους.

</doc>
<doc id="52554" url="https://el.wikipedia.org/wiki?curid=52554" title="Γκι Φερχόφστατ">
Γκι Φερχόφστατ

Ο Γκι Φερχόφστατ ("Guy Maurice Marie-Louise Verhofstadt", 11 Απριλίου 1953) είναι πολιτικός από το Βέλγιο, που διετέλεσε πρωθυπουργός από το 1999 ως το 2008. Από το 2009 ηγείται της Συμμαχίας Φιλελευθέρων και Δημοκρατών για την Ευρώπη, της τρίτης μεγαλύτερης πολιτικής ομάδας του Ευρωπαϊκού Κοινοβούλιου, η οποία τον επέλεξε και ως υποψήφιο για τη θέση του Προέδρου της Ευρωπαϊκής Επιτροπής ενόψει των επικείμενων Ευρωεκλογών.
Βιογραφικά Στοιχεία.
Γεννήθηκε στο Ντεντερμόντε στις 11 Απριλίου 1953. Σπούδασε Νομικά στη Γάνδη και εξελέγη βουλευτής το 1985. Υπηρέτησε ως αντιπρόεδρος της κυβερνήσεως και Υπουργός Οικονομικών στην κυβέρνηση Μαρτένς. Πήρε το παρατσούκλι «Baby Thatcher», εξαιτίας του νεαρού της ηλικίας του. Το 1991, ηγέτης της Αντιπολίτευσης πια, απέτυχε να σχηματίσει κυβέρνηση και άλλαξε το όνομα του κόμματος PVV σε Φλαμανδοί Φιλελεύθεροι και Δημοκράτες (VLD). Ωστόσο, δεν κατάφερε τα αναμενόμενα και έτσι παραιτήθηκε και εξαφανίστηκε από το πολιτικό προσκήνιο.
Μετά την κρίση του διατροφικού σκανδάλου του 1999, το VLD έγινε το μεγαλύτερο κόμμα, κερδίζοντας ποσοστό άνω του 22% στη Φλάνδρα. Σύντομα σχημάτισε κυβέρνηση συνασπισμού με τους σοσιαλιστές και τους Οικολόγους. Διορίστηκε Πρωθυπουργός στις 12 Ιουλίου 1999, στην πρώτη κυβέρνηση χωρίς συμμετοχή Χριστιανοδημοκρατών από το 1958 και την πρώτη με συμμετοχή κομμάτων Οικολόγων. Ήταν αντίθετος στον πόλεμο του Ιράκ και μετά τις εκλογές του 2003 ο Φερχόφστατ σχημάτισε δεύτερη κυβέρνηση, με κόμματα Οικολόγων σε αυτήν. Η δεύτερη κυβέρνηση ανέλαβε στις 12 Ιουλίου 2003 και κατάργησε το νόμο «για τη γενοκτονία», που σήμαινε ποινική δίωξη μη Βέλγων για εγκλήματα πολέμου και είχε θορυβήσει τις ΗΠΑ. Το κόμμα του έχασε στις περιφερειακές εκλογές στη Φλάνδρα, τον Ιούνιο του 2004.
Στις 10 Ιουνίου 2007 ο κυβερνών συνασπισμός του Φερχόφστατ έχασε τις εκλογές και μία ημέρα μετά ο τελευταίος υπέβαλε την παραίτηση της κυβέρνησής του.Έπειτα από την κατάρρευση των συνομιλιών για σχηματισμό κυβέρνησης συνασπισμού υπό τον Υβ Λετέρμ, ο τελευταίος κατέθεσε την εντολή.
Στις 3 Δεκεμβρίου του 2007 ο Βασιλιάς Αλβέρτος έδωσε στο Φερχόφστατ νέα εντολή σχηματισμού κυβέρνησης (προσωρινή) με σκοπό να τερματιστεί το πολιτικό αδιέξοδο. Η εντολή του ανατέθηκε επίσημα στις 10 Δεκεμβρίου και ο ίδιος την έκανε αποδεκτή στις 17 Δεκεμβρίου 2007. Η θητεία της νέας κυβέρνησης έληξε το Μάρτιο του 2008. Εν τέλει, τα πέντε μεγαλύτερα κόμματα συμφώνησαν στις 18 Μαρτίου του 2008, έπειτα από διαβουλεύσεις σχεδόν μιας ημέρας, να σχηματίσουν κυβέρνηση συνασπισμού με επικεφαλής τον Υβ Λετέρμ. Στην κυβέρνηση μετέχουν Φλαμανδοί Χριστιανοδημοκράτες, γαλλόφωνοι Χριστιανοδημοκράτες, Φλαμανδοί Φιλελεύθεροι, γαλλόφωνοι Φιλελεύθεροι και γαλλόφωνοι Σοσιαλιστές. Ο Λετέρμ διαδέχθηκε και επίσημα το Φερχόφστατ στις 20 Μαρτίου του 2008.
Ευρωπαϊκή πορεία.
Ο Φερχόφστατ αποτελεί αφοσιωμένο ευρωπαϊστή με θέσεις υπέρ της ομοσπονδιοποίησης της Ευρώπης.
Κατά τη διάρκεια της πρώτης θητείας του ως πρωθυπουργός του Βελγίου, ο Φέρχοφστατ προέδρευσε της Συνόδου Κορυφής του Ευρωπαϊκού Συμβουλίου του Λάκεν το 2001, η οποία οδήγησε στη δημιουργία της συνέλευσης που σχεδίασε τη Συνθήκη για τη θέσπιση Συντάγματος της Ευρώπης. Σχετικά με την υιοθέτηση του ευρώ, ο ίδιος τότε δήλωσε πως "η έλλειψη μίας κοινής κοινωνικοοικονομικής πολιτικής και η έλλειψη μίας πραγματικής πολιτικής ένωσης" θα οδηγούσε τη νομισματική πολιτική σε κρίση.
Μετά τις Ευρωεκλογές του 2004, ο Φερχόφστατ υπήρξε ο επικρατέστερος υποψήφιος του Ευρωπαϊκού Συμβουλίου για την ανάληψη της θέσης του Προέδρου της Ευρωπαϊκής Επιτροπης, με την υποστήριξη τόσο της Γαλλίας &amp; της Γερμανίας όσο και άλλων Ευρωπαϊκών κρατών. Παρόλα αυτά η πρόταση απορρίφθηκε από τον πρωθυπουργό του Ηνωμένου Βασιλείου Τόνι Μπλερ.
Αντιδρώντας στην καταψήφιση της Συνταγματικής Συνθήκης, ο Φερχόφστατ κυκλοφόρησε το 2005 το πρώτο του μανιφέστο με τίτλο "Ηνωμένες Πολιτείες της Ευρώπης" (Verenigde Staten van Europa), προτείνοντας ριζοσπαστικά φεντεραλιστικά μέτρα για την ενίσχυση της Ευρωπαϊκής ολοκλήρωσης. Μεταξύ άλλων επιχειρηματολόγησε υπέρ της δημιουργίας ενός ευρωστρατού που θα ενοποιούσε τους επιμέρους εθνικούς στρατούς των κρατών μελών, τη θέσπιση ενός πανευρωπαϊκού φόρου που θα χρηματοδοτούσε άμεσα τον κοινοτικό προϋπολογισμό και θα αντικαθιστούσε τις εισφορές των κρατών-μελών, και την άμεση εκλογή του Προέδρου της Ευρωπαϊκής Επιτροπής από τους Ευρωπαίους πολίτες.
Το 2009 εξελέγη μέλος του Ευρωπαϊκού Κοινοβουλίου και αποτελεί τον αρχηγό της Συμμαχίας Φιλελευθέρων και Δημοκρατών για την Ευρώπη (ALDE), της τρίτης μεγαλύτερης πολιτικής ομάδας του Κοινοβουλίου. Ένα χρόνο αργότερα ιδρύει την Ομάδα Σπινέλι (Spinelli Group), με στόχο την αναζωπύρωση της συζήτησης για ένα ομοσπονδιακό Ευρωπαϊκό μέλλον.
Σε συνεργασία με τον Ντανιέλ Κον-Μπεντίτ συν-πρόεδρο της πολιτικής ομάδας των Πρασίνων-Ευρωπαϊκής Ελεύθερης Συμμαχίας, εκδίδει το 2012 το μανιφέστο "Ξύπνα, Ευρώπη" (For Europe), αναζητώντας τις πραγματικές αιτίες της Ευρωπαϊκής κρίσης χρέους και προτείνοντας την "οικονομική, φορολογική και πολιτική" Ευρωπαϊκή ολοκλήρωση ως τη μόνη βιώσιμη λύση για το μέλλον.
Ενόψει των Ευρωεκλογών του 2014, η Συμμαχία Φιλελεύθερων και Δημοκρατών για την Ευρώπη πρότεινε τον Γκι Φερχόφστατ ως υποψήφιο Πρόεδρο της Ευρωπαϊκής Επιτροπής σε μία προεκλογική εκστρατεία που θα πραγματοποιηθεί σε συνεργασία με τον Όλι Ρεν, επίσης μέλος της ομάδας ALDE.

</doc>
<doc id="52555" url="https://el.wikipedia.org/wiki?curid=52555" title="Κατάλπη">
Κατάλπη

Η Κατάλπη είναι αγγειόσπερμο, ιθαγενές, δικότυλο φυτό, το οποίο ανήκει στην οικογένεια των Βιγνονιοειδών και περιλαμβάνει 11 είδη φυλλοβόλων δέντρων. Τα δέντρα βρίσκονται στις περιοχές της ανατολικής Ασίας, Αμερικής, και Δυτικών Ινδιών. Ορισμένα από τα είδη καλλιεργούνται ως καλλωπιστικά για το πλούσιο φύλλωμα και τα ωραία μεγάλα άνθη τους που σχηματίζουν ταξιανθίες. Το ύψος των δέντρων φτάνει τα 25 μέτρα, τα φύλλα τους τα 15 εκατοστά και τα εντυπωσιακά άνθη είναι λευκά ή κιτρινωπά. Οι καρποί της κατάλπης κρέμονται από το δέντρο και μοιάζουν με φασόλια, είναι δε τροφή για ένα είδος κάμπιας που χρησιμοποιείται στις Η.Π.Α ως δόλωμα στο ψάρεμα.

</doc>
<doc id="52560" url="https://el.wikipedia.org/wiki?curid=52560" title="Χαρτης της Βενετίας">
Χαρτης της Βενετίας



</doc>
<doc id="52562" url="https://el.wikipedia.org/wiki?curid=52562" title="Τιμολέων Βάσσος">
Τιμολέων Βάσσος

Ο Τιμολέων Βάσσος (Σεπτέμβριος 1836 - Οκτώβριος 1929) ήταν Έλληνας στρατιωτικός, γιος του περίφημου στρατηγού του 1821 Βάσου Μαυροβουνιώτη και αδελφός του στρατηγού Αλέξανδρου Βάσσου. 
Βιογραφία.
Γεννήθηκε στην Αθήνα στις 2 Σεπτεμβρίου του 1836 και σπούδασε στη Σχολή Ευελπίδων. Στη συνέχεια μετέβη στη Γαλλία για ευρύτερες στρατιωτικές σπουδές. Με την επάνοδό του και με τις επιπρόσθετες άριστες γνώσεις στη γαλλική και αγγλική γλώσσα διορίσθηκε υπασπιστής του Βασιλέως των Ελλήνων Γεωργίου του Α΄.
Κατά την απαρχή του Ελληνοτουρκικού πολέμου του 1897 ανέλαβε την διοίκηση μικτού στρατιωτικού αποσπάσματος και στάλθηκε στη Κρήτη (29 Ιανουαρίου 1897) με σκοπό την παροχή κάθε βοήθειας και προστασίας του ελληνικού στοιχείου που δεχόταν άγριες επιθέσεις και καταστροφές από τους Οθωμανούς. Όταν όμως έφθασε (1 Φεβρουαρίου), η Κρήτη είχε τεθεί υπό την προστασία των Μ. Δυνάμεων οι οποίες και είχαν αποβιβάσει στρατιωτικές μονάδες. Έτσι μετά την αποβίβασή του 24 χλμ. δυτικά των Χανίων, στον όρμο Κολυμπάρι, την ανασυγκρότηση και την στρατιωτική ανάπτυξη άρχισε από την επομένη τις στρατιωτικές επιχειρήσεις καταλαμβάνοντας την βορειότερα του όρμου Μονή Γωνιές απ΄ όπου και εξέδωσε προκήρυξη "εν ονόματι του Βασιλέως των Ελλήνων" προς τον Κρητικό λαό περί της κατάληψης της Κρήτης από τον ελληνικό στρατό. Κινούμενος όμως προς Χανιά οι Μ. Δυνάμεις διέταξαν την καθήλωση του και την αποχή από κάθε πολεμική ενέργεια. Παρά ταύτα ακολούθησαν δύο μάχες, η μάχη των Βουκολιών και η μάχη των Λειβαδιών.
Κατά την παραμονή του στη Κρήτη διακρίθηκε ιδιαίτερα στο διπλωματικό πεδίο σε απόρρητες συνεννοήσεις. Περί τον Απρίλιο ανακλήθηκε με το μικτό στρατιωτικό τμήμα και ενσωματώθηκε στις δυνάμεις της Θεσσαλίας.
Αργότερα ανέλαβε μέραρχος της Αθήνας προαχθείς στον βαθμό του Αντιστρατήγου.
Πέθανε τον Οκτώβριο του 1929 στην Αθήνα σε βαθύ γήρας.

</doc>
<doc id="52563" url="https://el.wikipedia.org/wiki?curid=52563" title="Εθνεγερσία του 1821">
Εθνεγερσία του 1821



</doc>
<doc id="52572" url="https://el.wikipedia.org/wiki?curid=52572" title="Δήμος Πλωμαρίου">
Δήμος Πλωμαρίου

Ο Δήμος Πλωμαρίου λειτούργησε σύμφωνα με το Σχέδιο Καποδίστριας ως δήμος του νομού Λέσβου από το 1999 έως το 2010 με έδρα το Πλωμάρι.
Βρισκόταν στο νότιο τμήμα της Λέσβου και αποτελείτο από οκτώ χωριά. Δυτικά συνόρευε με το Δήμο Πολιχνίτου, βόρεια με το Δήμο Αγιάσου και ανατολικά με το Δήμο Γέρας.
Τα χωριά που αποτελούσαν το Δήμο Πλωμαρίου ήταν το Πλωμάρι η πρωτεύουσα του Δήμου, το Μεγαλοχώρι που ονομάζεται και "Παλιό Πλωμάρι" ή "Καμμένο Χωριό", το Παλαιοχώρι, η Πλαγιά, ο Τρίγονας, το Αμπελικό, το Νεοχώρι ή Μπορός και το Ακράσι.
Ο Δήμος αποτελούσε ουσιαστικά συνέχεια της παλαιότερης Επαρχίας Πλωμαρίου. Διασχιζόταν από το χείμαρο Σεδούντα και στα διοικητικά του όρια είχε κάποιες από τις ομορφότερες παραλίες του νησιού, όπως ο Άγιος Ισίδωρος και η Μελίντα.
Με τη διοικητική διαίρεση του 2011 (Σχέδιο Καλλικράτης), από 1 Ιανουαρίου 2011 εντάχθηκε στο νέο διευρυμένο Δήμο Λέσβου της Περιφέρειας Βορείου Αιγαίου.
Ο δήμος περιελάμβανε τα παρακάτω δημοτικά διαμερίσματα και οικισμούς:
(στην παρένθεση ο πληθυσμός του 2001):

</doc>
<doc id="52573" url="https://el.wikipedia.org/wiki?curid=52573" title="Ροβέρτειος Σχολή">
Ροβέρτειος Σχολή

Η Ροβέρτειος Σχολή (αγγλικά: "Robert College", τουρκικά: "Robert Koleji") είναι εκπαιδευτικό ίδρυμα στην Κωνσταντινούπολη.
Αποτελεί συγκρότημα ανωτέρων σχολών εγκατεστημένο σε περίοπτη θέση επί της ευρωπαϊκής όχθης του Βοσπόρου πάνω από τα υψώματα Μπεμπέκιου και Ρούμελη Χισάρ. Ιδρύθηκε το 1863 από τον Κύρο Χάμλιν και που συμπληρώθηκε με δωρεά εκ 400.000 δολαρίων του νεοϋορκέζου εμπόρου Κρίστοφερ Ρόμπερτ (Christopher Rhinelander Robert). Είναι το παλαιότερο αμερικανικό σχολείο εκτός των ΗΠΑ.
Μέσα σε 12 κτίρια που πληρούν όλους τους σύγχρονους χώρους παιδαγωγικής και αθλημάτων περιλαμβάνονται γυμνάσιο, λύκειο, πρακτικό Λύκειο, εμπορική ανώτερη σχολή, τμήματα ανωτέρων σπουδών και από του 1912 σχολή μηχανικών.
Εξυπηρέτησε τη χριστιανική μειονότητα της οθωμανικής αυτοκρατορίας και των αλλοδαπών που ζουν στην Κωνσταντινούπολη. Προ της κεμαλικής μεταπολίτευσης στη Ροβέρτειο Σχολή φοιτούσαν εκτός από πρίγκιπες της Οθωμανικής αυτοκρατορίας πολλοί ξένοι κυρίως εκ των Χωρών της Βαλκανικής, γόνοι υψηλόβαθμων και ευκατάστατων ιδίως από Βουλγαρία και Ρουμανία καθώς Τούρκοι, Αρμένιοι και Ισραηλίτες. Το δε ελληνικό στοιχείο υπερείχε και ποσοτικά αλλά και ποιοτικά. Μεταξύ των καθηγητών της Σχολής υπήρχαν και πολλοί Έλληνες μεταξύ των οποίων ο Ευγένιος Ευγενίδης, ο Μιχαηλίδης, ο Κωνσταντίνου, ο Σαββίδης, καθώς και ο αρχαιότερος όλων ο Λοΐζος Ηλιού.
Όμως από το 1954 η Ροβέρτειος Σχολή έπαυσε να έχει τον παλαιό διεθνή χαρακτήρα, παραμένοντας όμως σε υψηλή θέση μεταξύ των αξιόλογων Σχολών του είδους στην Τουρκία.
Από το 1971, το σχολείο λειτουργεί ως γυμνάσιο στην πανεπιστημιούπολη Arnavutkoy. Η πανεπιστημιούπολη Bebek δόθηκε στην Τουρκική Δημοκρατία και καθιερώθηκε ως πανεπιστήμιο Bogazici.

</doc>
<doc id="52574" url="https://el.wikipedia.org/wiki?curid=52574" title="Μισέλ Πλατινί">
Μισέλ Πλατινί

Ο Μισέλ Φρανσουά Πλατινί (γαλλικά: "Michel François Platini", γεννήθηκε 21 Ιουνίου 1955) είναι Γάλλος πρώην διεθνής ποδοσφαιριστής, προπονητής και διοικητικό στέλεχος. Ως ένας από τους μεγαλύτερους ποδοσφαιριστές όλων των εποχών, ο Πλατινί κέρδισε τη Χρυσή Μπάλα τρεις φορές (1983, 1984, 1985) και ήρθε 7ος στις εκλογές της IFFHS στην ανάδειξη των κορυφαίων του 20ού αιώνα. 
Σε ειδική ψηφοφορία των νικητών της Χρυσής Μπάλας που διοργάνωσε το περιοδικό France Football κατετάγη 5ος του 20ού αιώνα πίσω από τους Πελέ, Μαραντόνα, Κρόιφ και Ντι Στέφανο. Επίσης το "France Football" και η IFFHS τον ανέδειξε ως τον κορυφαίο Γάλλο ποδοσφαιριστή του 20ού αιώνα, μπροστά από τους Ζινεντίν Ζιντάν και Ρεϊμόν Κοπά. ενώ η Γιουβέντους τον ανέδειξε ως κορυφαίο "" όλων των εποχών. Ως αναγνώριση των επιτευγμάτων του, έγινε Ιππότης της Λεγεώνας της Τιμής το 1985 και Αξιωματικός της το 1988. Το 2000 συμπεριλήφθηκε στην καλύτερη ενδεκάδα του 20ού αιώνα από τη ΦΙΦΑ.
Κατά τη διάρκεια της καριέρας του, ο Πλατινί έπαιξε στις ομάδες της Νανσί-Λωρραίνης, της Σαιντ-Ετιέν και της Γιουβέντους. Αν και αγωνίστηκε στην καριέρα του ως μέσος, υπήρξε και ικανότατος σκόρερ: κέρδισε τον τίτλο του πρώτου σκόρερ της Σέριε Α τρεις συνεχόμενες χρονιές και ήταν ο καλύτερος σκόρερ της Γιουβέντους στο Ευρωπαϊκό Πρωτάθλημα 1984–85. Έλαβε το ψευδώνυμο «Ο Βασιλιάς» ("Le Roi") λόγω των είχε ηγετικών ικανοτήτων του. Ήταν ο κορυφαίος παίκτης της εθνικής ομάδας της Γαλλίας, η οποία κέρδισε το Ευρωπαϊκό Πρωτάθλημα Ποδοσφαίρου του 1984, μια διοργάνωση όπου βραβεύτηκε ως πρώτος σκόρερ και ως ο καλύτερος παίκτης, και έφτασε μέχρι τους ημιτελικούς του Παγκοσμίου Κυπέλλου Ποδοσφαίρου το 1982 και το 1986. Μέχρι το 2007 ήταν ο πρώτος σκόρερ της Εθνικής Γαλλίας και μέχρι το 2021 ήταν ο ποδοσφαιριστής που είχε σημειώσει τα περισσότερα γκολ (9) που έχουν μπει σε Ευρωπαϊκό Πρωτάθλημα. 
Μετά την αποχώρησή του ως παίκτης, ο Πλατινί ήταν για τέσσερα χρόνια ο προπονητής της εθνικής ομάδας της Γαλλίας ενώ το 2007, εξελέγη πρόεδρος της ΟΥΕΦΑ θέση την οποία κράτησε ως το 2015.
Βιογραφία.
Γεννήθηκε στις 21 Ιουνίου του 1955 στο Ζεφ της Μερτ-ε-Μοζέλ στη Λωρραίνη. Ο πατέρας του, ιταλικής καταγωγής, ήταν ερασιτέχνης ποδοσφαιριστής που ακολούθησε στη συνέχεια έγινε προπονητής. Ο μικρός Πλατινί ξεκίνησε να παίζει ποδόσφαιρο στη μικρή τοπική ομάδα της πόλης του σε ηλικία 10 ετών. Το φθινόπωρο του 1972 εντάχθηκε στην αναπληρωματική ομάδα της Νανσί που αγωνιζόταν στην 3η κατηγορία. Το ταλέντο του είχε ήδη αναγνωριστεί και είχε 13 συμμετοχές στην ερασιτεχνική εθνική, έξι στη στρατιωτική και τέσσερις στην εθνική νέων. 
Καριέρα σε συλλόγους.
Στις 3 Μαΐου 1973 ξεκίνησε την ποδοσφαιρική του καριέρα με την πρώτη ομάδα της Νανσί στην πρώτη κατηγορία του γαλλικού πρωταθλήματος. Το 1974, έσπασε το αριστερό του χέρι και δεν μπόρεσε να βοηθήσει την ομάδα του στη μάχη να αποφύγει τον υποβιβασμό. Η Νανσί προήχθη και πάλι στην πρώτη κατηγορία την επόμενη χρονιά και ο Πλατινί είχε γίνει ο σημαντικότερος παίκτης της ομάδας (σημείωσε 17 γκολ). Διέθετε οργανωτικές ικανότητες, ήταν άριστος πασέρ, η τεχνική του ήταν εντυπωσιακή (ιδιαίτερα για Ευρωπαίο ποδοσφαιριστή), ενώ η ειδικότητά του περιελάμβανε τα ελεύθερα λακτίσματα (απευθείας εκτελέσεις φάουλ), τα οποία ασκούσε σχεδόν καθημερινά σε ειδικές βάρδιες μετά την προπόνηση.
Το 1976 υπέγραψε το νέο επαγγελματικό συμβόλαιο, είχε μια εξαιρετική σεζόν και ψηφίστηκε ως ο Γάλλος ποδοσφαιριστής της χρονιάς. Στην ηλικία των 20 ετών, ο Πλατινί ήταν η μεγάλη ελπίδα του γαλλικού ποδοσφαίρου, το οποίο ήταν σε μεγάλη κρίση τα τελευταία χρόνια μετά την ομάδα των τελών της δεκαετίας του 1950. Με την τέταρτη θέση στο πρωτάθλημα, η ομάδα είχε την καλύτερη θέση μέχρι τότε (1977 και 25 γκολ του Πλατινί στο πρωτάθλημα) και ήταν στον τελικό του Κυπέλλου Γαλλίας το 1978, όπου η Νις ηττήθηκε με γκολ του Πλατινί. Ήταν ο πρώτος σημαντικός τίτλος στην ιστορία της λέσχης. Την ίδια χρονιά ο Πλατινί υπέστη πολλαπλό κάταγμα της κνήμης (συνολικά έσπασε το πόδι του πέντε φορές, το χέρι δύο φορές στην καριέρα του).
Μετά από διαφορές με το σύλλογό του, αποφάσισε να εγκαταλείψει τη Νανσί το 1979 μετακομίζοντας στην Σαιντ Ετιέν. Το 1981 ήταν πρωταθλητής Γαλλίας με το σύλλογο, αλλά απέτυχε δύο φορές στον τελικό του Κυπέλλου. Ο Πλατινί στα τέλη της δεκαετίας του 1970 ήδη αναγνωρίζονταν ως ένας από τους καλύτερους παίκτες στον κόσμο (μαζί με τον Ζίκο και τον Ντιέγκο Μαραντόνα).
Το 1982, έγινε μέλος της ιταλικής Γιουβέντους, της οποίας ο πυρήνας ήταν οι παίκτες που κέρδισαν το Παγκόσμιο Κύπελλο του 1982 (Ντίνο Τζοφ, Γκαετάνο Σιρέα, Αντόνιο Καμπρίνι, Μάρκο Ταρντέλι κα).
Τα χρόνια στο Τορίνο ήταν τα πιο επιτυχημένα στην καριέρα του Γάλλου, ο οποίος κέρδισε σχεδόν όλους τους τίτλους. Αλλά στην αρχή ο χρόνος του στην Ιταλία χαρακτηριζόταν από δυσκολίες, διότι λόγω του υψηλού ετήσιου μισθού του ήταν δημοφιλής στόχος των μέσων μαζικής ενημέρωσης και αυτό οδήγησε επίσης σε ζήλια μέσα στην ομάδα. Το χειμώνα της πρώτης του σεζόν, ήθελε ακόμη και να φύγει από τη Γιουβέντους. Έμεινε, όμως, και μαζί με τους Ζμπίγκνιεβ Μπόνιεκ και Πάολο Ρόσι, πραγματοποίησαν τους στόχους τους στην επίθεση και η επιτυχία ήρθε: τον πρώτο χρόνο κέρδισαν το Κύπελλο Ιταλίας και βρισκόταν στον τελικό του Ευρωπαϊκού Κύπελλου Πρωταθλητριών, όπου έπρεπε να νικήσουν το Αμβούργο, κάτι το οποίο όμως δεν πραγματοποιήθηκε στον τελικό της Αθήνας. Ο ίδιος κέρδισε την πρώτη Χρυσή Μπάλα της καριέρας του ως καλύτερος Ευρωπαίος ποδοσφαιριστής. 
 
Η Γιουβέντους έτσι καθιερώθηκε στις ισχυρότερες ομάδες του κόσμου και ο προπονητής της Τραπατόνι έκανε το Γάλλο επικεφαλής στην ομάδα. Το 1984 κέρδισε το πρωτάθλημα και έφτασε στον τελικό του Κύπελλο Κυπελλούχων νικώντας την Πόρτο με 2–1.
Ο Πλατινί κέρδισε για δεύτερη φορά τον τίτλο του κορυφαίου σκόρερ (20 γκολ) στο πρωτάθλημα και ψηφίστηκε τρεις φορές στη σειρά ο καλύτερος Ευρωπαίος ποδοσφαιριστής της χρονιάς (1983, 1984, 1985), μετατρεπόμενος σε σούπερ σταρ. Ήταν ο πρώτος ποδοσφαιριστής που κατέκτησε τρεις συνεχόμενες φορές το βραβείο.
Η επιτυχία με το σύλλογο συνεχίστηκε, και το 1985 η Γιουβέντους αντιμετώπισε την Λίβερπουλ στον τελικό του Ευρωπαϊκού Κυπέλλου Πρωταθλητριών. Ο Πλατινί σημείωσε το γκολ της νίκης και ήταν ο πρώτος σκόρερ της διοργάνωσης με επτά γκολ. Ωστόσο, η επιτυχία αυτή επισκιάστηκε από την τραγωδία του Χέυζελ. Το 1985 κατέκτησε και το Διηπειρωτικό Κύπελλο με νίκη της Γιουβέντους επί της Αρχεντίνος Τζούνιορς στα πέναλτι (κανονική διάρκεια 2–2) με τον ίδιο να σημειώνει ένα γκολ κατά τη διάρκεια του αγώνα και το νικητήριο πέναλτι στη διαδικασία μετά τη λήξη και της παράτασης. Το 1986 κέρδισε το δεύτερο πρωτάθλημα, που ήταν ο τελευταίος τίτλος του, καθώς τερμάτισε την καριέρα του το καλοκαίρι του 1987 στην ηλικία των 32 ετών.
Διεθνής καριέρα.
Το καλοκαίρι του 1976, ο Πλατινί έπαιξε στην Ολυμπιακή ομάδα της χώρας του στους Ολυμπιακούς Αγώνες του Μόντρεαλ, πετυχαίνοντας τρία γκολ στη διοργάνωση φτάνοντας μέχρι τα ημιτελικά. Έστρεψε την διεθνή προσοχή επάνω του για πρώτη φορά στις 16 Νοεμβρίου 1977, όταν έλαμψε ως παίκτης του παιχνιδιού με αντίπαλο τη Βουλγαρία και σημείωσε ένα γκολ με σουτ από 25 μέτρα. Η Γαλλία είχε προκριθεί για το Παγκόσμιο Κύπελλο για πρώτη φορά μετά από δώδεκα χρόνια μετά με αυτή τη νίκη με 3–1. Την ίδια χρονιά, ο Πλατινί είχε ψηφιστεί ως τρίτος Ευρωπαίος ποδοσφαιριστής της χρονιάς.
Το Φεβρουάριο του 1978 σε φιλικό αγώνα στη Νάπολη απέναντι στην Εθνική Ιταλίας πραγματοποίησε εντυπωσιακή εμφάνιση σημειώνοντας ένα γκολ με φάουλ στο τελικό 2–2.
Στο Παγκόσμιο Κύπελλο του 1978 στην Αργεντινή, οι ελπίδες της Γαλλίας βρίσκονταν στους ώμους του Πλατινί που ήταν τώρα και αρχηγός της ομάδας στα 23 του χρόνια. Μετά την εναρκτήρια ήττα από την Ιταλία (1–2), ήρθε μια ακόμα ήττα από τους γηπεδούχους και η διοργάνωση τελείωσε εκεί αφήνοντας απογοητευμένους τους Γάλλους φιλάθλους.
Το 1981, όπως είχε κάνει εξάλλου τέσσερα χρόνια πριν εναντίον της Βουλγαρίας και όπως θα ξανάκανε και τέσσερα χρόνια αργότερα κατά της Γιουγκοσλαβίας, ο Πλατινί σκοράρει το γκολ της πρόκρισης στο Παγκόσμιο Κύπελλο του 1982 και εξασφαλίζει τη συμμετοχή των «τρικολόρ» στον θεσμό: η θρυλική εκτέλεση φάουλ κόντρα στην Ολλανδία στην κρίσιμη συνάντηση του «Παρκ ντε Πρενς» του Παρισιού σφραγίζει την πρόκριση της Γαλλίας στο Παγκόσμιο Κύπελλο της Ισπανίας.
Στην τελική φάση της διοργάνωσης, ο ηγέτης της ομάδας έχει ένα μέτριο γύρο στη φάση των ομίλων, αλλά στους αγώνες της φάσης των νοκ-άουτ ανέκαμψε και ήταν στους των πιθανούς διεκδικητές του τίτλου. Ο Πλατινί συμμετείχε είτε στην αρχή είτε στο τέλος σχεδόν κάθε γαλλικής επιθετικής κίνησης και αναγνωρίστηκε ως ο καλύτερος Γάλλος ποδοσφαιριστής όλων των εποχών βγάζοντας την εθνική ομάδα από την αφάνεια δεκαετιών. Οι τρικολόρ έκαναν πολύ καλές εμφανίσεις και έφτασαν στους ημιτελικούς νικώντας τη Βόρεια Ιρλανδία, το Κουβέιτ και την Αυστρία, όπου η Δυτική Γερμανία σε ένα από τους καλύτερους αγώνες στην ιστορία των Παγκοσμίων Κυπέλλων νίκησε στα πέναλτι μετά από συναρπαστικό παιχνίδι (3–3 στη διάρκεια του αγώνα, «Νύχτα της Σεβίλλης»). Ο Πλατινί σημείωσε ένα γκολ με πέναλτι στην κανονική διάρκεια του αγώνα.
Η Γαλλία τελείωσε τη διοργάνωση τέταρτη και ο ίδιος συμπεριλήφθηκε στην καλύτερη ομάδα του Κυπέλλου.
Δύο χρόνια αργότερα, ο Πλατινί κυριάρχησε στο Ευρωπαϊκό Πρωτάθλημα 1984 στη χώρα του όσο κανένας άλλος. Οι εμφανίσεις του εντυπωσίασαν ολόκληρη την Ευρώπη. Με το πρώτο του τέρμα με αντίπαλο τη Γιουγκοσλαβία κατέρριψε το ρεκόρ του Ζυστ Φονταίν φτάνοντας τα 31 γκολ με το εθνόσημο. Ο Πλατινί οδήγησε την ομάδα του στον τίτλο και έδειξε μια ιδιαίτερη ικανότητα σκοραρίσματος πετυχαίνοντας 9 από τα 14 γαλλικά γκολ (αυτό το ρεκόρ Ευρωπαϊκού Πρωταθλήματος ισοφαρίστηκε το 2016 από τον Πορτογάλο Κριστιάνο Ρονάλντο, αλλά σε τέσσερις διοργανώσεις και καταρρίφθηκε το 2021 από τον ίδιο). Σημείωσε δύο εξαιρετικά χατ-τρικ. Το πρώτο ήρθε στη νίκη με 5–0 επί του Βελγίου στη Ναντ, το δεύτερο μέσα σε 18 λεπτά στη νίκη με 3–2 επί της Γιουγκοσλαβίας στο Σεντ-Ετιέν. Η επίδοση των 9 τερμάτων από έναν ποδοσφαιριστή σε μία διοργάνωση παραμένει ακατάρριπτο ρεκόρ αγωνιζόμενος μάλιστα στις πέντε συναντήσεις που προέβλεπε το τότε πρόγραμμα. Ο αρχηγός υποστηρίκτηκε από άριστους συνεργάτες, ειδικά στο κέντρο: με τους Αλέν Ζιρές, Λουίς Φερναντές και Ζαν Τιγκανά, δημιούργησε το μαγικό καρέ της γαλλικής εθνικής την δεκαετία του 1980. Ο ημιτελικός ήταν ο καλύτερος αγώνας της διοργάνωσης και διεξήχθη στις 23 Ιουνίου, στο κατάμεστο «Βελοντρόμ» της Μασσαλίας, όπου η Γαλλία λύγισε την Πορτογαλία στην παράταση (3–2), ύστερα από ένα συναρπαστικό παιχνίδι, από τα καλύτερα της ιστορίας του θεσμού. Ένα λεπτό πριν από τα πέναλτι και ενώ ο αγώνας ήταν ισόπαλος με 2–2 στην παράταση, ο Πλατινί κρατούσε «το κλειδί του παραδείσου», όπως έγραψε την επόμενη μέρα η εφημερίδα "L' Équipe" και έγειρε οριστικά την πλάστιγγα υπέρ των μετέπειτα πρωταθλητών Ευρώπης. Στον τελικό με αντίπαλο την Ισπανία (2–0), σκόραρε ένα τέρμα με απευθείας εκτέλεση φάουλ στο 57ο λεπτό και έβαλε τη Γαλλία στο νικητήριο δρόμο, που επωφελούμενη και αποβολής από πλευράς των αντιπάλων της κέρδισε έτσι τον πρώτο της διεθνή τίτλο. Το έθνος που είχε κάνει περισσότερα από οποιοδήποτε άλλο για να προωθήσει τον διεθνή ανταγωνισμό στο ευρωπαϊκό ποδόσφαιρο είχε τελικά κερδίσει μία από τις διοργανώσεις που είχαν συμβάλει τα μέγιστα στην υλοποίησή τους. 57 χρόνια από τότε που ο "Henri Delauney", τότε πρόεδρος της Γαλλικής Ομοσπονδίας Ποδοσφαίρου, είχε προτείνει για πρώτη φορά ένα διεθνή διαγωνισμό για τα ευρωπαϊκά έθνη, ο Πλατινί σήκωσε το τρόπαιο που έφερε το όνομά του.
Το 1986 στο Μεξικό ο Πλατινί πήρε μέρος στο τρίτο του Παγκόσμιο Κύπελλο, την τελευταία ευκαιρία να κερδίσει τον τίτλο. Σκόραρε δύο σημαντικά τέρματα: στον γύρο των "16" με 1–0 απέναντι στην Ιταλία (τελικό σκορ 2–0) και το δεύτερο ισοφάρισε τη Βραζιλία στο "παιχνίδι του αιώνα" (4–3 νίκη στα πέναλτι) και η Γαλλία έφτασε στον ημιτελικό, όπου συναντήθηκε πάλι με τη Δυτική Γερμανία. Αλλά η απόπειρα εκδίκησης δεν ήταν επιτυχής και η γειτονική χώρα νίκησε αφού κατάφερε να αντισταθεί στις συνεχείς επιθέσεις των Γάλλων, σημείωσε δύο τέρματα με αντεπιθέσεις και πάλι προκρίθηκε στον τελικό. Στο μικρό τελικό, χωρίς τον ηγέτη της, η Γαλλία νίκησε το Βέλγιο και τελείωσε τρίτη. Ο Πλατινί ήταν στην καλύτερη ομάδα της διοργάνωσης για δεύτερη φορά.
Στις 29 Απριλίου 1987 έπαιξε το τελευταίο του διεθνές παιχνίδι με την Ισλανδία. Πήρε μέρος συνολικά σε 72 διεθνείς αγώνες και ήταν αρχηγός της εθνικής Γαλλίας 49 φορές. Πέτυχε συνολικά 41 γκολ και ήταν ο πρώτος Γάλλος σκόρερ όλων των εποχών για περισσότερες από δύο δεκαετίες. 
Τελειώνοντας τη σταδιοδρομία του ως ποδοσφαιριστής, ο εμβληματικός μέσος της Γιουβέντους και της Εθνικής Γαλλίας, είχε πετύχει συνολικά 358 τέρματα σε 666 επίσημους αγώνες.
Μετά το ποδόσφαιρο.
Διετέλεσε ομοσπονδιακός τεχνικός της Εθνικής Γαλλίας από το 1988 έως το 1992. Εργάστηκε κυρίως για την πρόκριση στην τελική φάση του Ευρωπαϊκού Πρωταθλήματος του 1992 στη Σουηδία. Έχρισε διεθνή τον Ντιντιέ Ντεσάν και βασίστηκε στο εξαιρετικό επιθετικό δίδυμο Ερίκ Καντονά-Ζαν Πιερ Παπέν. Η Γαλλία διακρίθηκε στα προκριματικά στάδια, κερδίζοντας και τους οκτώ αγώνες της ομάδας, συμπεριλαμβανομένων αξιοσημείωτων νικών εκτός Ισπανίας και Τσεχοσλοβακίας. Μετά από ένα αήττητο ρεκόρ 19 αγώνων, ήταν μεταξύ των φαβορί και ο Πλατινί ανακηρύχθηκε Προπονητής της Χρονιάς το 1991 από το περιοδικό "World Soccer". Αλλά μια σειρά από κακές εμφανίσεις σε αγώνες προετοιμασίας, ακολουθούμενες από τον αποκλεισμό της Γαλλίας από την πρώτη φάση της διοργάνωσης τουρνουά, οδήγησαν τον Πλατινί να παραιτηθεί από προπονητής.
Ήταν συνυπεύθυνος, μαζί με τον Φερνάν Σαστρ, για τη διοργάνωση του Παγκοσμίου Κυπέλλου του 1998 στη Γαλλία. Τον Ιανουάριο του 2001 εκλέχθηκε αντιπρόεδρος της Γαλλικής Ποδοσφαιρικής Ομοσπονδίας (FFF) τονίζοντας τη σημασία της παραμονής του ποδοσφαίρου ως παιχνιδιού ούτως ώστε να μη καταστεί πρωτίστως επιχειρηματική δραστηριότητα. Εκλέχθηκε στις 26 Ιανουαρίου 2007 πρόεδρος της ΟΥΕΦΑ, διαδεχόμενος έτσι τον Λέναρτ Γιόχανσον.
Ήταν ο πρώτος πρώην ποδοσφαιριστής που έγινε πρόεδρος της Ευρωπαϊκής Ποδοσφαιρικής Ομοσπονδίας. Έλαβε επίσης τη θέση του προέδρου στην τεχνική επιτροπή της ΟΥΕΦΑ το 2002. Το 2011 ήταν ένα από τα 15 πρώτα μέλη που εισήχθησαν στην Αίθουσα Φήμης του Ποδοσφαίρου (FIFA Hall of Fame) στην Πατσούκα, της πολιτείας Ιδάλγο του Μεξικού.
Η θητεία του ως προέδρου της Ευρωπαϊκής Ομοσπονδίας δεν κρίνεται επιτυχημένη. Υποστήριξε ανεξήγητα (θεωρητικά) το Κατάρ ως την επιλογή για το Παγκόσμιο Κύπελλο του 2022 στη μέση του ευρωπαϊκού χειμώνα που οδηγεί σε ανατροπή των χρονοδιάγραμματων όλο το ποδόσφαιρο της γηραιάς ηπείρου.
Νέοι κανόνες που εισήχθησαν το 2011 θα μπορούσαν να έχουν εκτεταμένες επιπτώσεις στην ανταγωνιστικότητα στο ευρωπαϊκό διεθνές παιχνίδι των συλλόγων, διότι περιόριζαν το ποσό χρημάτων που θα μπορούσαν να ρίξουν οι επενδυτές σε μια δεδομένη ομάδα. Το όφελος ήταν για τις γερμανικές ομάδες, οι οποίες παραδοσιακά είχαν πιο ισορροπημένα οικονομικά από τις ομάδες στην Ισπανία και τη Βρετανία. Το 2015, αποβλήθηκε από τη διοίκηση της Ομοσπονδίας λόγω διαμάχης με την επιτροπή ηθικής. Συγκεκριμένα στην υπόθεση διαφθοράς στους κόλπους της ΦΙΦΑ οι Ελβετοί εισαγγελείς κατηγόρησαν τον πρόεδρο της διεθνούς Ομοσπονδίας Σεπ Μπλάτερ, ότι πραγματοποίησε «άπιστη πληρωμή» ύψους 2 εκατομμυρίων δολαρίων στον Πλατινί. Και οι δύο αξιωματούχοι τέθηκαν υπό επίσημη έρευνα από την ανεξάρτητη επιτροπή δεοντολογίας της ΦΙΦΑ στα τέλη Σεπτεμβρίου 2015.
Στις 8 Οκτωβρίου 2015, ο Πλατινί τέθηκε προσωρινά σε αναστολή έως τις 6 Ιανουαρίου 2016 από οποιαδήποτε δραστηριότητα που σχετίζεται με το ποδόσφαιρο. Στις 21 Δεκεμβρίου, και οι δύο παράγοντες κρίθηκαν ένοχοι για παραβιάσεις δεοντολογίας και απαγορεύτηκαν από την ενασχόληση με το άθλημα έως το 2023. Επίσης ο Γάλλος βρίσκεται στο επίκεντρο εισαγγελικής έρευνας των αρχών της χώρας του (PNF), η οποία ειδικεύεται στη διερεύνηση οικονομικών εγκλημάτων και διαφθοράς, για την ανάθεση της διοργάνωσης του Παγκοσμίου Κυπέλλου του 2022 στο εμιράτο του Κατάρ από το 2016. Εξετάζει πιθανά αδικήματα όπως η ιδιωτική διαφθορά.
Τίτλοι.
Σε συλλόγους.
Νανσί
Σαιντ-Ετιέν
Γιουβέντους

</doc>
<doc id="52576" url="https://el.wikipedia.org/wiki?curid=52576" title="Αυστραλιανό Όπεν">
Αυστραλιανό Όπεν

Το Αυστραλιανό Όπεν (αγγλικά: "Australian Open") είναι ένα από τα τέσσερα συνολικά τουρνουά Γκραν Σλαμ στο επαγγελματικό τένις. Διεξάγεται κάθε χρόνο στην Αυστραλία υπό την αιγίδα της Tennis Australia, πρώην Αυστραλιανή Ένωση της Αντισφαίρισης σε Χόρτο (Lawn Tennis Association of Australia , αρκτικόλεξο LTAA) και ο πρώτος αγώνας έγινε σε γήπεδο κρίκετ στη Μελβούρνη το 1905. Σήμερα οι εγκαταστάσεις αυτές ονομάζονται "Albert Reserve Tennis Centre".
Ιστορία.
Το τουρνουά ονομαζόταν αρχικά "πρωτάθλημα Αυστραλασίας" (Australasian Championships) και στη συνέχεια μετονομάστηκε σε Αυστραλιανό Πρωτάθλημα (Australian Championships), το 1927 και τελικά Αυστραλιανό Όπεν (Australian Open) το 1969.. Σε αντίθεση με τα άλλα τρία τουρνουά Γκραν Σλαμ, τα οποία έγιναν ανοικτά το 1968, το Αυστραλιανό Όπεν έγινε ανοικτό για επαγγελματίες το 1969.
Λογότυπο.
Το 2016 παρουσιάστηκε ένα νέο λογότυπο, χωρίς τη φιγούρα του Στέφαν Έντμπεργκ.
Νικητές.
Το συνολικό χρηματικό ποσό που μοιράζεται ως έπαθλα στις 5 κατηγορίες (Απλό Γυναικών, Απλό Ανδρών, Διπλό Γυναικών, Διπλό Ανδρών και Διπλό Μικτό) ξεπερνά τα 30 εκατομμύρια δολάρια Αυστραλίας.

</doc>
<doc id="52579" url="https://el.wikipedia.org/wiki?curid=52579" title="Μακρυχώρι Λάρισας">
Μακρυχώρι Λάρισας

Το Μακρυχώρι (παλαιότερα αναφερόταν παράλληλα με την ελληνική ονομασία και ως "Οτμανλί"/"Ουτμαντά") είναι χωριό του Νομού Λάρισας και υπήρξε έδρα του τέως ομώνυμου Δήμου. Βρίσκεται 18 χιλιόμετρα βόρεια της πόλης της Λάρισας, δίπλα από την Εθνική οδό Αθήνας Θεσσαλονίκης και 8 χιλιόμετρα από την είσοδο του στενού των Τεμπών. Υπάγεται διοικητικά στον νέο Δήμο Τεμπών.
Βρίσκεται κτισμένο απέναντι ακριβώς από την κορυφή του Κισσάβου, στους πρόποδες της ανατολικής πλευράς του βουνού Καρακόπετρα και σε υψόμετρο 110 μέτρων.
Το χωριό ήταν κοντά στα ελληνοτουρικά σύνορα πριν τους Βαλκανικούς πολέμους, κατά τους οποίους και αποτέλεσε πέρασμα ανεφοδιασμού του ελληνικού στρατού.
Ιστορία.
Κατά την διάρκεια της Οθωμανικής κατοχής, ανατολικά και νότια της σημερινής θέσης του οικισμού υπήρχαν μκροί οικισμοί τα ερείπια των οποίων υπάρχουν μέχρι και σήμερα. Οι οικισμοί αυτοί ήταν: το Προσήλιο, το Βερνέρι, το Ραχμάνι και το Καρασλάρ.. Το 1786 στη Θεσσαλία εισήλθε ο Αλή πασάς. Κατά τη διάρκεια της εξουσίας του απέκτησε μεγάλη περιουσία η οποία αποτελούνται από 935τσιφλίκια, ανάμεσα τους και το Μακρυχώρι. Το ελληνικό στοιχείο δεν ήταν έντονο στην περιοχή κατά τη διάρκεια της οθωμανικής κατοχής. Οι Έλληνες έρχονταν από ορεινά χωριά για να υπηρετήσουν ως χουσμικιάρηδες (υπηρέτες) δηλαδή στους Τούρκους. καθώς οι Τούρκοι δεν ασχολούνταν με αυτά τα επαγγέλματα. Ο Φραγκούδης Γ. το 1891 αναφέρει: "«… έφθασα εις το Μακρυχώρι, υπο Τουρκων οικούμενων. Οι Τούρκοι τόσον φανατικοί εινε, ώστε εις ουδένα Χριστιανόν επιτρέπουσι να κατοικήση ενταυθα. Μόνο εις Χριστιανός ετόλμησε από της προσαρτήσεως να υποκατασταθή αλλά ώς φύγη οι Τούρκοι τω υπόσχονται ότι αγοράζουσιν εις πενταπλάσιον αξίαν τα κτηματά του. Πλην αυτού εινε και δυο Χριστιανοί χαντζήδες ανεκτοί ως εκ του επαγγέλματος των. Τα μαγαζιά των πλην ολίγων αξία 100 εν όλω δραχμών ουδέν άλλο περιέχουσι. Μόλις ηδυνηθηκαν να μου προμηθευσωσι τεμάχιον ξερόν άρτον και ολίγα ωα. Αι γυναίκες διερχόμεναι προ εμού καλύπτουσι το πρόσωπων. Τα δε Τουρκόπαιδα μακροθεν ιστάμενα με περιεργάζονται μετά απορίας. Ο θέλων να κοιμηθή εις Μακρυχώρι δεν έχει εξαπλωθη υπο την σκιαν του χανίου…"
Ο πόλεμος του 1897, οι συγκρούσεις που ακολούθησαν, η υποχώρηση του ελληνικού στρατού και τελικά η επαναπροσάρτηση της περιοχής στην Ελλάδα είχε σαν αποτέλεσμα οι Τούρκοι κάτοικοι της περιοχής να την εγκαταλείπουν με γοργούς ρυθμούς και να πουλάνε τις περιουσίες τους στους “χουσμικιάρηδες”. Την εποχή αυτοί πολλοί Τούρκοι είχαν εγκατασταθεί στην άλλη πλευρά των συνόρων, ωστόσο περνούσαν τα σύνορα και έρχονταν στην περιοχή για να πουλήσουν τις περιουσίες τους.
Το Μακρυχώρι ήταν από τα τελευταία ελληνικά χωριά της περιοχής μέχρι το 1912.
Πάνω στην κορυφογραμμή της Καρακόπετρας υπάρχουν παλιά οχυρωματικά έργα, στρατώνες, πολυβολεία και δρόμοι από τους οποίους Στρατός ανέβαζε τ' άρματα, ιδιαίτερα κατά τους Βαλκανικούς πολέμους, επειδή βόρεια του χωριού, στην νότια πλευρά του Ολύμπου, ήταν τα ελληνοτουρκικά σύνορα από το 1881 μέχρι το 1912.
Τέλος τα τελευταία χρόνια με τα μεγάλα έργα οδοποιίας της περιοχής αποκαλύφτηκε από τους Αρχαιολόγους δίπλα από τον κόμβο Μακρυχωρίου, μία διπλή αμυντική τάφρος λαξευμένη στην περιφέρεια προϊστορικής τούμπας, εύρημα κι αυτό Νεολιθικής περιόδου.
Συμμετοχή στους Εθνικούς αγώνες.
Από το Μακρυχώρι στρατολογήθηκαν για τον Μακεδονικό αγώνα αρκετοί νέοι. Σημαντική επίσης ήταν η συμμετοχή τους στη Μικρασιατική εκστρατεία.
Πολλοί απ'αυτούς τους νέους γύρισαν με την οπισθοχώρηση,μερικοί όμως σκοτώθηκαν. Επίσης στον πόλεμο του 1940 αρκετοί νέοι πήραν μέρος και πολλοί απ αυτούς δεν είχαν την τύχη να γυρίσουν. Κατά τη διάρκεια της Γερμανο-ιταλικής κατοχής, όλοι σχεδόν οι νέοι συμμετείχαν στις αντιστασιακές οργανώσεις και με διάφορες ενέργειες, σαμποτάζ, δολοφονίες Γερμανών στρατιωτών, έδειχναν στους κατακτητές ότι δεν δέχονται την σκλαβιά. Δυστυχώς όπως σε όλες τις ανώμαλες καταστάσεις έτσι και τότε, δεν έλειψαν και οι άνθρωποι που πιστεύοντας ότι οι κατακτητές θα μείνουν για πάντα στην Ελλάδα θέλησαν να εκμεταλλευτούν την εξουσία που πρόσκαιρα τους χάρισαν οι Γερμανοί και οι Ιταλοί.
Μελανό επίσης σημείο για το χωριό, ήταν η δράση μετά την κατοχή στην περιοχή παρακρατικών οργανώσεων, που είχε σαν αποτέλεσμα να σκοτώσουν τον Αύγουστο του 1946 πάνω από είκοσι άνδρες, οικογενειάρχες στην πλειοψηφία τους και να γεμίσει το χωριό με ορφανά παιδιά και χήρες.
Διοίκηση.
Έγινε ανεξάρτητη Κοινότητα το 1912, με πρώτο πρόεδρο τον αείμνηστο Μιχάλη Σαμολαδά.
Στην Κοινότητα Μακρυχωρίου ανήκε και ο Συνοικισμός της Γυρτώνης που βρίσκεται 8 χιλιόμετρα Νοτιοδυτικά του χωριού, στο κέντρο σχεδόν μίας πολύ εύφορης πεδιάδας. Το 1997 δημιουργήθηκε ο Δήμος Μακρυχωρίου με έδρα το Μακρυχώρι Λάρισας, σύμφωνα με τον Νόμο 2539/1997 γνωστό ως «Ιωάννης Καποδίστριας».
Στον τέως Δήμο Μακρυχωρίου, ο οποίος υφίστατο έως τα τέλη του 2010, ανήκαν οι πρώην Κοινότητες Ευαγγελισμού, Παραποτάμου, Ελάτειας και ο Συνοικισμός της Γυρτώνης. Ο Δήμος κατά την απογραφή του 2001 είχε 2.976 κατοίκους, οι 1.787 από τους οποίους ζούσαν στο Μακρυχώρι. Από το 2011 υπάγεται διοικητικά στο διευρυμένο Δήμο Τεμπών.
Πηγές.
Σαίτη Αποστολίνα-πτυχιακή εργασία

</doc>
<doc id="52580" url="https://el.wikipedia.org/wiki?curid=52580" title="Ράλι Ντακάρ">
Ράλι Ντακάρ

Το Ράλι Ντακάρ είναι ένας από τους δυσκολότερους αγώνες με μηχανοκίνητα οχήματα. Διεξάγεται κάθε χρόνο από το 1979. Παλαιότερα ονομαζόταν «Ράλι Παρίσι - Ντακάρ», «Paris- Dakar» ενώ σήμερα ονομάζεται απλώς «Ράλι Ντακάρ». 
Μέχρι και το 2007, ο αγώνας εξελισσόταν κυρίως στην Αφρική. Λίγες μόλις ώρες πριν την εκκίνηση του αγώνα, 12:30 της Παρασκευής 4/1/2008, οι οργανωτές του Dakar 2008, ανακοίνωσαν επίσημα την ματαίωση του αγώνα. Ο αγώνας αναβλήθηκε για λόγους "ασφαλείας". Οκτώ από τις φάσεις του Ράλι θα διεξάγονταν στη Μαυριτανία, όπου όμως φονεύτηκαν 4 Γάλλοι τουρίστες Οι διοργανωτές έκαναν λόγο επίσης για "τρομοκρατικές απειλές".
Το Φεβρουάριο του 2008 ανακοινώθηκε ότι η αντίστοιχη διοργάνωση του 2009 διεξηχθεί στην αμερικανική ήπειρο, και συγκεκριμέναστην Αργεντινή και στη Χιλή, με εκκίνηση και τερματισμό το Μπουένος Άιρες. Η διοργάνωση του 2011 ξεκίνησε την 1η Ιανουαρίου και ολοκληρώθηκε στις 16 Ιανουαρίου της χρονιάς αυτής (έγινε επίσης σε Αργεντινή και Χιλή). Στην διάρκεια της διοργάνωσης του 2011 σκοτώθηκαν 4 άνθρωποι, φτάνοντας τον συνολικό αριθμό των θυμάτων του ράλι σε 63 μέσα σε 42 χρόνια (τα επιβεβαιωμένα θύματα).
Ο δημιουργός του Dakar ήταν ο Thierry Sabine.
Δυστυχήματα.
Ο Ιταλός Φαμπρίτσιο Μεόνι ήταν νικητής το 2001 και το 2002. Απεβίωσε στις 11 Ιανουαρίου του 2005 έπειτα από το δυστύχημα που είχε με τη μοτοσικλέτα του κατά τη διάρκεια της 12ης ειδικής του αγώνα του 2005. Ως αποτέλεσμα και στη μνήμη του Μεόνι η επόμενη μέρα 12 Ιανουαρίου δεν μέτρησε για τις μοτοσυκλέτες.

</doc>
<doc id="52581" url="https://el.wikipedia.org/wiki?curid=52581" title="Ισμαήλ Τζεμ">
Ισμαήλ Τζεμ

Ο Ισμαήλ Τζεμ (İsmail Cem İpekçi 15 Φεβρουαρίου 1940 – 24 Ιανουαρίου 2007) ήταν Τούρκος πολιτικός, πρώην υπουργός Εξωτερικών της Τουρκίας και δημοσιογράφος.
Γεννήθηκε το 1940 στη Κωνσταντινούπολη. Μετά την αποφοίτησή του από τη Ροβέρτειο Σχολή, μετέβη στη Λωζάνη όπου σπούδασε νομικά στο εκεί Πανεπιστήμιο. Στη συνέχεια παρέμεινε στη Γαλλία όπου στο Ινστιτούτο Πολιτικών Επιστημών του Παρισιού ολοκλήρωσε τις μεταπτυχιακές του σπουδές. Επιστρέφοντας στην Τουρκία μέχρι το 1987 όταν εισήλθε στο χώρο της πολιτικής με την αρχική εκλογή του ως Βουλευτής στην περιφέρεια της Κωνστατινούπολης.
Το 1999 ανέλαβε Υπουργός Εξωτερικών της Τουρκίας όπου μαζί με τον Έλληνα ομόλογό του Γιώργο Παπανδρέου απετέλεσαν τους πρωταγωνιστές στην υλοποίηση της λεγόμενης τότε «προσέγγισης των δύο χωρών» (Ελλάδας-Τουρκίας). Αφετηρία αυτής της προσέγγισης υπήρξε το κοινό βίωμα των δύο λαών όταν το 1999 δοκίμασαν αμφότεροι από καταστροφικούς σεισμούς.
Ο Ισμαήλ Τζεμ κτυπημένος από καρκίνο στους πνεύμονες απεβίωσε στις 24 Ιανουαρίου 2007. Στην κηδεία του παραβρέθηκε ο προσωπικός του φίλος, αρχηγός του ΠΑΣΟΚ, Γιώργος Παπανδρέου, χαρακτηρίζοντάς τον «οραματιστή της ειρήνης», όπως ομοίως και στα συλλυπητήρια τηλεγραφήματά τους η Υπουργός Εξωτερικών της Ελλάδας Ντόρα Μπακογιάννη και ο Έλληνας Πρέσβης στην Άγκυρα Γιώργος Γεννηματάς.

</doc>
<doc id="52583" url="https://el.wikipedia.org/wiki?curid=52583" title="Προσωρινή κράτηση">
Προσωρινή κράτηση

Η προσωρινή κράτηση (παλαιότερα προφυλάκιση) είναι περιοριστικό μέτρο που επιβάλλεται σε έναν πολίτη κατηγορούμενο για έγκλημα κατά τη διάρκεια της ποινικής προδικασίας, πριν από την διεξαγωγή της δίκης και την έκδοση δικαστικής απόφασης για την υπόθεση. Ρυθμίζεται από την Ποινική Δικονομία. Η προσωρινή κράτηση διατάσσεται από τον ανακριτή με τη σύμφωνη γνώμη του εισαγγελέα. Με αυτό το προσωρινό μέτρο ο κατηγορούμενος οδηγείται σε ειδική φυλακή, τη φυλακή των υποδίκων, όπου και κρατείται μέχρι την εκδίκαση της υπόθεσης από ποινικό δικαστήριο και την έκδοση οριστικής αθωωτικής ή καταδικαστικής απόφασης. Η προσωρινή κράτηση δεν μπορεί να υπερβεί τους 12 μήνες για κακουργήματα και τους 6 για πλημμελήματα, και αν αυτό το διάστημα παρέλθει και δεν έχει διεξαχθεί ακόμη η δίκη, ο προσωρινά κρατούμενος πολίτης αποφυλακίζεται.
Κατά το παρελθόν ονομαζόταν "προφυλάκιση", όμως το 1981, με απόφαση του υπουργού Δικαιοσύνης Στάθη Αλεξανδρή, μετονομάστηκε σε "προσωρινή κράτηση", για να τονιστεί ότι δεν πρόκειται για τιμωρία αλλά για περιοριστικό όρο.
Διαδικασία.
Προϋπόθεση για την έκδοση εντάλματος προσωρινής κράτησης είναι να έχει ασκήσει ο εισαγγελέας ποινική δίωξη κατά του υπόπτου τέλεσης ενός εγκλήματος και να έχει παραπέμψει την υπόθεση στον ανακριτή. Ο τελευταίος, αφού διενεργήσει την ανάκριση, καλεί τον κατηγορούμενο σε απολογία και, αν συντρέχουν και οι λοιπές προϋποθέσεις του νόμου, διατάσσει με τη σύμφωνη γνώμη του εισαγγελέα την προσωρινή του κράτηση. Αν ανακύψει διαφωνία ανακριτή και εισαγγελέα (π.χ. ο εισαγγελέας προτείνει επιβολή περιοριστικών όρων και όχι προσωρινή κράτηση), ο κατηγορούμενος αφήνεται ελεύθερος και για την προσωρινή κράτηση αποφασίζει αρμόδιο δικαστικό συμβούλιο.
Σκοπός και προϋποθέσεις.
Η προσωρινή κράτηση δεν έχει τιμωρητικό χαρακτήρα, γιατί κάτι τέτοιο θα αντέβαινε στο τεκμήριο της αθωότητας, βασική κατάκτηση του νομικού πολιτισμού. Σύμφωνα με το τελευταίο, κάθε κατηγορούμενος τεκμαίρεται ότι είναι αθώος μέχρι να αποδειχθεί το αντίθετο. Επίσης απαγορεύεται η επιβολή ποινής χωρίς να έχει προηγηθεί δίκη ενώπιον ποινικού δικαστηρίου και αιτιολογημένη καταδικαστική απόφαση "(nulla poena sine processu)". Οι σκοποί της προσωρινής κράτησης είναι δύο: η διασφάλιση της παρουσίας του κατηγορουμένου στο δικαστήριο, ώστε να δικαστεί και, εφ’ όσον κριθεί ένοχος, να τιμωρηθεί, και η αποτροπή τέλεσης νέων εγκλημάτων από αυτόν. Μόνο αυτοί οι δύο λόγοι δικαιολογούν την έκδοση εντάλματος προσωρινής κράτησης. Προσωρινή κράτηση μπορεί να διαταχθεί κατά τον νόμο μόνο για κακούργημα ή για το πλημμέλημα της ανθρωποκτονίας από αμέλεια κατά συρροή (αν ο δράστης έχει τελέσει περισσότερες από μία ανθρωποκτονίες από αμέλεια είτε με την ίδια είτε με περισσότερες πράξεις). Ο νόμος ορίζει ρητά ότι δεν αρκεί μόνο η κατά τον νόμο βαρύτητα της πράξης για την επιβολή προσωρινής κράτησης.
Συγκεκριμένα κατά το άρθρο 282 του Κώδικα Ποινικής Δικονομίας προσωρινή κράτηση μπορεί να διαταχθεί μόνο αν ο κατηγορούμενος:
Διάρκεια.
Η προσωρινή κράτηση δεν μπορεί να διαρκέσει κατά το Σύνταγμα (άρθρο 6 παρ. 4) πάνω από 12 μήνες, αν ο κατηγορούμενος κατηγορείται για κακούργημα, ή 6 μήνες, αν κατηγορείται για πλημμέλημα. Η διάρκεια μπορεί να παραταθεί μόνο σε εξαιρετικές περιπτώσεις για 6 και 3 μήνες αντίστοιχα. Στην πράξη τηρείται μόνο το ανώτατο όριο προσωρινής κράτησης (18 ή 9 μήνες αντίστοιχα). Μετά την πάροδο του διαστήματος αυτού, οι αρχές οφείλουν να αφήσουν τον κατηγορούμενο ελεύθερο.
Η προσωρινή κράτηση μπορεί πάντοτε να αρθεί ή να αντικατασταθεί με άλλους περιοριστικούς όρους (απαγόρευση εξόδου από τη χώρα, υποχρέωση εμφάνισης στις αρχές σε τακτά διαστήματα κλπ.) αυτεπαγγέλτως από τον ανακριτή ή μετά από αίτηση του προσωρινά κρατούμενου, αν εκλείψουν οι λόγοι, για τους οποίους διατάχθηκε.
Προβλήματα και κριτική.
Ο θεσμός της προσωρινής κράτησης είναι από τη φύση του ιδιαίτερα προβληματικός, γιατί προσπαθεί να συμβιβάσει την αρχή ότι κανείς δεν φυλακίζεται μόνο με την υπόνοια τέλεσης ενός εγκλήματος και χωρίς δίκη με το συμφέρον της κοινωνίας και της πολιτείας να προστατεύονται οι πολίτες και να τιμωρούνται αποτελεσματικά οι εγκληματίες. Η εφαρμογή της στην πράξη στην Ελλάδα έχει δεχθεί έντονη κριτική. Συγκεκριμένα οι δικαστικές αρχές δέχονται κριτική ότι την επιβάλλουν υπερβολικά συχνά και ότι την διατάσσουν χωρίς να συντρέχουν πράγματι οι προϋποθέσεις του νόμου (πραγματικός κίνδυνος φυγής ή τέλεσης νέων εγκλημάτων), αλλά με μοναδικό κριτήριο τη βαρύτητα του εγκλήματος. Επίσης έχει κατακριθεί η έλλειψη ειδικής και εμπεριστατωμένης αιτιολογίας στο ένταλμα προσωρινής κράτησης, καθώς και η διαρκής παράτασή της πάνω από 12 μήνες και ως τους 18, κάτι το οποίο το Σύνταγμα επιτρέπει μόνο σε εξαιρετικές περιπτώσεις. Παράλληλα, ενώ ο νόμος επιβάλλει η κράτηση να γίνεται σε ειδικές φυλακές υποδίκων χωριστά από τους καταδίκους, αυτό στην πράξη δεν τηρείται, με αποτέλεσμα η προσωρινή κράτηση να είναι στο τέλος μια «τιμωρία χωρίς δίκη» του κατηγορουμένου χωρίς να έχει καταδικαστεί αυτός προηγουμένως από δικαστήριο, όπως επιτάσσει το Σύνταγμα.
Από τους βασικούς επικριτές των ελληνικών δικαστικών αρχών σε αυτό το θέμα, ήταν ο ο Ευάγγελος Γιαννόπουλος, που ως υπουργός Δικαιοσύνης από το 1996 μέχρι το 2000 επισκεπτόταν συχνά προσωρινά κρατούμενους πολίτες (κυρίως γυναίκες και νέους) και εξέφραζε δημόσια την δυσφορία του για την υπερβολική αυστηρότητα που επεδείκνυαν οι αρμόδιες αρχές.
Σε γενικές γραμμές, κατά τις απόψεις των νομικών, ο θεσμός της προσωρινής κράτησης παρουσιάζει πλεονεκτήματα και μειονεκτήματα. Μεταξύ των πλεονεκτημάτων είναι η βεβαίωση της παρουσίας του κατηγορουμένου στην ανάκριση, στην εκδίκαση της υπόθεσης καθώς και στην έκτιση της τυχόν επιβληθείσης καταδίκης, η μεγάλη διευκόλυνση στην συλλογή του απο­δεικτικού υλικού από τα αρμόδια όργανα, η συμβολή στην διασφάλιση της κοινωνικής γαλήνης, η πρόληψη τέλεσης νέων αδικημάτων, η προστασία από τυχόν αντεκδίκηση εκ μέρους συγγενών των θυμάτων κ.α.
Αντίθετα, στα μειονεκτήματα του θεσμού συγκαταλέγονται η αμφισβήτηση του τεκμηρίου της αθωότητας, η προσβολή της προσωπικότητας και της αξιοπρέπειας του κατηγορουμένου, η πιθανή βλάβη στην ψυχική ισορροπία του, η μείωση της κοινωνικής του θέσης σε συνδυασμό με τον στιγματισμό που παραμένει ακόμα και μετά την πιθανή αθώωσή του από το δικαστήριο που ίσως ακολουθήσει, η δημιουργία σοβαρών προβλημάτων επαγγελματικής, συναισθηματικής και οικογενειακής φύσης στην ζωή του προσωρινά κρατούμενου, καθώς και η δημιουργία εντύπωσης στον δικαστή ότι ο κατηγορούμενος όντως τέλεσε το έγκλημα για το οποίο κατηγορείται, παράλληλα με το «σπρώξιμο» της ανάκρισης προς αναζήτηση κυρίως επιβαρυντικών στοιχείων. 

</doc>
<doc id="52584" url="https://el.wikipedia.org/wiki?curid=52584" title="Ποινικό δικαστήριο">
Ποινικό δικαστήριο



</doc>
<doc id="52585" url="https://el.wikipedia.org/wiki?curid=52585" title="Δικαστικό συμβούλιο">
Δικαστικό συμβούλιο



</doc>
<doc id="52586" url="https://el.wikipedia.org/wiki?curid=52586" title="Προφυλάκιση">
Προφυλάκιση



</doc>
<doc id="52587" url="https://el.wikipedia.org/wiki?curid=52587" title="Τσέριντγουιν">
Τσέριντγουιν



</doc>
<doc id="52588" url="https://el.wikipedia.org/wiki?curid=52588" title="Γκορλόις">
Γκορλόις



</doc>
<doc id="52589" url="https://el.wikipedia.org/wiki?curid=52589" title="Επίσκοπος Κερνίτζης και Καλαβρύτων Μηνιάτης Ηλίας">
Επίσκοπος Κερνίτζης και Καλαβρύτων Μηνιάτης Ηλίας



</doc>
<doc id="52592" url="https://el.wikipedia.org/wiki?curid=52592" title="Chuck Palahniuk">
Chuck Palahniuk



</doc>
<doc id="52594" url="https://el.wikipedia.org/wiki?curid=52594" title="Ντέηβιντ Ρικάρντο">
Ντέηβιντ Ρικάρντο

Ο Ντέηβιντ Ρικάρντο (αγγλ. "David Ricardo") (18 Απριλίου 1772 – 11 Σεπτεμβρίου 1823) θεωρείται ένας από τους πατέρες των Κλασσικών Οικονομικών, με μεγαλύτερη συμβολή του στην εξέλιξη της οικονομικής θεωρίας τη θεωρία του συγκριτικού "πλεονεκτήματος".
Τα Νεανικά του Χρόνια.
Γεννήθηκε τον Απρίλιο του 1772, στο Λονδίνο, γόνος εύπορης Εβραϊκής οικογένειας. Ο πατέρας του ήταν χρηματιστής στο Χρηματιστήριο του Λονδίνου (London Stock Exchange), όπου και είχε χτίσει την οικογενειακή περιουσία. Ο Ρικάρντο δεν σπούδασε ποτέ και τίποτα σχετικό με τον κλάδο στον οποία κατέληξε να αφιερώσει τη ζωή του. Αντιθέτως σε ηλικία 14 ετών παράτησε το σχολείο για να ακολουθήσει τον πατέρα του στο χρηματιστήριο και να αποκομίσει πρακτική εμπειρία σε σχέση με το επάγγελμα που επρόκειτο να ακολουθήσει. Αργότερα επήλθε ρήξη μεταξύ αυτού και της οικογένειας του, καθώς επέλεξε να παντρευτεί μη-Εβραία γυναίκα. Παρόλα αυτά, κατάφερε μέσα από το χρηματιστήριο να χτίσει και ο ίδιος αξιόλογη περιουσία, που του επέτρεψε να αποσυρθεί σε ηλικία 42 ετών το 1814.
Η Επαφή με τα Οικονομικά.
Η πρώτη φορά που ο Ρικάρντο ήρθε σε επαφή με τη θεωρία των οικονομικών ήταν το 1799, σε διακοπές με τη γυναίκα του στο Μπαθ της Αγγλίας. Εκεί για να περάσει το χρόνο του, αγόρασε και μελέτησε το βιβλίο του Άνταμ Σμιθ "Ο πλούτος των εθνών", εμπειρία που έμελλε να σημαδέψει την υπόλοιπη ζωή του, οδηγώντας τον στη συγγραφή αρκετών άρθρων που συνέβαλλαν στην εξέλιξη της οικονομικής θεωρίας, στην ανάπτυξη μακροχρόνιας φιλίας με τον Τζέημς Μιλ (αγγλ. James Mill) και εν τέλει στην εξαγορά μιας θέσης στο Βρετανικό Κοινοβούλιο το 1819, ώστε να προωθήσει τις απόψεις του και να συμβάλλει στην μεταβολή της πολιτικής της χώρας του σε σχέση με το διεθνές εμπόριο.
Η Συμβολή του.
Το πιο γνωστό από τα βιβλία του είναι οι "Αρχές της Πολιτικής Οικονομίας και Φορολογίας", στο οποίο περιγράφει τόσο τη θεωρία του περί κατανομής εργασιακού εισοδήματος, όσο και τη θεωρία του σχετικού πλεονεκτήματος στην παραγωγή. Επίσης, του αποδίδονται θεωρίες ενοικίων, μισθών και κερδών.
Παραλειπόμενα.
Το 1823 ο Ντέηβιντ Ρικάρντο, προς το τέλος της ζωής του, όντας ζωηρός υποστηρικτής της «ελληνικής υπόθεσης» και της ελληνικής Επανάστασης, έγινε ένα από τα μέλη της Φιλελληνικής Επιτροπής του Λονδίνου.
Εργογραφία.
Στα ελληνικά:

</doc>
<doc id="52596" url="https://el.wikipedia.org/wiki?curid=52596" title="Ρικάρντο Ντέηβιντ">
Ρικάρντο Ντέηβιντ



</doc>
<doc id="52601" url="https://el.wikipedia.org/wiki?curid=52601" title="Αρχή του Fermat">
Αρχή του Fermat



</doc>
<doc id="52602" url="https://el.wikipedia.org/wiki?curid=52602" title="Οπτικός δρόμος">
Οπτικός δρόμος

Εάν το φως διατρέξει σε χρονικό διάστημα Δt το μήκος d μέσα σε ένα οπτικό μέσο με δείκτη διάθλασης n, τότε το γινόμενο 
ονομάζεται οπτικός δρόμος ("optical path") και ισούται με το μήκος που θα διένυε το φως μέσα στο κενό στο ίδιο χρονικό διάστημα.
Το φως κατά την πορεία του μέσα από διάφορα οπτικά μέσα επιλέγει εκείνη τη διαδρομή (οπτικό δρόμο) η οποία είναι η πιο σύντομη για αυτό (Αρχή του ελαχίστου χρόνου) . Το γεγονός αυτό αποτελεί μέρος της γενικότερης αρχής (τάσης) της ελάχιστης δράσης που ισχύει για την φύση. 

</doc>
<doc id="52603" url="https://el.wikipedia.org/wiki?curid=52603" title="Αρμενικό ημερολόγιο">
Αρμενικό ημερολόγιο

Το Αρμενικό ημερολόγιο χρησιμοποιεί το Αρμενικό σύστημα αρίθμησης. Το ημερολόγιο δημιουργήθηκε από τον Ατανάς Νταρονατσί το 551 και άρχισε να ισχύει από τις 11 Ιουλίου του 552 μ.Χ.. Έτσι, η διαφορά του με το Γρηγοριανό ημερολόγιο είναι 551 χρόνια. Το ημερολόγιο αυτό ήταν κινητό, και βελτιώθηκε αργότερα από τον Ανανιά Σιρακουνί σε μερικώς σταθερό. Το 1116 το Αρμενικό ημερολόγιο έγινε πλήρως σταθερό, με την προσθήκη της δίσεκτης ημέρας, προσθήκη μιας ακόμη μέρας μεταξύ δυο μηνών και τη μετακίνηση της Αρμενικής πρώτης ημέρας του έτους (πρώτη μέρα του μήνα "Ναβασάρτ") στην 11η Αυγούστου, προκειμένου να συμπίπτει με το Ιουλιανό ημερολόγιο. Το ημερολόγιο αυτό έγινε γνωστό σαν "Σαργκαβαγκαντίρ", από το όνομα του Οβαννές Σαργκαβάκ, που έκανε αυτές τις τελευταίες μεταβολές.
Οι ημερομηνίες σημειώνονται με το σύμβολο ԹՎ ή κάτι παρόμοιο, συχνά με μια γραμμή από πάνω, που σημαίνει «τ'βιν» ("εν έτει, στο έτος"), και ακολουθείται από ένα έως τέσσερα γράμματα του Αρμενικού αλφαβήτου, από τα οποία αποτελείται το Αρμενικό σύστημα αρίθμησης. Για να μετατρέψετε τις ημερομηνίες στην καθιερωμένη χρονολογία, απλά προσθέστε 551 ατην Αρμενική χρονολογία. Έτσι, αν δείτε τα σύμβολα ԹՎ ՈՀԳ, σύμφωνα με τον παρακάτω πίνακα αυτά διαβάζονται 600+70+3 = έτος 673 στο Αρμενικό ημερολόγιο, που ισοδύναμα είναι το 673+551 = έτος 1224 του Γρηγοριανού ημερολογίου.

</doc>
<doc id="52604" url="https://el.wikipedia.org/wiki?curid=52604" title="Οδός Καυταντζόγλου (Θεσσαλονίκη)">
Οδός Καυταντζόγλου (Θεσσαλονίκη)

&lt;br&gt;
Η οδός Λυσίμαχου Καυταντζόγλου είναι κεντρικός οδικός άξονας στο κέντρο της Θεσσαλονίκης, κάθετη στην οδό Εγνατία, στο ύψος του πρώην Στρατιωτικού Νοσοκομείου 424 και του Πολεμικού Μουσείου. 
Η οδός ξεκινά στη συμβολή της με τη Λεωφόρο Βασιλίσσης Όλγας, ενώ διασχίζει κάθετα τη Λεωφόρο Στρατού και τις οδούς Παπάφη, Γρηγορίου Λαμπράκη, Εγνατία και καταλήγει στην οδό Αγίου Δημητρίου, όπου βρίσκεται το Καυταντζόγλειο Στάδιο. Το τμήμα μεταξύ Εγνατίας και Αγίου Δημητρίου, που ανήκει στη ΣΣΑΣ, δεν έχει διανοιχτεί. Επίσης, το τμήμα μεταξύ Λεωφόρου Στρατού και Βασ. Όλγας είναι αδιέξοδο και η κυκλοφορία διοχετεύεται στην οδό Ζέρβα.
Επί της οδού Καυταντζόγλου βρίσκονται: τα στούντιο της ΕΡΤ3, το Στρατοδικείο Θεσσαλονίκης, το 3ο Σώμα Στρατού, το πρώην 424 Στρατιωτικό Νοσοκομείο, η Ψυχιατρική Μονάδα Θεσσαλονίκης, καθώς και το λεγόμενο "Πεδίο του Άρεως" (γνωστό ως δημοτικό πάρκο Ανθοκομικής).
Από πλευράς κυκλοφοριακής διαχείρισης, ο δρόμος αποτελεί δίοδο για τους κατοίκους των συνοικιών Τούμπας, Τριανδρίας και Χαριλάου προς την οδό Τσιμισκή και, κατά συνέπεια, δέχεται μεγάλο κυκλοφοριακό φόρτο. Η οδός κατασκευάστηκε στα τέλη της δεκαετίας '60 με αρχές δεκαετίας '70, με την επίχωση του Ρέματος Τριανδρίας (αλλιώς "Λύτρα") και συγκαταλέγεται στα σημαντικά τεχνικά έργα του Δήμου Θεσσαλονίκης.

</doc>
<doc id="52605" url="https://el.wikipedia.org/wiki?curid=52605" title="Ηλιογράφος">
Ηλιογράφος

Ο Ηλιογράφος ανήκει στα επίγεια Μετεωρολογικά όργανα και πρόκειται για αυτόνομο όργανο που μετρά την ημερήσια ηλιοφάνεια, δηλαδή πόσες ώρες οι ακτίνες του ηλιακού φωτός δεν εμποδίζονταν από σύννεφα στη διάρκεια μιας ημέρας.
Περισσότερο διαδεδομένοι σε χρήση ηλιογράφοι είναι του Campell Stokes και του Marvin τα ονόματα των οποίων και φέρουν.
Ηλιογράφος Cambell.
Ο ηλιογράφος Cambell ή Cambell-Stokes αποτελείται από μια γυάλινη σφαίρα που φέρεται επί μεταλλικού στελέχους σε μεταλλική βάση. Η σφαίρα αυτή από το πίσω μέρος και σε μικρή απόσταση σχεδόν περιβάλλεται από μια ομόκεντρη σφαιρική ζώνη σε μορφή ζωδιακού που μπροστά όμως παραμένει ανοικτή. Στο εσωτερικό αυτής της σφαιρικής ζώνης τοποθετείται ειδική χάρτινη ταινία συνήθως χρώματος ανοικτού γαλάζιου.
Κατά την διάρκεια της ημέρας όταν οι ακτίνες του ήλιου δεν εμποδίζονται από σύννεφα η θερμική ενέργεια του Ήλιου που συγκεντρώνεται στην κυρία εστία της σφαίρας που αντανακλά στη χάρτινη ταινία καίει αυτή σχηματίζοντας έτσι μια συνεχή γραμμή ή τόξο (σύνολο ίχνους καμένων σημείων). Αν αντίθετα κατά την διάρκεια της ημέρας εμποδίζεται περιοδικά τότε περιοδικά καμένα τμήματα θα παρουσιάζει και η ταινία. Όταν τύχει ημέρα νεφοσκεπής τότε η χάρτινη ταινία δεν θα περιέχει ούτε ένα ίχνος καμένου σημείου.
Ηλιογράφος Marvin.
Ο Ηλιογράφος Marvin μοιάζει με μικρή διαφανή ευθύγραμμη λάμπα φθορισμού. Στηρίζεται σε κάθετο στέλεχος στο οποίο και στερεώνεται το μέσον του οργάνου, σχεδόν σε οριζόντια θέση. Η καταγραφή της ηλιοφάνειας στο όργανο αυτό γίνεται με ηλεκτρική μέθοδο.
Παρατηρήσεις.
Η Ηλιοφάνεια είναι σπουδαίος κλιματικός παράγοντας. Όσο μεγαλύτερη η διάρκειά της σ΄ ένα τόπο τόσο και μεγαλύτερα τα ποσά της ηλιακής ακτινοβολίας που προσλαμβάνει αυτός. Τα ποσά αυτά είναι εκείνα που ρυθμίζουν τη θερμική κατάσταση της Γης και των στρωμάτων της ατμόσφαιρας.
Η μέτρηση της ηλιοφάνειας χρησιμεύει ακόμη και στον υπολογισμό της ηλιακής ενέργειας όταν κάποιοι Μετεωρολογικοί Σταθμοί μπορεί να μη διαθέτουν ανάλογα όργανα μέτρησής της.
Αγγλική ορολογία: Προσοχή.
Η λέξη "Heliograph" στα αγγλικά χρησιμοποιείται και για σύστημα επικοινωνίας με καθρέφτες, ενώ ο ηλιογράφος που περιγράφουμε εδώ ονομάζεται "Sunshine recorder" (καταγραφέας ηλιοφάνειας).

</doc>
<doc id="52607" url="https://el.wikipedia.org/wiki?curid=52607" title="Παναθηναϊκό Στάδιο">
Παναθηναϊκό Στάδιο

Το Παναθηναϊκό Στάδιο, γνωστό και ως Καλλιμάρμαρο, είναι στάδιο στην Αθήνα που βρίσκεται στην περιοχή του Παγκρατίου ανατολικά του Ζαππείου και βόρεια του λόφου του Αρδηττού, δια των οποίων διέρχεται ο Ιλισός ποταμός.
Στο Παναθηναϊκό Στάδιο, έγιναν αγωνίσματα των Α΄ σύγχρονων Ολυμπιακών Αγώνων, το 1896. Με την ανακατασκευή του Σταδίου για τη διεξαγωγή των πρώτων Σύγχρονων Ολυμπιακών Αγώνων ξεκίνησε και η ανάπτυξη της ευρύτερης συνοικίας του Παγκρατίου.
Ιστορία.
Στην αρχαιότητα χρησιμοποιούνταν για την τέλεση μέρους των Παναθηναίων προς τιμήν της θεάς Αθηνάς. Κτισμένο ανάμεσα στους λόφους του Άγρα και Αρδηττού, το 329 π.Χ., επί Λυκούργου, το στάδιο ορθομαρμαρώθηκε, καθώς μέχρι τότε τα καθίσματα ήταν ξύλινα. Το 140 μ.Χ. επί Ηρώδη του Αττικού έγινε μια μεγάλης κλίμακας ανακαίνιση καθώς και αύξηση της χωρητικότητάς του στις 50.000 θέσεις. Σε άγνωστους χρόνους του Μεσαίωνα είχε απογυμνωθεί τελείως από τα μάρμαρά του, όπως και τα πλείστα αρχαία κτίρια της Αθήνας. Όταν ο Βασιλιάς Όθων κήρυξε την Αθήνα πρωτεύουσα του Ελληνικού Βασιλείου στο «καλλιμάρμαρο», μόνο οι δύο κρηπιδότοιχοι των μετώπων δεξιά και αριστερά της εισόδου απέμεναν ως εμφανή ερείπια του άλλοτε σταδίου.
Περί το 1856 ο Ευάγγελος Ζάππας προσφέρθηκε να διαθέσει τις δαπάνες για την αναμαρμάρωση του σταδίου αυτού σε συνδυασμό με την άνωθεν της σφενδόνης του σταδίου προβλεπόμενο χώρο κτιρίου για εκθέσεις. Έτσι η εκπόνηση των σχεδίων ανατέθηκε στον Φρανσουά Μπουλανζέ, πλην όμως η πραγματοποίηση του έργου υπό αυτή τη μορφή ματαιώθηκε. Το 1874 και προκειμένου να γίνουν το επόμενο έτος οι καθιερωθέντες από τον Ζάππα Ολυμπιακοί Αγώνες, κτίσθηκε εκ του κληροδοτήματός του η προ του Σταδίου γέφυρα του Ιλισού. Τότε και ισοπεδώθηκε πρόχειρα ο στίβος και στήθηκαν στο βάθος της σφενδόνης ξύλινες βαθμίδες για τους επισήμους. Το 1895 και προκειμένου το επόμενο έτος να γίνουν οι προβλεπόμενοι Ολυμπιακοί αγώνες αποφασίσθηκε η μερική αναμαρμάρωση του Σταδίου επί σχεδίων που είχαν εκπονήσει οι Αναστάσιος Μεταξάς και Ερνέστος Τσίλλερ. Τότε ζητήθηκε από τον Διάδοχο Κωνσταντίνο η οικονομική βοήθεια του Γεωργίου Αβέρωφ. Πράγματι ανταποκρινόμενος περισσότερο του προβλεπόμενου, ο εθνικός αυτός ευεργέτης ανέλαβε να προσφέρει οικονομικά όλη την δαπάνη για την ολοκλήρωση του έργου. Όμως επειδή ο χρόνος δεν επαρκούσε μέχρι το 1896, ολοκληρώθηκε η περί τη σφενδόνη μαρμάρωση των κερκίδων καθώς και όλων των πρώτων τουλάχιστον σειρών από του στίβου. Τότε και ανεγέρθηκε ο ανδριάντας του Γ. Αβέρωφ προ του σταδίου (που σήμερα φέρεται δεξιά της εισόδου), έργο του γλύπτη Γεώργιου Βρούτου, ενώ το ίδιο το οικοδόμημα λάμβανε την προσωνυμία «καλλιμάρμαρο». Στα επόμενα έτη συνεχίσθηκαν οι εργασίες της μαρμάρωσης όλου του σταδίου οι οποίες και ολοκληρώθηκαν το 1900.
Το 1906, στο στάδιο έλαβαν χώρα οι Θερινοί Ολυμπιακοί Αγώνες 1906 (ή "Μεσοολυμπιακοί Αγώνες 1906"). Στις 4 Απριλίου 1968, έλαβε χώρα ο τελικός του Ευρωπαϊκού Κυπέλλου Κυπελλούχων 1967-68 στην καλαθοσφαίριση, όπου η ΑΕΚ επικράτησε της Σλάβια Πράγας μπροστά σε περίπου 80.000 καθήμενους θεατές εντός του σταδίου και άλλους 40.000 όρθιους. Πιστεύεται, πως από τότε το Παναθηναϊκό Στάδιο διατηρεί το παγκόσμιο ρεκόρ προσέλευσης για οποιονδήποτε αγώνα καλαθοσφαίρισης.
Το Παναθηναϊκό Στάδιο της Αθήνας γνώρισε μεγάλες δόξες, εθνικές, πολιτικές αλλά και καλλιτεχνικές όπως το ανέβασμα της όπερας Αΐντα. Στο στάδιο επίσης αυτό διοργανώθηκε για κάποια χρόνια και η Ολυμπιάδα τραγουδιού, η οποία διακόπηκε. Το 1996 στο Στάδιο έγινε η υποδοχή των Ολυμπιονικών της Ατλάντα και το 1997 φιλοξένησε τη τελετή έναρξης του 6ου Παγκόσμιου Πρωταθλήματος Στίβου, που παρουσιάστηκε από το συνθέτη διεθνούς φήμης Βαγγέλη Παπαθανασίου. Στους πρόσφατους όμως Ολυμπιακούς Αγώνες το Καλλιμάρμαρο υποδέχθηκε τους μαραθωνοδρόμους και τοξοβόλους ενώ σε αυτό αποθεώθηκε η Εθνική Ομάδα της Ελλάδος που κατέκτησε το Πανευρωπαϊκό Πρωτάθλημα το 2004.
Στις 17 Μαΐου 2012 η Ολυμπιακή φλόγα παραδόθηκε στην πριγκίπισσα Άννα, για να μεταφερθεί στην Μεγάλη Βρετανία αεροπορικώς στις 27 Ιουλίου 2012.
Σχέδιο.
Το στάδιο χτίστηκε πολύ πριν από την τυποποίηση των διαστάσεων των αθλητικών χώρων, και έτσι ο αγωνιστικός χώρος και η διαρρύθμιση του, ακολουθούν το αρχαίο μοντέλο σε σχήμα φουρκέτας.
Κάποτε υπήρχε χώρος για 75.000 με 80.000 θεατές σε πενήντα σειρές μαρμάρινων σκαλοπατιών, και πλέον ο αριθμός αυτός έχει περιοριστεί στους 45.000 θεατές.
Συναυλιακός χώρος.
Σε σπάνιες περιπτώσεις, το στάδιο χρησιμοποιήθηκε ως συναυλιακός χώρος μουσικών ή χορευτικών παραστάσεων. Μεταξύ αυτών περιλαμβάνονται οι Plácido Domingo, Joaquín Cortés, Depeche Mode, The Cure, The Stranglers, Run–D.M.C., Jerry Lee Lewis, Culture Club, Bonnie Tyler, Joan Jett και Σάκης Ρουβάς.
Τον Σεπτέμβριο του 2008, στο στάδιο διεξήχθη το εναρκτήριο πάρτυ του MTV Greece, με συναυλίες από τους R.E.M., Kaiser Chiefs, C：Real και Gabriella Cilmi.
Τη 1η Ιουλίου 2009, ο τραγουδιστής Σάκης Ρουβάς έγραψε ιστορία, με μια συναυλία που ξεπούλησε, για το περιβάλλον (συνέπεσε τυχαία με τη πρώτη μέρα απαγόρευσης του καπνίσματος στην Ελλάδα), με τους θεατές να φτάνουν τους 50.000–τον μεγαλύτερο αριθμό θεατών στο στάδιο, για μουσικό γεγονός, και μεταξύ των μεγαλύτερων συναυλιών από Έλληνα καλλιτέχνη.
Αναμνηστικά.
Το Παναθηναϊκό Στάδιο επελέγη ως η κύρια απεικόνιση για το συλλεκτικό κέρμα ευρώ υψηλής αξίας, το κέρμα των 100 ευρώ, το οποίο κυκλοφόρησε το 2003 ως προς ανάμνηση των Ολυμπιακών αγώνων του 2004. Το Παναθηναϊκό στάδιο απεικονίζεται στην όψη του κέρματος. Επίσης απεικονίζεται στην όψη όλων των Ολυμπιακών Μεταλλίων που απονεμήθηκαν στους Ολυμπιακούς Αγώνες του 2004, και επίσης χρησιμοποιήθηκε και και στους επόμενους αγώνες στο Πεκίνο το 2008 και το Λονδίνο το 2012.

</doc>
<doc id="52609" url="https://el.wikipedia.org/wiki?curid=52609" title="Θερμική διαστολή">
Θερμική διαστολή

&lt;br&gt;
Η θερμική διαστολή είναι το φαινόμενο κατά το οποίο αυξάνονται οι διαστάσεις ενός σώματος καθώς αυξάνεται η θερμοκρασία του. Το αντίθετο φαινόμενο, κατά το οποίο ένα σώμα μικραίνει, όταν η θερμοκρασία του μειώνεται ονομάζεται θερμική συστολή. 
Γενικά η διαστολή αφορά όλες τις διαστάσεις του σώματος, αλλά μπορεί η αύξηση μιας ή δύο διαστάσεων να είναι αμελητέες. Έτσι, υπάρχουν τρία είδη θερμικών διαστολών:
Συνήθως τα δύο πρώτα είδη διαστολών αφορούν στερεά, ενώ το τρίτο αφορά συνήθως στερεά καθώς και υγρά και αέρια. Ο λόγος είναι ότι τα υγρά και αέρια ως ρευστά δεν έχουν σταθερό γραμμικό ή επίπεδο σχήμα.
Κατά τη διάρκεια της διαστολής η πυκνότητα του αντικειμένου μειώνεται, ώστε να αυξάνονται και οι δυνάμεις της άνωσης. Αυτό βρίσκει εφαρμογή στο αερόστατο, όπου ο αέρας λόγω θέρμανσης μειώνει την πυκνότητά του, αλλά εγκλωβίζεται στο αερόστατο συμπαρασύροντάς το στην ανοδική κίνηση.
Διαστολή στα στερεά.
Η θερμική διαστολή των στερεών συνεπάγεται τη μεταβολή του όγκου τους. Για αυτό όταν ορίζουμε τα στερεά ως "σώματα με σταθερό όγκο" χρειάζεται προσοχή, έχουν σταθερό όγκο υπό "συγκεκριμένες συνθήκες πίεσης και θερμοκρασίας". Η θερμική διαστολή εμφανίζεται όταν η θερμοκρασία μεταβάλλεται, ενώ ο όγκος του στερεού σταθεροποιείται σε έναν συγκεκριμένο όγκο μόλις σταθεροποιηθεί και η θερμοκρασία του.
Φυσική εξήγηση της θερμικής διαστολής.
Διαστολή παρατηρείται σε όλα τα σώματα, στερεά υγρά και αέρια, όταν θερμανθούν. Λόγω της θερμοκρασίας τα σωματίδια (άτομα) επιταχύνονται και απομακρύνονται με συνέπεια να αυξάνεται ο όγκος του σώματος. Το ποσοστό διαστολής του σώματος εξαρτάται από την θερμότητα που του προσφέρεται, το είδος του υλικού και τον όγκο του σώματος.
Τα άτομα έχουν μία μέση απόσταση ισορροπίας μεταξύ τους, η οποία εξαρτάται από την ταλάντωσή τους, η οποία εξαρτάται από τη θερμική ενέργεια. Όταν αυξάνεται η θερμοκρασία, αυξάνεται θερμική ενέργεια του σώματος, δηλαδή αυξάνεται η μέση ενέργεια του κάθε σωματιδίου. Αυτό σημαίνει ότι αυξάνεται το πλάτος της ταλάντωσής τους, άρα αυξάνεται και η μέση απόσταση ισορροπίας μεταξύ των δομικών σωματιδίων του σώματος.
Ειδικότερα, η διαστολή οφείλεται στο γεγονός ότι η καμπύλη του δυναμικού του κρυσταλλικού πλέγματος μέσα σε ένα στερεό σώμα δεν είναι παραβολική. Από φυσικής άποψης, ενώ οι δυνάμεις ανάμεσα στα άτομα ακολουθούν το νόμο του Χουκ κοντά στη θέση ισορροπίας, καθώς προσφέρεται θερμότητα και τα άτομα απομακρύνονται από την αρχική τους θέση, το σύστημα συμπεριφέρεται σαν αναρμονικός ταλαντωτής. Έτσι, η "μέση θέση ισορροπίας" των ατόμων μετατοπίζεται, κάτι που σημαίνει αύξηση στον όγκο ενός σώματος.
Η θερμική διαστολή δεν εμφανίζεται όταν η παραπάνω εξήγηση δεν ισχύει. Τότε λέμε ότι έχουμε "ανώμαλη διαστολή" και εμφανίζεται συνήθως σε υγρά στις αλλαγές φάσης. Ο λόγος είναι ότι κατά την αλλαγή φάσης αλλάζει η εσωτερική δομή του σώματος και εξαρτάται και από τη μέση απόσταση συμπλεγμάτων, η οποία μειώνεται, εκτός από τη μέση απόσταση των στοιχειωδών σωματιδίων.
Το νερό είναι χαρακτηριστικό παράδειγμα ανώμαλης διαστολής, δηλαδή η πυκνότητά του συνεχίζει να μειώνεται και κάτω από τους 0oC -εκτός από τους 0Co έως τους 4Co που γίνεται συστολή- με αποτέλεσμα το νερό να έχει μεγαλύτερη πυκνότητα από τον πάγο, κι έτσι ο πάγος να επιπλέει π.χ. σε μια λίμνη και να επιτρέπει τη διατήρηση της υδρόβιας ζωής στο υγρό νερό που βρίσκεται από κάτω.
Οι μεταβολές στις διαστάσεις του υλικού μετρώνται μέσω του "συντελεστή γραμμικής θερμικής διαστολής" α.
Η θερμική διαστολή στα κεραμικά υλικά.
Τα κεραμικά με υψηλό βαθμό ιοντικού δεσμού, έχουν θερμική διαστολή παρόμοια με των μετάλλων, δηλαδή η συνολική θερμική διαστολή του μορίου ισούται με το άθροισμα των επιμέρους θερμικών διαστολών των ατόμων. Όσο οι δυνάμεις των δεσμών αυξάνουν και όσο το ποσοστό των ομοιοπολικών δεσμών αυξάνει, τόσο η θερμική διαστολή μειώνεται. Οι κρυσταλλικές δομές με κυβική συμμετρία έχουν ομοιόμορφη θερμική διαστολή κατά μήκος των τριών αξόνων και αναφέρονται σαν ισοτροπικές. Οι μονοκρύσταλλοι ή οι μη κυβικές έχουν ανομοιόμορφη θερμική διαστολή και ονομάζονται ανισοτροπικές.

</doc>
<doc id="52610" url="https://el.wikipedia.org/wiki?curid=52610" title="Οικογένεια (βιολογία)">
Οικογένεια (βιολογία)

Στη συστηματική ταξινόμηση η Οικογένεια (λατινικά: "familia", πληθυντικός "familiae") είναι μία από τις οκτώ κύριες ταξινομικές βαθμίδες. Η οικογένεια ταξινομείται μεταξύ της τάξης και του γένους, όπου τάξη ορίζεται το σύνολο των οικογενειών που είναι συγγενείς μεταξύ τους. 
Στην ταξινομία, η οικογένεια είναι πιο συγκεκριμένη από την τάξη, αλλά λιγότερο από το γένος. Οι οργανισμοί που ανήκουν στην ίδια οικογένεια έχουν εξελιχθεί από τους ίδιους προγόνους και έχουν σχετικά κοινά χαρακτηριστικά. 
Υποδιαίρεση.
Οι ταξινομικοί έχουν τη δυνατότητα να υποδιαιρέσουν περαιτέρω μια κύρια ταξινομική βαθμίδα, προσθέτοντας (συνήθως) το πρόθεμα υπο– ή υπερ–, και να χρησιμοποιήσουν δευτερεύουσες ταξινομικές βαθμίδες. Η οικογένεια μπορεί να διαιρεθεί στην ταξινομική βαθμίδα Υποοικογένεια (Subfamilia), η οποία είναι ενδιάμεση βαθμίδα πάνω από το γένος. Αντίστοιχα μία τάξη μπορεί να διαιρεθεί στη δευτερεύουσα ταξινομική βαθμίδα Υπεροικογένεια (Superfamilia), η οποία είναι ενδιάμεση βαθμίδα πάνω από την οικογένεια.
Ζωολογία.
Στη Ζωολογία τα ονόματα των οικογενειών τελειώνουν πάντοτε με την ελληνική αρσενική κατάληξη -ίδαι ("-idae"). Οι υποοικογένεις καταλήγουν σε -ίναι ("-inae") ενώ οι υπεροικογένειες καταλήγουν σε -οειδή ("-oidea").
Βοτανική.
Ο Σουηδός βοτανολόγος Κάρολος Λινναίος χρησιμοποίησε τον όρο οικογένεια ("familia") στο σύγγραμμά του με τίτλο «Βοτανική Φιλοσοφία» (1751) για να υποδηλώσει μεγάλες ομάδες φυτών (δέντρα, βότανα, φτέρες, φοίνικες κ.ά.).
Στη Βοτανική οι οικογένειες των φυτών, φυκών, μυκήτων και βακτηρίων, έχουν καταλήξεις στα λατινικά σε "-aceae", ενώ οι υποοικογένειες σε "-oideae". Και οι δυο καταλήξεις αποδίδονται στα Ελληνικά με την κατάληξη «-οειδή» παρόλο που στα λατινικά η δεύτερη κατάληξη ("-oideae") είναι η ελληνική απόδοση της πρώτης ("-aceae"). Μερικές πηγές, χρησιμοποιούν (αν όχι λανθασμένα) για τις καταλήξεις των οικογενειών στη Βοτανική την κατάληξη «-ίδαι», προφανώς επηρεασμένες από την αντίστοιχη κατάληξη στη Ζωολογία, και παρόλο που ετυμολογικά αυτή η μετάφραση δεν είναι ακριβής.

</doc>
<doc id="52611" url="https://el.wikipedia.org/wiki?curid=52611" title="Όττο φον Μπίσμαρκ">
Όττο φον Μπίσμαρκ

Ο Όττο Έντουαρντ Λέοπολντ, πρίγκιπας του Μπίσμαρκ, Δούκας του Λάουενμπουργκ ("Otto Eduard Leopold von Bismarck-Schönhausen", 1 Απριλίου 1815 - 30 Ιουλίου 1898), ήταν ένας από τους πιο σημαντικούς Γερμανούς πολιτικούς του 19ου αιώνα. Ως πρωθυπουργός της Πρωσίας από το 1862 ως το 1890, πραγματοποίησε την ενοποίηση της Γερμανίας. Από το 1867 ήταν ο Καγκελάριος της Βόρειας Γερμανικής Συνομοσπονδίας. Όταν ιδρύθηκε η Γερμανική Αυτοκρατορία το 1871, έγινε ο πρώτος της Καγκελάριος ("Reichskanzler"). Παλαιότερα, στα βιβλία της ιστορίας και αλλού, ήταν γνωστός ως Βίσμαρκ.
Πρώτα χρόνια.
Ο Μπίσμαρκ γεννήθηκε στην πρωσική επαρχία του Βρανδεμβούργου, δυτικά του Βερολίνου. Ο πατέρας του ήταν γαιοκτήμονας και αξιωματικός του πρωσικού στρατού. Σπούδασε στο πανεπιστήμιο του Γκέτινγκεν, χωρίς ιδιαίτερες ακαδημαϊκές διακρίσεις: αντίθετα ξεχώρισε για την κλίση του για το ποτό και για τις μονομαχίες, καθώς πήρε μέρος σε πενήντα από αυτές. Ο Μπίσμαρκ έλπιζε να γίνει διπλωμάτης, αλλά διορίστηκε σε άνευ σημασίας θέσεις στο Άαχεν και το Πότσδαμ. 
Μετά το θάνατο της μητέρας του το 1839, ανέλαβε τη διοίκηση των οικογενειακών κτημάτων στην Πομερανία. Περίπου οκτώ χρόνια αργότερα επέστρεψε στο "Schönhausen", όπου αναμείχθηκε στην πολιτική. Το 1847, παντρεύτηκε τη "Johanna von Puttkamer". Απέκτησαν μία κόρη ("Marie") και δύο γιους ("Herbert" και "Wilhelm").
Αρχή της πολιτικής καριέρας.
Το 1847, ο Μπίσμαρκ εκλέχτηκε αντιπρόσωπος στο νέο πρωσικό νομοθετικό σώμα. Εκεί απέκτησε φήμη βασιλόφρονα και αντιδραστικού πολιτικού, αφού υπερασπιζόταν απροκάλυπτα το θείο δικαίωμα του ηγεμόνα να κυβερνά. 
Κατά τη διάρκεια της επανάστασης του 1848, ο Φρειδερίκος Γουλιέλμος Δ΄, βρέθηκε σε δυσμενή θέση. Αν και αρχικά σχεδίαζε να χρησιμοποιήσει ένοπλες δυνάμεις για να καταστείλει την εξέγερση, αναγκάστηκε τελικά να υποχωρήσει στις απαιτήσεις των φιλελεύθερων επαναστατών. Υποσχέθηκε σύνταγμα, συμφώνησε ότι η Πρωσία θα έπρεπε να ενωθεί με άλλα γερμανικά έθνη και διόρισε Πρωθυπουργό έναν φιλελεύθερο, τον "Ludolf Camphausen". Αλλά η φιλελεύθερη νίκη κράτησε μόνο έναν χρόνο και παρότι ο βασιλιάς παρουσίασε τελικά ένα σύνταγμα, με τα κριτήρια των επαναστατών ήταν πολύ συντηρητικό. 
Το 1849, ο Μπίσμαρκ εκλέχτηκε στο "Landtag", την κάτω βουλή του νέου πρωσικού νομοθετικού σώματος. Σε αυτή την περίοδο της σταδιοδρομίας του, ο Μπίσμαρκ εναντιωνόταν στην ενοποίηση της Γερμανίας, γιατί κατά τη γνώμη του, εάν πραγματοποιούνταν η Πρωσία θα έχανε την ανεξαρτησία της. Αποδέχτηκε το διορισμό του ως αντιπροσώπου της Πρωσίας στο Κοινοβούλιο της Ερφούρτης (όπου αντιπρόσωποι των γερμανικών εθνών συναντώνταν για να συζητήσουν την ενοποίησή τους), αλλά μόνο για να μπλοκάρει τις ενωτικές τους προσπάθειες. 
Το 1851, ο Φρειδερίκος Γουλιέλμος Δ΄ διόρισε τον Μπίσμαρκ αντιπρόσωπο της Πρωσίας στη Γερμανική Συνομοσπονδία της Φρανκφούρτης. Κατά την οκταετή του παραμονή άλλαξε πολιτικές απόψεις σε πολλά σημεία. Ο Μπίσμαρκ έγινε λιγότερο αντιδραστικός και περισσότερο διαλλακτικός. Πείστηκε ότι η Πρωσία έπρεπε να συμμαχήσει με άλλα γερμανικά κράτη, προκειμένου να περιορίσει την επιρροή της Αυστρίας. Έτσι, άρχισε σταδιακά να αποδέχεται την ιδέα ενός ενωμένου γερμανικού έθνους.
Το 1858, λόγω σοβαρών προβλημάτων υγείας του Φρειδερίκου Γουλιέλμου Δ΄, ανέβαλε ως αντιβασιλιάς ο αδελφός του Γουλιέλμος. Σύντομα έκανε τον Μπίσμαρκ πρεσβευτή στη Ρωσία, αυτό αποτελούσε σημαντική προαγωγή καθώς η Ρωσία ήταν ένας από τους δύο ισχυρούς γείτονες της Πρωσίας (ο άλλος ήταν η Αυστρία). Ο Μπίσμαρκ έμεινε τέσσερα χρόνια στην Αγία Πετρούπολη, όπου έγινε φίλος με τον μελλοντικό του αντίπαλο τον Πρίγκιπα Γκορτσάκοφ.
Τον Ιούνιο του 1862 στάλθηκε στη Γαλλία ως πρεσβευτής. Παρά τη μακρά του παραμονή στο εξωτερικό, ο Μπίσμαρκ δεν έχασε την επαφή του με τις εξελίξεις στο εσωτερικό της Γερμανίας. Ο φίλος του Ρόον τον κρατούσε πάντα ενήμερο και σύντομα σχημάτισαν μια σταθερή πολιτική συμμαχία.
Πρωθυπουργός της Πρωσίας.
Όταν το 1861 πέθανε ο Φρειδερίκος Γουλιέλμος Δ΄, ο αντιβασιλιάς έγινε βασιλιάς με το όνομα Γουλιέλμος Α΄. Ο νέος μονάρχης ήταν συχνά σε σύγκρουση με τη φιλελεύθερη Πρωσική Δίαιτα. Το 1862 ανέκυψε μία σοβαρή κρίση, όταν η δίαιτα αρνήθηκε να εγκρίνει τα έξοδα για την προτεινόμενη αναδιοργάνωση του στρατού. Ο Γουλιέλμος πίστευε ότι ο Μπίσμαρκ ήταν ο μόνος που μπορούσε να χειριστεί την κρίση, αλλά φοβόταν να διορίσει έναν πολιτικό που ήθελε να ελέγχει πλήρως τις εξωτερικές υποθέσεις. Όταν πείστηκε πλέον ότι ήταν αδύνατο να πετύχει την έγκριση των εξόδων, ανακάλεσε τον Μπίσμαρκ στην Πρωσία ακολουθώντας τη συμβουλή του Ρόον. Στις 23 Σεπτεμβρίου 1862, ο Μπίσμαρκ έγινε πρωθυπουργός (Ministerpräsident) και Υπουργός Εξωτερικών. 
Ο Μπίσμαρκ ήρθε αμέσως σε σύγκρουση με το νομοθετικό σώμα: εφόσον οι νομοθέτες αρνούνταν να εγκρίνουν τον προϋπολογισμό, ο Μπίσμαρκ αποφάσισε να συνεχίσει να χρησιμοποιεί τον προϋπολογισμό του 1861. Για τα επόμενα τέσσερα χρόνια, η Πρωσία συνέλεγε φόρους με βάση τον προϋπολογισμό του 1861.
Η κρίση κλιμακώθηκε το 1863, όταν η Βουλή πέρασε ένα ψήφισμα με το οποίο ζητούσε από το βασιλιά να απομακρύνει τον Μπίσμαρκ. Αντ' αυτού, ο Γουλιέλμος διέλυσε τη Δίαιτα. Εν συνεχεία, ο Μπίσμαρκ εξέδωσε διάταγμα με το οποίο περιοριζόταν η ελευθερία του τύπου. Παρά, όμως, τις προσπάθειες του να κρατήσει τους πολιτικούς του αντίπαλους στο περιθώριο, ο Μπίσμαρκ παρέμεινε ελάχιστα δημοφιλής. Στις εκλογές του Οκτωβρίου του 1863, οι υποστηρικτές του Μπίσμαρκ είχαν φτωχά αποτελέσματα, ενώ η Φιλελεύθερη Συμμαχία πήρε τα δύο τρίτα των εδρών. Το κοινοβούλιο εξακολούθησε να δείχνει δυσπιστία προς τον Μπίσμαρκ, όμως ο βασιλιάς τον διατήρησε στη θέση του επειδή φοβόταν τους φιλελεύθερους.
Η Γερμανική ενοποίηση.
Οι πόλεμοι με Δανία και Αυστρία.
Πριν την ενοποίηση, η Γερμανία αποτελούνταν από μία πληθώρα πριγκιπάτων με χαλαρούς δεσμούς. Ο Μπίσμαρκ είχε καθοριστικό ρόλο στην ένωσή τους σε ένα κράτος. Στην πρώτη του ομιλία ως Πρωθυπουργός, αναφέρθηκε ως εξής στη γερμανική ενοποίηση: «τα μεγάλα ζητήματα της εποχής μας δε θα κριθούν με ομιλίες και ψηφίσματα των πλειοψηφιών (αυτό ήταν το μεγάλο λάθος από το 1848 ως το 1849), αλλά με σίδερο και αίμα». Ο Μπίσμαρκ δεν απέρριπτε μόνο τις φιλελεύθερες μεθόδους του 1848 αλλά και την ιδέα της συμμετοχής της Αυστρίας στη δημιουργία της ενωμένης Γερμανίας. Επιθυμούσε να κάνει την Πρωσία το κυρίαρχο συστατικό του έθνους και λογικά προτιμούσε να περιορίσει την αυστριακή επιρροή.
Όταν ο Φρειδερίκος Ζ΄ της Δανίας πέθανε το Νοέμβριου του 1863, ο Μπίσμαρκ βρέθηκε αντιμέτωπος με μία διπλωματική κρίση: τα δουκάτα του Σλέσβιχ και του Χόλσταϊν διεκδικούνταν τόσο από το νέο βασιλιά της Δανίας όσο και από έναν Γερμανό Δούκα. Οι Δανοί έδειξαν υπερβολική εμπιστοσύνη στις στρατιωτικές τους ικανότητες και επέμειναν να προσαρτήσουν τα δύο δουκάτα. Σύντομα, οδηγήθηκαν σε πόλεμο εναντίον της Πρωσίας και της Αυστρίας. Μετά τη νίκη τους, τον Αύγουστο του 1865, οι δύο χώρες υπέγραψαν τη συμφωνία του Γκαστάιν, σύμφωνα με την οποία η Πρωσία έπαιρνε το Σλέσβιχ και η Αυστρία το Χόλσταϊν. 
Όμως, το 1866 η Αυστρία ζήτησε να επανεξεταστεί το ζήτημα του Σλέσβιχ-Χόλσταϊν. Ο Μπίσμαρκ, που πλέον επιθυμούσε την ανοικτή σύγκρουση με την Αυστρία, χρησιμοποίησε αυτή την πρόφαση για να εισβάλει και να καταλάβει το Χόλσταϊν. Σύντομα ξέσπασε ο Αυστρο-πρωσικός πόλεμος. Η Πρωσία ήταν καλά προετοιμασμένη καθώς ο στρατός είχε αναδιοργανωθεί και ο αριθμός των ανδρών είχε αυξηθεί. Προς έκπληξη της υπόλοιπης Ευρώπης, η Πρωσία κέρδισε την καθοριστική μάχη του Κένιγκρατς. Σύμφωνα με τη Συνθήκη της Πράγας (1866) που ακολούθησε η Γερμανική Συνομοσπονδία διαλύθηκε. Η Πρωσία προσάρτησε το Σλέσβιχ, το Χόλσταϊν, τη Φρανκφούρτη, το Ανόβερο, την Έσση-Κασσέλ και το δουκάτο του Νασσάου. Επίσης, η Αυστρία δήλωσε ότι δε θα αναμιγνυόταν στις γερμανικές υποθέσεις. Εν συνεχεία, δημιουργούνταν η Βόρεια Γερμανική συνομοσπονδία στη οποία προσχώρησαν η Πρωσία και άλλα γερμανικά κράτη. Ουσιαστικά, η Συνθήκη της Πράγας επιβεβαίωνε την πρωσική ηγεμονία στο γερμανικό χώρο.
Οι στρατιωτικές αυτές επιτυχίες αύξησαν σημαντικά τη δημοτικότητα του Μπίσμαρκ. Στις εκλογές του 1866, οι φιλελεύθεροι υπέστησαν σοβαρή ήττα. Το νέο νομοθετικό σώμα ήταν αρκετά πιο συντηρητικό και ευνοϊκά διατεθειμένο έναντι του Μπίσμαρκ. Έτσι, επικύρωσε αναδρομικά τους προϋπολογισμούς των τεσσάρων προηγούμενων χρόνων, που το προηγούμενο κοινοβούλιο είχε αρνηθεί να εγκρίνει.
Ο γαλλο-πρωσικός πόλεμος.
Οι νίκες της Πρωσίας ανησύχησαν τον Ναπολέοντα Γ΄, που έβλεπε την Πρωσία ως απειλή για τη στρατιωτική πρωτοκαθεδρία της Γαλλίας στην Ευρώπη. Από την άλλη μεριά, Ο Μπίσμαρκ θεωρούσε ότι η εχθρότητα της Γαλλίας θα μπορούσε να διευκολύνει τη γερμανική ενοποίηση. 
Αφορμή για τον πόλεμο έδωσε η διαδοχή του ισπανικού θρόνου. Η γαλλική επιρροή στην ιβηρική χερσόνησο, ανέκαθεν υπήρξε σημαντική και οι Γάλλοι πολιτικοί παρακολουθούσαν με ιδιαίτερο ενδιαφέρον τα τεκταινόμενα στα δυτικά τους σύνορα. Έτσι όταν το 1870 ο ισπανικός θρόνος προσφέρθηκε στο Γερμανό πρίγκιπα Χο(χ)εντζόλλερν-Ζιμαρίνγκεν, ο Ναπολέων το θεώρησε ως απειλή για τα γαλλικά συμφέροντα και ζήτησε διαβεβαιώσεις ότι κανένα μέλος του οίκου των Χο(χ)εντζόλλερν δε θα γινόταν βασιλιάς στην Ισπανία. Όμως, οι σχέσεις των δύο χωρών επιδεινώθηκαν περαιτέρω με τη διαρροή στον τύπο μιας συζήτησης ανάμεσα στο βασιλιά Γουλιέλμο και το γάλλο πρεσβευτή, που έμεινε γνωστή ως «τηλεγράφημα της Εμς». Αργότερα, έγινε γνωστό ότι το περιεχόμενο του τηλεγραφήματος είχε αλλοιωθεί από τον ίδιο τον Μπίσμαρκ.
Ο πόλεμος κηρύχθηκε από τη Γαλλία πέντε μέρες μετά τη δημοσίευση του τηλεγραφήματος, στις 19 Ιουλίου 1870. Ο πρωσικός στρατός ήταν καλύτερα εξοπλισμένος και οπλισμένος, ενώ υπερείχε ελαφρά αριθμητικά. Στην πιο καθοριστική μάχη του πολέμου, στο Σεντάν, οι Πρώσοι και οι σύμμαχοι τους επικράτησαν κατά κράτος και αιχμαλώτισαν τον Γάλλο αυτοκράτορα.
Στη συνθήκη της Φρανκφούρτης οι Γάλλοι αναγκάστηκαν να πληρώσουν σημαντικές πολεμικές αποζημιώσεις. Ο πιο σκληρός όμως όρος ήταν ότι η Γαλλία έχανε την Αλσατία και μέρος της Λωρραίνης. Αυτός ο εδαφικός ακρωτηριασμός δημιούργησε έναν πικρόχολο γαλλικό ρεβανσισμό έναντι της Γερμανίας, που συνεισέφερε σημαντικά στην έκρηξη του Α΄ Παγκοσμίου Πολέμου. Πιστεύεται ότι ο Μπίσμαρκ είχε διαισθανθεί τις δυσκολίες που θα γεννούσε η προσάρτηση αυτών των εδαφών και η αφομοίωση των πληθυσμών τους και ότι συναίνεσε μόνο μετά από έντονες πιέσεις του στρατιωτικού επιτελείου.
Στο μεταξύ, και ενώ οι εχθροπραξίες ακόμα συνεχίζονταν, ο Μπίσμαρκ κινήθηκε ταχύτατα για να επιτύχει την ενοποίηση της Γερμανίας. Διαπραγματεύθηκε με αντιπροσώπους των κρατών της Νότιας Γερμανίας, προσφέροντας τους ειδικές παραχωρήσεις για να συμφωνήσουν. Οι διαπραγματεύσεις πέτυχαν και ο Γουλιέλμος ανακηρύχθηκε «Γερμανός Αυτοκράτορας» στις 18 Ιανουαρίου 1871 στην Αίθουσα των Καθρεπτών των Βερσαλλιών. Η Γερμανική Αυτοκρατορία είχε ομοσπονδιακό χαρακτήρα: το καθένα από τα 25 κράτη (βασίλεια, δουκάτα, πριγκιπάτα και ελεύθερες πόλεις) διατηρούσε έναν βαθμό αυτονομίας. Ο βασιλιάς της Πρωσίας ως Γερμανός Αυτοκράτορας δεν είχε επικυριαρχία στο σύνολο της Γερμανίας, αλλά ήταν (θεωρητικά) πρώτος μεταξύ ίσων. Είχε όμως δύο κρίσιμα προνόμια: την προεδρεία του Bundesrat και το κυρίως το δικαίωμα να διορίζει τον Καγκελάριο.
Είναι ακόμα αντικείμενο ιστορικής διαμάχης το αν ο πόλεμος ήταν υπολογισμένο αποτέλεσμα των πολιτικών δολοπλοκιών του Μπίσμαρκ ή άλλων παραγόντων, όπως η φιλοπόλεμη γαλλική κοινή γνώμη, η πολιτική κύρους του Ναπολέοντα κ.α. Πάντως, αναμφίβολα, η νίκη εναντίον της Γαλλίας και, κυρίως, η επακόλουθη ενοποίηση της Γερμανίας είναι τα σημαντικότερα επιτεύγματα του Πρώσου πολιτικού.
Καγκελάριος της Γερμανικής Αυτοκρατορίας.
Ο Μπίσμαρκ έγινε καγκελάριος της Γερμανικής Αυτοκρατορίας (Ράιχ), αμέσως μετά την ίδρυση του, το 1871. Συγχρόνως διατήρησε τις θέσεις που κατείχε στο πρωσικό κράτος (Πρωθυπουργός και Υπουργός Εξωτερικών). Έτσι διατηρούσε πλήρη έλεγχο της εσωτερικής και εξωτερικής πολιτικής. 
Στα επόμενα χρόνια, ένας από τους κύριους στόχους του ήταν η μείωση της επιρροής της Καθολικής Εκκλησίας στη Γερμανία. Η Πρωσία, με την εξαίρεση της Ρηνανίας, και τα περισσότερα από τα βόρεια γερμανικά κράτη ήταν έντονα προτεσταντικά, αλλά πολλοί καθολικοί ζούσαν στη Νότια Γερμανία, ειδικά στη Βαυαρία. Στο σύνολο της χώρας, το ένα τρίτο των κατοίκων ήταν Καθολικοί. Ο Μπίσμαρκ πίστευε ότι η Ρωμαιοκαθολική Εκκλησία ήταν πολύ ισχυρή πολιτικά και τον ανησυχούσε επίσης η ίδρυση του Καθολικού Κόμματος του Κέντρου (1870).
Έτσι, ξεκίνησε μία πολιτική εκστρατεία εναντίον της Καθολικής Εκκλησίας, που έμεινε γνωστή ως "Kulturkampf" ή πολιτισμικός αγώνας. Το 1871, το Καθολικό τμήμα του Πρωσικού Υπουργείου Εξωτερικών καταργήθηκε. Το 1872, οι Ιησουίτες εξορίστηκαν από τη Γερμανία, ενώ ο Μπίσμαρκ ευνοούσε την άνοδο του Λουθηρανισμού. Το 1873, εγκρίθηκαν πιο αυστηροί αντικαθολικοί νόμοι που επέτρεπαν στην κυβέρνηση να επιβλέπει τη μόρφωση των Καθολικών ιερέων. Αλλά αυτές οι προσπάθειες απλώς ενίσχυσαν το Κόμμα του Κέντρου. Το 1878, ο Μπίσμαρκ εγκατέλειψε τον πολιτισμικό αγώνα, που έμεινε γνωστός ως μία από τις σημαντικότερες πολιτικές αποτυχίες του. 
Στο μεταξύ, το 1873 ξεκίνησε η Μακρά Ύφεση ως αποτέλεσμα της κατάρρευσης του Χρηματιστηρίου της Βιέννης. Για πρώτη φορά για πολλά χρόνια, η γερμανική οικονομία βρέθηκε σε κρίση. Για να βοηθήσει τη βιομηχανία, ο Μπίσμαρκ εγκατέλειψε το ελεύθερο εμπόριο και έβαλε προστατευτικούς δασμούς. Αυτό έχει ιδιαίτερη σημασία όχι μόνο από οικονομικής αλλά και από πολιτικής άποψης: το Εθνικό Φιλελεύθερο Κόμμα, που ήταν μέχρι τότε ο κύριος πολιτικός σύμμαχος του Μπίσμαρκ τον εγκατέλειψαν γιατί διαφωνούσαν με τη θέσπιση δασμών. Ο Μπίσμαρκ πλέον στράφηκε οριστικά προς τους συντηρητικούς για πολιτική υποστήριξη.
Μετά την επιρροή της Καθολικής Εκκλησίας, δύο προβλήματα απασχολούσαν το μυαλό του Μπίσμαρκ. Το πρώτο ήταν οι μειονότητες, καθώς ο Γερμανός καγκελάριος ήθελε να αποφύγει οπωσδήποτε τα προβλήματα της γειτονικής Αυστροουγγαρίας. Οι μειονότητες της Αυτοκρατορίας βρίσκονταν κυρίως στα σύνορα: οι Δανοί στο Βορρά, οι Γάλλοι στη Δύση και οι Πολωνοί στη Ανατολή. Παρότι ο Μπίσμαρκ δεν ήταν προκατειλημμένος εναντίον των Πολωνών (τουναντίον μιλούσε πολωνικά) ακολούθησε ιδιαίτερα σκληρή πολιτική εναντίον των Πολωνών της Πρωσίας και συνέτεινε στην ένταση των σχέσεων μεταξύ Πολωνών και Γερμανών.
Το δεύτερο πρόβλημα που ανησυχούσε τον Μπίσμαρκ ήταν το σοσιαλιστικό κίνημα και συγκεκριμένα το Σοσιαλδημοκρατικό Κόμμα. Το 1878, θέσπισε μια σειρά αντισοσιαλιστικών νόμων. Οι σοσιαλιστικές οργανώσεις και συγκεντρώσεις απαγορεύονταν, καθώς και η κυκλοφορία σοσιαλιστικών κειμένων. Οι ηγέτες των σοσιαλιστών συνελήφθησαν και δικάστηκαν. Αλλά παρά αυτές τις προσπάθειες, το σοσιαλιστικό κίνημα εξακολούθησε να κερδίζει υποστήριξη και μάλιστα αύξησε τις έδρες του στο Ράιχσταγκ (οι υποψήφιοι του κόμματος παρουσιάζονταν ως ανεξάρτητοι υποψήφιοι).
Εν συνεχεία, ο Καγκελάριος προσπάθησε να μειώσει την απήχηση του σοσιαλισμού προσφέροντας ανταλλάγματα στην εργατική τάξη. Πραγματοποίησε μια σειρά πατερναλιστικών κοινωνικών μεταρρυθμίσεων, που θεωρούνται η πρώτη μορφή κράτους πρόνοιας στην Ευρώπη. Στα μέτρα περιλαμβάνονταν ασφάλεια υγείας, ασφάλεια από ατυχήματα και αναπηρίες, καθώς και συντάξεις. Επιπλέον, ο Μπίσμαρκ προσπάθησε να περιορίσει την εργασία παιδιών και γυναικών που ήταν διαδεδομένη στην Ευρώπη εκείνη την εποχή. Παρόλα αυτά, η εργατική τάξη παρέμεινε επιφυλακτική έναντι του Μπίσμαρκ.
Εξωτερική πολιτική.
Κύριος στόχος της εξωτερικής πολιτικής του Μπίσμαρκ ήταν η διατήρηση του status quo στην Ευρώπη, γιατί έτσι εξασφαλιζόταν η γερμανική υπεροχή στην ήπειρο. Η κύρια απειλή για τον καγκελάριο ήταν ο γαλλικός ρεβανσισμός, καθώς οι Γάλλοι επιθυμούσαν διακαώς να εκδικηθούν για την απώλεια της Αλσατίας και της Λωρραίνης. Έτσι, ο Μπίσμαρκ προσπάθησε να απομονώσει τη Γαλλία, ενώ διατηρούσε καλές σχέσεις με τις υπόλοιπες ευρωπαϊκές δυνάμεις. Σύμφωνα με μία αποφθεγματική του ρήση: «Πάντα να προσπαθείς να είσαι ο ένας από τους τρεις σε έναν κόσμο πέντε δυνάμεων.». 
Συνεπής με τις ιδέες του, δεν επιδίωξε ισχυρό πολεμικό στόλο ή αποικιακή αυτοκρατορία για να μην προκαλέσει τη Βρετανία (οι διάδοχοι του επιδίωξαν και τα δύο με καταστροφικές συνέπειες). Το 1872, προσέφερε συνθήκη φιλίας στην Αυστροουγγαρία και τη Ρωσία, σχηματίζοντας τη Λίγκα των Τριών Αυτοκρατόρων ή Dreikaiserbund. Τέλος, ο Μπίσμαρκ διατήρησε καλές σχέσεις με την Ιταλία. 
Όμως, στα τέλη της δεκαετίας του 1870, μία σοβαρή κρίση προέκυψε στις ευρωπαϊκές σχέσεις. Μετά τον ρωσοτουρκικό πόλεμο του 1877-78, η Ρωσία και η Οθωμανική Αυτοκρατορία υπέγραψαν τη Συνθήκη του Αγίου Στεφάνου, με την οποία δημιουργούνταν ένα εξαιρετικά μεγάλο σε έκταση βουλγαρικό βασίλειο. Καθώς οι Ευρωπαίοι πίστευαν (λανθασμένα όπως αποδείχτηκε αργότερα) ότι η Βουλγαρία θα ήταν ουσιαστικά προτεκτοράτο της Ρωσίας φοβόντουσαν ότι η δημιουργία του νέου βασιλείου ανέτρεπε την ισορροπία δυνάμεων υπέρ της Ρωσίας. Γι’ αυτό το λόγο συγκλήθηκε το συνέδριο του Βερολίνου, στο οποίο υπογράφτηκε η Συνθήκη του Βερολίνου, όπου στη θέση της μεγάλης Βουλγαρίας του Αγίου Στεφάνου δημιουργούνταν η Ανατολική Ρωμυλία και μία σημαντικά μικρότερη Βουλγαρία. Καθώς, η Γερμανία άσκησε πιέσεις στη Ρωσία για την αναθεώρηση της συνθήκης (άλλωστε ο Μπίσμαρκ ήταν ο ιθύνων νους πίσω από το Συνέδριο του Βερολίνου), οι ρωσο-γερμανικές σχέσεις μπήκαν σε περίοδο κρίσης. Τα προβλήματα εντάθηκαν περισσότερο λόγω της προστατευτικής πολιτικής της Γερμανίας. 
Έτσι, η Λίγκα των Τριών Αυτοκρατόρων αποσυντέθηκε. Ο Μπίσμαρκ στράφηκε στην Αυστροουγγαρία με την οποία υπέγραψε τη Διπλή Συμμαχία το 1879. Αυτή το 1882 μετατράπηκε στην Τριπλή Συμμαχία με την προσθήκη της Ιταλίας. Οι προσπάθειες του Μπίσμαρκ να επαναπροσεγγίσει τη Ρωσία δεν είχαν αίσιο τέλος. Η Λίγκα των Τριών Αυτοκρατόρων αναδημιουργήθηκε το 1881, αλλά γρήγορα κατέρρευσε και πάλι.
Στα τέλη της δεκαετίας του 1870, ο Μπίσμαρκ άλλαξε την πολιτική του σχετικά με τις αποικίες. Έτσι κατά τη διάρκεια της δεκαετίας του 1880 η Γερμανία συμμετείχε στον αποικιακό διαμελισμό της Αφρικής, καθώς πήρε το Τόγκο, το Καμερούν, τη Γερμανική Ανατολική Αφρική (σήμερα στη θέση της υπάρχουν η Ρουάντα, το Μπουρούντι και η Τανζανία) και τη Γερμανική Νοτιοδυτική Αφρική (σημερινή Ναμίμπια).
Τελευταία χρόνια.
Το 1888, ο Γουλιέλμος Α΄ πέθανε και τη θέση του πήρε ο γιος του Φρειδερίκος Γ΄. Ο νέος μονάρχης όμως, βασίλευσε μόνο τρεις μήνες προτού πεθάνει από καρκίνο. Ο νέος βασιλιάς ήταν ο γιος, Γουλιέλμος Β΄. Ο Γουλιέλμος διαφωνούσε με τον Μπίσμαρκ τόσο σε θέματα εσωτερικής πολιτικής, όπου δε συμφωνούσε με τον ακραίο αντισοσιαλισμό του καγκελάριου, όσο σε θέματα εξωτερικής πολιτικής, όπου είχε σαφώς μεγαλύτερες φιλοδοξίες από την απλή διατήρηση του status quo. Το σημαντικότερο όμως, εμπόδιο στη συνεργασία του με τον Μπίσμαρκ ήταν ότι ο Γουλιέλμος ήθελε να αναλάβει προσωπικά τη διακυβέρνηση του κράτους και δεν ανεχόταν τις πρωτοβουλίες του κατά σαράντα χρόνια γηραιότερού του Μπίσμαρκ.
Τελικά ο Μπίσμαρκ οδηγήθηκε σε παραίτηση το 1890 σε ηλικία 75 ετών. Μετά το θάνατο της γυναίκας του, το 1894, μετακόμισε στο Friedrichsruh κοντά στο Αμβούργο, περιμένοντας μάταια να τον ανακαλέσουν στην πολιτική. Τα τελευταία χρόνια της ζωής του, ο Μπίσμαρκ αφοσιώθηκε στη συγγραφή των απομνημονευμάτων του. Πέθανε το 1898.
Τοποθεσίες που φέρουν το όνομα του.
Υπάρχουν αρκετές τοποθεσίες στον κόσμο οι οποίες φέρουν το όνομα του Βίσμαρκ:

</doc>
<doc id="52612" url="https://el.wikipedia.org/wiki?curid=52612" title="Χόρτα">
Χόρτα

Χόρτα είναι η γενική ονομασία για τα πράσινα ποώδη φυτά. Τα χόρτα είτε καλλιεργούνται (ήμερα) είτε μπορεί να τα μαζέψει κανείς από ακαλλιέργητες εκτάσεις στις οποίες φυτρώνουν (άγρια). 
Ο όρος «χόρτα» χρησιμοποιείται επίσης στη μαγειρική για να περιγράψει τα βρώσιμα χόρτα.
Τα χόρτα τα οποία είναι βρώσιμα – και για τον άνθρωπο και για τα ζώα – όπως τα ραδίκια (άγρια ραδίκια), τα αντίδια (ήμερα ραδίκια), τα βλίτα, η γλιστρίδα, η καυκαλήθρα, οι βρούβες, η ζοχιά και το μάραθο, λέγονται χορταρικά, ενώ αυτά που είναι βρώσιμα μόνο για τα ζώα έχουν τη γενική ονομασία χόρτα νομής. Τα χόρτα που δεν είναι βρώσιμα για τον άνθρωπο αλλά ούτε και για τα ζώα είναι απλώς ζιζάνια.
Τα χόρτα νομής είναι αγρωστώδη (η αγριοβρώμη, το σιτάρι, το καλαμπόκι η σίκαλη και άλλα) και ψυχανθή. Οι συγκεκριμένες ποικιλίες είναι πολύ χαμηλής ποιότητας και κατάλληλες μόνο για ζωοτροφή.
Επίσης σε μεγάλες πεδινές εκτάσεις υπάρχουν και πολλά αυτοφυή αγρωστώδη.
Το μάζεμα των άγριων χόρτων για βρώση θέλει εμπειρία και γνώση γιατί όλα τα χόρτα δεν τρώγονται και εκτός αυτού υπάρχουν χορταρικά δηλητηριώδη και επικίνδυνα. Για το λόγο αυτό όσοι μαζεύουν χόρτα και δεν έχουν αρκετές γνώσεις, προτιμούν να μαζεύουν μόνο ένα ή δυο είδη χόρτων, τα οποία και αναγνωρίζουν με ευκολία.
Η σημασία των χορταρικών είναι μεγάλη για τον άνθρωπο.
Σε πολλές χώρες αγνοούν την αξία τους σε άλλες όμως όπως στην Ελλάδα σε δύσκολες περιόδους της ιστορίας, όπως η κατοχή στο Δεύτερο Παγκόσμιο Πόλεμο, έσωσαν τη ζωή σε πολλούς ανθρώπους, αφού αποτέλεσαν την αναγκαία διατροφική τους λύση. 

</doc>
<doc id="52613" url="https://el.wikipedia.org/wiki?curid=52613" title="Κωνσταντίνος ΣΤ΄">
Κωνσταντίνος ΣΤ΄

Ο Κωνσταντίνος ΣΤ΄ (14 Ιανουαρίου 771-πριν από το 805) είναι Βυζαντινός αυτοκράτορας, ο οποίος διετέλεσε αυτοκράτορας από το 780 έως το 797. Ήταν μοναδικό παιδί του αυτοκράτορα Λέοντος Δ΄. Ονομάστηκε συναυτοκράτορας με τον πατέρα του σε ηλικία πέντε ετών το 776 και τον διαδέχθηκε ως μοναδικός αυτοκράτορας το 780. Η μητέρα του Ειρήνη η Αθηναία επικουρούσε την αυτοκρατορική θητεία του ως αντιβασιλέας μέχρι το 790, επικουρούμενη από τον πρωθυπουργό Σταυράκιο. Η αντιβασιλεία τελείωσε όταν ο Κωνσταντίνος ενηλικιώθηκε, αλλά η Ειρήνη προσπάθησε να συνεχίσει τη συμμετοχή της στην κυβέρνηση του Βυζαντίου. Μετά από μερικά χρόνια αποκλειστικής κυριαρχίας ο Κωνσταντίνος ονόμασε τη μητέρα του Αυτοκράτειρα το 792, καθιστώντας την επίσημη συνάδελφό του.
Ο Κωνσταντίνος υπέστη στρατιωτικές ήττες και έλαβε αμφιλεγόμενες αποφάσεις (π.χ. παντρεύτηκε παράνομα την ερωμένη του Θεοδότη). Εκμεταλλευόμενη την αρνητική άποψη του κόσμου για τον γιο της, η Ειρήνη καθαίρεσε, τύφλωσε και φυλάκισε τον Κωνσταντίνο το 797 και κατέλαβε την εξουσία για τον εαυτό της, καθιστώντας την τη πρώτη αυτοκράτειρα της Αυτοκρατορίας. Ο Κωνσταντίνος πιθανότατα πέθανε λίγο αργότερα.
Ο Κωνσταντίνος ΣΤ΄ ήταν ο τελευταίος αυτοκράτορας που αναγνωριζόταν ως Ρωμαίος αυτοκράτορας, τόσο από το Βυζάντιο όσο και από το Πάπα και τις Δυτικοευρωπαϊκές δυνάμεις υπό την επικυριαρχία του πάπα. Η ικανότητα του Βυζαντινού να προστατεύσει τον χριστιανισμό εξασθένησε μετά τις Αραβικές κατακτήσεις, οδηγώντας τον Πάπα να αναζητά όλο και περισσότερο την συμμαχία, την προστασία και την βοήθεια από τους Φράγκους. Το 800 ο Πάπας Λέων Γ΄, έστεψε τον Καρλομάγνο "αυτοκράτορα των Ρωμαίων". Με βάση τον ισχυρισμό ότι μια γυναίκα δεν μπορούσε να είναι Αυτοκράτειρα από μόνη της, αυτό έθεσε τα θεμέλια για τη δημιουργία μιας νέας κρατικής οντότητας, ανεξάρτητης από την Ανατολή, η οποία έγινε η Αγία Ρωμαϊκή Αυτοκρατορία.
Πρώτα χρόνια και αντιβασιλεία.
Ο Κωνσταντίνος ΣΤ΄ ήταν το μοναδικό παιδί του αυτοκράτορα Λέοντος Δ΄ και της Ειρήνης της Αθηναίας. Ο Κωνσταντίνος στέφθηκε συναυτοκράτορας από τον πατέρα του το 776 και τον διαδέχθηκε ως μοναδικός αυτοκράτορας το 780, σε ηλικία εννέα ετών. Λόγω της ηλικίας του, η Ειρήνη και ο πρωθυπουργός Σταυράκιος διετέλεσαν αντιβασιλείς εκ μέρους του αυτοκράτορα.
Το 787 ο Κωνσταντίνος υπέγραψε τα διατάγματα της Δεύτερης Συνόδου της Νίκαιας, αλλά φαίνεται ότι είχε θετικές απόψεις για τους εικονομάχους. Μέχρι τότε ο Κωνσταντίνος είχε γίνει 16 χρονών, αλλά η μητέρα του δεν του παραιτήθηκε από την εκτελεστική εξουσία. 
Το 788, η Ειρήνη διέκοψε τη σχέση του Κωνσταντίνου με τη Ροτρούδη, κόρη του Καρλομάγνου. Στρεφόμενοι εναντίον του Καρλομάγνου, οι Βυζαντινοί στράφηκαν υπέρ του λομβαρδού διεκδικητή του θρόνου Αδάλγκις, ο οποίος εξορίστηκε μετά την φραγκική εισβολή στην Ιταλία. Ο Αδάλγκις έγινε διοικητής ενός ρωμαϊκού εκστρατευτικού σώματος, το οποίο προσγειώθηκε στην Καλαβρία προς το τέλος του 788, αλλά νικήθηκε από τους ενωμένους στρατούς των λομβαρδών δουκών Ιλδεπράνδου του Σπολέτου και Γριμοάλδου Γ΄ του Μπενεβέντο, σε συνασπισμό με τα φραγκικά στρατεύματα του Ουινίγη.
Μετά από μια συνωμοσία εναντίον της Ειρήνης η οποία κατεστάλη την άνοιξη του 790, προσπάθησε να αναγνωριστεί επίσημα ως Αυτοκράτειρα. Αυτό απέτυχε και ο Κωνσταντίνος έγινε πραγματικός αυτοκράτορας το 790 όταν το θέμα Αρμενιακών επαναστάτησε εναντίον της Ειρήνης. Παρ ' όλα αυτά, μετά από μια ανεπιτυχή εκστρατεία στα Βαλκάνια, ο Κωνσταντίνος αποκατέστησε τη μητέρα του το 792 μετά από μόλις δύο χρόνια από την εξουσία και την έκανε συγκυβερνήτρια.
Βασιλεία.
Μόλις ανέλαβε τον έλεγχο του κράτους, ο Κωνσταντίνος αποδείχθηκε ανίκανος να κυβερνήσει ικανοποιητικά. Ο στρατός του νικήθηκε από τους μουσουλμάνους, ενώ ο Κωνσταντίνος ηττήθηκε ταπεινωτικά στην μάχη των Μαρκέλλων το 792 από τον Κάρνταμ της Βουλγαρίας. Έπειτα αναδείχθηκε ένα νέο κίνημα υπέρ του θείου του, του "Καίσαρα" Νικηφόρου. Ο Κωνσταντίνος τύφλωσε τον θείο του και του έκοψε τη γλώσσα, ενώ έκοψε τη γλώσσα των τεσσάρων άλλων ετεροθαλών αδελφών του πατέρα του. Οι πρώην Αρμένιοι υποστηρικτές του εξεγέρθηκαν αφού τύφλωσε τον στρατηγό τους Αλέξιο Μοσελέ. Ο Κωνσταντίνος συνέτριψε αυτή την εξέγερση με εξαιρετική σκληρότητα το 793.
Στη συνέχεια χώρισε τη γυναίκα του, τη Μαρία της Άμνιας, η οποία δεν κατάφερε να του φέρει έναν άνδρα κληρονόμο, και παντρεύτηκε την ερωμένη του Θεοδότη, μια μη δημοφιλή και κανονικά παράνομη πράξη που πυροδότησε τη λεγόμενη "μοιχιανή διαμάχη". Αν και ο Πατριάρχης Ταράσιος δεν μίλησε δημόσια εναντίον του, αρνήθηκε να διοργανώσει το γάμο. Η λαϊκή αποδοκιμασία εκφράστηκε από τον θείο της Θεοδότης Πλάτωνα του Σακκουδίου, ο οποίος μάλιστα έσπασε την κοινωνία του με τον Ταράσιο για την παθητική του στάση. Η αδιαλλαξία του Πλάτωνα οδήγησε στη δική του φυλάκιση, ενώ οι μοναστικοί υποστηρικτές του διώχθηκαν και εξορίστηκαν στη Θεσσαλονίκη. Η "Μοιχιανή διαμάχη" κόστισε στον Κωνσταντίνο τη δημοτικότητα που του είχε απομείνει, ειδικά στην εκκλησία, το οποίο η Ειρήνη φρόντισε να το φέρει υπέρ της.
Στις 19 Αυγούστου 797 ο Κωνσταντίνος συνελήφθη, τυφλώθηκε, και φυλακίστηκε από τους υποστηρικτές της μητέρας του, που είχαν οργανώσει συνωμοσία, αφήνοντας την Ειρήνη να στεφθεί ως πρώτη αυτοκράτειρα της Κωνσταντινούπολης. Είναι άγνωστο πότε ακριβώς πέθανε ο Κωνσταντίνος. Ήταν σίγουρα πριν από το 805, αλλά πολύ πιθανό πέθανε από τις πληγές του λίγο μετά την τύφλωσή του. Θάφτηκε στο Μοναστήρι της Αγίας Ευφρόσυνης, το οποίο είχε ιδρύσει η Ειρήνη.
Στις αρχές της δεκαετίας του 820, ο επαναστάτης Θωμάς ο Σλάβος ισχυρίστηκε ότι ήταν ο Κωνσταντίνος ΣΤ΄ σε μια προσπάθεια να κερδίσει υποστήριξη υπέρ του εναντίον του αυτοκράτορα Μιχαήλ Β΄.
Οικογένεια.
Με την πρώτη σύζυγό του Μαρία, ο Κωνσταντίνος ΣΤ΄ απέκτησε δύο κόρες:
Από την ερωμένη του και στη συνέχεια τη δεύτερη σύζυγό του Θεοδότη, ο Κωνσταντίνος ΣΤ΄ γέννησε δύο γιους οι οποίοι πέθαναν σε μικρή ηλικία:

</doc>
<doc id="52614" url="https://el.wikipedia.org/wiki?curid=52614" title="Καλλιμάρμαρο">
Καλλιμάρμαρο



</doc>
<doc id="52616" url="https://el.wikipedia.org/wiki?curid=52616" title="Ειρήνη η Αθηναία">
Ειρήνη η Αθηναία

Η Ειρήνη η Αθηναία (752 - 9 Αυγούστου 803), γνωστή και ως Ειρήνη Σαρανταπήχαινα, ήταν Βυζαντινή αυτοκράτειρα από τον γάμο της με τον Λέοντα Δ΄ από το 775 έως το 780, Βυζαντινή αντιβασίλισσα κατά τη διάρκεια της ανηλικότητας του γιου της Κωνσταντίνου ΣΤ΄ από το 780 μέχρι το 790, Βυζαντινός συναυτοκράτορας μαζί με τον γιο της από το 792 μέχρι το 797 και τελικά βασίλεψε μόνη της ως Βυζαντινός αυτοκράτορας από το 797 έως το 802. Κατά τη διάρκεια της αντιβασιλείας της, ασκούσε η ίδια αποκλειστικά σχεδόν την εξουσία. Το όνομά της είναι συνδεδεμένο με την πρώτη αναστήλωση των εικόνων, που θεσπίστηκε από τη Ζ΄ Οικουμενική Σύνοδο και με την τύφλωση του γιου της, που διατάχθηκε από την ίδια. 
Η ανάληψη της εξουσίας.
Καταγόταν από την πλούσια Οικογένεια Σαρανταπήχου της Αθήνας και διακρινόταν για τη μόρφωση και την ομορφιά της. Ήταν ορφανή και την έφερε ο Αυτοκράτορας Κωνσταντίνος Ε΄ στην Κωνσταντινούπολη, όπου το 769 παντρεύτηκε τον γιο του, τον μετέπειτα αυτοκράτορα Λέοντα Δ΄ (775-780).
Μετά το θάνατο του Λέοντα Δ΄, η Ειρήνη ανέλαβε την κηδεμονία του δεκάχρονου Κωνσταντίνου ΣΤ΄. Ήταν ήδη γνωστό, πως ήταν εικονόφιλη: ενόσω ζούσε ακόμη ο Λέων Δ΄, είχαν βρεθεί εικόνες στο προσκέφαλό της και ο αυτοκράτορας την επέπληξε σφοδρότατα διακόπτοντας κάθε επαφή μαζί της. Λίγες ημέρες μετά την ανάρρηση του γιου της, εξουδετέρωσε απόπειρα εικονομάχων αρχόντων να ανεβάσουν στον θρόνο τον ετεροθαλή αδελφό τού Λέοντα Δ΄, τον καίσαρα Νικηφόρο και τον υποχρέωσε, καθώς και τους υπόλοιπους γιους του Κωνσταντίνου Ε΄ από την ίδια μητέρα, να περιβληθούν το ιερατικό σχήμα.
Ως συνένοχος κατηγορήθηκε και ο στρατηγός της Σικελίας Ελπίδιος, παρ’ όλο που είχε τοποθετηθεί από την ίδια την Ειρήνη μετά την αποκάλυψη της συνωμοσίας (781-782). Ο Ελπίδιος απέκρουσε αρχικά τους απεσταλμένους της Ειρήνης, που πήγαν στην Σικελία για να τον συλλάβουν και τελικά κατέφυγε στους Άραβες της Αφρικής.
Η επιρροή του συμβούλου της ευνούχου Σταυράκιου, που είχε γίνει λογοθέτης του δρόμου, προκαλούσε μεγάλες αντιδράσεις στον στρατό, με πρώτη συνέπεια την αυτομολία του στρατηγού των Βουκελλαρίων Τατζάτη στους Άραβες, όταν αυτοί εισέβαλαν με επί κεφαλής τον Χαρούν αλ Ρασίντ στην Μικρά Ασία και έφτασαν ως τη Χρυσόπολη. Ο παλαιός στρατηγός του Κωνσταντίνου Ε΄, ο Μιχαήλ Λαχανοδράκων αγωνίστηκε να απωθήσει τους Άραβες, αλλά ο στρατός του ήταν εξασθενημένος και ο ίδιος σε δυσμένεια. Τελικά συνομολογήθηκε ειρήνη, με ταπεινωτικούς για την Αυτοκρατορία όρους.
Εν τω μεταξύ είχαν εξεγερθεί διάφορα σλαβικά φύλα της Ελληνικής Χερσονήσου. Ο Σταυράκιος κατόρθωσε να καταστείλει τις εξεγέρσεις, τέλεσε θρίαμβο στην Κωνσταντινούπολη και ενίσχυσε την επιρροή του στα δημόσια πράγματα.
Την ίδια περίπου εποχή η Ειρήνη εγκατέλειψε τους συμμάχους των Βυζαντινών Λομβαρδούς, που βρίσκονταν σε εμπόλεμη κατάσταση με τους Φράγκους και προσήγγισε τους τελευταίους. Έστειλε πρέσβεις στον Καρλομάγνο και αρραβώνιασε τον Κωνσταντίνο ΣΤ΄ με την κόρη του ρήγα των Φράγκων Ροτρούδη (Ερυθρώ κατά τους Βυζαντινούς).
Η Ζ' Οικουμενική Σύνοδος.
Αμέσως μετά την ανάληψη της εξουσίας από την Ειρήνη, είχε αρχίσει η ενθάρρυνση της εικονόφιλης παράταξης. Τον Αύγουστο του 784 ο πατριάρχης Παύλος παραιτήθηκε, επικαλούμενος τύψεις συνειδήσεως, διότι συνέπραξε με εικονομάχους βασιλείς και πρότεινε οικουμενική σύνοδο. Νέος πατριάρχης εξελέγη ο λαϊκός μέχρι τότε Ταράσιος, γραμματέας της Ειρήνης, ο οποίος αποδέχθηκε την εκλογή υπό τον όρο σύγκλησης οικουμενικής συνόδου, η οποία και αποφασίστηκε.
Η νέα σύνοδος ορίστηκε να αρχίσει τις συνεδριάσεις της στις 17 Αυγούστου του 786 στον ναό των Αγίων Αποστόλων. Αλλά ο στρατός, που εμφορούνταν από εικονομαχικό πνεύμα και είχε πρόσφατο το προηγούμενο της πραξικοπηματικής εκλογής του Ταράσιου, αντέδρασε βίαια και ματαίωσε τις περαιτέρω εργασίες της συνόδου. Τότε η Ειρήνη έστειλε τον ευνούχο Σταυράκιο στη Θράκη για να στρατολογήσει νέο στρατό, από εικονοφιλους. Σκηνοθέτησε μετά νέα εισβολή των Αράβων και διακήρυξε την ανάγκη εκστρατείας εναντίον τους. Πήρε μαζί της τα καλύτερα τάγματα της βασιλικής φρουράς, που είχε εκπαιδεύσει και οδηγήσει σε νίκες ο Κωνσταντίνος Ε΄, και βγήκε από την Πόλη για να περάσουν δήθεν στην Ασία, αυτή, η αυλή και τα τάγματα. Εκεί τα αφόπλισε με διάφορες προφάσεις, ενώ ο στρατός του Σταυράκιου έμπαινε στην Πόλη από τις πύλες της Θράκης. Τα πιστά στην εικονομαχία τάγματα διατάχτηκαν να διαλυθούν και ο εικονομαχικός στρατός της Κωνσταντινούπολης έπαψε να υπάρχει.
Παρά την διάλυση αυτή του εικονομαχικού στρατού, ο τόπος και ο χρόνος δεν θεωρήθηκαν κατάλληλοι για την συνέχιση των εργασιών της συνόδου και οι συνεδριάσεις της έγιναν στην Νίκαια της Βιθυνίας τον Μάιο του 787. Η εικονόφιλη παράταξη επικράτησε πλήρως. Καταλύθηκε το κύρος της μέχρι τότε θεωρουμένης ως Ζ΄ Οικουμενικής συνόδου της Ιερείας του 754 και αποφασίστηκε η αναστήλωση των εικόνων.
Τα μέχρι την διαμάχη.
Επωφελούμενοι από τους εσωτερικούς περισπασμούς, Άραβες και Βούλγαροι πραγματοποιούσαν επιδρομές στα εδάφη του κράτους, λεηλατούσαν τις επαρχίες του και νικούσαν τους στρατούς του, οι οποίοι είχαν αποδυναμωθεί λόγω της ακολουθούμενης πολιτικής. Η Ειρήνη διέλυσε τον αρραβώνα του Κωνσταντίνου ΣΤ΄ με την Ροτρούδη και τον νύμφευσε, παρά την θέλησή του, με τη Μαρία της Αμνίας. Και αφού διέρρηξε τις σχέσεις της με τον Κάρολο, έστειλε στρατό να βοηθήσει τους Λομβαρδούς εναντίον του· όμως και αυτός ο στρατός νικήθηκε.
Η διαμάχη μητέρας και γιου.
Το 790 ο Κωνσταντίνος ήταν είκοσι χρόνων και έπρεπε πια να αναλάβει την εξουσία. Αλλά η Ειρήνη και ο Σταυράκιος αντιδρούσαν. Η Ειρήνη είχε διαλύσει τον αρραβώνα με την Ροτρούδη για να μη ισχυροποιηθεί ο γιος της και ο Σταυράκιος ήλεγχε τον κρατικό μηχανισμό, σε βαθμό που κανείς δεν έδινε την παραμικρή σημασία στον Κωνσταντίνο ΣΤ΄. Συνεννοήθηκε τότε αυτός με λίγους άρχοντες να συλλάβει και να εξορίσει τη μητέρα του στην Σικελία. Αλλά η Ειρήνη πληροφορήθηκε τα πάντα μέσω του Σταυράκιου· συνέλαβε, κούρεψε, έδειρε και εξόρισε τους συνωμότες, τον δε Κωνσταντίνο ΣΤ΄ τον έβρισε και τον χαστούκισε και τον έθεσε σε κατ’ οίκον περιορισμό. Ύστερα ζήτησε από τον στρατό να ορκιστεί, ότι όσο ζούσε αυτή δεν θα αναγνώριζε τον Κωσταντίνο ΣΤ΄ ως βασιλιά.
Ο νέος στρατός που συγκρότησε ο Σταυράκιος στα ευρωπαϊκά θέματα, ορκίστηκε βέβαια αμέσως. Αλλά ο στρατός της Ανατολής αντέδρασε. Εντονότερα αντέδρασε ο στρατός του θέματος των Αρμενιακών, που αρνήθηκε τον όρκο και την πρόταξη του ονόματος της Ειρήνης σε αυτό του Κωνσταντίνου ΣΤ΄, όπως του ζητήθηκε. Η Ειρήνη έστειλε τον σπαθάριο Αλέξιο Μουσελέμ για να συνετίσει τους Αρμενιακούς, αλλά αυτός προσχώρησε στο κίνημα και ανέλαβε την αρχηγία των εξεγερμένων. Τώρα όλος ο στρατός της Ανατολής επευφήμησε τον Κωνσταντίνο ΣΤ΄ ως μόνο βασιλιά και προχώρησε προς την Κωνσταντινούπολη. Η Ειρήνη, που δεν μπορούσε βέβαια να βασιστεί στον στρατό του Σταυράκιου, αναγκάστηκε να ελευθερώσει τον Κωνσταντίνο ΣΤ΄, που έσπευσε να συναντήσει τον στρατό της Ανατολής, ο οποίος τον αναγνώρισε μονοκράτορα και αποκήρυξε την Ειρήνη. Ύστερα ο Κωνσταντίνος ΣΤ΄ μπήκε στην Πόλη και ο Σταυράκιος, καθώς και όλοι οι ευνούχοι του Παλατιού, εξορίστηκαν. Η Ειρήνη περιορίστηκε στο ανάκτορο του Ελευθερίου, όπου είχε τους θησαυρούς της.
Τον Απρίλιο του 791 εξεστράτευσε ο Κωνσταντίνος ΣΤ΄ κατά των Βουλγάρων και ύστερα από μία αψιμαχία και μόνο επέστρεψε στην Κωνσταντινούπολη. Εξίσου αναποτελεσματική ήταν και μία εκστρατεία του στην Κιλικία κατά των Αράβων, τον Σεπτέμβριο.
Ύστερα ο Κωνσταντίνος ανακάλεσε την μητέρα του και την αποκατέστησε πλήρως. Η βασιλεία ήταν πάλι «Κωνσταντίνου και Ειρήνης». Και πάλι όμως οι Αρμενιακοί αρνήθηκαν να δεχτούν την νέα τροπή των πραγμάτων και απαίτησαν να τεθεί εκ νέου επί κεφαλής τους ο Αλέξιος Μουσελέμ, που βρισκόταν στην Βασιλεύουσα τιμημένος από τον Κωνσταντίνο ΣΤ΄ με τον τίτλο του πατρικίου.
Αλλά η Ειρήνη -και ο επίσης ανακληθείς Σταυράκιος- ήλεγχαν πλήρως την κατάσταση. Ο Αλέξιος κατηγορήθηκε για εσχάτη προδοσία, δάρθηκε, κουρεύτηκε και φυλακίστηκε. Ύστερα ο Κωνσταντίνος ΣΤ΄ εξεστράτευσε και πάλι κατά των Βουλγάρων, αλλά υπέστη δεινή ήττα με μεγάλες απώλειες. Μεταξύ των πολλών στρατηγών που έπεσαν στην μάχη, ήταν και ο γηραιός Μιχαήλ Λαχανοδράκων.
Αγανακτισμένος ο στρατός από τις τόσες συμφορές, αποφάσισε να απαλλαγεί από μητέρα και γιο και να αναγορεύσει αυτοκράτορα τον καίσαρα Νικηφόρο, εκείνον που είχε υποχρεωθεί να γίνει ιερωμένος στην αρχή της βασιλείας της Ειρήνης. Αλλά πρόλαβε αυτή, τύφλωσε τον Νικηφόρο και γλωσσοκόπησε τους τέσσερις αδελφούς του. Τυφλώθηκε και ο Αλέξιος Μουσελέμ.
Τότε οι Αρμενιακοί στασίασαν αναφανδόν και νίκησαν τους στρατηγούς, που στάλθηκαν εναντίον τους. Αλλά την άνοιξη του 793 νικήθηκαν με προδοσία. Εκτός από τις άλλες τιμωρίες που τους επιβλήθηκαν, χίλιοι από αυτούς οδηγήθηκαν στην Κωνσταντινούπολη και στίχθηκαν στα μέτωπά τους με μελάνη οι λέξεις "αρμενιακός επίβουλος". Ύστερα εξορίστηκαν στην Σικελία και σε άλλα νησιά.
Όπως προαναφέρθηκε ο Κωνσταντίνος ΣΤ΄ είχε υποχρεωθεί από την μητέρα του να νυμφευθεί την Μαρία της Αμνίας. Ύστερα από επτά χρόνια γάμου ερωτεύτηκε μιαν ακόλουθο της Ειρήνης, τη Θεοδότη· υποχρέωσε την Μαρία να μπει σε μοναστήρι και παντρεύτηκε την Θεοδότη.
Το σκάνδαλο ήταν μέγα. Ο πατριάρχης Ταράσιος είχε προσπαθήσει να αποτρέψει τον Κωνσταντίνο ΣΤ, αλλά τελικά υποχρεώθηκε να επιτρέψει σε έναν ιερέα των ανακτόρων να τελέσει τον γάμο. Ο ηγούμενος της μονής του Σακκουδίωνος Πλάτων και ο ανεψιός του Θεόδωρος ο Στουδίτης αντέδρασαν έντονα και καταδίκασαν τον πατριάρχη και όλους όσους αναγνώρισαν τον γάμο, τον οποίο θεώρησαν μοιχεία. Ο Κωνσταντίνος ΣΤ΄ φυλάκισε τον Πλάτωνα και εξόρισε τον Θεόδωρο και άλλους μοναχούς στην Θεσσαλονίκη.
Αλλά και αυτός ο γάμος ήταν μέρος του σχεδίου της Ειρήνης για να υπονομεύσει τον γιο της, δεδομένου ότι ήταν αυτή που του υπέβαλε την ιδέα, για να προκαλέσει την απέχθεια του λαού για την συμπεριφορά του. Στους δε αντιδρώντες μοναχούς παρείχε την υποστήριξή της.
Τον Οκτώβριο του 796 ο Κωνσταντίνος ΣΤ΄ απέκτησε γιο από τη Θεοδότη. Η θέση του εδραιωνόταν και η Ειρήνη ενέτεινε τις υπονομευτικές της προσπάθειες. Έτσι, όταν τον Μάρτιο της άλλης χρονιάς ο Κωνσταντίνος ΣΤ΄ εξεστράτευσε εναντίον των Αράβων, ο Σταυράκιος και οι άλλοι, με τους οποίους η Ειρήνη τον είχε περιστοιχίσει, τον παραπλάνησαν ως προς την παρουσία Αραβικού στρατού στην περιοχή και απέτρεψαν την σύγκρουση, φοβούμενοι νίκη τού Αυτοκράτορα και θρίαμβό του στην Κωνσταντινούπολη.
Όταν πέθανε ο γιος του Κωνσταντίνου ΣΤ΄, η Ειρήνη αποφάσισε να δώσει οριστική λύση. Αρχές Ιουλίου έστειλε ένα απόσπασμα για να συλλάβει τον Κωνσταντίνο ΣΤ΄, αλλά αυτός πρόλαβε να μπει σε πλοίο και να περάσει στην ασιατική ακτή της Προποντίδος, σκοπεύοντας να καταφύγει στον στρατό της Ανατολής. Αλλά είχε μαζί του τους ανθρώπους της μητέρας του, προς τους οποίους αυτή διαμήνυσε ότι, αν δεν ενεργούσαν όπως είχε συμφωνηθεί, θα έθετε υπ’ όψιν του γιου της τις αποδείξεις των συνεννοήσεων που είχαν μαζί της. Ο Κωνσταντίνος ΣΤ΄ συνελήφθη, μεταφέρθηκε στην αίθουσα της Πορφύρας των ανακτόρων, όπου τον είχε γεννήσει η Ειρήνη και εκεί τυφλώθηκε κατά διαταγή της.
Η πιστός βασιλεύς Ειρήνη.
Μετά την επικράτησή της η Ειρήνη τύφλωσε και εξόρισε τους γιους του Κωνσταντίνο Ε΄, των οποίων είχε ήδη κόψει την γλώσσα, γιατί κάποιοι από τον στρατό σκέφτηκαν να τους ανεβάσουν στον θρόνο. Ήταν προφανώς δικαιολογία, διότι ο αυτοκράτορας έπρεπε να είναι αρτιμελής. Ύστερα συνομολόγησε τετραετείς σπονδές με τους Άραβες, οι οποίοι "«έπραττον ό,τι ήθελον εν τη μικρά Ασία»" έναντι ετήσιου φόρου. Τέλεσε μετά θρίαμβο σκορπίζοντας αφειδώς χρήματα και χάρισε φόρους καθώς και τα τελωνειακά δικαιώματα του Βόσπορου και του Ελλήσποντου.
Εν τω μεταξύ είχε ανατείλει το άστρο ενός άλλου ευνούχου, του Αέτιου. Όταν κάποτε αρρώστησε βαριά η Ειρήνη, άρχισε η έριδα των ευνούχων Σταυράκιου και Αέτιου. Ήλπιζαν και οι δύο, ότι θα ανέβαζαν στον θρόνο κάποιον συγγενή τους. Τελικά επικράτησε ο Αέτιος, ο Σταυράκιος κατηγορήθηκε για συνωμοσία, τέθηκε υπό περιορισμόν και σε λίγο καιρό πέθανε.
Τα Χριστούγεννα του 800 ο πάπας Λέων Γ΄ έστεψε στην Ρώμη τον Καρλομάγνο αυτοκράτορα Ρωμαίων. Αυτό καθαυτό το γεγονός δεν θεωρήθηκε σπουδαίο από τους Βυζαντινούς, αν και για πολλά χρόνια δεν αναγνωριζόταν ο τίτλος και μία μόνο σοβαρή συνέπεια είχε γι’ αυτούς, την ενδυνάμωση του κύρους του πάπα. Ο δε Κάρολος, μολονότι τα παιδιά τους ήταν κάποτε αρραβωνισμένα, έστειλε πρέσβεις στην Κωνσταντινούπολη και ζήτησε σε γάμο την Ειρήνη, θέλοντας να ενώσει την ανατολή με την δύση.
Η πτώση.
Η πρόταση αυτή επέσπευσε την πτώση της Ειρήνης, αιτίες της οποίας ήταν η εικονομαχική αντίδραση στις συνεχείς παραχωρήσεις της στους μοναχούς, ο περιορισμός των κρατικών πόρων, η απειλούμενη υποταγή στον πάπα και οι φανερές πλέον ενέργειες του ευνούχου Αέτιου, ο οποίος, έχοντας καταστεί απόλυτος σχεδόν κύριος του κράτους, προόριζε για αυτοκράτορα τον αδελφό του.
Τελικά οργανώθηκε συνωμοσία τόσο κατά της Ειρήνης, όσο και κατά του Αέτιου από πολιτικούς και στρατιωτικούς άρχοντες και τον Οκτώβριο του 802 η Ειρήνη εκθρονίστηκε και ανέβηκε στον θρόνο ο γενικός λογοθέτης Νικηφόρος
Ο νέος αυτοκράτορας την επισκέφθηκε την επομένη της ενθρόνισής του, της δήλωσε ότι ενήργησε βιαζόμενος από τους άρχοντες, την διαβεβαίωσε για την ασφάλειά της, αλλά ζήτησε επιτακτικά να του δώσει τους θησαυρούς της. Η Ειρήνη απάντησε με αξιοπρέπεια, ότι έπεσε λόγω των αμαρτιών της και δέχθηκε να αποδώσει τους θησαυρούς, αν της επιτρεπόταν να παραμείνει στο ανάκτορο. Ο Νικηφόρος συμφώνησε, πήρε τους θησαυρούς και την εξόρισε αμέσως στην Πρίγκηπο και ύστερα από λίγο στην Λέσβο, όπου και απεβίωσε τον Αύγουστο του 803.
Εκτίμηση.
Η σπουδαιότερη πηγή για τα έργα και τις ημέρες της Ειρήνης είναι ο χρονογράφος Θεοφάνης ο Ομολογητής. Όπως έχει ήδη εκτεθεί, δεν θέλησε να αποκρύψει το μεγάλο της κακούργημα, την αρχομανία της και τους δόλους της. Αλλά και πριν και μετά την τύφλωση του Κωνσταντίνου ΣΤ΄ την αποκαλεί αγία, ευσεβεστάτη, σοφή και θεοφιλή, και "«υπέρ της ορθής πίστεως αθλήσασαν και μαρτυρήσασαν»", ενώ επικρίνει σφοδρότατα και χαρακτηρίζει τύραννο τον Νικηφόρο, επειδή την ανέτρεψε Παρόμοια και οι μεταγενέστεροι Κεδρηνός και Ζωναράς. Όλα αυτά βέβαια επειδή όλοι οι χρονογράφοι ήταν εικονόφιλοι και η Ειρήνη ήταν αυτή, που αναστήλωσε για πρώτη φορά τις εικόνες και υπήρξε η πρωτεργάτις της Ζ΄ Οικουμενικής Συνόδου.
Ο Γίββων δέχεται όλα τα γραφόμενα του Θεοφάνη κατά της Ειρήνης και συνοψίζει : "«αυτή η φιλόδοξη πριγκίπισσα που απαρνήθηκε τα ιερότερα καθήκοντα της μητέρας...»" 
Ο Παπαρρηγόπουλος ήδη στο πρώτο από τα αναφερόμενα σ' αυτήν κεφάλαια παραθέτει υποκεφάλαιο με τίτλο «αφροσύνη και κακοβουλία της Ειρήνης» ενώ στο «Τελευταίαι περί Ειρήνης κρίσεις» αναφέρει "«Δυστυχώς δεν περιωρίσθη εις μόνον το των εικόνων ζήτημα, αλλά παρέλυσε τον στρατόν, εθυσίασε τα σπουδαιότερα εξωτερικά του κράτους συμφέροντα, κατήργησε παραλόγως πολλούς απαραιτήτους φόρους, επολλαπλασίασε τα μοναστήρια, κατέστησε την κυβέρνησιν υποχείριον των μοναχών και παρέδωκε τα πράγματα εις χείρας ανδρών ανικάνων…»".
Ο Κάρολος Ντηλ μιλά για την έλλειψη ενδοιασμών, την ραδιουργία, ωμότητα και δολιότητά της και αμφιβάλλει για τις ικανότητές της.
Ο Στήβεν Ράνσιμαν την κατατάσσει ανάμεσα στους ραδιούργους και χωρίς ενδοιασμούς ανθρώπους και μιλά για τα ολέθρια αποτελέσματα της διοίκησής της.
Όμοια επικριτικός και ο Νόργουιτς, ο οποίος μάλιστα υποπτεύεται, ότι η Ειρήνη δολοφόνησε τον νεογέννητο γιο του Κωνσταντίνου ΣΤ΄.
Στον αντίποδα ο Σλουμπερζέ, που αναλύεται σε ύμνους προς την προσωπικότητα και την διακυβέρνησή της και ο Ντυράν, που της καταλογίζει μεν έλλειψη ηθικών ενδοιασμών, αλλά βρίσκει ευεργετική την βασιλεία της, προσπερνώντας ασχολίαστο το γεγονός της τύφλωσης.
Μια σύγχρονη εκτίμηση είναι, ότι "«Η Ειρήνη υπήρξε οπωσδήποτε μία από τις πιο δυναμικές προσωπικότητες του 8ου αιώνα, αλλά οι άμετρες προσωπικές φιλοδοξίες της εξουδετέρωσαν τα θετικά στοιχεία των πολιτικών της επιλογών. Προσπάθησε να θεραπεύσει τον διχασμό της βυζαντινής κοινωνίας με τη μετριοπαθή πολιτική της στο ζήτημα των εικόνων, αλλά τόνωσε τις αντιθέσεις με την εσφαλμένη επιλογή των συμβούλων και των στόχων της, για να αποδειχθεί τελικά τραγική φυσιογνωμία... Η αποδιοργάνωση της άμυνας του Βυζαντίου και οι ταπεινωτικές συνθήκες ειρήνης εξασθένισαν σημαντικά τη διεθνή του ακτινοβολία»".

</doc>
<doc id="52619" url="https://el.wikipedia.org/wiki?curid=52619" title="Λυγιές Αχαΐας">
Λυγιές Αχαΐας

Οι Λυγιές είναι μικρό χωριό της πρώην Επαρχίας Πατρών και του Νομού Αχαΐας, το οποίο απέχει περίπου 14 χιλιόμετρα από την πόλη της Πάτρας. Είναι ευρέως γνωστό και με το παλιά του ονομασία Βόλα (ή Βόλας).
Διοικητικά ανήκει Τοπική Κοινότητα Θέας (τέως δημοτικό διαμέρισμα και άλλοτε ανεξάρτητη κοινότητα) της Δημοτικής Ενότητας Μεσσάτιδας (τέως δήμου) του Δήμου Πατρέων, ευρισκόμενο σε θέση κοντά σε τμήμα των νότιων ορίων αυτού. Κατά την Απογραφή του 2011, οι Λυγιές είχαν πληθυσμό 55 κατοίκους.
Τοποθεσία.
Ο οικισμός βρίσκεται σε με μια λοφώδη περιοχή στις παρυφές ενός πευκοδάσους και κοντά στην Εθνική Οδό Πατρών-Τριπόλεως («111»), καθώς και σε υψόμετρο περίπου 280 μέτρων. Στην γύρω περιοχή υπάρχουν επίσης αγροτικές και δασικές εκτάσεις, ενώ βορείως του χωριού ρέει ο μικρός ποταμός Λυγιάς. Οι Λυγιές γειτνιάζουν με την Καλλιθέα στα βόρεια-βορειοανατολικά, το Παυλόκαστρο στα βορειοδυτικά και την Κάτω Πλατανόβρυση στα νοτιοανατολικά. 
Ιστορικά στοιχεία.
Η ονομασία "Βόλα" προέρχεται από τον πρώτο οικιστή του χωριού. Σε έγγραφα αναφέρεται και σαν "του Βώλα το χωριό". 
Αναφέρεται πρώτη φορά σαν χωριό σε απογραφή του 1700 με 4 οικογένειες και 14 κατοίκους. Σε απογραφή του 1828 είχε 5 οικογένειες. Το 1920 είχε 23 κατοίκους και φαίνεται συνεχώς να κατοικούνταν από λιγοστούς κατοίκους. Πρώτος γαιοκτήμων της περιοχής θεωρείται κάποιος Ηλίας Σουβαλιώτης ο οποίος κατείχε μεγάλες εκτάσεις και ήταν ένας απ' τους λιγοστούς κατοίκους ο οποίος ζούσε στο χωριό. 
Με το Β.Δ. 8/4/1835 έγινε δημοτικό διαμέρισμα του Δήμου Μεσσάτιδος και με το Β.Δ. 3/7/1836 όπου διαλύθηκε ο δήμος Μεσσάτιδος, ο Βόλας έγινε οικισμός του Δήμου Πατρέων. Το 1998 με το Σχέδιο «Καποδίστριας» αποτέλεσε οικισμό του δημοτικού διαμερίσματος Θέας του νέου Δήμου Μεσσάτιδος. Από το 2011 και πλέον, σύμφωνα με το Σχέδιο «Καλλικράτης», αποτελεί οικισμό του -διευρυμένου- Δήμου Πατρέων.

</doc>
<doc id="52620" url="https://el.wikipedia.org/wiki?curid=52620" title="Παυλόκαστρο Αχαΐας">
Παυλόκαστρο Αχαΐας

Το Παυλόκαστρο είναι χωριό στην Αχαΐα. Διοικητικά ανήκει στην Θέα, πρώην ανεξάρτητη κοινότητα και μετέπειτα δημοτικό διαμέρισμα του πρώην Δήμου Μεσσάτιδος και πλέον τοπική κοινότητα του Δήμου Πατρέων. Εγγύς του βρίσκονται επίσης οι περιοχές: Καλλιθέας και Λυγιών, Ροΐτικων. Απέχει περί τα 13 χλμ από το κέντρο της Πάτρας
Κατά την εθνική απογραφή του 2011 είχε πληθυσμό 44 μόνιμους κατοίκους. 
Τοποθεσία.
Είναι χτισμένο σε μια πεδινή υψομετρικά περιοχή αλλά ιδιαίτερα λοφώδη και με πολλά υψώματα. Εκεί υπάρχουν επίσης αρκετές καλλιεργήσιμες εκτάσεις με ελαιώνες και αμπελώνες, ενώ στις δασικές εκτάσεις της περιοχής κυριαρχεί το πεύκο όπου συναντάται σε πυκνές συστάδες ανά τόπους/μεριές. 
Ιστορία.
Πρώτη φορά σαν χωριό αναφέρεται σε απογραφή του 1697. Σύμφωνα με ενετική απογραφή "Γκριμάνι" το 1700 είχε 61 κατοίκους και ο Πουκεβίλ αναφέρει ότι το 1816 είχε 30 οικογένειες, και 24 το 1889. Σε διάφορες τοποθεσίες έχουν ανασκαφή μυκηναϊκοί τάφοι και μυκηναϊκός οικισμός. 
Το κάστρο.
Το κάστρο της περιοχής είναι άγνωστο πότε ακριβώς κατασκευάστηκε, πιθανώς όμως είναι φράγκικο κτίσμα. Πρώτη φορά αναφέρεται το 1408 σε κατάλογο με τα φρούρια που ανήκαν στον Λατίνο αρχιεπίσκοπο Πάτρας. 
Η προέλευση του ονόματος δεν είναι εξακριβωμένη. Η πιο πιθανή εκδοχή βέβαια λέει ότι ονομάστηκε έτσι από τον όνομα του αρχιεπίσκοπου Παύλου Φόσκαρη. 
Σήμερα από το κάστρο διασώζονται μόνο τα θεμέλια του και οι υπόγειες στοές.

</doc>
<doc id="52624" url="https://el.wikipedia.org/wiki?curid=52624" title="Μπίσμαρκ">
Μπίσμαρκ



</doc>
<doc id="52627" url="https://el.wikipedia.org/wiki?curid=52627" title="Έλβις Πρίσλεϋ">
Έλβις Πρίσλεϋ



</doc>
<doc id="52628" url="https://el.wikipedia.org/wiki?curid=52628" title="Κατάλογος Ελλήνων Βασιλέων της Βακτρίας">
Κατάλογος Ελλήνων Βασιλέων της Βακτρίας



</doc>
<doc id="52629" url="https://el.wikipedia.org/wiki?curid=52629" title="Κατάλογος Βασιλέων της Βακτρίας">
Κατάλογος Βασιλέων της Βακτρίας



</doc>
<doc id="52631" url="https://el.wikipedia.org/wiki?curid=52631" title="Όττο Βίσμαρκ">
Όττο Βίσμαρκ

 &lt;ns&gt;0&lt;/ns&gt;
 &lt;revision&gt;
 &lt;parentid&gt;361452&lt;/parentid&gt;
 &lt;timestamp&gt;2013-04-20T11:24:22Z&lt;/timestamp&gt;
 &lt;contributor&gt;
 &lt;username&gt;EmausBot&lt;/username&gt;
 &lt;/contributor&gt;
 &lt;minor /&gt;
 &lt;comment&gt;Ρομπότ: Διόρθωση διπλής ανακατεύθυνσης προς Όττο φον Μπίσμαρκ&lt;/comment&gt;
 &lt;model&gt;wikitext&lt;/model&gt;
 &lt;format&gt;text/x-wiki&lt;/format&gt;

</doc>
<doc id="52636" url="https://el.wikipedia.org/wiki?curid=52636" title="Όττο Φον Μπίσμαρκ">
Όττο Φον Μπίσμαρκ



</doc>
<doc id="52637" url="https://el.wikipedia.org/wiki?curid=52637" title="Ότο φον Βίσμαρκ">
Ότο φον Βίσμαρκ



</doc>
<doc id="52640" url="https://el.wikipedia.org/wiki?curid=52640" title="Δίκες της Νυρεμβέργης">
Δίκες της Νυρεμβέργης



</doc>
<doc id="52643" url="https://el.wikipedia.org/wiki?curid=52643" title="Φριτς Σάουκελ">
Φριτς Σάουκελ



</doc>
<doc id="52656" url="https://el.wikipedia.org/wiki?curid=52656" title="Οθωμανική δυναστεία">
Οθωμανική δυναστεία



</doc>
<doc id="52657" url="https://el.wikipedia.org/wiki?curid=52657" title="Μηλιές Εύβοιας">
Μηλιές Εύβοιας



</doc>
<doc id="52661" url="https://el.wikipedia.org/wiki?curid=52661" title="Οπτικά μέσα">
Οπτικά μέσα

Οπτικά μέσα καλούνται τα υλικά που είναι διαπερατά από το ορατό φως (μήκη κύματος μεταξύ του υπέρυθρου και του υπεριώδες). Υλικά τέτοιου τύπου είναι το γυαλί, το πλεξιγκλάς, ο αέρας, κλπ. Τα υλικά αυτά διακρίνονται σε διαφανή, ημιδιαφανή και σε ισότροπα και μη.
Διαφανή μέσα: χαρακτηρίζονται όλα εκείνα τα σώματα που επιτρέπουν το πέρασμα των φωτεινών ακτίνων μέσα από το υλικό τους χωρίς να προκαλούν έντονη απορρόφηση. Σε αντίθετη περίπτωση τα σώματα ονομάζονται αδιαφανή.
Ημιδιαφανή μέσα: χαρακτηρίζονται τα σώματα εκείνα που επιτρέπουν να περνάει το φως, πλην όμως, προκαλούν ταυτόχρονα σημαντική μείωση της έντασής του.
Τα ισότροπα υλικά έχουν την ιδιότητα να διατηρούν σε όλο τον όγκο τους τις ίδιες ιδιότητες π.χ σταθερό δείκτη διάθλασης, σταθερή τιμή απορροφητικότητας της ακτινοβολίας κλπ. όπως είναι π.χ. ο αέρας, το νερό, το οινόπνευμα ή ακόμα και το γυαλί (-εφόσον είναι ομογενές και απαλλαγμένο από τάσεις)κ.λπ.
Τα μη ισότροπα ή ανισότροπα υλικά μεταβάλουν τις τιμές αυτές καθώς μεταφερόμαστε από ένα σημείο τους σε ένα άλλο. Η μεταβολή αυτή μπορεί να είναι γραμμική ή όχι. Χαρακτηριστικό παράδειγμα μη ισότροπου υλικού είναι ένα είδος οπτικών ινών το οποίο μεταβάλει το δείκτη διάθλασής του συναρτήσει της ακτίνας διατομής του. Με αυτό τον τρόπο, μια εισερχόμενη ακτίνα φωτός υπό γωνία δεν ανακλάται στα τοιχώματα της οπτικής ίνας αλλά κάμπτεται σε όλη την πορεία της μέχρι εκεί. Κατ΄ αυτό τον τρόπο ελαττώνονται οι απώλειες της εισερχόμενης ακτίνας φωτός.

</doc>
<doc id="52664" url="https://el.wikipedia.org/wiki?curid=52664" title="Ο Σταυρός του Ιησού Χριστού">
Ο Σταυρός του Ιησού Χριστού



</doc>
<doc id="52668" url="https://el.wikipedia.org/wiki?curid=52668" title="Κώστας Δίγκας">
Κώστας Δίγκας

Ο Κώστας Δίγκας είναι Έλληνας ηθοποιός.
Βιογραφία.
Ο Κώστας Δίγκας είναι Έλληνας ηθοποιός. Γεννήθηκε στην Αθήνα στις 11 Ιουνίου 1956. Αποφοίτησε από τη δραματική σχολή του Λαϊκού Πειραματικού Θεάτρου – Λεωνίδα Τριβιζά το 1979. Είχαν προηγηθεί σπουδές του στην δραματική σχολή της Ευγενίας Χατζίκου στο 1ο έτος και στην δραματική σχολή του Πέλου Κατσέλη στο 2ο έτος. 
Ως ηθοποιός
Ερμήνευσε ρόλους στον κινηματογράφο, στο θέατρο, σε τηλεοπτικές σειρές, στο ραδιόφωνο, στη διαφήμιση και σε μεταγλωττίσεις ξένων τηλεοπτικών σειρών. Επίσης, η φωνή του έχει χρησιμοποιηθεί σε ντοκιμαντέρ, στο ραδιόφωνο και την τηλεοπτική διαφήμιση.
Ως συγγραφέας θεατρικών έργων
Έχει γράψει διηγήματα και δύο θεατρικά έργα που έχουν ανέβει στο θέατρο. Τα "Ψέματα" και το "Overdose"
Ως συγγραφέας κινηματογραφικού σεναρίου
Έγραψε και σκηνοθέτησε το 2019 την ταινία μικρού μήκους "Ο Κόσμος Πάνω Από Τη Θάλασσα" που μέσα στον ίδιο χρόνο έχει βραβευτεί δύο φορές σε φεστιβάλ.
Ως σκηνοθέτης
Σκηνοθέτησε το έργο του "Ψέματα" το 2016 στην
Θεατρική σκηνή "Τσάι στη Σαχάρα"
Σκηνοθέτησε την ταινία του "Ο Κόσμος Πάνω Από Τη Θάλασσα"
Θεατρικές παραστάσεις.
Στο θέατρο συμμετείχε στις παραστάσεις:
Τηλεοπτικές σειρές.
Στην τηλεόραση συμμετείχε στις σειρές:

</doc>
<doc id="52673" url="https://el.wikipedia.org/wiki?curid=52673" title="Χαλκιάδες Λάρισας">
Χαλκιάδες Λάρισας

Οι Χαλκιάδες είναι οικισμός της Περιφερειακής Ενότητας Λάρισας, στην Περιφέρεια Θεσσαλίας. Διοικητικά ανήκει στην Κοινότητα Χαλκιάδων, της Δημοτικής Ενότητας Πολυδάμαντα και υπάγεται στον Δήμο Φαρσάλων. 
Γενικές πληροφορίες.
Οι Χαλκιάδες Λάρισας είναι ένα μικρό χωριό του Δήμου Φαρσάλων, στο Νομό Λάρισας, που βρίσκεται σε υψόμετρο 268 μέτρων. Έχει πληθυσμό 368 κατοίκων, σύμφωνα με την Απογραφή του 2011, οι οποίοι ασχολούνται με τη γεωργία και την κτηνοτροφία. Βρίσκεται στην κοιλάδα του Πηνειού και απέχει 30 χιλιόμετρα από τη Λάρισα. 
Μέχρι το 1927, η ονομασία του χωριού ήταν Καραδεμερτζή. Από το 1883 ως το 1912 ανήκε στο Δήμο Ευιδρίου και μέχρι το 1927 στην Κοινότητα Μπαϊρακλίου.
Αποτελείται από δύο συνοικισμούς, τους Άνω Χαλκιάδες που ο πληθυσμός του αποτελείται από απόγονους προσφύγων από την Καππαδοκία (συγκεκριμένα από τα χωριά Τασλίκ και Δήλα) και από τους Κάτω Χαλκιάδες που αποτελείται από τους ντόπιους κατοίκους. 
Το όνομα το πήρε εξαιτίας του μεγάλου ποσοστού σιδεράδων (χαλκιάδες).
Στους Άνω Χαλκιάδες πραγματοποιείται πανηγύρι ανήμερα του Αγίου Γεωργίου στις 23 Απριλίου, ενώ στους Κάτω Χαλκιάδες του Αγίου Χαράλαμπους στις 10 Φεβρουαρίου.

</doc>
<doc id="52674" url="https://el.wikipedia.org/wiki?curid=52674" title="Γεώργιος Παπανδρέου (ιστορικός)">
Γεώργιος Παπανδρέου (ιστορικός)

Ο Γεώργιος Παπανδρέου (1859 - 26 Ιουλίου 1940) ήταν Έλληνας εκπαιδευτικός και διακεκριμένος ιστορικός από τα Καλάβρυτα, ιστορικός της Ηλείας και των Καλαβρύτων. Σημαντική μορφή των γραμμάτων στην Ηλεία. Ήταν ο πρώτος που προσπάθησε και έγραψε την ιστορία της Ηλείας. Στα βιβλία του υπέγραφε ως "Γεώργιος Παπανδρέου Δ.Φ."
Γεννήθηκε στο Σκούπι Καλαβρύτων αλλά έζησε τα παιδικά του χρόνια στον Πύργο όπου και αποφοίτησε το σχολαρχείο. Σπούδασε φιλοσοφία στην Αθήνα και στη συνέχεια δίδαξε σε πολλά σχολεία, όπως στο Γυμνάσιο Χαλκίδας και το Γυμνάσιο Καλαβρύτων, ενώ ήταν πολλά χρόνια γυμνασιάρχης στο Α' Γυμνάσιο Πύργου. Το 1886 έγινε διδάκτωρ της Φιλοσοφικής Αθηνών χάρη στην μελέτη του «περί της αρχαίας Ψωφίδος». Το 1896 ανακηρύχθηκε υφηγητής της γλωσσολογίας με τη διατριβή «περί της των Ηλείων διαλέκτου». Το 1924 εξέδωσε το βιβλίο «Η Ηλεία διά μέσου των αιώνων». Το 1901 δημοσιεύει άρθρα του στην εφημερίδα "Πελοπόννησος".
Απεβίωσε στις 26 Ιουλίου του 1940 στο Μαρούσι. 

</doc>
<doc id="52676" url="https://el.wikipedia.org/wiki?curid=52676" title="Α΄Εθνική ποδοσφαίρου 2005-2006">
Α΄Εθνική ποδοσφαίρου 2005-2006



</doc>
<doc id="52679" url="https://el.wikipedia.org/wiki?curid=52679" title="Διόδοτος Α΄ της Βακτρίας">
Διόδοτος Α΄ της Βακτρίας

Ο Διόδοτος Α' ο Σωτήρ ήταν Έλληνας Σατράπης της περιοχής της Βακτρίας (Βακτριανής).
Το 250 π.Χ. εξεγέρθηκε κατά του κράτους των Σελευκιδών, όπου ανήκε μέχρι τότε η σατραπεία του, και ανέδειξε τη Βακτρία σε ανεξάρτητο βασίλειο. Έκοψε νομίσματα με την απεικόνισή του. Αποκαλούταν "Βασιλεύς της Βακτρίας και της Ινδίας".

</doc>
<doc id="52681" url="https://el.wikipedia.org/wiki?curid=52681" title="Ευθύδημος Α΄ της Βακτρίας">
Ευθύδημος Α΄ της Βακτρίας

Ο Ευθύδημος Α΄ ή "Ευθημήδης" (π. 260 - 200 ή 165 π.Χ.) από τη Δυναστεία των Ευθυδημιδών ήταν Έλληνας Βασιλιάς της Βακτρίας και της Ινδίας από το 227 π.Χ. μέχρι το 189 π.Χ. Κατά τη βασιλεία του επέκτεινε τα σύνορα του βασιλείου μέχρι τις όχθες του Γάγγη. Το 188 π.Χ. κατέλαβε την κοιλάδα του Ινδού και προσάρτησε την Αραχωσία, τη Δραγγιανή και τη Γεδρωσία, ιδρύοντας και πολλές πόλεις. Σε νομίσματα του διαδόχου του Δημήτριου αναφέρεται ως Ευθύδημος Α΄ "Θεός". Ο Ευθύδημος ήταν ο πρώτος Βακτιριανός βασιλιάς που του αναγνωρίστηκε ο τίτλος από το κράτος των Σελευκιδών, και συγκεκριμένα το 206 από τον Αντίοχο Α΄. Κατά τα τελευταία χρόνια της βασιλείας του ο Αντίοχος Γ΄ ο Μέγας προσπάθησε ανεπιτυχώς να καταλάβει τη Βακτρία.
Οικογένεια.
Νυμφεύτηκε την κόρη του Διοδότου Α΄ της Βακτρίας, αδελφή του Διοδότου Β΄ και είχε τέκνα:

</doc>
<doc id="52682" url="https://el.wikipedia.org/wiki?curid=52682" title="Ευθύδυμος Α' Θεός ,της Βακτρίας">
Ευθύδυμος Α' Θεός ,της Βακτρίας



</doc>
<doc id="52684" url="https://el.wikipedia.org/wiki?curid=52684" title="Διόδοτος Β΄ της Βακτρίας">
Διόδοτος Β΄ της Βακτρίας

Ο Διόδοτος ο Β΄ ήταν βασιλιάς της Βακτρίας από το 246 π.Χ. μέχρι το 227 π.Χ. Ήταν γιος του Διόδοτου Α΄ και ανατράπηκε από τον Ευθύδημο Α΄.

</doc>
<doc id="52685" url="https://el.wikipedia.org/wiki?curid=52685" title="Δημήτριος Α΄ ο Ανίκητος">
Δημήτριος Α΄ ο Ανίκητος

Ο Δημήτριος Α΄, ο επονομαζόμενος "Ανίκητος" (π. 222 - π. 180 π.Χ.) από τη Δυναστεία των Ευθυδημιδών ήταν βασιλιάς της Βακτρίας και της Ινδίας από το 189 π.Χ. μέχρι το 167 π.Χ. Ήταν γιος του Ευθύδημου Α΄.
Ο Ιουστίνος και ο Στράβωνας τον αποκαλούν "Βασιλέα της Ινδίας". Στα νομίσματα που έκοψε απεικονίζεται να φορά δέρμα από κεφαλή ελέφαντα, και ως γνωστόν ο ελέφαντας συμβολίζει την Ινδία.
Προσάρτησε στο βασιλειό του την Αραχωσία, τη Γεδρωσία και τη χώρα των Παροπαμισάδων, ενώ ίδρυσε και δύο πόλεις δίνοντας το όνομά του, τη Δημητριάδα στην Αραχωσία και τη Δημητριάδα στην Πατταληνή. 
Οικογένεια.
Νυμφεύτηκε μία των Σελευκιδών, ανώνυμη κόρη του Αντιόχου Γ΄ της Συρίας και είχε τέκνα:

</doc>
<doc id="52686" url="https://el.wikipedia.org/wiki?curid=52686" title="Ευκρατίδης Α΄ της Βακτρίας">
Ευκρατίδης Α΄ της Βακτρίας

Ο Ευκρατίδης ο Α΄ ήταν βασιλιάς της Βακτρίας και μέρους της Ινδίας από το 167 π.Χ. μέχρι το 159 π.Χ.. Επέκτεινε το βασίλειο έως τον Ινδό και έγινε κυρίαρχος της Αρείας, της Αραχωσίας, της Δραγγιανής, της Σογδιανής, των Παροπαμισαδών και της Γανδαρίδας. Η απασχόλησή του όμως με την κατάκτηση της Ινδίας έδωσε την ευκαιρία αμέσως μετά το θανατό του να καταλάβουν τη Δραγγιανή και την Αρεία. Δολοφονήθηκε από τον γιο του, Πλάτωνα, ο οποίος όμως δολοφονήθηκε στη συνέχεια από τον αδελφό του, Ηλιοκλή, ο οποίος και ανέβηκε στον θρόνο. Έκτισε την Ευκρατίδεια στη Βακτρία.
Οικογένεια.
Γιος του ήταν ο:

</doc>
<doc id="52687" url="https://el.wikipedia.org/wiki?curid=52687" title="Ηλιοκλής Α΄ της Βακτρίας">
Ηλιοκλής Α΄ της Βακτρίας

Ο Ηλιοκλής ήταν γιoς του Ευκρατίδη Α΄ και ανέβηκε στον θρόνο δολοφoνώντας τον αδελφό του Πλάτωνα, ο οποίος είχε δολοφονήσει τον πατέρα τους. Βασίλεψε στο θρόνο της Βακτρίας και της Ινδίας από το 159 π.Χ. έως το 130 π.Χ.
Ο Ηλιοκλής ήταν και ο τελευταίος Έλληνας βασιλιάς της Βακτρίας, αφού μετά το θανατό του εισέβαλαν Σκυθικές φυλές καταλαμβάνοντας πολλά εδάφη και χωρίζοντας τη χώρα σε δύο ή και περισσότερα βασίλεια.

</doc>
<doc id="52688" url="https://el.wikipedia.org/wiki?curid=52688" title="Μαρούλι">
Μαρούλι

Το μαρούλι (Lactuca sativa, Λακτούκη η ήμερος) είναι ετήσιο, ποώδες φυτό γρήγορης ανάπτυξης της οικογένειας των Σύνθετων (Compositae). Καλλιεργείται από τους Ρωμαϊκούς χρόνους και η προέλευση του είναι η Ασία. Αναφέρεται από τον Ηρόδοτο, τον Θεόφραστο και τον Διοσκορίδη με το όνομα θριδακίνη και θρίδαξ.
Χαρακτηριστικά.
Η ρίζα του είναι πασσαλώδης με μήκος έως μισό μέτρο. Τα φύλλα του βγαίνουν από το βλαστό που είναι κοντός, χρώματος ανοικτοπράσινου ή βαθυπράσινου. Τα μαρούλια είναι λεία, στρογγυλά ή κατσαρά. 
Η άνθηση του μαρουλιού γίνεται σταδιακά και οι καρποί του βγαίνουν 10-15 μέρες μετά την άνθηση. Τα μαρούλια πολλαπλασιάζονται με σπόρο. Η σπορά γίνεται σε φυτώρια και σε 15 περίπου μέρες τα φυτάρια είναι έτοιμα για μεταφύτευση. Ευδοκιμεί σε δροσερές θερμοκρασίες και δεν αντέχει στη ζέστη. Στην Ελλάδα καλλιεργείται από το φθινόπωρο μέχρι την άνοιξη, και το καλοκαίρι σε ψυχρότερα κλίματα. Για την επιτυχία στην καλλιέργεια πρέπει να υπάρχει αρκετή εδαφική υγρασία, καλός φωτισμός και δροσερές νύχτες.
Κατανάλωση.
Το μαρούλι τρώγεται ωμό, σκέτο ή σε σαλάτες αλλά και μαγειρεμένο με κρέας (φρικασέ).
Οι Η.Π.Α έχουν τη μεγαλύτερη παραγωγή στον κόσμο, ακολουθούν η Κίνα, η Ισπανία και ο Καναδάς. Στην Ελλάδα καλλιεργούνται 19.000 στρέμματα περίπου και η ετήσια παραγωγή φτάνει τους 25.000 τόνους.
Βοτανικές ποικιλίες.
Υπάρχουν πάρα πολλές ποικιλίες μαρουλιού που μπορούν να διακριθούν σε 4 βοτανικές ποικιλίες.
Διατροφική αξία.
Η διατροφική αξία του μαρουλιού ποικίλλει ανάλογα με την ποικιλία. Το μαρούλι γενικά παρέχει μικρές ποσότητες φυτικών ινών, μερικούς υδατάνθρακες, λίγες πρωτεΐνες και ίχνη λίπους. Τα σημαντικότερα θρεπτικά συστατικά του είναι η βιταμίνη Α και το κάλιο. Η βιταμίνη Α προέρχεται από β-καροτένιο, του οποίο αν και έχει κίτρινο-πορτοκαλί χρώμα δεν ξεχωρίζει λόγο του πράσινου χρώματος της χλωροφύλλης. Το β-καροτένιο, μετατρέπεται σε βιταμίνη Α στο ανθρώπινο σώμα. Όσο πιο σκούρο πράσινο, τόσο περισσότερο β-καροτένιο έχει.
Το μαρούλι, με εξαίρεση την ποικιλία iceberg, είναι επίσης μια μέτρια καλή πηγή βιταμίνης C, ασβεστίου, σιδήρου και χαλκού. Οι νευρώσεις παρέχουν διαιτητικές ίνες, ενώ οι βιταμίνες και τα μέταλλα συγκεντρώνονται στο λεπτό τμήμα των φύλλων.
Ακολουθεί πίνακας με την περιεκτικότητα σε θερμίδες και συστατικά, για ποσότητες 36 (αντιστοιχούν σε ένα φλιτζάνι μαρούλι ωμό, τεμαχισμένο) και 100 γραμμαρίων.
Επεξηγήσεις: Μ.Μ. = Μονάδες Μέτρησης, gr = γραμμάριο, mgr = 1/1000 γραμμάριο, mcg = το ένα εκατομμυριοστό (formula_1) του γραμμαρίου, IU = (International Unit) μονάδα μέτρησης στην φαρμακολογία για κάποιες ουσίες και διαφέρει ανάλογα με την ουσία και DV = (Daily Value) είναι το ποσοστό στην ημερήσια θρεπτική αξία για διατροφή 2000 θερμίδων την ημέρα.
Ο πίνακας είναι ενδεικτικός λόγο των διαφορών από ποικιλία σε ποικιλία.

</doc>
<doc id="52689" url="https://el.wikipedia.org/wiki?curid=52689" title="Διόδοτος Α' Σωτήρ της Βακτρίας">
Διόδοτος Α' Σωτήρ της Βακτρίας



</doc>
<doc id="52690" url="https://el.wikipedia.org/wiki?curid=52690" title="Φράικορπς">
Φράικορπς

Τα Φράικορπς (γερμανικά: "Freikorps, Ελεύθερα Σώματα") ήταν παραστρατιωτικές οργανώσεις που συγκροτήθηκαν στη Γερμανία μετά το τέλος του Α' Παγκοσμίου Πολέμου. Ο όρος χρησιμοποιούνταν από τον 18ο αιώνα για ομάδες εθελοντών στρατιωτών, ακόμη και αλλοδαπών. Η σημασία τους όμως άλλαξε μετά το 1918 καθώς αναμίχτηκαν ενεργά στην ασταθή μετά τον πόλεμο πολιτική σκηνή της Γερμανίας. Από τις τάξεις των "Φράικορπς" προήλθαν ορισμένα στελέχη της SA όπως ο Ερνστ Ρεμ, των SS, και ο Ρούντολφ Ες (διοικητής του Άουσβιτς).
Συγκροτήθηκαν κυρίως από βετεράνους του Α' Παγκοσμίου Πολέμου αλλά και Γερμανούς πολίτες. Μετά τον Α' Παγκόσμιο Πόλεμο και τη Γερμανική Επανάσταση του 1918-1919, τα "Φράικορπς" τέθηκαν ως δεξιές παραστρατιωτικές πολιτοφυλακές για την καταπολέμηση της αριστεράς στη νεοσυσταθείσα Δημοκρατία της Βαϊμάρης. "Έκαναν αιματηρές αντιπαραθέσεις με ρεπουμπλικανούς και διέπραξαν μερικές από τις πιο διαβόητες δολοφονίες" της εποχής της Βαϊμάρης και θεωρούνται ευρέως ως "πρόδρομοι του ναζισμού". Το Φράικορπ Έρχαρτ (Ehrhardt) ήταν το πρώτο που χρησιμοποίησε τη σβάστικα ως σημαία. Μια ολόκληρη σειρά βραβείων Φράικορπς υπήρξε επίσης.
Μετά τον Α' Παγκόσμιο Πόλεμο.
Η σημασία της λέξης "Φράικορπς" άλλαξε με την πάροδο του χρόνου. Μετά το 1918, ο όρος χρησιμοποιήθηκε για τις παραστρατιωτικές οργανώσεις που ξεπήδησαν στη Γερμανία καθώς οι στρατιώτες επέστρεψαν μετά την ήττα στον Α' Παγκόσμιο Πόλεμο. Ήταν οι βασικές παραστρατιωτικές ομάδες της Βαϊμάρης που δραστηριοποιούνταν εκείνη την εποχή. Πολλοί Γερμανοί βετεράνοι αισθάνθηκαν αποσυνδεδεμένοι από την πολιτική ζωή και προσχώρησαν στα Φράικορπς, αναζητώντας σταθερότητα μέσα σε μια στρατιωτική δομή. Άλλοι, θυμωμένοι με την ξαφνική, φαινομενικά ανεξήγητη ήττα τους, ενώθηκαν σε μια προσπάθεια να καταστείλουν τις κομμουνιστικές εξεγέρσεις, όπως την εξέγερση των Σπαρτακιστών, ή να απονέμουν κάποια μορφή εκδίκησης σε όσους θεωρούσαν υπεύθυνους για την ανακωχή. Έλαβαν σημαντική υποστήριξη από τον Υπουργό Άμυνας Γκούσταβ Νόσκε, μέλος του Σοσιαλδημοκρατικού Κόμματος της Γερμανίας. Ο Νόσκε τους χρησιμοποίησε για να συντρίψει τη γερμανική επανάσταση του 1918-19 και τη μαρξιστική Ένωση Σπάρτακος.
Τα Φράικορπς δραστηριοποιήθηκαν στην επιτυχημένη βίαιη καταστολή της επανάστασης του 1918 και την κατάλυση της Σοβιετικής Δημοκρατίας της Βαυαρίας, μιας προσωρινής κυβέρνησης που είχε εγκατασταθεί ως αποτέλεσμα της επανάστασης αυτής. Συμμετείχαν επίσης στην απαγωγή, το βασανισμό και τη δολοφονία του Καρλ Λίμπκνεχτ και της Ρόζας Λούξεμπουργκ.
Στις 5 Μαΐου 1919, τα μέλη του "Φράικορπς" Lützow στο Perlach κοντά στο Μόναχο, ενήργησαν έπειτα από πληροφορίες ενός τοπικού κληρικού, συνέλαβαν και σκότωσαν δώδεκα υποτιθέμενους κομμουνιστές εργαζόμενους (οι περισσότεροι από αυτούς ήταν στην πραγματικότητα μέλη του Σοσιαλδημοκρατικού Κόμματος). Ένα μνημείο στο Pfanzeltplatz στο Μόναχο μνημονεύει σήμερα το περιστατικό.
Τα "Φράικορπς" πολέμησαν επίσης κατά των κομμουνιστών στη Βαλτική, τη Σιλεσία, την Πολωνία και την Ανατολική Πρωσία μετά το τέλος του Α Παγκοσμίου Πολέμου, συμπεριλαμβανομένων των εναέριων μαχών, συχνά με σημαντική επιτυχία. Ο αντι-σλαβικός ρατσισμός ήταν μερικές φορές παρών, αν και η ιδεολογία της εθνοκάθαρσης και ο αντισημιτισμός που θα εκφραζόταν στα επόμενα χρόνια δεν είχε ακόμη αναπτυχθεί. Στις Βαλτικές χώρες πολέμησαν κατά των κομμουνιστών καθώς και κατά των νεοσυσταθέντων ανεξάρτητων δημοκρατικών χωρών Εσθονίας και Λετονίας. Στη Λετονία, τα Φράικορπς δολοφόνησαν 300 πολίτες στο Μιτάου οι οποίοι ήταν ύποπτοι ότι είχαν «συμπάθειες για τους Μπολσεβίκους». Μετά την κατάληψη της Ρίγα, άλλοι 3000 εικαζόμενοι κομμουνιστές σκοτώθηκαν, συμπεριλαμβανομένων των συνοπτικών εκτελέσεων 50-60 κρατουμένων την ημέρα. Αν και επίσημα διαλύθηκαν το 1920, μερικά από αυτά συνέχισαν να υπάρχουν για αρκετά χρόνια και πολλά Φράικορπς προσπάθησαν ανεπιτυχώς να ανατρέψουν τη Δημοκρατία της Βαϊμάρης στο Kapp Putsch τον Μάρτιο του 1920. Η επίθεσή τους σταμάτησε όταν Γερμανοί πολίτες πιστοί στην κυβέρνηση κατέβηκαν σε γενική απεργία, κόβοντας πολλές υπηρεσίες και καθιστώντας την καθημερινή ζωή τόσο προβληματική, ώστε να ματαιωθεί το πραξικόπημα.
Το 1920, ο Αδόλφος Χίτλερ είχε μόλις ξεκινήσει την πολιτική του καριέρα ως αρχηγός του μικροσκοπικού και μέχρι τότε άγνωστου Γερμανικού Εργατικού Κόμματος Deutsche Arbeiterpartei/DAP, το οποίο μετονομάστηκε σύντομα σε Nationalsozialistische Deutsche Arbeiterpartei/NSDAP (Εθνικοσοσιαλιστικό Γερμανικό Εργατικό Κόμμα) ή Ναζιστικό κόμμα στο Μόναχο. Πολλά μελλοντικά μέλη και ηγέτες του Ναζιστικού κόμματος είχαν υπηρετήσει στα "Φράικορπς", όπως ο Ερνστ Ρεμ, μελλοντικός επικεφαλής των Sturmabteilung ή SA, ο Χάινριχ Χίμλερ, μελλοντικός επικεφαλής των Σουτσστάφφελ ή SS, και ο Ρούντολφ Ες, ο μελλοντικός διοικητής του στρατοπέδου συγκέντρωσης Άουσβιτς. Ο Χέρμαν Έρχαρντ, ιδρυτής και ηγέτης της θαλάσσιας ταξιαρχίας Έρχαρντ, και ο αναπληρωτής του διοικητής Eberhard Kautter, ηγέτες της Viking League, αρνήθηκαν να βοηθήσουν τον Χίτλερ και τον Έριχ Λούντεντορφ στο Πραξικόπημα της Μπιραρίας που είχαν οργανώσει και συνωμότησαν εναντίον τους.
Ο Χίτλερ θεώρησε τελικά κάποια από αυτά ως απειλές. Μια τεράστια τελετή οργανώθηκε στις 9 Νοεμβρίου 1933, κατά την οποία οι ηγέτες των "Φράικορπς" παρουσίασαν συμβολικά τις παλιές σημαίες μάχης στα SA και τα SS του Χίτλερ. Ήταν ένα σημάδι υπακοής στη νέα εξουσία τους, το ναζιστικό κράτος. Στην εσωτερική εκκαθάριση του κόμματος, τη Νύχτα των Μεγάλων Μαχαιριών, το 1934, ένας μεγάλος αριθμός ηγετών των Φράικορπς στοχοποιήθηκε για δολοφονία ή σύλληψη, συμπεριλαμβανομένων των Έρχαρντ και Ρεμ. Ο ιστορικός Robert GL Waite ισχυρίζεται ότι ο Χίτλερ στην ομιλία του «Röhm Purge» στο "Ράιχσταγκ" στις 13 Ιουλίου 1934, υπονοούσε ότι τα Φράικορπς ήταν μία από τις ομάδες των «παθολογικών εχθρών του κράτους».

</doc>
<doc id="52691" url="https://el.wikipedia.org/wiki?curid=52691" title="Αγαθοκλής της Βακτρίας">
Αγαθοκλής της Βακτρίας

Ο Αγαθοκλής από τη Δυναστεία των Ευθυδημιδών ήταν Έλληνας ηγεμόνας του ελληνικού βασιλείου της Βακτριανής από το 167 π.Χ. μέχρι το 165 π.Χ. Κατά τη βασιλεία του εξέδωσε νομίσματα με απεικονίσεις των προκατόχων του. Επίσης εξέδωσε νομίσματα σε διπλή γλώσσα, τα ελληνικά και την τοπική διάλεκτο. Για τις παραστάσεις τους χρησιμοποίησε τοπική θεματολογία.

</doc>
<doc id="52692" url="https://el.wikipedia.org/wiki?curid=52692" title="Πανταλέων της Ινδίας">
Πανταλέων της Ινδίας

Ο Πανταλέων ήταν βασιλιάς του Ινδοελληνικού βασιλείου κυβερνώντας στα εδάφη της Αραχωσίας, Γανδάρας και του δυτικού Παντζάμπ, από το 190 π.Χ. έως το 180 π.Χ. Διαδέχτηκε τον Αγαθοκλή. Κυκλοφόρησε δίγλωσσα νομίσματα με εντόπιες παραστάσεις.

</doc>
<doc id="52693" url="https://el.wikipedia.org/wiki?curid=52693" title="Απολλόδοτος Α΄">
Απολλόδοτος Α΄

Ο Απολλόδοτος ο Α΄ ήταν Έλληνας βασιλιάς του ινδοελληνικού βασιλείου από το 165 π.Χ. έως το 163 π.Χ.. Έκοψε νέα νομίσματα, καθώς και ένα καινούριο με μεγαλύτερο βάρος, το οποίο κυκλοφόρησε ευρύτατα μεταξύ των Ινδών.

</doc>
<doc id="52697" url="https://el.wikipedia.org/wiki?curid=52697" title="Rock and Roll Hall of Fame">
Rock and Roll Hall of Fame

Η Αίθουσα της Δόξας της ροκ εν ρολ (Rock and Roll Hall of Fame, θεσμοθετήθηκε στο Κλίβελαντ των ΗΠΑ το 1983) είναι ένας τίτλος τιμής για τους καλλιτέχνες της ροκ εν ρολ. Για να είναι υποψήφιοι οι καλλιτέχνες για είσοδο, πρέπει να έχουν κυκλοφορήσει τουλάχιστον 25 χρόνια πριν τον πρώτο τους δίσκο. 
Παρακάτω παρατίθενται οι καλλιτέχνες και τα συγκροτήματα που μπήκαν στο Hall of Fame της Ροκ εν Ρολ, από το 1986. Η πρώτη εισαγωγή έγινε στις 23 Ιανουαρίου 1986. Μέχρι το 2000, υπήρχαν 4 κατηγορίες: καλλιτέχνες, μη καλλιτέχνες, πρώιμες επιδράσεις και για το σύνολο της προσφοράς τους. Το 2000 προστέθηκε η κατηγορία «sidemen» (άνθρωποι που στάθηκαν στο πλευρό κάποιων καλλιτεχνών).
Κατάλογος εισερχομένων στο Hall of Fame.
Καλλιτέχνες (performers).
Στην κατηγορία αυτοί συμπεριλαμβάνονται οι καλλιτέχνες που ηχογραφούν τραγούδια και τα συγκροτήματα που έχουν "επιρροή και σημασία στην ανάπτυξη και τη διατήρηση της ροκ εν ρολ".
 1. Αυτά τα υποστηρικτικά συγκροτήματα εισήχθησαν από μια αυτόνομη επιτροπή και όχι με τη μέθοδο της ψηφοφορίας που χρησιμοποιήθηκε για όλους τους λοιπούς εισαχθέντες.
Σημείωση 2. Αυτός ο καλλιτέχνης έγινε μέλος του Rock and Roll Hall of Fame έπειτα από την εισαγωγή κάποιου άλλου από τον ίδιο.
Σημείωση 3. Ο καλλιτέχνης αυτός ήταν ήδη μέλος του Rock and Roll Hall of Fame όταν εισήγαγε κάποιον άλλο.
Σημείωση 4. Οι Dire Straits ήταν ο πρώτος καλλιτέχνης στην ιστορία της αίθουσας που δεν είχε επίσημο ομιλητή. Την ομιλία για την είσοδο έκανε ο ίδιος ο Τζον Ίλσεϊ, μέλος του συγκροτήματος.
Σημείωση 5. Ο Τζον Γκούσταφσον αρχικά συμπεριλήφθηκε στη λίστα των εισαχθέντων μελών για τους Roxy Music. Ωστόσο, το όνομά του αφαιρέθηκε από τον τελικό κατάλογο.
Σημείωση 6. Το 2012 έξι επιπλέον μέλη και συγκροτήματα εισήχθησαν ως καλλιτέχνες από μια ειδική επιτροπή, λόγω της αμφιλεγόμενης φύσης του συγκροτήματος που οδήγησε στη συμπερίληψη του επικεφαλής του συγκροτήματος και όχι των υπολοίπων μελών.
Πρώτες επιρροές.
Οι καλλιτέχνες που εισήχθησαν στην κατηγορία των πρώτων επιρροών είναι εκείνοι "των οποίων η μουσική προηγήθηκε χρονικά της εοκ εν ρολ όμως είχε επίδραση στην εξέλιξη της ροκ εν ρολ και ενέπνευσε τους σημαίνοντες καλλιτέχνες της ροκ".Σε αντίθεση με την κατηγορία των καλλιτεχνών, αυτοί οι εισαχθέντες επιλέχθηκαν από μια επιτροπή.
A. Εισαχθέντα μέλη: Μπιλ Κένι, Τσάρλι Φουκούα, Ντικ Γουάτσον, Τζέρι Ντάνιελς και Όρβιλ "Χόπι" Τζόουνς.
B. Εισαχθέντα μέλη: Ρόι Κρέιν ο πρεσβύτερος, Ρ. Χ. Χάρις, Τζέσε Φάρλεϊ και E. A. Ράντλες.
C. Εισαχθέντα μέλη: Σόνι Τιλ, Τόμι Γκέιδερ, Τζορτζ Νέλσον, Τζόνι Ριντ και Αλεξάντερ Σαρπ.
D. Εισαχθέντα μέλη: Μπομπ Γουίλς, Τόμι Ντάνκαν, Λίον ΜακΌλιφ, Τζόνι Γκιμπλ, Τζο "Τζόντι" Χόλεϊ, Τίνι Μουρ, Χερμπ Ρέμινγκτον, Έλντον Σάμπλιν και Αλ Στρίκλιν.
E. Υποψηφιότητα ως καλλιτέχνης. 
F. Εισαχθέντα μέλη: Τζον Λ. Τάνερ, Γιουτζίν Τάνερ, Τζέιμς Ε. Μουρ, Ομπάντια Χ. Κάρτερ και Λόουμαν Πόλινγκ, ο νεότερος
G. Εισαχθέντα μέλη: Ραλφ Χούτερ, Φλοριάν Σνάιντερ, Καρλ Μπάρτος και Βόλφγκανγκ Φλιρ.
Μη καλλιτέχνες (Βραβείο Αχμέτ Ερτεγκούν).
Η κατηγορία των μη καλλιτεχνών τιμά τους "τραγουδοποιούς, παραγωγούς, disc jockeys, επικεφαλής δισκογραφικών εταιριών, δημοσιογράφους και λοιπούς ανθρώπους της δισκογραφικής βιομηχανίας που είχαν σημαντική επιρροή στην ανάπτυξη της ροκ εν ρολ". Αρκετοί από τους εισαχθέντες στην κατηγορία ήταν στην πραγματικότητα σημαίνοντες καλλιτέχνες κι εκείνοι. Οι εισαχθέντες σε αυτήν την κατηγορία επιλέχθηκαν από την ίδια επιτροπή με εκείνους της κατηγορίας των πρώτων επιρροών. Για την κατηγορία αυτή έχουν υπάρξει επικρίσεις για την εισαγωγή εκείνων που "έρχονται για δείπνο επί πολύ καιρό και πληρώνουν τα εισιτήριά τους" και ότι δεν αποκαλύπτονται τα πλήρη κριτήρια για την εισαγωγή. In 2008, this category was renamed the "Ahmet Ertegun Award".
Βραβείο Μουσικής Αριστείας.
Η κατηγορία αυτή ιδρύθηκε αρχικά το 2000 με την ονομασία "Sidemen" και τιμά τους μουσικούς, παραγωγούς και λοιπά άτομα που στη σταδιοδρομία τους εργάστηκαν με σημαίνοντες καλλιτέχνες σε διάφορες ηχογραφήσεις και σε ζωντανές εμφανίσεις". Μια αυτόνομη επιτροπή, αποτελούμενη από παραγωγούς, επιλέγει τα πρόσωπα που θα εισαχθούν. Το 2010 η κατηγορία μετονομάστηκε σε "Βραβείο για Μουσική Αριστεία".
G. Μέλη που εισήχθησαν: Γκάρι Τάλεντ, Ρόι Μπίταν, Μαξ Γουάινμπεργκ, Στίβεν βαν Ζαντ, Νιλς Λόφγκρεν, Πάτι Σκιάλφα, Κλάρενς Κλέμονς, Ντάνι Φεντερίκι, Βίνι Λόπες, Ντέιβιντ Σάνσιους.
Singles.
Στην τελετή του 2018 εισήχθη η νέα κατηγορία εισαγωγής για τα σινγκλς, η οποία ανακοινώθηκε από τον Στίβεν βαν Ζαντ. 
Συνολική προσφορά.
Τα ακόλουθα πρόσωπα εισήχθησαν στην κατηγορία των "μη καλλιτεχνών, για το σύνολο του έργου τους".

</doc>
<doc id="52698" url="https://el.wikipedia.org/wiki?curid=52698" title="Βελουπιλάι Πραμπακαράν">
Βελουπιλάι Πραμπακαράν

Ο Βελουπιλάι Πραμπακαράν ("வேலுப்பிள்ளை பிரபாகரன்", 26 Νοεμβρίου 1954 - 18 Μαΐου 2009) ήταν πρόεδρος του αυτοανακηρυχθέντος κράτους (και μη αναγνωρισμένου διεθνώς) Ταμίλ Ιλάμ στη Σρι Λάνκα. Ήταν Ινδουιστής και εθνικιστής. Πολλές φορές αναφέρεται με το ψευδώνυμο Ταμπί. Ως το θάνατό του, το 2009, ο τόπος κατοικίας του παρέμενε άγνωστος. Το όνομά του γράφεται και Πραμπχακαράν.
Ζωή και δράση.
Γεννήθηκε στις 26 Νοεμβρίου του 1954. Το 1972, σε ηλικία 18 ετών, ίδρυσε την οργάνωση Νέοι Τίγρεις των Ταμίλ (TNT), που αποτέλεσε το διάδοχο παρόμοιων αντάρτικων οργανώσεων, οι οποίες αντιτίθεντο στο λαό των Sinhala και την παρουσία τους στο Βορρά και στα βορειανατολικά της χώρας. Οι Τίγρεις Ταμίλ διαμαρτύρονταν κατά της πολιτικής εθνοκάθαρσης σε βάρος των Ταμίλ από την κεντρική κυβέρνηση της Σρι Λάνκα. Το 1975 σχεδίασε τη δολοφονία του δημάρχου της Τζάφνας, Alfred Duraiappah. Το 1976, το TNT μετονομάστηκε σε Τίγρεις για την Απελευθέρωση του Tamil Eelam (LTTE) και αργότερα εκδόθηκαν εντάλματα σύλληψης του Πραμπακαράν από την Interpol και το 1991 από την Ινδία, καθώς ο Πραμπακαράν κατηγορήθηκε και για τη δολοφονία του Ινδού Πρωθυπουργού Ρατσίβ Γκάντι. Το 2002 καταδικάστηκε ερήμην σε φυλάκιση 200 ετών, για τη βομβιστική επίθεση στην Κεντρική Τράπεζα της Σρι Λάνκα, το 1996.
Την ίδια χρονιά, το 2002, έδωσε την πρώτη και μοναδική του συνέντευξη Τύπου στο Κιλινότσκι στις 10 Απριλίου. 
Ως το θάνατό του ήταν καταζητούμενος ως τρομοκράτης από την Interpol αλλά και για φόνο και συνωμοσία..
Θάνατος.
Στις 18 Μαΐου του 2009 σκοτώθηκε ενώ προσπαθούσε να ξεφύγει από τις κυβερνητικές δυνάμεις.
Συγκεκριμένα, σύμφωνα με το Γαλλικό Πρακτορείο Ειδήσεων (AFP) ο Πραμπακαράν σκοτώθηκε από πυροβολισμούς μαζί με δύο συνεργάτες του σε ενέδρα του κυβερνητικού στρατού κατά την απόπειρα διαφυγής του από τον προελαύνοντα στρατό μέσα σε ασθενοφόρο. .

</doc>
<doc id="52700" url="https://el.wikipedia.org/wiki?curid=52700" title="Κατάλογος χωρών μελών του ΟΗΕ">
Κατάλογος χωρών μελών του ΟΗΕ

Ο Οργανισμός Ηνωμένων Εθνών (ΟΗΕ) έχει 193 κράτη μέλη , και κάθε ένα από αυτά είναι μέλος της Γενικής Συνέλευσης των Ηνωμένων Εθνών.
Τα κριτήρια για την αποδοχή νέων μελών τίθενται από το 4ο Άρθρο του 2ου Κεφαλαίου του Καταστατικού Χάρτη του ΟΗΕ:
Η εισήγηση για ένταξη από το Συμβούλιο Ασφαλείας απαιτεί θετική ψήφο από τουλάχιστον εννέα από τα δεκαπέντε μέλη του συμβουλίου, και κανένα από τα πέντε μόνιμα μέλη να μην ασκήσει βέτο. Η εισήγηση του Συμβουλίου Ασφαλείας πρέπει να εγκριθεί από τη Γενική Συνέλευση με πλειοψηφία δύο τρίτων.
Θεωρητικά, μόνο κυρίαρχα κράτη μπορούν να γίνου μέλη του ΟΗΕ, και πλέον όλα τα μέλη του ΟΗΕ είναι κυρίαρχα κράτη, ωστόσο πέντε μέλη δεν ήταν κυρίαρχα όταν εντάχθηκαν, αλλά έγιναν αργότερα πλήρως ανεξάρτητα μεταξύ 1946 και 1991). Επειδή ένα κράτος μπορεί να γίνει δεκτό στον ΟΗΕ με την έγκριση του Συμβουλίου Ασφαλείας και της Γενικής Συνέλευσης, κάποια κράτη που θα μπορούσαν να θεωρηθούν κυρίαρχα σύμφωνα με τα κριτήρια της Συνόδου του Μοντεβιδέο, δεν είναι μέλη επειδή ο ΟΗΕ δεν θεωρεί ότι έχουν κυριαρχία, κυρίως λόγω της μη διεθνούς αναγνώρισης ή της αντίθεσης συγκεκριμένων μελών.
Εκτός από τα κράτη μέλη, ο ΟΗΕ προσκαλεί επίσης μη μέλη (σήμερα δύο: την Αγία Έδρα και την Παλαιστίνη ), διακυβερνητικούς οργανισμούς, και άλλους διεθνείς οργανισμούς και οντότητας των οποίων η κυριαρχία δεν ορίζεται επακριβώς, να είναι παρατηρητές της Γενικής Συνέλευσης, επιτρέποντάς τους τη συμμετοχή και την τοποθέτηση, όχι όμως την ψήφο στις συνεδριάσεις της Γενικής Συνέλευσης.
Ιδρυτικά μέλη.
Ο ΟΗΕ ιδρύθηκε επίσημα στις 24 Οκτωβρίου 1945, μετά την επικύρωση του Καταστατικού Χάρτη του Οργανισμού Ηνωμένων Εθνών από τα πέντε μόνιμα μέλη Συμβουλίου Ασφαλείας (την Δημοκρατία της Κίνας, την Γαλλία, την Σοβιετική Ένωση, το Ηνωμένο Βασίλειο και τις Ηνωμένες Πολιτείες Αμερικής) και πολλές άλλες χώρες. Συνολικά 51 ιδρυτικά μέλη εντάχθηκαν εκείνη τη χρονιά, 50 από τα οποία υπέγραψαν τον Καταστατικό Χάρτη στο Συνέδριο των Ηνωμένων Εθνών για τη Διεθνή Οργάνωση στο Σαν Φρανσίσκο στις 26 Ιουνίου 1945, ενώ η Πολωνία, η οποία δεν είχε εκπρόσωπο στο συνέδριο, υπέγραψε στις 15 Οκτωβρίου 1945.
Από τα ιδρυτικά μέλη, 49 εξακολουθούν να είναι μέλη του ΟΗΕ, ή η συμμετοχή τους συνεχίστηκε από ένα διάδοχο κράτος "(δείτε τον παρακάτω πίνακα)", για παράδειγμα, τη Σοβιετική Ένωση, μετά τη διάλυσή της, τη διαδέχτηκε η Ρωσική Ομοσπονδία "(δείτε ενότητα Πρώην μέλη: Ένωση Σοβιετικών Σοσιαλιστικών Δημοκρατιών)". Τα υπόλοιπα δύο ιδρυτικά μέλη, η Τσεχοσλοβακία και η Γιουγκοσλαβία, διαλύθηκαν και η συμμετοχή τους δεν συνεχίστηκε από το 1992 και μετά από κάποιο διάδοχο κράτος "(δείτε ενότητες Πρώην μέλη: Τσεχοσλοβακία και Πρώην μέλη: Γιουγκοσλαβία)".
Κατά την ίδρυση του ΟΗΕ, η έδρα της Κίνας κρατούνταν από την Δημοκρατία της Κίνας, όμως μετά την Απόφαση 2758 της Γενικής Συνέλευσης του ΟΗΕ το 1971, την έχει η Λαϊκή Δημοκρατία της Κίνας "(δείτε ενότητα Πρώην μέλη: Δημοκρατία της Κίνας)".
Κάποια από τα ιδρυτικά μέλη δεν ήταν κυρίαρχα όταν εντάχθηκαν στον ΟΗΕ, παρά μόνο έγιναν πλήρως ανεξάρτητα αργότερα:
Τρέχοντα μέλη.
Παρακάτω αναφέρονται τα τρέχοντα μέλη και οι ημερομηνίες ένταξής τους μαζί με το επίσημο όνομα που χρησιμοποιείται από τα Ηνωμένα Έθνη.
Η αλφαβητική σειρά των κρατών μελών χρησιμοποιείται για τον καθορισμό της διάταξής τους στις συνεδριάσεις της Γενικής Συνέλευσης, όπου κάθε χρόνο κληρώνεται ένα κράτος μέλος το οποίο καθορίζεται ως το αρχικό σημείο της σειράς. Τα ιδρυτικά μέλη καταχωρούνται με μπλε φόντο και έντονα γράμματα.
Πρώην μέλη.
Δημοκρατία της Κίνας.
Η Δημοκρατία της Κίνας (ΔτΚ) εντάχθηκε στον ΟΗΕ ως ιδρυτικό μέλος στις 24 Οκτωβρίου 1945, και όπως ορίστηκε από τον Καταστατικό Χάρτη του ΟΗΕ, Κεφάλαιο V, στο άρθρο 23, έγινε ένα από τα πέντε μόνιμα μέλη του Συμβουλίου Ασφαλείας του ΟΗΕ. Το 1949, μετά τον Κινεζικό Εμφύλιο, η κυβέρνηση της Δημοκρατίας της Κίνας, ελεγχόμενη από την Κουομιτάνγκ, έχασε τον έλεγχο της ηπειρωτικής Κίνας και μετεγκαταστάθηκε στην Ταϊβάν, ενώ ο έλεγχος της ηπειρωτικής Κίνας πέρασε στην, κηρυγμένη από την 1 Οκτωβρίου και ελεγχόμενη από το Κομμουνιστικό Κόμμα, Λαϊκή Δημοκρατία της Κίνας (ΛΔΚ). Ο ΟΗΕ ειδοποιήθηκε στις 18 Νοεμβρίου του 1949 για τον σχηματισμό του Κεντρική Λαϊκή Κυβέρνηση της ΛΔΚ, ωστόσο η Κυβέρνηση της Δημοκρατίας της Κίνας συνέχισε να αντιπροσωπεύει την Κίνα στον ΟΗΕ, παρά το μικρό μέγεθος της επικράτειας της (Ταϊβάν και άλλα μικρότερα νησιά) σε σχέση με την επικράτεια της ΛΔΚ στην ηπειρωτική Κίνα. Καθώς και οι δύο κυβερνήσεις ισχυρίζονταν ότι ήταν οι μοναδικοί νόμιμοι εκπρόσωποι της Κίνας, οι προτάσεις για κάποια αλλαγή στην αντιπροσώπευση της Κίνας στον ΟΗΕ δεν γίνονταν δεκτές για τις επόμενες δύο δεκαετίες, αφού η Δημοκρατία της Κίνας αναγνωρίζονταν από την πλειοψηφία των κρατών μελών, ως μοναδικός νόμιμος αντιπρόσωπος της Κίνας.
Κατά τη δεκαετία του 1970, άλλαξαν οι ισορροπίες στους διπλωματικούς κύκλους και η ΛΔΚ πήρε το πάνω χέρι στις διεθνείς διπλωματικές σχέσεις και στον αριθμό των κρατών που την αναγνώριζαν. Στις 25 Οκτωβρίου 1971, κατά την 21η φορά που η Γενική Συνέλευση του ΟΗΕ συζητούσε το ζήτημα της ένταξης της ΛΔΚ στον ΟΗΕ, υιοθετήθηκε η Απόφαση 2758 της Γενικής Συνέλευσης, σύμφωνα με την οποία αναγνωρίζονταν ότι οι «εκπρόσωποι της κυβέρνησης της Λαϊκής Δημοκρατίας της Κίνας είναι οι μόνοι νόμιμοι αντιπρόσωποι της Κίνας στα Ηνωμένα Έθνη και ότι η Λαϊκή Δημοκρατία της Κίνας είναι ένα από τα πέντε μόνιμα μέλη του Συμβουλίου Ασφαλείας» και αποφασίστηκε «να αποκατασταθούν όλα τα δικαιώματα της Λαϊκής Δημοκρατίας της Κίνας και να αναγνωριστούν οι εκπρόσωποί της Κυβέρνησής της ως οι μόνοι νόμιμοι αντιπρόσωποι της Κίνας στα Ηνωμένα Έθνη, και να αποβληθούν οι εκπρόσωποι του Τσιανγκ Κάι Σεκ από τη θέση που καταλάμβαναν παρανόμως στα Ηνωμένα Έθνη και σε όλους του σχετιζόμενους οργανισμούς.» Αυτό πρακτικά σήμαινε τη μεταφορά της έδρας της Κίνας στον ΟΗΕ από την ΔτΚ στην ΛΔΚ, και αποβολή της ΔτΚ από τον ΟΗΕ. Από την οπτική των Ηνωμένων Εθνών, η «Δημοκρατία της Κίνας» δεν είναι πρώην μέλος. Το 1971 δεν αποβλήθηκε μέλος του ΟΗΕ, αλλά απορρίφθηκαν τα διαπιστευτήρια της μίας κινεζικής αντιπροσωπείας (από την Ταϊπέι) και έγιναν δεκτά μιας άλλης κινεζικής αντιπροσωπίας (από το Πεκίνο).
Υποψηφιότητες για επανένταξη ως εκπρόσωπος της Ταϊβάν.
Μεταξύ 1993 και 2007, η ΔτΚ αιτούνταν επανειλημμένως την επανένταξή της στον ΟΗΕ ως εκπρόσωπος της Ταϊβάν πλέον, αντί της Κίνας, χρησιμοποιώντας το όνομα «Δημοκρατία της Κίνας στην Ταϊβάν» (χρησιμοποιήθηκε από την ελεγχόμενη από την Κουομιτάνγκ διακυβέρνηση του Λη Τενγκ-Χούι), «Δημοκρατία της Κίνας (Ταϊβάν)» (χρησιμοποιήθηκε από την ελεγχόμενη από το Δημοκρατικό Προοδευτικό Κόμμα διακυβέρνηση του Τσεν Σούι-Μπιαν, ή «Ταϊβάν» (χρησιμοποιήθηκε από τη διακυβέρνηση του Τσεν Σούι-Μπιαν για πρώτη φορά το 2007). Στην αίτησή της η κυβέρνηση της ΔτΚ καλεί τη διεθνή κοινότητα να «αναγνωρίσει το δικαίωμα 23 εκατομμυρίων ανθρώπων της Ταϊβάν να εκπροσωπούνται στο Σύστημα των Ηνωμένων Εθνών». Και οι δεκαπέντε, ωστόσο, απόπειρες ένταξης απορρίφθηκαν επειδή η αίτηση δεν συγκέντρωσε αρκετές ψήφους ώστε να μπει στην επίσημη ημερήσια διάταξη, ή επειδή απορρίφθηκε από τον ΟΗΕ, κυρίως λόγω της αντίθεσης της ΛΔΚ.
Απαντώντας στην αίτηση της ΔτΚ του 2007, η οποία απορρίφθηκε από το Γραφείο του Οργανισμού Ηνωμένων Εθνών για Νομικά Ζητήματα και αναφερόμενος στην Απόφαση 2758 της Γενικής Συνέλευσης, ο Γενικός Γραμματέας των Ηνωμένων Εθνών, Μπαν Κι-μουν, δήλωσε ότι:
Απαντώντας στην απόρριψη της αίτησής της από τον ΟΗΕ, η κυβέρνηση της ΔτΚ δήλωσε ότι η Ταϊβάν ούτε τώρα, ούτε ποτέ στο παρελθόν βρίσκονταν υπό τη δικαιοδοσία της ΛΔΚ, και καθώς η Απόφαση 2758 της Γενικής Συνέλευσης δεν ξεκαθαρίζει το ζήτημα της αντιπροσώπευσης της Ταϊβάν στον ΟΗΕ, δεν μπορεί να αποτρέψει τη συμμετοχή της στον ΟΗΕ ως ανεξάρτητο κυρίαρχο κράτος. Η κυβέρνηση της ΔτΚ κατέκρινε επίσης τον Μπαν Κι-μουν για τη θέση του ότι η Ταϊβάν είναι τμήμα της Κίνας και για το ότι επέστρεψε την αίτηση χωρίς να την διαβιβάσει στο Συμβούλιο Ασφαλείας ή την Γενική Συνέλευση, ενάντια στην τυπική διαδικασία του ΟΗΕ. Από την άλλη, η κυβέρνηση της ΛΔΚ, η οποία δήλωσε ότι η Ταϊβάν είναι τμήμα της Κίνας και είναι σθεναρά αντίθετη με όποια αίτηση της Ταϊβάν για ένταξη στον ΟΗΕ είτε ως μέλος είτε ως παρατηρητής, επαίνεσε την απόφαση του ΟΗΕ δηλώνοντας ότι πάρθηκε σύμφωνα με τον Καταστατικό Χάρτη και την Απόφαση 2758 της Γενικής Συνέλευσης, και ότι δείχνει την προσκόλληση του ΟΗΕ και των κρατών μελών του στην αρχή της μίας Κίνας.
Τον Μάιο του 2009, το Υπουργείο Υγείας της Δημοκρατίας της Κίνας προκλήθηκε από τον Παγκόσμιο Οργανισμό Υγείας να παραστεί στην 62η Συνέλευση Παγκόσμιας Υγείας ως παρατηρητής υπό το όνομα «Κινεζική Ταϊπέι». Ήταν η πρώτη συμμετοχή της ΔτΚ σε διοργάνωση Οργανισμού σχετιζόμενου με τον ΟΗΕ μετά το 1971, και ήταν αποτέλεσμα των βελτιωμένων σχέσεων Κίνας-Ταϊβάν που είχε να κάνουν με το ότι έγινε Πρόεδρος της Δημοκρατίας της Κίνας ο Μα Γινγκ-Τζέου ένα χρόνο πριν..
Η Δημοκρατία της Κίνας αναγνωρίζεται από 21 κράτη μέλη του ΟΗΕ και την Αγία Έδρα.
Τσεχοσλοβακία.
Η Τσεχοσλοβακία εντάχθηκε στον ΟΗΕ ως ιδρυτικό μέλος στις 24 Οκτωβρίου 1945, και το όνομά της άλλαξε σε Τσεχική και Σλοβάκικη Ομόσπονδη Δημοκρατία στις 20 Απριλίου 1990. Με επικείμενη τη διάλυση της Τσεχοσλοβακίας, στις 10 Δεκεμβρίου 1992, ο μόνιμος αντιπρόσωπός της ενημέρωσε των Γενικό Γραμματέα ότι η Τσεχική και Σλοβάκικη Ομόσπονδη Δημοκρατία θα πάψει να υπάρχει στις 31 Δεκεμβρίου 1992 και ότι η Τσεχική Δημοκρατία και η Σλοβακία, ως διάδοχα κράτη, θα αιτηθούν την ένταξή τους στον ΟΗΕ. Κανένα από τα δύο κράτη δεν διεκδίκησε το στάτους του μοναδικού διαδόχου κράτους. Αμφότερα έγιναν δεκτά από τον ΟΗΕ στις 19 Ιανουαρίου 1993.
Λαοκρατική Δημοκρατία της Γερμανίας.
Και η Ομοσπονδιακή Δημοκρατία της Γερμανίας (Δυτική Γερμανία) και η Λαοκρατική Δημοκρατία της Γερμανίας (Ανατολική Γερμανία) έγιναν δεκτές στον ΟΗΕ στις 18 Σεπτεμβρίου 1973. Με την ένταξη της Λαοκρατικής Δημοκρατίας της Γερμανίας στην Ομοσπονδιακή Δημοκρατία της Γερμανίας, που τέθηκε σε ισχύ στις 3 Οκτωβρίου 1990, τα εδάφη της Λαοκρατικής Δημοκρατίας της Γερμανίας έγιναν τμήμα της Ομοσπονδιακής Δημοκρατίας της Γερμανίας, που σήμερα είναι γνωστή απλώς ως "Γερμανία". Κατά συνέπεια η Ομοσπονδιακή Δημοκρατία της Γερμανίας εξακολούθησε να είναι μέλος του ΟΗΕ ενώ η Λαοκρατική Δημοκρατία της Γερμανίας έπαψε να υπάρχει.
Ομοσπονδία της Μαλαισίας.
Η Ομοσπονδία της Μαλαισίας εντάχθηκε στα Ηνωμένα Έθνη στις 17 Σεπτεμβρίου 1957. Στις 16 Σεπτεμβρίου 1963 άλλαξε το όνομά της σε Μαλαισία, μετά το σχηματισμό της Μαλαισίας από τη Σιγκαπούρη, το Σαμπάχ (Βόρειο Βόρνεο), το Σαράουακ και την Ομοσπονδία της Μαλαισίας. Η Σιγκαπούρη έγινε ανεξάρτητο κράτος στις 9 Αυγούστου 1965 και μέλος του ΟΗΕ στις 21 Σεπτεμβρίου 1965.
Τανγκανίκα και Ζανζιβάρη.
Η Τανγκανίκα έγινε δεκτή στον ΟΗΕ στις 14 Δεκεμβρίου 1961, και η Ζανζιβάρη στις 16 Δεκεμβρίου 1963. Μετά την επικύρωση της Ένωσης μεταξύ Τανγκανίκας και Ζανζιβάρης στις 26 Απριλίου 1964, οι δύο χώρες σχημάτισαν την «Ηνωμένη Δημοκρατία της Τανγκανίκας και της Ζανζιβάρης» έμειναν στον ΟΗΕ ως ένα μέλος. Από την 1 Νοεμβρίου 1964 το όνομα άλλαξε σε Ηνωμένη Δημοκρατία της Τανζανίας.
Ένωση Σοβιετικών Σοσιαλιστικών Δημοκρατιών.
Η Ένωση Σοβιετικών Σοσιαλιστικών Δημοκρατιών (ΕΣΣΔ) εντάχθηκε στον ΟΗΕ ως ιδρυτικό μέλος στις 24 Οκτωβρίου 1945, και όπως ορίστηκε από το Άρθρο 23 του Κεφάλαιο Ε' του Καταστατικού Χάρτη του ΟΗΕ, έγινε ένα από τα πέντε μόνιμα μέλη του Συμβουλίου Ασφαλείας. Ενόψει της επικείμενης διάλυσης της Σοβιετικής Ένωσης, ο πρόεδρος της Ρωσικής Ομοσπονδίας Μπορίς Γιέλτσιν, ενημέρωσε τον Γενικό Γραμματέα του ΟΗΕ ότι τη θέση της ΕΣΣΔ στο συμβούλιο ασφαλείας καθώς και σε όλα τα υπόλοιπα όργανα του ΟΗΕ θα αναλάβει η Ρωσική Ομοσπονδία με την υποστήριξη των 11 κρατών μελών της Κοινοπολιτείας Ανεξαρτήτων Κρατών.
Τα υπόλοιπα δεκατέσσερα κράτη που ιδρύθηκαν από τις πρώην Σοβιετικές Δημοκρατίες έγιναν όλα δεκτά στον ΟΗΕ:
Ηνωμένη Αραβική Δημοκρατία.
Αμφότερες η Αίγυπτος και η Συρία εντάχθηκαν στον ΟΗΕ ως ιδρυτικά μέλη στις 24 Οκτωβρίου 1945. Μετά από δημοψήφισμα στις 21 Φεβρουαρίου 1958, εγκαθιδρύθηκε η Ηνωμένη Αραβική Δημοκρατία από ένωση της Αιγύπτου και της Συρίας και συνέχισε στον ΟΗΕ ως ένα μέλος. Στις 13 Οκτωβρίου 1961, η Συρία επέστρεψε στο προηγούμενο καθεστώς ανεξαρτησίας και επανέκτησε τη θέση μέλους της στον ΟΗΕ. Η Αίγυπτος συνέχισε να είναι μέλος του ΟΗΕ ως Ηνωμένη Αραβική Δημοκρατία μέχρι τις 2 Σεπτεμβρίου 1971 οπότε επέστρεψε στο αρχικό της όνομα. Η Συρία άλλαξε το όνομά της σε Συριακή Αραβική Δημοκρατία στις 14 Σεπτεμβρίου 1971.
Υεμένη και Δημοκρατική Υεμένη.
Η Υεμένη (ήτοι η Βόρεια Υεμένη) εντάχτηκε στον ΟΗΕ στις 30 Σεπτεμβρίου 1947. Η Νότια Υεμένη εντάχτηκε στις 14 Δεκεμβρίου 1967 και άλλαξε το όνομά της σε Λαϊκή Δημοκρατία της Υεμένης στις 20 Νοεμβρίου 1970, ενώ αργότερα αναφέρονταν ως Δημοκρατική Υεμένη. Στις 22 Μαΐου 1990 τα δύο κράτη ενοποιήθηκαν και σχημάτισαν τη Δημοκρατία της Υεμένης η οποία συνέχισε στον ΟΗΕ ως ένα μέλος υπό το όνομα Υεμένη.
Παρατηρητές και μη μέλη.
Εκτός από τα κράτη μέλη, υπάρχουν και δύο μη μέλη κράτη μόνιμοι παρατηρητές: η Αγία Έδρα και το Κράτος της Παλαιστίνης.
Αρκετά κράτη μέλη πριν ενταχθούν ως πλήρη μέλη είχαν το στάτους του παρατηρητή. Η πιο πρόσφατη περίπτωση είναι αυτή της Ελβετίας, η οποία εντάχθηκε ως μέλος το 2002.
Η Ευρωπαϊκή Επιτροπή, θεσμός της Ευρωπαϊκής Ένωσης, έλαβε καθεστώς κράτους παρατηρητή στη Γενική Συνέλευση με την Απόφαση 3208 το 1972. Με τη Συνθήκη της Λισαβόνας το 2009, οι αντιπρόσωποι εξουσιοδοτούνταν κατευθείαν από την Ευρωπαϊκή Ένωση. Δόθηκαν πλήρη δικαιώματα στη Γενική Συνέλευση, εκτός του δικαιώματος της ψήφου και της υποβολής υποψηφίων, με την απόφαση της Γενικής Συνέλευσης A/RES/65/276 στις 10 Μαΐου 2011. Είναι το μόνο μη κράτος μέλος σε πάνω από 50 διεθνείς συνθήκες και έχει συμμετάσχει ως πλήρες μέλος με κάθε τρόπο εκτός της ψήφου, σε πολλές συνδιασκέψεις του ΟΗΕ.
Το καθεστώς κυριαρχίας της Δυτικής Σαχάρας είναι υπό διαμάχη ανάμεσα στο Μαρόκο και το Μέτωπο Πολισάριο. Το μεγαλύτερο τμήμα της βρίσκεται υπό τον έλεγχο του Μαρόκου, και το υπόλοιπο (Ελεύθερη Ζώνη) από την Αραβική Λαϊκή Δημοκρατία της Σαχάρας που ανακηρύχθηκε από το Μέτωπο Πολισάριο. Η Δυτική Σαχάρα καταχωρείται από τον ΟΗΕ ως «μη αυτοκυβερνούμενη περιοχή».
Οι Νήσοι Κουκ και Νιούε, αμφότερα συνδεδεμένα κράτη με τη Νέα Ζηλανδία, δεν είναι μέλη του ΟΗΕ, είναι όμως μέλη σε εξειδικευμένους οργανισμούς του, όπως ο Παγκόσμιος Οργανισμός Υγείας και η UNESCO, ενώ συνυπογράφουν διεθνείς συνθήκες όπως η Σύμβαση Πλαίσιο των Ηνωμένων Εθνών για την Κλιματική Αλλαγή και τη Σύμβαση των Ηνωμένων Εθνών για το Θαλάσσιο Δίκαιο, και έτσι αντιμετωπίζονται ως μη-μέλη κράτη.

</doc>
<doc id="52703" url="https://el.wikipedia.org/wiki?curid=52703" title="Χαμάντ μπίν Ισά Αλ Χαλίφα">
Χαμάντ μπίν Ισά Αλ Χαλίφα



</doc>
<doc id="52704" url="https://el.wikipedia.org/wiki?curid=52704" title="Χαμάντ μπιν Ισά Αλ Χαλίφα">
Χαμάντ μπιν Ισά Αλ Χαλίφα

Ο Χαμάντ μπιν Ίσα μπιν Σαλμάν Αλ Χαλίφα (αραβικά: "حمد بن عيسى بن سل", γεν. 28 Ιανουαρίου 1950) είναι ο Βασιλιάς του Μπαχρέιν. Κατέχει το αξίωμα του μονάρχη του Μπαχρέιν από τις 6 Μαρτίου 1999, αρχικά ως εμίρης, και από τις 14 Φεβρουαρίου 2002, ως ο πρώτος βασιλιάς της χώρας. Είναι ο γιος του Ίσα μπιν Σαλμάν Αλ Χαλίφα, του προηγούμενου και πρώτου εμίρη του Μπαχρέιν. Η χώρα βρίσκεται υπό τη διοίκηση της δυναστείας των Αλ Χαλίφα από το 1783.
Βιογραφία.
Ο Χαμάντ μπιν Ίσα αλ Χαλίφα γεννήθηκε στις 28 Ιανουαρίου 1950 στην Ριφά του Μπαχρέιν. Γονείς του ήταν ο Ίσα μπιν Σαλμάν Αλ Χαλίφα, τότε Διάδοχος, και η Χέσα μπιντ Σαλμάν Αλ Χαλίφα.
Αφού έλαβε πρωτοβάθμια και δευτεροβάθμια εκπαίδευση στην Μανάμα, ο Χαμάντ εστάλη στην Αγγλία για να φοιτήσει στο Κολλέγιο Άπλγκαρθ του Γκόνταλμινγκ, ενώ αργότερα ξεκίνησε να φοιτά στο The Leys School του Κέιμπριτζ. Ο Χαμάντ ξεκίνησε την στρατιωτική του κατάρτιση, αρχικά στο Βρετανικό Στρατό Ξηράς, αποφοιτώντας το 1968 από τη Σχολή Δοκίμων του Μονς στο Όλντερσοτ. Τέσσερα χρόνια αργότερα, τον Ιούνιο του 1972, ο Χαμάντ παρακολούθησε ένα ειδικό σχολείο ηγεσίας στο Κολλέγιο Διοίκησης και Γενικού Επιτελείου Στρατού των Ηνωμένων Πολιτειών στο Κάνσας.
Ο Χαμάντ ορίστηκε ως διάδοχος από τον πατέρα του στις 27 Ιουνίου 1964. Το 1968 διορίστηκε πρόεδρος του αρδευτικού συμβουλίου και του δημοτικού συμβουλίου της Μανάμα. Τον ίδιο χρόνο ανάλαβε υπηρεσία στην Εθνική Φρουρά του Μπαχρέιν και διορίστηκε διοικητής της, παραμένοντας στη θέση αυτή μέχρι το 1969, όταν διορίστηκε επικεφαλής των Ενόπλων Δυνάμεων του Μπαχρέιν. Το 1970, ο Χαμάντ έγινε επικεφαλής του υπουργείου Άμυνας του Μπαχρέιν και αντιπρόεδρος του διοικητικού συμβουλίου άμυνας, παραμένοντας και στα δύο γραφεία μέχρι το 1971. Από το 1971 έως το 1988 ήταν ο Υπουργός Άμυνας της χώρας.
Τον Οκτώβριο του 1977, ο Σεΐχης Χαμάντ άρχισε να μαθαίνει να πιλοτάρει ελικόπτερα, ολοκληρώνοντας επιτυχώς την εκπαίδευσή του τον Ιανουάριο του 1978. Στη συνέχεια εργάστηκε για την ίδρυση της Πολεμικής Αεροπορίας του Μπαχρέιν, η οποία κατέστη επιχειρησιακή το 1987.
Βασιλεία.
Μετά το θάνατο του πατέρα του, Ίσα μπιν Σαλμάν Αλ Χαλίφα, ο Χαμάντ έγινε Εμίρης του Μπαχρέιν στις 6 Μαρτίου 1999. Ως Εμίρης, ο Χαμάντ έφερε αρκετές πολιτικές μεταρρυθμίσεις στο Μπαχρέιν. Μεταξύ αυτών περιλαμβάνεται η απελευθέρωση όλων των πολιτικών κρατουμένων, η διάλυση του Δικαστηρίου Κρατικής Ασφάλειας και η κατάργηση του διατάγματος του 1974 για τα μέτρα κρατικής ασφάλειας. Επιπλέον, πολλοί υπήκοοι του Μπαχρέιν επετράπη να επιστρέψουν μετά από αρκετά χρόνια εξορίας από το εξωτερικό. Το 2002, αυτοανακηρύχθηκε βασιλιάς. Απολαμβάνει ευρείες εκτελεστικές αρχές, οι οποίες περιλαμβάνουν το διορισμό του πρωθυπουργού και των υπουργών του, τη διοίκηση του στρατού, την προεδρία του Ανώτατου Δικαστικού Συμβουλίου, το διορισμό του Συμβουλίου της Σούρα και τη διάλυση του Κοινοβουλίου.
Ο Χαμάντ, από το 1999, επικεντρώθηκε στην επίτευξη της σταθερότητας του κράτους, το οποίο μαστιζόταν από βαθιές εντάσεις από την εξέγερση της δεκαετίας του 1990. Ο Βασιλιάς κατάφερε να βελτιώσει το βιοτικό επίπεδο και να καταστήσει το Μπαχρέιν οικονομικό κόμβο της Μέσης Ανατολής. Κατά την περίοδο 2003-2010 η σιιτική κοινότητα κατηγόρησε την κυβέρνησή του για διαφθορά, διακρίσεις στη στέγαση και τις θέσεις εργασίας, στρατολόγηση αλλοδαπών σε στρατιωτικές υπηρεσίες και δημογραφική αλλοίωση μέσω της εισαγωγής Σουνιτών από την Ασία.
Αν και η βασιλεία του Βασιλιά Χαμάντ έχει χαρακτηριστεί από την ανεκτικότητα στη συμμετοχή Σιιτών σε κυβερνητικά πόστα, έχουν υπάρξει αιτήσεις για ορθότερη κατανομή της εξουσίας και των θέσεων εργασίας. Η οικογένεια Αλ Χαλίφα ηγείται ενός μεγάλου αριθμού υπουργικών και κυβερνητικών θέσεων, συμπεριλαμβανομένου του Υπουργείου Εσωτερικών, του Υπουργείου Δικαιοσύνης, του Υπουργείου Οικονομικών, του Υπουργείου Πολιτισμού, του Υπουργείου Εξωτερικών, του Συμβουλίου Οικονομικής Ανάπτυξης του Μπαχρέιν και του Ανωτάτου Συμβουλίου για τις Γυναίκες. Επίσης, η συντριπτική πλειοψηφία των ανώτερων θέσεων των Ενόπλων Δυνάμεων του Μπαχρέιν καλύπτεται κατεξοχήν από Σουνίτες, οι οποίοι όμως αντιπροσωπεύουν το ήμισυ του πληθυσμού.
Τον Οκτώβριο του 2010, η κυβέρνηση του Χαμάντ κατηγόρησε 24 Σιίτες ότι έχουν σχηματίσει τρομοκρατική ομάδα που συνδέεται με το Ιράν, με σκοπό την ανατροπή του καθεστώτος και τον σχεδιασμό τρομοκρατικών επιθέσεων. Τα κόμματα της αντιπολίτευσης κατήγγειλαν τις κατηγορίες και τις χαρακτήρισαν ως προπαγάνδα. Μετά από μερικές εβδομάδες, η ένταση αυξήθηκε και πάλι μετά τις αμφιλεγόμενες κοινοβουλευτικές εκλογές του 2010, όταν ο συνασπισμός της αξιωματικής αντιπολίτευσης κατηγόρησε το εκλογικό σύστημα ως άδικο, με στόχο την μείωση των θέσεων της αντιπολίτευσης στο κοινοβούλιο.
Τέκνα.
Με τη σύζυγό του, Shaikha Sabeeka Bint Ebrahim Al Khalifa, απέκτησαν 6 παιδιά, τους Shaikh Salman bin Hamad Al Khalifa (γενν. 1969-), Shaikh Abdullah (γενν. 1975-), Shaikh Khalifa (γενν. 1977-), και Shaikha Najla (γενν. 1981-). Ο νεότερος γιος του Βασιλιά, ο 14χρονος Πρίγκιπας Faisal Bin Hamad Al-Khalifa, σκοτώθηκε σε τροχαίο δυστύχημα, στις 12 Ιανουαρίου 2006.
 class="infobox" width=248 style="font-size: 100%;"
style="background: #CEBAEF; text-align: center; color:black" colspan="2" | Θυρεός του Βασιλιά του Μπαχρέιν Χαμάντ μπιν Ισά αλ Χαλίφα
 colspan="3" align="center" 

</doc>
<doc id="52705" url="https://el.wikipedia.org/wiki?curid=52705" title="Κίτσος Μακρής">
Κίτσος Μακρής

Ο Κίτσος Μακρής (πραγματικό όνομα: "Χρήστος Μακρής", Λάρισα, 2 Σεπτεμβρίου 1917 – Βόλος, 12 Δεκεμβρίου 1988) ήταν Έλληνας λαογράφος. 
Βιογραφικά στοιχεία.
Γεννήθηκε το 1917 στη Λάρισα. Το 1926 εγκαταστάθηκε στο Βόλο, όπου και έζησε μέχρι το θάνατό του.
Το 1939 εξέδωσε το πρώτο του βιβλίο με τίτλο "Ο ζωγράφος Θεόφιλος", ήταν από τους πρώτους μελετητές του ζωγράφου Θεόφιλου Χατζημιχαήλ. Την ίδια χρονιά, ξεκίνησε προσπάθεια για την διάσωση των έργων του καλλιτέχνη, με αποτέλεσμα στην συλλογή του Κίτσου Μακρή να βρίσκονται σήμερα ορισμένα από τα σημαντικότερα έργα του ζωγράφου. Φωτογράφισε επίσης πολλά μνημεία λαϊκής τέχνης του Πηλίου, ενώ στη λαογραφική συλλογή του άφησε πάνω από 5.000 φωτογραφίες και διαφάνειες. 
Στη διάρκεια της Κατοχής πήρε μέρος στην Εθνική Αντίσταση. Αργότερα, εκλέχτηκε τρεις φορές δημοτικός σύμβουλος του δήμου Βόλου. Η προσφορά του στην ανάδειξη και διάσωση της ελληνικής λαϊκής τέχνης ήταν σημαντικότατη. Με διαλέξεις και μαθήματα σε όλη την Ελλάδα, με άρθρα του σε εφημερίδες και περιοδικά, και με ταξίδια στο εξωτερικό για εκθέσεις και μελέτη, απέκτησε αλλά και διέδωσε τις τεράστιες γνώσεις του πάνω στη λαϊκή τέχνη. Για τον λόγο αυτό, τιμήθηκε και από την Ακαδημία Αθηνών.
Πέθανε ξαφνικά στην Αθήνα στις 12 Δεκεμβρίου 1988. Μετά τον θάνατό του, και μετά από δική του επιθυμία, η οικογένειά του δώρισε στο Πανεπιστήμιο Θεσσαλίας το σπίτι του για να χρησιμοποιηθεί ως κέντρο ερευνών και στεγάζει σήμερα το Λαογραφικό Κέντρο Κίτσου Μακρή.

</doc>
<doc id="52708" url="https://el.wikipedia.org/wiki?curid=52708" title="Rock">
Rock



</doc>
<doc id="52709" url="https://el.wikipedia.org/wiki?curid=52709" title="Ροκ μουσική">
Ροκ μουσική

Εμφανίστηκε στις αρχές της δεκαετίας του 1950 στην Αμερική και είχε ως βάση την τεχνοτροπία του Rhythm and Blues και το ρυθμό του rock and roll των αφροαμερικάνικων κοινοτήτων των Ηνωμένων Πολιτειών, καθώς και το rockabilly, που ουσιαστικά ήταν η έκφραση των λευκών μέσω των προαναφερθέντων ειδών αφροαμερικανικής προέλευσης. Συνεισφορά στον ήχο που πρωτοχαρακτηρίστηκε "ροκ", θεωρείται ότι είχε και η country μουσική. Αυτή, είχε στοιχεία μπλουζ και βασιζόταν στα παραδοσιακά είδη μουσικής των κατοίκων των ΗΠΑ και ήταν πολύ δημοφιλής, κυρίως μεταξύ των λευκών και στο Νότο.
Προέλευση: Rock and Roll και Rockabilly.
Το ροκ εντ ρολ προήλθε από διάφορα μουσικά είδη που ήταν δημοφιλή στην Αμερική στα τέλη της δεκαετίας του 1940 και γνώρισε εξαιρετική δημοφιλία στις αρχές και στα μέσα της δεκαετίας του 1950. Είχε ως βάσεις του τη μουσική rhythm and blues και την country. Η ροκ εντ ρολ αρχικά, ήταν ένα από τα είδη χορευτικής μουσικής των αφροαμερικανών. Μαύροι καλλιτέχνες όπως ο Little Richard, ο Chuck Berry και ο Fats Domino ερμήνευαν επιτυχίες του ροκ εντ ρολ, αλλά απευθύνονταν σε αφροαμερικάνικο κοινό. Αυτοί οι καλλιτέχνες του ροκ εντ ρολ, δέχτηκαν ρατσιστικές κριτικές σε μια εποχή που οι περισσότεροι χώροι διασκέδασης ήταν διαχωρισμένοι για λευκούς και μαύρους.
Η μαζική επιτυχία του ροκ εντ ρολ ξεκίνησε στις αρχές της δεκαετίας του 1950, όταν λευκοί καλλιτέχνες διασκεύαζαν το υλικό των αφροαμερικάνων ή ακολούθησαν το στυλ τους, στο μουσικό είδος που έγινε γνωστό ως ροκαμπίλι. Ο Έλβις Πρίσλεϊ, ο Μπιλ Χάλει, ο Τζέρι Λι Λιούις και ο Τζόνι Κας ήταν μερικοί από αυτούς που εδραίωσαν το ροκ εντ ρολ στη συνείδηση των υπόλοιπων Αμερικανών και συνέβαλαν έτσι στην μεγάλη επιτυχία του. Ταυτόχρονα τα τεχνολογικά επιτεύγματα της εποχής, δίνουν ώθηση στην οικιακή διασκέδαση που σχετίζεται με τη μουσική. Οι δίσκοι γραμμοφώνου που παράγονται στα μέσα της δεκαετίας του 1950 είναι πλέον 45 στροφών και όχι 78 και το 1957 , η Ιαπωνική εταιρία TTEC ("Tokyo Telecommunications Engineering Corporation") που αργότερα μετονομάστηκε σε Sony, εισάγει στην αμερικάνικη αγορά το πρώτο ραδιόφωνο με τρανζίστορ που αποτελείται πλήρως από μικρού μεγέθους ηλεκτρονικά στοιχεία . Εξαιτίας αυτών, οι νέοι σταδιακά μπόρεσαν να έχουν πρόσβαση σε ένα φτηνό σύστημα όπου θα άκουγαν μουσική. Προς το τέλος της δεκαετίας του 1950, η δημοφιλής μουσική της περιόδου ήταν γνωστή σε όλο τον αμερικάνικο πληθυσμό. Κοινό ανεξαρτήτως χρώματος, παρακολουθούσε συναυλίες ροκ εντ ρολ και οι οπαδοί της μουσικής ανακάλυπταν τους καλλιτέχνες που είχαν ερμηνεύσει πρώτοι τα κομμάτια που ήξεραν από το ραδιόφωνο ή την τηλεόραση. Παράλληλα, αν και οι πωλήσεις των μεγάλων δισκογραφικών εταιριών γνώρισαν μια πτώση της τάξης του 30%, οι ανεξάρτητες δισκογραφικές άνθισαν καταλαμβάνοντας ένα μερίδιο πωλήσεων γύρω στο 55% στις ΗΠΑ. Οι πωλήσεις δίσκων ροκ εντ ρολ, κατέλαβαν το 1959 το 42,7% των συνολικών πωλήσεων . Βέβαια, εξαιτίας της επιτυχίας του είδους, όσοι προωθούσαν καλλιτέχνες της εποχής, χαρακτήριζαν ως ροκ εντ ρολ και άλλα είδη μουσικής όπως η ποπ της εποχής που είχε στοιχεία ροκ εντ ρολ, με στόχο την προσέλκυση μεγαλύτερου κοινού. Εντούτοις, η επικράτηση του ροκ εντ ρολ ξεπέρασε τα όρια των Ηνωμένων Πολιτειών και γνώρισε μεγάλη επιτυχία και στη Βρετανία όπου αναπτύχθηκε το Βρετανικό ροκ.
Βρετανικό ροκ: Μέσα δεκαετίας 1950 - αρχές δεκαετίας 1960.
Στο Ηνωμένο Βασίλειο το δημοφιλές κίνημα που είναι γνωστό ως ""παραδοσιακή" τζαζ, έφερε πολλούς Αμερικάνους καλλιτέχνες της μπλουζ και τζαζ στη Βρετανία, οι οποίοι μετέδωσαν τους ροκ εντ ρολ και ροκαμπίλι ρυθμούς εκεί. Έτσι το ροκ εντ ρολ έγινε γνωστό και στο ευρωπαϊκό κοινό και γνώρισε την αποδοχή του. Βρετανοί καλλιτέχνες όπως οι Tommy Steele, Cliff Richard και Billy Fury έγιναν γνωστοί στα μέσα και τέλη της δεκαετίας του 1950, παίζοντας ροκ εντ ρολ και ροκαμπίλι. Η μουσική σκιφλ ("skiffle") που είχε τις ρίζες της στις ΗΠΑ από το 1920 και ήταν πολύ δημοφιλής στη Βρετανία, επηρεάστηκε αισθητά από το ροκ εντ ρολ. Το νέο αυτό ύφος άνθισε ιδιαίτερα στα μέσα της δεκαετίας του 1950 καθώς δημιουργήθηκαν πολλά νέα συγκροτήματα, μεταξύ άλλων και οι "The Quarry Men" του Τζον Λέννον, που αποτέλεσαν το προπαρασκευαστικό συγκρότημα για τη δημιουργία των Beatles. Η Βρετανία, ανέπτυξε μεγάλη σκηνή ροκ εντ ρολ, που αναπτύχθηκε γρήγορα απαλλαγμένη από τα ρατσιστικά εμπόδια που κράτησαν τη "rhythm and blues" και άλλα είδη τέχνης αφροαμερικανών, στην απομόνωση στις ΗΠΑ.
Ο Κλιφ Ρίτσαρντ έκανε την πρώτη ροκ εντ ρολ επιτυχία στη Βρετανία με το τραγούδι του "Move It" και έτσι τέθηκαν για πολλούς οι βάσεις για τη δημιουργία του Βρετανικού ροκ ήχου. Το συγκρότημά του "The Shadows", ήταν ένα από πολλά που γνώριζαν επιτυχία με ορχηστρικά κομμάτια μουσικής σερφ. Καθώς το ροκ εντ ρολ στην Αμερική άρχισε να φθίνει και να κλίνει προς το ελαφρύ ποπ και τις γλυκανάλατες μπαλάντες που ακούγονταν σε κλαμπ και χορούς, τα Βρετανικά ροκ συγκροτήματα συνέχισαν να παίζουν με ένταση, βαθιά επηρεασμένοι από το μπλουζ ροκ.
Το Garage rock της δεκαετίας του 1960.
Η "Βρετανική Εισβολή" ("British Invasion") όπως είναι γνωστή στον μουσικό τύπο η επικράτηση του Βρετανικού ροκ σε χώρες όπως οι ΗΠΑ, ο Καναδάς και η Αυστραλία, διέδωσε παγκοσμίως το Βρετανικό ροκ και γνώρισε πολλούς μιμητές. Πολλοί εξ αυτών στις ΗΠΑ, προσπάθησαν να φτιάξουν τη δική τους συνοικιακή μπάντα. Οι πρόβες και οι ηχογραφήσεις γίνονταν συνήθως στα γκαράζ των σπιτιών τους χωρίς τα μέσα που παρείχε κάποια μεγάλη δισκογραφική εταιρία της εποχής. Εντούτοις αρκετοί, όπως οι "The Sonics", ξεχώρισαν την περίοδο μεταξύ 1963 και 1967, οπότε και γνώρισε τη μεγαλύτερη ακμή του το γκαράζ ροκ. Το "garage rock" είχε ονομαστεί αρχικά "punk rock", αλλά αργότερα χρησιμοποιήθηκε ο όρος γκαράζ ροκ για να μη δημιουργείται σύγχυση με το "πανκ ροκ" όπως το έκαναν γνωστό οι "Sex Pistols", που έγινε πολύ δημοφιλές κατά τη διάρκεια της δεκαετίας του 1970.
Η μουσική surf της δεκαετίας του 1960.
Ο ήχος του ροκαμπίλι επηρέασε πολύ τη Δυτική Ακτή της Αμερικής ως προς την ανάπτυξη ενός νέου είδους μουσικής που ήταν κυρίως ορχηστρικό και έγινε γνωστό ως "μουσική σερφ". Η υποκουλτούρα των οπαδών του συγκεκριμένου είδους μουσικής ήταν συνήθως ανταγωνιστική αυτής της ροκ εντ ρολ μουσικής, αλλά γενικά κατηγοριοποιείται ως ένα παρακλάδι της ευρύτερης ροκ εντ ρολ σκηνής. Η σερφ ήταν πιο γρήγορη από το ροκ εντ ρολ και ο ήχος της εμφάνιζε χαρακτηριστικές διαφορές, όπως οι κιθάρες με μεγάλο σήμα αντήχησης ("reverb") ή ηχούς για να δοθεί μεγάλη αίσθηση του βάθους στον ήχο. Πολύ γνωστό συγκρότημα της σερφ ήταν οι "Beach Boys" που άφησαν το στίγμα τους στη σερφ προσθέτοντας πλούσιες μελωδίες στη φωνή, δημιουργώντας αυτό που έγινε γνωστό ως ο "Ήχος της Καλιφόρνια".
Η Βρετανική ροκ σκηνή.
Μέχρι το τέλος του 1962, η Βρετανική ροκ σκηνή είχε αρχίσει να έχει τα πρώτα της δείγματα με ένα μεγάλο εύρος αμερικάνικων επιρροών και στοιχεία της "soul", "rhythm and blues" και "surf". Αρχικά, τα συγκροτήματα του είδους μετέφεραν μελωδίες Αμερικανών καλλιτεχνών, αλλά αργότερα εμφάνισαν και τις δικές τους συνθέσεις με μουσικές ιδέες όλο και πιο περίπλοκες, δίνοντας πολλές φορές μεγαλύτερη βαρύτητα στο αφροαμερικάνικο στοιχείο.
Οι "Beatles" από τις αρχές της δεκαετίας του 1960, έκαναν την εμφάνιση τους με ένα σετ εμφάνισης, τραγουδιών και ύφους που έθεσε τα πρότυπα για τα μουσικά συγκροτήματα του μέλλοντος. Στα μέσα του 1962 οι "Rolling Stones" ξεκίνησαν ως ένα από τα πολλά συγκροτήματα που είχαν μεγάλη επιρροή από την μπλουζ, μαζί με τους "Animals" και "Yardbirds". Στα τέλη του 1964 εμφανίζονται οι "Kinks" και ακολουθούν οι "Who" που παρουσιάζουν το νέο μοντερνιστικό στυλ. Προς το τέλος της δεκαετίας, τα συγκροτήματα της Βρετανικής ροκ σκηνής, πειραματίστηκαν με το ψυχεδελικό μουσικό ύφος που εμπεριείχε αναφορές στην υποκουλτούρα των ναρκωτικών και στις εμπειρίες με παραισθησιογόνες ουσίες.
Μετά την αρχική τους επιτυχία στο Ηνωμένο Βασίλειο, οι "Beatles" ξεκίνησαν σιγά σιγά να γίνονται γνωστοί στις Ηνωμένες Πολιτείες, αρχικά μέσω παρουσίασης των κομματιών τους από ραδιοφωνικούς και τηλεοπτικούς σταθμούς. Αφού τα τραγούδια τους έγιναν γνωστά εκεί, οργανώθηκε μια εκτεταμένη περιοδεία των "Beatles" στις ΗΠΑ που οδήγησε σε μανιώδεις εκφράσεις θαυμασμού από πλευράς οπαδών, φαινόμενο που έγινε γνωστό ως "Beatlemania". Μετά τους Beatles και άλλα Βρετανικά συγκροτήματα επισκέφθηκαν τις ΗΠΑ, όπως οι "Rolling Stones", οι "Animals" και οι "Yardbirds".
Η μουσική ροκ ως αντικουλτούρα (1963-1974).
Στα τέλη της δεκαετίας του 1960 η αντικουλτούρα της γενιάς μπητ συσχετίστηκε με το ευρύτερο αντιπολεμικό κίνημα που είχε ταχθεί ενάντια στην απειλή της ατομικής βόμβας, κυρίως με την "Καμπάνια για Πυρηνικό Αφοπλισμό" ("Campaign for Nuclear Disarmament" - "CMD") στη Βρετανία. Και τα δύο κινήματα συνδέθηκαν με την τζαζ σκηνή και με την αναγέννηση της μουσικής φολκ, που έλαβε χώρα κυρίως σε Αμερική και Βρετανία τις δεκαετίες του 1950 και 1960. 
Το Folk rock.
Η φολκ σκηνή απαρτιζόταν από καλλιτέχνες που πέρα από την ίδια την παραδοσιακή μουσική, είχαν ενδιαφέρον στα ακουστικά όργανα, στα παραδοσιακά τραγούδια και στην κάντρι μπλουζ, την ακουστική έκφανση της μπλουζ. Οι καλλιτέχνες της αναγέννησης της φολκ που συντελέστηκε εκείνη την περίοδο, προτιμούσαν να ερμηνεύουν τραγούδια που είχαν κάποιο κοινωνικά προοδευτικό μήνυμα, πράγμα που είχε απήχηση και στο κοινό τους. Πρωτοπόρος της φολκ, πριν ακόμη από την περίοδο της αναγέννησης της τη δεκαετία του 1950, θεωρείτο ο "Woody Guthrie" ο οποίος χαρακτηριζόταν ως στρατευμένος καλλιτέχνης με πολλά "τραγούδια διαμαρτυρίας" στο ρεπερτόριό του. Την περίοδο της ανάπτυξης του κινήματος της φολκ, ο "Μπομπ Ντίλαν" ήρθε στο προσκήνιο και έκανε επιτυχίες τραγούδια διαμαρτυρίας όπως τα "Blowin' in the Wind" και "Masters of War". Έτσι αυτού του είδους το τραγούδι έγινε γνωστό σε ευρύτερο κοινό.
Οι "Byrds", παίζοντας το τραγούδι του Μπομπ Ντίλαν "Mr. Tambourine Man", συνέβαλαν στην ανάπτυξη της μόδας του Φολκ ροκ και έδωσαν ώθηση στο είδος του "ψυχεδελικού ροκ" το οποίο αντιπροσώπευαν μεταξύ διαφόρων άλλων ειδών. Ο Ντίλαν συνέχισε την ανοδική πορεία του φολκ ροκ με το σινγκλ για το τραγούδι του "Like a Rolling Stone" του 1965, να φτάνει στο νούμερο 2 των τσαρτς των Ηνωμένων Πολιτειών, ακολουθώντας το "Help!" των εξαιρετικά δημοφιλών "Beatles". Καλλιτέχνες της φολκ ροκ όπως ο "Neil Young", οι Simon &amp; Garfunkel, "The Mamas &amp; the Papas", "Joni Mitchell" και οι "The Band", έκαναν το κίνημα της φολκ ροκ πολύ δημοφιλές έως και μετά τα μέσα της δεκαετίας του 1960 στην Αμερική.
Στη Βρετανία το φολκ ροκ έγινε εξίσου δημοφιλές με την Αμερική. Οι "Fairport Convention" εφάρμοσαν τεχνικές της ροκ σε παραδοσιακά Βρετανικά τραγούδια και το παράδειγμα τους ακολουθήθηκε από μπάντες όπως οι "Steeleye Span".
Το ψυχεδελικό ροκ.
Παράλληλα με το δημοφιλές φολκ ροκ και λίγο αργότερα εμφανίστηκε και το ψυχεδελικό ροκ το οποίο προσέλκυσε έντονα το ενδιαφέρον από τα μέσα έως τα τέλη της δεκαετίας του 1960. 
Η ψυχεδέλεια εμφανίστηκε αρχικά στη φολκ σκηνή με τους "Holy Modal Rounders" που εισήγαγαν τον όρο το 1964. Με μουσικό υπόβαθρο που περιλάμβανε στοιχεία φολκ αλλά και "jug band" (μπάντας παραδοσιακών και αυτοσχέδιων οργάνων), οι "Grateful Dead" μπήκαν στην ίδια γραμμή με τους "Merry Pranksters" των οποίων η μουσική δημιουργία τροφοδοτούνταν από τη χρήση LSD.
Ο συναυλιακός χώρος με το όνομα "The Fillmore", αποτελούσε σημείο αναφοράς για τα συγκροτήματα του ψυχεδελικού ροκ στη δεκαετία του 1960, όπως οι "Country Joe and the Fish" και οι "Jefferson Airplane". Οι "Byrds" το 1966 έκαναν επιτυχία το τραγούδι τους "Eight Miles High" το σινγκλ του οποίου έφτασε στο νούμερο 14 στο "Billboard Hot 100" των ΗΠΑ. Το ίδιο κομμάτι διασκεύασαν και οι Ολλανδοί "Golden Earring", το 1970 και έτσι έγιναν γνωστοί στις Ηνωμένες Πολιτείες με το ομώνυμο άλμπουμ τους. Η διασκευή τους στο εν λόγω τραγούδι διαρκούσε 19 λεπτά, ενώ η αυθεντική εκδοχή του ήταν τρεισήμισι λεπτά, στις συναυλίες τους στο "Fillmore" δε, όπου έπαιζαν τακτικά, διαρκούσε έως και 40 λεπτά με αλλεπάλληλα σόλο και τζαμαρίσματα (προσθήκες αυτοσχεδιασμού).
Στη Βρετανία, οι "Pink Floyd", είχαν ξεκινήσει να αναπτύσσουν τις ιδέες τους πάνω στο ψυχεδελικό ροκ από το 1965 στην "underground" σκηνή. To 1966, δημιουργήθηκαν οι "Soft Machine" και ο Βρετανός "Donovan" κάνει επιτυχία το ψυχεδελικό με επιρροές φολκ τραγούδι του, "Sunshine Superman". Τον Αύγουστο του 1966 οι Beatles με το άλμπουμ τους "Revolver", χρησιμοποίησαν την ψυχεδέλεια σε τραγούδια τους όπως το "Yellow Submarine" και το "Tomorrow Never Knows". Οι "Beach Boys" του "Brian Wilson", κυκλοφορούν την ίδια χρονιά το "Pet Sounds", με έντονα στοιχεία ψυχεδέλειας, γεγονός που αποδίδεται στη χρήση LSD από τον Wilson που ήταν ο κυρίως συνθέτης του άλμπουμ. Την ίδια χρονιά εμφανίζονται οι Βρετανοί "Cream" με τους "Ginger Baker", "Jack Bruce" και "Eric Clapton" και συνδυάζουν το μπλουζ ροκ με την ψυχεδέλεια. Το 1967, ο "Jimi Hendrix", γίνεται παγκοσμίως γνωστός με την εμφάνιση του στο "Monterey Pop Festival" στην Καλιφόρνια, αφού την προηγούμενη χρονιά είχε κάνει επιτυχία στο Ηνωμένο Βασίλειο με το σινγκλ του "Stone Free". Με την παγκόσμια φήμη που έχει πλέον εδραιώνεται σαν κιθαρίστας, που πέρα από τις καινοτόμες τεχνικές του, χρησιμοποιεί στοιχεία ψυχεδέλειας τόσο στην εκτέλεση, όσο και στην παραγωγή των τραγουδιών του, γεγονός που αλλάζει και τη θεώρηση της παραγωγής δίσκων. 
Το 1967 οι "Pink Floyd" κυκλοφορούν το πρώτο σινγκλ τους με το τραγούδι του "Syd Barrett", "Arnold Layne" και φτάνουν στο #20 στα Βρετανικά τσαρτς για σινγκλς, αν και αργότερα το τραγούδι απαγορεύεται και δεν παίζεται στο ραδιόφωνο, εξαιτίας του θέματος που πραγματεύονται οι στίχοι του (έναν άντρα που ντύνεται με γυναικεία ρούχα). Το άλμπουμ των Beatles με τίτλο "Sgt. Pepper's Lonely Hearts Club Band", κυκλοφορεί 4 μήνες μετά, τον Ιούνιο του ίδιου έτους και κάνει μεγάλη αίσθηση στους κύκλους της ροκ μουσικής γενικά, ενώ στο τέλος της χρονιάς κυκλοφορούν τα άλμπουμ "The Piper at the Gates of Dawn" των Pink Floyd και το "Disraeli Gears" των "Cream". 
Το μεσουράνημα του ροκ σαν κίνημα των νέων έγινε εμφανές σε μεγάλα ροκ φεστιβάλ στα τέλη της δεκαετίας του 1960 με πιο γνωστό το φεστιβάλ του "Woodstock" του 1969 που ξεκίνησε ως μουσικό και καλλιτεχνικό τριήμερο φεστιβάλ όπου συγκεντρώθηκαν υπερδιπλάσιοι του προβλεπόμενου θεατές. Εξιδανικευμένο σήμερα, αναφέρεται σαν την κορυφαία συγκέντρωση νέων, οπαδών της ροκ μουσικής και της υποκουλτούρας των χίπις.
Το progressive rock.
Το progressive rock (γνωστό και ως "προοδευτικό ροκ" στα ελληνικά), εμφανίστηκε λίγο αργότερα από το ψυχεδελικό ροκ στην Αγγλία. Οι μπάντες του είδους αυτού πειραματίστηκαν με διάφορα όργανα εκτός του καθιερωμένου σετ κιθάρας - μπάσου - ντραμς και εισήγαγαν νέες μορφές στα τραγούδια ως προς τα μουσικά μέρη που απάρτιζαν τα κομμάτια. Συγκροτήματα όπως οι "Beatles", οι "Pink Floyd", οι "Moody Blues", οι "Deep Purple" και οι "Golden Earring" πειραματίστηκαν με όργανα όπως έγχορδα ορχήστρας, πνευστά, αλλά και πλήρεις ορχήστρες. Τα ροκ συγκροτήματα του είδους, ξεπέρασαν κατά πολύ το ως τότε καθιερωμένο τρίλεπτο διάρκειας ενός ροκ τραγουδιού και ηχογράφησαν πιο περίπλοκα στη δομή τραγούδια χρησιμοποιώντας ενίοτε συγχορδίες που είχαν τη βάση τους στην τζαζ και άλλα υποείδη που ξεκίνησαν από αυτήν όπως η "φιούζιον". Οι επιρροές των συγκροτημάτων του προοδευτικού ροκ έρχονταν από πολλά είδη, συμπεριλαμβανομένων της κλασσικής, της τζαζ και της ηλεκτρονικής μουσικής. Τα τραγούδια στο σύνολό τους δε, είχαν μεγαλύτερη ποικιλία από τα άλλα ροκ τραγούδια. Κυμαίνονταν από ήρεμα και πλούσια σε μελωδία, έως ατονικά, παράφωνα και περίπλοκα κομμάτια.
Γνωστά συγκροτήματα προοδευτικού ροκ ήταν τα εξής: "Barclay James Harvest", "Camel", "Caravan", "Van Der Graaf Generator", "Pink Floyd", "Emerson, Lake &amp; Palmer", "Faust", "Genesis", "Gentle Giant", "Gong", "Jethro Tull", "King Crimson", "Magma", "The Nice", "Pavlov's Dog", "Rush", "Eloy", "Soft Machine" και "Yes".
Krautrock.
Στα μέσα της δεκαετίας του 1960, το ροκ από τις ΗΠΑ και την Μεγάλη Βρετανία έγινε αρκετά δημοφιλές στο Γερμανικό κοινό. Κατά τη διάρκεια αυτής της περιόδου, πρωτοποριακοί Γερμανοί μουσικοί, που έπαιζαν έως τότε ένα μείγμα κλασικής και ηλεκτρονικής μουσικής, χρησιμοποίησαν τα ηλεκτρονικά όργανα για να παράγουν ένα μουσικό ύφος που αναμείγνυε ήχους του προοδευτικού ροκ με ήχους του ψυχεδελικού ροκ. Από τις αρχές της δεκαετίας του 1970, μπάντες του Γερμανικού προοδευτικού ροκ που αργότερα ονομάστηκε "krautrock", δημιουργούσαν στα κομμάτια τους διάφορα μουσικά μίγματα όπως ροκ με τζαζ και Ασιατική μουσική, μεταξύ άλλων. Πρωτοπόροι αυτού του είδους όπως οι "Neu!" και οι "Kraftwerk", επηρέασαν αισθητά την τέκνο μουσική και άλλα είδη αργότερα.
Το Heavy Metal.
Στο τέλος της δεκαετίας του 1960, εμφανίζονται κάποια συγκροτήματα που με τον ήχο τους δημιουργούν ένα παρακλάδι της ροκ που παίρνει το όνομά "Heavy Metal". Οι "Black Sabbath", από το Άστον του Μπέρμιγχαμ, κυκλοφορούν το 1970 το πρώτο ομώνυμο άλμπουμ τους και ο ήχος τους περιγράφεται από δημοσιογράφους, ως ήχος βαρέων μετάλλων - μία παρομοίωση που είχε χρησιμοποιηθεί και για τον ήχο άλλων καλλιτεχνών της ροκ παλιότερα, όπως για παράδειγμα για τον "Τζίμι Χέντριξ" . Το είδος του Χέβι Μέταλ, όπως πρωτοεμφανίζεται, χαρακτηρίζεται ηχητικά από έντονο και βαρύ ρυθμό, με επιρροές από μπλουζ ροκ στις μελωδίες και παραμόρφωση που προερχόταν από ψαλιδισμό των κυματομορφών μέσω υπερενίσχυσης του σήματος της κιθάρας. Πολλά συγκροτήματα χρησιμοποίησαν αυτόν τον ήχο και τον συνδύασαν με άλλους με αποτέλεσμα να δημιουργηθούν και άλλα υποείδη του Χέβι Μέταλ. Τα υποείδη του Χέβι Μέταλ έγιναν δημοφιλή στη δεκαετία του 1970 και ακόμη περισσότερο στη δεκαετία του 1980. Επιπλέον, αρκετά συγκροτήματα του είδους ελκύουν το ενδιαφέρον ακόμη και σήμερα με εμφανίσεις και κυκλοφορίες τους.
Η δεκαετία 1970.
Το ροκ συνδυάστηκε με την αντίθεση στην επικρατούσα κοινωνική κουλτούρα στα μέσα της δεκαετίας του 1960. Εντούτοις, στη δεκαετία του 1970, η μουσική ροκ έγινε πολύ δημοφιλής και στο κοινό που ακολουθούσε τις γενικές τάσεις ως προς τη μουσική. 
Το Arena Rock.
Οι "Beatles" και οι "Rolling Stones" είχαν ήδη θέσει τις βάσεις για μαζικές ζωντανές εμφανίσεις σε στάδια και χώρους αθλητικών αναμετρήσεων (αγγλικά: "Arena"). Η αυξανόμενη δημοτικότητα του Χέβι Μέταλ και του Προοδευτικού Ροκ, συνετέλεσε στο να εξαντλούνται τα εισιτήρια στις εμφανίσεις όλο και περισσότερων συγκροτήματων σε μεγάλους χώρους. Οι επιχειρήσεις που σχετίζονταν με τη μουσική, είδαν το γεγονός σαν ευκαιρία για μεγάλα κέρδη και έτσι προώθησαν συγκροτήματα με τον τίτλο των συγκροτημάτων "Αρένα ροκ"". Αρχικά, συγκροτήματα των οποίων οι ρίζες ανήκαν σε άλλα παρακλάδια της ροκ μουσικής, όπως οι "Queen", οι "Pink Floyd" και οι "Genesis", άνοιξαν το δρόμο για πολυδάπανες ζωντανές εμφανίσεις που προσέλκυαν μεγάλο αριθμό κοινού. Αυτό το δρόμο ακολούθησαν και άλλα συγκροτήματα όπως οι "Boston", "Styx", "Foreigner" και οι "Journey", μεταξύ άλλων, που έπαιζαν παρόμοια μουσική στην οποία όμως απουσίαζαν τα στοιχεία προοδευτικού ροκ και χέβι μέταλ. Αυτό το κίνημα αποτέλεσε τη βάση για το "power pop" των επόμενων δεκαετιών αλλά και για τις ζωντανές εμφανίσεις πολλών δημοφιλών καλλιτεχνών. 
Το πιο εύπεπτο ως προς την ακρόαση "Arena rock", έδωσε το έναυσμα σε πολλά συγκροτήματα να ακολουθήσουν ένα παρόμοιο ύφος και έτσι γεννήθηκε το είδος του "soft rock/pop".
Το Soft Rock.
Η μουσική ροκ όπως φάνηκε μπορούσε να γίνει λιγότερο σκληρή, κινούμενη κάπου μεταξύ του ποπ και του ροκ. Υπήρξαν κάποια βραχύβια συγκροτήματα που έκαναν γνωστό τον ήχο του "soft rock/pop" όπως οι "Partridge Family", οι "Cowsills", οι "Osmonds", και οι "Archies".
Με τη διάλυση των "Beatles" το 1970, άλλα συγκροτήματα και καλλιτέχνες χρησιμοποίησαν τον ήχο που συναντάται σε μερικά τραγούδια τους και χαρακτηρίζεται ως "soft rock" (""απαλό" ροκ"). Με την εφαρμογή των κατάλληλων ενορχηστρώσεων δημιουργήσαν τα τραγούδια που ονομάστηκαν αργότερα ""power ballads" (μπαλάντες με έντονο ρυθμό που θύμιζαν τον μέταλ ήχο και διακρίνονται συνήθως από την ερωτική θεματολογία). Σόλο καλλιτέχνες όπως ο "Μπάρι Μανίλοου", η "Ολίβια Νιούτον Τζον" και ο "Έρικ Κάρμεν", καθώς και συγκροτήματα όπως οι "Bread" και οι "Carpenters" έκαναν δημοφιλές το είδος που σήμερα είναι γνωστό σαν "σοφτ ροκ".
Ταυτόχρονα, άλλοι γνωστοί καλλιτέχνες της ποπ της δεκαετίας του 1960, που δεν ανήκαν στην κατηγορία των "ροκ σταρ"", όπως ο "Νιλ Ντάιμοντ" και η "Μπάρμπρα Στρέιζαντ" εξακολουθούσαν να βρίσκονται στα τσαρτς, ενίοτε κινούμενοι μουσικά στο δυσδιάκριτο όριο μεταξύ ποπ και σοφτ ροκ.
Το κλασικό ροκ.
Στο μεταξύ, συγκροτήματα όπως οι "Queen", "Led Zeppelin", "Black Sabbath", "AC/DC", "Aerosmith", "ZZ Top", "Van Halen", και "Rolling Stones" αλλά και σόλο καλλιτέχνες όπως ο "Πήτερ Φράμπτον" που ακούγονταν κυρίως στο ραδιόφωνο AM, μοιράζονταν τις θέσεις στα τσαρτς με συγκροτήματα του σοφτ ροκ. 
Για παράδειγμα το ζωντανά ηχογραφημένο άλμπουμ του 1976 του "Πήτερ Φράμπτον" με τίτλο "Frampton Comes Alive", έγινε άμεσα το ζωντανά ηχογραφημένο άλμπουμ με τις καλύτερες πωλήσεις όλων των εποχών, ρεκόρ που καταρρίφθηκε αργότερα, αλλά ακόμη και σήμερα παραμένει ένα από τα άλμπουμ με τις καλύτερες πωλήσεις παγκοσμίως . Όμοια το τραγούδι των "Aerosmith" με τίτλο "Walk This Way" έφτασε στο νούμερο 10 του Billboard Hot 100 το 1977. Εξαιρετικά δημοφιλή έγιναν το "Stairway to Heaven" των "Led Zeppelin" και το "Bohemian Rhapsody" των "Queen", που συνέδεσαν κατά κάποιον τρόπο το σκληρό ροκ με το δημοφιλές "σοφτ ροκ".
Η Disco, το Punk και το New Wave.
Η μουσική Ντίσκο.
Ενώ η μουσική "Funk" ("φανκ") αποτελούσε τμήμα της ροκ εντ ρολ σκηνής στις αρχές της δεκαετίας του 1970, τελικά έδωσε χώρο σε πιο εύπεπτα τραγούδια με χορευτικό ρυθμό. Το είδος της "disco" ("ντίσκο") ξεκίνησε από σχήματα και καλλιτέχνες όπως οι "Donna Summer", "K.C. and the Sunshine Band", "MFSB", "The Three Degrees", "The O'Jays", "Barry White", "Gloria Gaynor", "CHIC", "The Trammps" και άλλους. Ξαφνικά πολλές επιτυχίες των τσαρτς είχαν χορευτικό ρυθμό ντίσκο και οι ντισκοτέκ (οι χώροι διασκέδασης με μουσική ντίσκο κυρίως), που ήταν δημοφιλείς στην Ευρώπη, κέρδισαν έδαφος και στις ΗΠΑ.
Ένα γκρουπ στενά συνδεδεμένο με την εποχή της ντίσκο ήταν οι "Bee Gees", των οποίων η μουσική για την ταινία του 1977, με τίτλο Πυρετός το Σαββατόβραδο ("Saturday Night Fever"), σημάδεψε το απόγειο της εποχής. Πολλά γνωστά σχήματα της ροκ όπως οι "Rolling Stones", ο "Rod Stewart", οι "Queen" και οι "Grateful Dead" χρησιμοποίησαν ρυθμούς ντίσκο στις κυκλοφορίες τους, ενώ πολλοί ροκ ραδιοφωνικοί σταθμοί ξεκίνησαν να εκπέμπουν πρόγραμμα ντίσκο.
Το τέλος της δεκαετίας του 1970, ξεκίνησε σταδιακά η πτώση της δημοτικότητας του είδους της ντίσκο, αφού για πολλούς η μαζική παραγωγή και εκμετάλλευση του δημοφιλούς είδους, είχε ως αποτέλεσμα την πτώση σε ποιότητα της μουσικής αυτής. Το κίνημα αντι-ντίσκο οδήγησε σε γεγονότα ενάντια στους ραδιοφωνικούς παραγωγούς και υποστηρικτές της ντίσκο με γνωστότερη ίσως την νύχτα κατεδάφισης της ντίσκο στις 12 Ιουλίου του 1979, που μια εκδήλωση του μπέιζμπολ στο Σικάγο μετατράπηκε σε μακελειό από μικροδιαδηλώσεις, με αφορμή την πυροδότηση μιας μικρής βόμβας στο κέντρο του γηπέδου από τον "Steve Dahl", ραδιοφωνικό παραγωγό που είχε απολυθεί από σταθμό που υιοθέτησε ντίσκο πρόγραμμα. 
Οι αντιδράσεις οδήγησαν σε σταδιακή ανάκαμψη των πωλήσεων για τα άλμπουμ της ντίσκο, αλλά το είδος παρήκμασε μέχρι το 1980. Παρόλα αυτά, οι χορευτικοί ήχοι της ντίσκο παρέμειναν. Οι δίσκοι του είδους χρησιμοποιήθηκαν αρχικά σαν υπόβαθρο μουσικής για παρουσίαση του εκάστοτε εμφανιζόμενου DJ σε χώρους διασκέδασης. Οι παρουσιαστές, γνωστοί ως "MC's" ("Masters of Ceremonies" - "Εμ σις"), εξέλιξαν τον τρόπο παρουσίασης και τις μεθόδους που είχαν για να ξεσηκώσουν το κοινό και έτσι δημιουργήθηκε σταδιακά η μουσική "χιπ χοπ - ραπ" όπως την ξέρουμε σήμερα.
Το Punk Rock.
Το "punk rock" ("πανκ ροκ"), ξεκίνησε στα μέσα της δεκαετίας του 1970 με μουσικούς που ακολούθησαν τη δομή των τραγουδιών και τις απλές ενορχηστρώσεις που είχαν χρησιμοποιήσει οι καλλιτέχνες του "garage rock" . Οι μουσικοί του πανκ ροκ, αποστασιοποιήθηκαν από τις ακριβές παραγωγές των δίσκων της ντίσκο και από την εμπορευματοποίηση του "progressive rock" που γινόταν σταδιακά "arena rock". Στο πανκ ροκ, η μουσική παιδεία δεν ήταν υποχρεωτική, ωστόσο και αρκετοί μουσικοί της με σχετική παιδεία εσκεμμένα δεν χρησιμοποιούσαν τις μουσικές τους γνώσεις. Τα περισσότερα κομμάτια ήταν υπεραπλουστευμένα στην ανάπτυξή τους, σε τρεις συγχορδίες που δεν έδιναν πάντα από μόνες τους τον τόνο του κομματιού, αλλά αυτός παρουσιαζόταν από τη μελωδία της φωνής. Ιδεολογικά, πολλές μπάντες της υποκουλτούρας του πανκ ροκ, είχαν ως στόχο την αντίδραση στον πολιτικό ιδεαλισμό και την κατάρριψη του μύθου των χίπις . Πολλές φορές οι καλλιτέχνες του είδους υιοθετούσαν μια μηδενιστική ιδεολογική προσέγγιση που συνοψίζεται από το σλόγκαν των "Sex Pistols" ""no future" ("χωρίς μέλλον"). 
Το punk rock ξεκίνησε σαν αισθητικό κίνημα στις ΗΠΑ με καλλιτέχνες όπως οι "Richard Hell and The Voidoids", "Television", "Πάττι Σμιθ", "The Ramones", "Talking Heads" και άλλες μπάντες που εμφανίζονταν στο μουσικό κλαμπ "CBGB" στο Μανχάτταν της Νέας Υόρκης. Οι "Ramones" συνέβαλαν ουσιαστικά στην εδραίωση του κινήματος του πανκ ροκ απλοποιώντας τη μουσική και χρησιμοποιώντας στίχους χωρίς πολιτική χροιά, παίζοντας εξίσου δυνατά με τα υπόλοιπα μέλη της σκηνής. Το πανκ ροκ έγινε δημοφιλές και στη Βρετανία με τους "The Damned" και τους "Sex Pistols". Οι τελευταίοι με προκλητικά ψευδώνυμα όπως "Johnny Rotten" και "Sid Vicious" (ελεύθερη μετάφραση "Τζόνι Σάπιος" και " Σιντ Κακος") προσπάθησαν να απορρίψουν κάθε κατεστημένο στην Αγγλία. Αν και το BBC δεν επέτρεψε τη μετάδοση των κομματιών τους, ο δίσκος τους "Never Mind the Bollocks, Here's the Sex Pistols" έφτασε στην πρώτη θέση των τσαρτς στο Ηνωμένο Βασίλειο. Με την παρουσία τους, άνοιξε ο δρόμος για άλλες μπάντες που έδιναν έμφαση σε στίχο παρόμοιας θεματολογίας, όπως οι "Clash", των οποίων οι στίχοι ήταν περισσότερο πολιτικοποιημένοι, παρά μηδενιστικοί. Η παρουσία των "Sex Pistols" στις ΗΠΑ έδωσε ώθηση στο κίνημα που είχαν προηγούμενα διαδώσει οι Ramones και ενώ μέχρι τότε η σκηνή εστιαζόταν στην Ανατολική ακτή της χώρας, μέχρι τα τέλη της δεκαετίας του 1970, μπάντες από την Καλιφόρνια όπως οι οι "Dead Kennedys", οι "Minutemen" και οι "Black Flag" και αργότερα οι Green Day έγιναν περισσότερο γνωστές.
Το New Wave και το Post-punk.
Το πανκ ροκ προσέλκυε το πιστό κοινό του κυρίως από τον καλλιτεχνικό και κολεγιακό κόσμο και σύντομα μπάντες που προωθούσαν μία περισσότερο καλλιτεχνική προσέγγιση όπως οι "Talking Heads" και οι "Devo" έκαναν την εμφάνισή τους. Σε μερικούς κύκλους ξεκίνησε να χρησιμοποιείται ο όρος "New Wave" ("νιου γουέιβ"), για να διαχωρίσει αυτές τις μπάντες που δεν ήταν ξεκάθαρα πανκ.
Αν και το πανκ ροκ ήταν ένα κοινωνικό και μουσικό φαινόμενο δεν συγκέντρωσε πολλά από άποψη δισκογραφικών πωλήσεων (μικρές ειδικευμένες εταιρίες ήταν αυτές που κυρίως προωθούσαν το είδος μέχρι τότε) ή από την άποψη του ραδιοφωνικού χρόνου που του αφιέρωναν οι σταθμοί, αφού αυτός αναλωνόταν κυρίως σε είδη όπως η ντίσκο και το λεγόμενο "AOR" (που προήλθε από το κλασικό ροκ και εισήγαγε μεταξύ ραδιοφωνικών παραγωγών την τάση να προβάλλουν κομμάτια από άλμπουμ και όχι από σινγκλ όπως συνηθιζόταν). Στελέχη των δισκογραφικών εταιριών που είχαν εκπλαγεί με την πορεία του πανκ κινήματος και αναγνώριζαν τη δυναμική του "New Wave" ξεκίνησαν να φτιάχνουν συμβόλαια σε πολλές μπάντες που εμφανίζονταν να έχουν σχέση με το πανκ ή το νιου γουέιβ. Πολλά από αυτά τα συγκροτήματα όπως οι "Cars" και οι "Go Go's", ήταν στην ουσία ποπ σχήματα με New Wave εμφάνιση. Άλλοι, όπως οι "Police" και οι "Pretenders", κατάφεραν να εκμεταλλευτούν την ώθηση που πήραν από το New Wave και να κάνουν επιτυχημένες και καλλιτεχνικά επαινετές καριέρες.
Ανάμεσα στο 1982 και το 1985, επηρεασμένο από τους Kraftwerk και τον "Gary Numan", το "New Wave" ακολούθησε "synth pop" κατεύθυνση με το υποείδος που χαρακτήριζε τα συγκροτήματα ως "New Romantics". Εμφανίστηκαν μπάντες όπως οι "Duran Duran", "A Flock of Seagulls", "Psychedelic Furs", "Talk Talk" και "Eurythmics" στις οποίες το συνθεσάιζερ αντικατέστησε πλήρως άλλα όργανα. Αυτή η περίοδος συνέπεσε με την άνοδο του MTV και οδήγησε σε μεγάλη προβολή αυτού του υποείδους του "synth pop". Μερικά συγκροτήματα της ροκ προσάρμοσαν το ύφος τους και κέρδισαν προβολή στο MTV, αλλά γενικά το ροκ που βασιζόταν στις κιθάρες παρήκμασε. Αν και πολλές συλλογές New Wave, περιέχουν τραγούδια από την εποχή αυτή, ο όρος New Wave αναφέρεται περισσότερο σε παλιότερες μπάντες ροκ, όπως οι "Knack" και οι "Blondie". 
Το "post-punk", ήταν και αυτό ένα είδος που εξελίχθηκε από το punk rock. Αν και μερικές φορές τα όρια του με το New Wave είναι δυσδιάκριτα, το "post-punk" θεωρείται γενικά πιο απαιτητικό, καλλιτεχνίζον και εξευγενισμένο. Το κίνημα ξεκίνησε στην ουσία με το ντεμπούτο των "Public Image Ltd." το 1978, που δημιουργήθηκαν από τον τραγουδιστή των "Sex Pistols", "John Lydon" (ή "Rotten") και αργότερα ακολουθήθηκε από συγκροτήματα όπως οι "Siouxsie and the Banshees", "Joy Division", "The Fall", "Gang of Four" και "Echo &amp; the Bunnymen". Ήταν κυρίως Βρετανικό φαινόμενο και συνέχισε κατά τη δεκαετία του 1980 με μικρή προβολή στην άλλη άκρη του Ατλαντικού. Η πιο επιτυχημένη μπάντα που ξεκίνησε από το post-punk είναι ενδεχομένως οι Ιρλανδοί U2, που από τα μέσα της δεκαετίας του 1980, θεωρούνται από τα μεγαλύτερα συγκροτήματα παγκοσμίως.
Η διεύρυνση των υποειδών του ροκ τη δεκαετία του 1980.
Τη δεκαετία του 1980, τα υποείδη που αποτελούσαν το ροκ άρχισαν να διαφοροποιούνται και να διευρύνονται. Αυτή η περίοδος είδε την ανάπτυξη του Νέου Κύματος του Βρετανικού Χέβι Μέταλ ("New Wave of British Heavy Metal"), ενώ τα προηγούμενα χρόνια, μουσικοί όπως ο Έντι Βαν Άλεν είχαν εισάγει καινοτομίες στη ροκ κιθάρα. Παράλληλα τραγουδιστές όπως ο Φρέντι Μέρκιουρι των "Queen" είχαν εξυψώσει το ρόλο τους σε επίπεδα που άγγιζαν αυτά των ερμηνευτικών τεχνών. Ταυτόχρονα, οι ποπ-New Wave μπάντες παρέμεναν δημοφιλείς και καλλιτέχνες όπως ο "Billy Idol" και οι "Go-Go's" κέρδιζαν σε δημοφιλία. Εμφανίστηκε επίσης και έγινε δημοφιλές, το "American heartland rock", ένα αμερικάνικο παρακλάδι της ροκ με έμφαση σε θεματολογία λαϊκή, με κοινωνικό χαρακτήρα, με εκφραστές του καλλιτέχνες όπως ο "Bruce Springsteen", ο "Bob Seger", ο "John (Cougar) Mellencamp" και άλλοι. Μετά από τις δουλειές του φολκ τραγουδιστή και συνθέτη "Paul Simon" και του γνωστού από το progressive rock, "Peter Gabriel", το ροκ συνετήχθη με διάφορα είδη της φολκ από όλο τον κόσμο και η μίξη αυτή έγινε γνωστή ως "world music"".
Το Hard Rock, το Glam Metal και το Instrumental Rock.
Το Heavy Metal άρχισε να πέφτει στην αφάνεια στα μέσα της δεκαετίας του 1970. Κάποια συγκροτήματα όπως οι AC/DC διατήρησαν το μεγάλο κοινό τους και είχαν κάποιες επιτυχίες στο ευρύ κοινό, όπως οι "Blue Öyster Cult" με το "Don't Fear the Reaper". Οι κριτικοί δεν έδειχναν ιδιαίτερη συμπάθεια προς το είδος, όμως αυτό άλλαξε το 1978, με την κυκλοφορία του ομώνυμου ντεμπούτου των "Van Halen" και με την κυκλοφορία του σηματοδοτήθηκε η έναρξη μιας εποχής σκληρού και γρήγορου ροκ, με πρωτεύουσα το Λος Άντζελες της Καλιφόρνια. 
Ένα είδος της ροκ που είχε μεγάλη απήχηση τη δεκαετία του 1980 ήταν το γκλαμ μέταλ ("glam metal"). Με επιρροή την παρουσία καλλιτεχνών όπως οι "Aerosmith", ο "Alice Cooper", οι "Sweet" και οι "New York Dolls", εμφανίστηκαν οι πρώτες γκλαμ μέταλ μπάντες, μερικές εκ των οποίων ήταν οι "Mötley Crüe", οι "W.A.S.P." και οι "Ratt". Έγιναν γνωστοί για τον ακόλαστο τρόπο ζωής, το "ξυμένο" χτένισμα των μαλλιών και για τη χρήση μακιγιάζ σε συνδυασμό με έξαλλο ντύσιμο. Τα τραγούδια τους ήταν στομφώδη, επιθετικά με εριστική αρρενωπότητα, ενώ η στιχουργική θεματολογία επικεντρωνόταν στο σεξ, στις οινοποσίες, στα ναρκωτικά και ενίοτε στον αποκρυφισμό.
Έως τα μέσα της δεκαετίας του 1980, η φόρμουλα που αναπτύχθηκε για τα άλμπουμ των συγκροτημάτων του γκλαμ μέταλ ήταν η ύπαρξη μιας μπαλάντας ("power ballad") (με σχετικά αργό, χορευτικό ρυθμό) και ενός κομματιού με έντονο ρυθμό και ευκολομνημόνευτη μελωδία. Το 1987, οι "Guns N' Roses", έκαναν το ντεμπούτο τους με τίτλο "Appetite for Destruction". Το άλμπουμ αυτό σημείωσε τεράστιο αριθμό πωλήσεων και η μπάντα συνέχισε την επιτυχία της μέχρι τις αρχές της δεκαετίας του 1990.
Το "οργανικό ροκ" ("Instrumental rock") έγινε επίσης δημοφιλές εκείνη την περίοδο με την κυκλοφορία του "Surfing with the Alien" από τον "Joe Satriani". Πολλοί κιθαρίστες της Χέβι Μέταλ που θεωρούνταν "βιρτουόζοι", κυκλοφόρησαν προσωπικούς δίσκους πέρα από τα συγκροτήματα στα οποία συμμετείχαν. Με αυτόν τον τρόπο, κιθαρίστες όπως ο "George Lynch", ο "Steve Vai", ο "Yngwie Malmsteen" και ο "Steve Morse" συνέβαλαν στην ανάπτυξη του είδους.

</doc>
<doc id="52710" url="https://el.wikipedia.org/wiki?curid=52710" title="Σφάλματα φακών">
Σφάλματα φακών

Οι προσεγγιστικές σχέσεις που ισχύουν για τους φακούς βασίζονται στην παραδοχή ότι από την ανάπτυξη του ημιτόνου της προσπίπτουσας γωνίας θ σε σειρά McLaurin μόνο ο πρώτος όρος έχει αριθμητική σημασία.
Η θεωρία της οπτικής που αναπτύχθηκε στην προσέγγιση του πρώτου όρου αυτής της σειράς ονομάζεται παραξονική θεωρία οπτικής (paraxial optics) ή θεωρία Gauss. Στη πράξη, οι γωνίες πρόσπτωσης είναι μεγάλες με αποτέλεσμα να είναι σημαντικοί και οι όροι τρίτου και πέμπτου βαθμού της παραπάνω σειράς. Σε αυτή την περίπτωση δεν ισχύουν οι παραξονικοί κανόνες για τη δημιουργία ειδώλου και εμφανίζονται ατέλειες στην απεικόνιση. Αυτές οι ατέλειες ονομάζονται σφάλματα φακών . Ανάλογα με τους όρους που λαμβάνονται υπόψη τα σφάλματα αυτά ονομάζονται σφάλματα τρίτης ή πέμπτης τάξης.

</doc>
<doc id="52711" url="https://el.wikipedia.org/wiki?curid=52711" title="Έντουαρντ Νόρτον">
Έντουαρντ Νόρτον

Ο Έντουαρντ Νόρτον ("Edward Harrison Norton", 18 Αυγούστου 1969) είναι Αμερικανός ηθοποιός και σκηνοθέτης.
Πρώτα χρόνια.
Ο Έντουαρντ Νόρτον γεννήθηκε στη Βοστόνη, της Μασαχουσέτης, των Ηνωμένων Πολιτειών της Αμερικής στις 18 Αυγούστου 1969 και μεγάλωσε στο Κολούμπια του Μέριλαντ. Η μητέρα του, Ρόμπιν, πέθανε το 1997 εξαιτίας ενός όγκου στον εγκέφαλο, ενώ ο πατέρας του, Έντουαρντ ο πρεσβύτερος, είναι δικηγόρος και πρώην ομοσπονδιακός εισαγγελέας των Ηνωμένων Πολιτειών της Αμερικής υπό την κυβέρνηση του Τζίμι Κάρτερ. Αυτή τη στιγμή εργάζεται για την Nature Conservancy. Ο Έντουαρντ Νόρτον ο νεότερος είναι εγγονός του James W. Rouse ο οποίος μεταξύ άλλων σχεδίασε την πόλη στην οποία μεγάλωσε ο Νόρτον. Έχει δύο αδέλφια, τη Μόλυ και τον Τζιμ.
Ο Νόρτον αποφοίτησε από το Wilde Lake High School το 1987 και ολοκλήρωσε τις σπουδές του στο Yale University το 1991 με Bachelor of Arts στην Ιστορία. Στο Yale ήταν το σημείο στο οποίο ο Νόρτον άρχισε να ασχολείται με το θέατρο και την υποκριτική. Παρακολούθησε αρκετά μαθήματα πάνω σε αυτό αν και ποτέ δεν ακολούθησε ανώτερες σπουδές πάνω στη δραματική τέχνη. Συμφοιτητές του ήταν οι ηθοποιοί Ron Livingston και Paul Giamatti.
Μετά την αποφοίτηση του, ο Νόρτον εργάστηκε στην Οσάκα την Ιαπωνίας ως σύμβουλος στην εταιρεία Enterprise Foundation η οποία ανήκε στον παππού του.
Κινηματογραφική καριέρα.
Ο Νόρτον μετακόμισε στη Νέα Υόρκη και ξεκίνησε την καριέρα του ηθοποιού στο θέατρο Off-Broadway. Στον κινηματογράφο τον γνωρίσαμε με την ταινία "Primal Fear", η οποία έκανε την εμφάνιση της στις κινηματογραφικές αίθουσες εν έτει 1996 και στην οποία υποδύθηκε τον Aaron Stampler, έναν νεαρό άντρα ο οποίος κατηγορούνταν για φόνο. Η ερμηνεία του σε αυτή την ταινία του χάρισε την πρώτη του υποψηφιότητα για βραβείο Όσκαρ Β΄ Ανδρικού Ρόλου, καθώς και μια Χρυσή Σφαίρα. Την ίδια χρονιά εμφανίστηκε στο μιούζικαλ του Γούντι Άλεν "Όλοι Λένε Σ' Αγαπώ", στην οποία ο ηθοποιός απέδειξε πως μπορεί να τα βγάλει εξίσου καλά και με κωμικούς ρόλους. Η πρώτη του χρονιά στο κινηματογραφικό πανί έκλεισε με τη βιογραφική ταινία "The People vs. Larry Flynt" του Μίλος Φόρμαν.
Αφού πρόσθεσε αρκετά μυϊκά κιλά και ξύρισε τα μαλλιά του, ο Νόρτον έδωσε μια πολύ καλή ερμηνεία στο "American History X" το 1998. Στην ταινία αυτή υποδύθηκε έναν βίαιο νεοναζί, τον Derek Vinyard. Το "American History X" του χάρισε μια δεύτερη υποψηφιότητα για Όσκαρ, αυτή τη φορά όμως για Α' Ανδρικό ρόλο. Το 1998 ο Έντουαρντ Νόρτον εμφανίστηκε και στην ταινία "The Rounders" στο πλάι του Matt Damon. Την επόμενη χρονιά, έπαιξε στο "Fight Club" μαζί με τους Μπραντ Πιτ και Έλενα Μπόναμ Κάρτερ, μια παράξενη ταινία γύρω από βίαιες υπόγειες ομάδες.
Ο Νόρτον έκανε το σκηνοθετικό του ντεμπούτο με την ταινία "Keeping the Faith" το 2000, στην οποία συμπρωταγωνίστησε με τον Μπεν Στίλερ. Η ιστορία της ταινίας αφορούσε ένα καθολικό ιερέα και ένα ραβίνο που ερωτεύονται την ίδια γυναίκα, ενώ ένα χρόνο αργότερα τον είδαμε στο "The Score", μαζί με τους Μάρλον Μπράντο και Ρόμπερτ Ντε Νίρο. Μαζί με τη μνηστή του Σάλμα Χάγιεκ συμπρωταγωνίστησε το 2002 στο "Frida", στο οποίο συμμετείχε και ως σεναριογράφος. Ακολούθησαν το "Red Dragon", prequel του ιστορικού "Silence Of The Lambs" καθώς και το "25th Hour" του Σπάικ Λι, στα οποία είχε πρωταγωνιστικούς ρόλους.
Το 2003 είχε έναν μικρό ρόλο στο "The Italian Job". Όπως έγινε γνωστό αργότερα, συμμετείχε στην ταινία εξαιτίας της εταιρείας παραγωγής, στην οποία και κατά κάποιο τρόπο "χρωστούσε" αυτή τη χάρη. Το 2005 υποδύθηκε τον εαυτό του στο πειραματικό show "Stella" ενώ κέρδισε διθυραμβικές κριτικές υποδυόμενος τον βασιλιά της Ιερουσαλήμ στο "Kingdom of Heaven", στο οποίο δεν εμφανίστηκε καθόλου με το πρόσωπο του ούτε υπήρχε στους τίτλους τέλους της ταινίας. 
Ακολούθησαν τα "Down in the Valley" και "The Illusionist". Στο πρώτο υποδύθηκε έναν καουμπόι του σήμερα και στο δεύτερο έναν μάγο. Στο The "Illusionist" μάλιστα συμπρωταγωνίστησε με τον πρώην συμφοιτητή του Πολ Τζιαμάτι. Πρόσφατα βγήκε στις κινηματογραφικές αίθουσες το "The Painted Veil". Στα σκαριά είναι το "Pride and Glory" καθώς και το "Motherless Brooklyn", η μεταφορά του γνωστού βιβλίου στη μεγάλη οθόνη, στο οποίο ο Νόρτον θα πρωταγωνιστήσει αλλά και θα σκηνοθετήσει.
Πολλαπλά πόστα.
Πέρα από την επιτυχημένη καριέρα ηθοποιού, ο Έντουαρντ Νόρτον συμμετείχε σε πολλές ταινίες ως σεναριογράφος αλλά και ως παραγωγός. Αυτές είναι τα "Keeping the Faith", στην οποία είχε πρωταγωνιστικό ρόλο, ήταν παραγωγός και σκηνοθέτης, το "Down in the Valley" στο οποίο συμμετείχε και ως παραγωγός ενώ έκανε και την παραγωγή του "The Painted Veil". Αυτή την εποχή συμμετέχει στην παραγωγή των "A Soldier of the Great War", "Buffalo for the Broken Heart", "Motherless Brooklyn" και "Pride and Glory". Στα δύο τελευταία θα έχει και πρωταγωνιστικούς ρόλους ενώ στο "Motherless Brooklyn" θα υπογράψει και το σενάριο, το οποίο θα είναι μεταφορά από γνωστό βιβλίο.
Δράση.
Ο Έντουαρντ Νόρτον σε συνεργασία με τον αδελφό του, Jim Norton, δημιούργησε την εταιρεία παραγωγής ταινιών Class 5 Films, στην οποία συμμετέχουν επίσης ο συγγραφέας Stuart Blumberg και ο παραγωγός Bill Migliore. Η εταιρεία πρόσφατα ανακοίνωσε μια νέα συνεργασία με την Plan B του Brad Pitt και το National Geographic για την παραγωγή μιας σειράς δέκα επεισοδίων για το HBO, βασισμένη στο βιβλίο "Undaunted Courage" του Stephen Ambrose. Το "The Painted Veil" είναι η πιο πρόσφατα παραγωγή της Class 5. Άλλες παραγωγές της Class 5 είναι τα "The Great Rivers Expedition" και "Dirty Work" ενώ συνεργάστηκε με την Sea Studios Foundation για την παραγωγή του "Strange Days on Planet Earth" για το National Geographic.
Ο ηθοποιός έχει ακόμη διευρυμένη κοινωνική και περιβαλλοντική ακτιβιστική δράση, ενώ υποστηρίζει οικονομικά διάφορα projects όπως τα Nature Conservancy's Yunnan Great Rivers, Grand Canyon Trust, EarthJustice, Wilderness Society, Southern Center for Human Rights, American Museum of Natural History, Credit Where Credit is Due, American Visionary Arts Museum και Johns Hopkins Neuro-oncology Research Lab.

</doc>
<doc id="52713" url="https://el.wikipedia.org/wiki?curid=52713" title="Edward Norton">
Edward Norton



</doc>
<doc id="52714" url="https://el.wikipedia.org/wiki?curid=52714" title="Ροκ">
Ροκ



</doc>
<doc id="52716" url="https://el.wikipedia.org/wiki?curid=52716" title="Πανταλέον της Βακτρίας">
Πανταλέον της Βακτρίας



</doc>
<doc id="52718" url="https://el.wikipedia.org/wiki?curid=52718" title="Χλόη Τζόουνς">
Χλόη Τζόουνς

Η Χλόη Τζόουνς ("Chloe Jones", πραγματικό όνομα "Melinda Dee Taylor", 17 Ιουνίου 1975 - 4 Ιουνίου 2005) ήταν διάσημο φωτομοντέλο και για ένα διάστημα πορνογραφική ηθοποιός. Γεννήθηκε στο Σίλσμπι του Τέξας το 1975 και πέθανε στο Χιούστον το 2005.
Η Χλόη υπήρξε πολύ γνωστό μοντέλο με παρουσίες σε διάφορα έντυπα και τον Απρίλιο του 1998 ήταν "Pet of the Month" στο αμερικανικό περιοδικό Penthouse. Το 2001 εισήλθε στο χώρο του πορνό όπου έμεινε μόλις μέχρι το 2004 κάνοντας περίπου 30 ταινίες. Η φήμη της από το μόντελιγκ την ακολούθησε και εκεί, παρόλο που η καριέρα της σαν ηθοποιός ήταν σύντομη. Πέθανε ξαφνικά το 2005 λίγο πριν συμπληρώσει τα 30 της χρόνια, πιθανότατα λόγω χρήσης διάφορων ουσιών.

</doc>
<doc id="52719" url="https://el.wikipedia.org/wiki?curid=52719" title="Chloe Jones">
Chloe Jones



</doc>
<doc id="52721" url="https://el.wikipedia.org/wiki?curid=52721" title="Γραβιά">
Γραβιά

Το όνομα Γραβιά μπορεί να αναφέρεται σε έναν από τους παρακάτω οικισμούς:

</doc>
<doc id="52722" url="https://el.wikipedia.org/wiki?curid=52722" title="Δήμος Δεσφίνας">
Δήμος Δεσφίνας



</doc>
<doc id="52723" url="https://el.wikipedia.org/wiki?curid=52723" title="Μουσουνίτσα Φωκίδας">
Μουσουνίτσα Φωκίδας

Η Μουσουνίτσα είναι ορεινό χωριό του Δήμου Δελφών του Νομού Φωκίδας. Είναι χτισμένη σε υψόμετρο 860 μέτρων στις ανατολικές πλαγιές των Βαρδουσίων μέσα σε μία κοιλάδα που σχηματίζει ένας παραπόταμος του Μόρνου. Ο πληθυσμός της σύμφωνα με την απογραφή του 2011 είναι 165 κάτοικοι. Δίπλα στην Μουσουνίτσα βρίσκεται το χωριό Αθανάσιος Διάκος.

</doc>
<doc id="52724" url="https://el.wikipedia.org/wiki?curid=52724" title="Τζον Λέννον">
Τζον Λέννον



</doc>
<doc id="52727" url="https://el.wikipedia.org/wiki?curid=52727" title="Κώστας Τσίμας">
Κώστας Τσίμας

Ο Κωνσταντίνος (Κώστας) Τσίμας (1936-29 Νοεμβρίου 2005) ήταν κορυφαίο στέλεχος του αντιδικτατορικού αγώνα και του ΠΑΚ (ψευδώνυμο στην Αντίσταση κατά της Χούντας: «Μάρκος»), στενός φίλος και συνεργάτης του Ανδρέα Παπανδρέου. Μετά από το 1981, ανέλαβε πολύ σημαντικές κρατικές θέσεις, μία από τις οποίες ήταν διοικητής της Εθνικής Υπηρεσίας Πληροφοριών (Ε.Υ.Π.)
Βιογραφία.
Ο Κώστας Τσίμας γεννήθηκε στο Θεολόγο της Θάσου. Ο πατέρας του ήταν καπνεργάτης και δραστήριο μέλος του ΚΚΕ. Η οικογένειά του μετανάστευσε αρχικά στο Βέλγιο και στη συνέχεια στις ΗΠΑ, όπου σπούδασε Πολιτικές Επιστήμες στο Πανεπιστήμιο της Νέας Υόρκης (New York City University) και ανέπτυξε πολυσχιδή επιχειρηματική και πολιτική δραστηριότητα. Γνώρισε τον Ανδρέα Παπανδρέου και έγινε στενός συνεργάτης του στα τέλη της δεκαετίας του '60, επί χούντας, και αρχικά ανέλαβε υπεύθυνος του ΠΑΚ Βορείου Αμερικής. Στη συνέχεια ήταν υπεύθυνος για τον ένοπλο κλάδο του ΠΑΚ. Ο ίδιος ο Τσίμας εκπαιδεύτηκε από τις μυστικές υπηρεσίες της Ανατολικής Γερμανίας σε στρατόπεδα στη Συρία και το Λίβανο σε θέματα κατασκοπίας και ανορθόδοξου πολέμου. 
Συνόδευσε τον Ανδρέα Παπανδρέου στην επιστροφή του στην Ελλάδα το 1974. Όταν ο Α. Παπανδρέου έγινε πρωθυπουργός, ο Τσίμας διατέλεσε διαδοχικά Γενικός Διευθυντής των Ελληνικών Ταχυδρομείων (ΕΛΤΑ) και Ειδικός Σύμβουλος Πρωθυπουργού από το 1981 έως το 1984, Γενικός Γραμματέας του Υπουργείου Δημόσιας Τάξης το διάστημα 1984-1985, υπαρχηγός της Κεντρικής Υπηρεσίας Πληροφοριών (ΚΥΠ) τα χρόνια 1985-1987, και ήταν ο πρώτος διοικητής της νέας Εθνικής Υπηρεσίας Πληροφοριών (ΕΥΠ) τα χρόνια 1987-1989, μάλιστα ήταν αυτός που επεξεργάστηκε το νομοσχέδιο πολιτικοποίησης και μεταμόρφωσης της ελληνικής μυστικής υπηρεσίας. Από το 1989 έως το 1994 ήταν Ευρωβουλευτής του ΠΑΣΟΚ, και το 1995 έγινε Γενικός Γραμματέας της Περιφέρειας Κεντρικής Μακεδονίας. Εκλέχθηκε βουλευτής ΠΑΣΟΚ στον νομό Καβάλας στις εκλογικές αναμετρήσεις του 2000 και του 2004. Ήταν ένα καθαρά «ανδρεϊκό» στέλεχος, και δεν είχε ποτέ ιδιαίτερες σχέσεις με τον Κώστα Σημίτη.

</doc>
<doc id="52729" url="https://el.wikipedia.org/wiki?curid=52729" title="Μεγάλη Αικατερίνη">
Μεγάλη Αικατερίνη



</doc>
<doc id="52730" url="https://el.wikipedia.org/wiki?curid=52730" title="ΙΔΕΑ">
ΙΔΕΑ



</doc>
<doc id="52732" url="https://el.wikipedia.org/wiki?curid=52732" title="Διόδοτος Β της Βακτρίας">
Διόδοτος Β της Βακτρίας



</doc>
<doc id="52733" url="https://el.wikipedia.org/wiki?curid=52733" title="Ευθύδημος Α' Θεός ,της Βακτρίας">
Ευθύδημος Α' Θεός ,της Βακτρίας



</doc>
<doc id="52734" url="https://el.wikipedia.org/wiki?curid=52734" title="Δημήτριος Α' ο Ανίκητος">
Δημήτριος Α' ο Ανίκητος



</doc>
<doc id="52735" url="https://el.wikipedia.org/wiki?curid=52735" title="Ευκρατίδης Α της Βακτρίας">
Ευκρατίδης Α της Βακτρίας



</doc>
<doc id="52736" url="https://el.wikipedia.org/wiki?curid=52736" title="Απολλόδωτος Α'">
Απολλόδωτος Α'



</doc>
<doc id="52737" url="https://el.wikipedia.org/wiki?curid=52737" title="Jumper">
Jumper



</doc>
<doc id="52738" url="https://el.wikipedia.org/wiki?curid=52738" title="Βραχυκυκλωτήρες">
Βραχυκυκλωτήρες



</doc>
<doc id="52740" url="https://el.wikipedia.org/wiki?curid=52740" title="Ακτινόμετρο">
Ακτινόμετρο

Το Ακτινόμετρο είναι ειδικό όργανο (συσκευή) που ανήκει στα επίγεια Μετεωρολογικά όργανα με το οποίο επιτυγχάνεται ο προσδιορισμός της Άμεσης, της Διάχυτης και της Ολικής ακτινοβολίας του Ήλιου.
Τα κύρια μέρη των ακτινομέτρων είναι ένα θερμοηλεκτρικό ζεύγος, το οποίο αποτελεί και τον αισθητήρα του οργάνου (sensor), και ένα ευαίσθητο γαλβανόμετρο με το οποίο συνδέεται αυτό το ζεύγος.
Μέτρηση άμεσης ακτινοβολίας.
Για τη μέτρηση της "Άμεσης ακτινοβολίας" του Ηλίου το θερμοηλεκτρικό ζεύγος του ακτινομέτρου βρίσκεται μέσα σε μεταλλικό σωλήνα και σε κατάλληλη θέση, κάθετα προς τον άξονα του σωλήνα.
Ο μεν σωλήνας φέρεται επί μεταλλικής βάσης έτσι ώστε να είναι στρεπτός κατακόρυφα, πάνω ή κάτω, η δε μεταλλική βάση είναι και αυτή ομόκεντρα στρεπτή κατά το οριζόντιο επίπεδο (δεξιά ή αριστερά). Η όλη διάταξη μοιάζει σε μικρογραφία με αντιαεροπορικό πυροβόλο.
Με τη δυνατότητα αυτή περιστροφής καθ΄ ύψος και οριζόντια επιτυγχάνεται η σκόπευση του ήλιου με αποτέλεσμα το θερμοηλεκτρικό ζεύγος που είναι συνδεδεμένο με το γαλβανόμετρο να δέχεται μόνο την επίδραση δέσμης παράλληλων ακτίνων του ηλίου που διέρχονται από τον σωλήνα. Ο μεταλλικός σωλήνας χρησιμεύει για την προστασία της θερμοηλεκτρικής στήλης τόσο από την ακτινοβολία περιβάλλοντος (τη διάχυτη ακτινοβολία) όσο και από τους ανέμους.
Ειδικά το ακτινόμετρο που μετρά την "άμεση ακτινοβολία" επειδή σκοπεύει τον Ήλιο ονομάζεται και Πυρηλιόμετρο. Τέτοιο όργανο είναι και το Πυρηλιόμετρο Kipp and Zonnen ή Kipp-Zonnen του οποίου η χρήση είναι ευρύτατη
Μέτρηση διάχυτης ακτινοβολίας.
Για τη μέτρηση της "Διάχυτης ακτινοβολίας" του Ηλίου χρησιμοποιείται Πυρηλιόμετρο με την προσθήκη μικρού δίσκου σκίασης σε κατάλληλη θέση (απόσταση) ώστε ν΄ ανακόπτωνται οι ακτίνες της άμεσης ακτινοβολίας του Ηλίου. 
Επίσης η Διάχυτη ακτινοβολία μπορεί να προσδιορισθεί από την τιμή της "ολικής ακτινοβολίας" αν αφαιρεθεί η τιμή της "άμεσης ακτινοβολίας". Τέτοιο όργανο είναι και αυτό που κατασκευάστηκε σε ελληνικό Πνευματικό Ίδρυμα και έχει "πατεντάρει" το Υπουργείο Παιδείας".
Μέτρηση ολικής ακτινοβολίας.
Για τη μέτρηση της "Ολικής ακτινοβολίας" του Ηλίου χρησιμοποιείται ακτινόμετρο του οποίου το θερμοηλεκτρικό στοιχείο είναι επίπεδο και οριζόντια (προς το έδαφος) και φέρεται εντός γυάλινης σφαίρας (για την προστασία από ανέμους). Τέτοιο ακτινόμετρο μέτρησης ολικής ακτινοβολίας είναι το ακτινόμετρο Epply, καθώς επίσης και το αντίστοιχο ολικής ακτινοβολίας Kipp-Zonnen.
Παρατηρήσεις.
Όλα τα παραπάνω όργανα δίδουν ενδείξεις (τιμές) τη στιγμή και μόνο της παρατήρησης. Για την αυτόνομη καταγραφή των ενδείξεων χρησιμοποιούνται ανάλογα οι ακτινογράφοι. 

</doc>
<doc id="52742" url="https://el.wikipedia.org/wiki?curid=52742" title="Μιχαήλ Α΄ Κηρουλάριος">
Μιχαήλ Α΄ Κηρουλάριος

Ο Μιχαήλ Α΄ Κηρουλάριος (1000 - 21 Ιανουαρίου 1059) ήταν Πατριάρχης Κωνσταντινουπόλεως από το 1043 έως το 1059.
Βιογραφία.
Καταγόταν από οικογένεια συγκλητικών και ο ίδιος προοριζόταν για πολιτική σταδιοδρομία. Για το λόγο αυτό απέκτησε σημαντική μόρφωση. Αναμείχθηκε στη συνωμοσία για την ανατροπή του Αυτοκράτορα Μιχαήλ Δ΄ του Παφλαγόνα και για το λόγο αυτό εξορίστηκε μαζί με τον αδελφό του. Μόλις έμαθε ότι ο αδελφός του αυτοκτόνησε, αποφάσισε να καρεί μοναχός, για να αποφύγει περαιτέρω τιμωρίες.
Πατριαρχία.
Με την άνοδο στο θρόνο του Κωνσταντίνου Θ΄ του Μονομάχου, αναδείχθηκε πανίσχυρος σύμβουλός του και κατόπιν εξελέγη Πατριάρχης. Εργάστηκε για το κύρος του Οικουμενικού Πατριαρχείου και την τόνωση του κύρους της πατερικής παράδοσης. Ευρύτερα γνωστός είναι ο Μιχαήλ Κηρουλάριος ως ο Πατριάρχης επί της Πατριαρχίας του οποίου συνετελέσθη το Σχίσμα μεταξύ Δυτικής και Ανατολικής Εκκλησίας.
Ήταν από τους Πατριάρχες που αναμείχθηκαν με αυτοκρατορικό τρόπο στα κοινά. Ο Μιχαήλ Ψελλός αναφέρει ότι του έλειπε μόνο η πορφύρα και τα ερυθρά πέδιλα. Ήρθε σε σύγκρουση με τον Μιχαήλ Ψελλό, ο οποίος υπερασπιζόταν την κλασική ελληνική φιλοσοφία και πολλές φορές τον αποδοκίμαζε και τον ανάγκαζε να υπαναχωρήσει από τις θέσεις του.
Ο αυτοκράτορας Κωνσταντίνος Θ´ ο Μονομάχος του συμπεριφερόταν με φόβο και ο Κηρουλάριος αναμείχθηκε στο ζήτημα της απομάκρυνσής του από τον θρόνο. Όταν όμως επιχείρησε να επιβληθεί στη διάδοχό του, την αυτοκράτειρα Θεοδώρα, αυτή του είπε να περιοριστεί στα εκκλησιαστικά θέματα. Ο διάδοχός της, Μιχαήλ ΣΤ΄ ο Στρατιωτικός, προσπάθησε να ακολουθήσει το παράδειγμά της, αλλά ο Κηρουλάριος του έδειξε την περιφρόνησή του με το να φοράει τα πορφυρά υποδήματα που προορίζονταν για τους αυτοκράτορες και να συμμετάσχει στη συνωμοσία για την αντικατάστασή του από τον Ισαάκιο Α' Κομνηνό. Ως ανταμοιβή, ο Ισαάκιος παρείχε στο Πατριαρχείο τον πλήρη έλεγχο πάνω στον αυτοκρατορικό καθεδρικό ναό της Αγίας Σοφίας.
Όμως, ο Ισαάκιος σύντομα εξοργίστηκε από την αλαζονεία του Κηρουλάριου και, έχοντας πάρει με το μέρος του την κοινή γνώμη, φρόντισε για την απομάκρυνσή του από τον Οικουμενικό Θρόνο. Εξορίστηκε στην Προικόνησο και κατόπιν στην Ίμβρο. Συγκροτήθηκε μάλιστα και δικαστήριο εναντίον του, αλλά δεν πρόλαβε να τον δικάσει, καθώς πέθανε αιφνιδιαστικά από αποπληξία το 1059.
Ιδιαίτερες αναφορές.
Δεν δίστασε να εμπλακεί σε σύγκρουση με τον παπικό θρόνο, όταν επιχειρήθηκε η βίαιη επιβολή των λατινικών εθίμων στις επαρχίες Απουλίας, Καλαβρίας και Σικελίας του οικουμενικού θρόνου.

</doc>
<doc id="52744" url="https://el.wikipedia.org/wiki?curid=52744" title="Νικ Κέιβ">
Νικ Κέιβ

Ο Νίκολας Έντουαρντ (Νικ) Κέιβ ("Nicholas Edward "Nick" Cave", γενν. 22 Σεπτεμβρίου 1957) είναι Αυστραλός μουσικός, στιχουργός και συγγραφέας, περισσότερο γνωστός σαν κύριος συντελεστής του ροκ συγκροτήματος Nick Cave and the Bad Seeds που ιδρύθηκε το 1983. Από το 1978 μέχρι το 1983 συμμετείχε στο συγκρότημα The Birthday Party (αρχική ονομασία "The Boys Next Door") γνωστό ιδιαίτερα για τους γκόθικ ροκ ρυθμούς, τους προκλητικούς στίχους και τον βίαιο ήχο με επιρροές από τη free jazz, το μπλουζ και τη πανκ. Το 2006 ίδρυσε το γκαράζ ροκ συγκρότημα των Grinderman. Η μουσική του Κέιβ χαρακτηρίζεται από συναισθηματική ένταση, ευρεία ποικιλία επιρροών και λυρικές εμμονές με τη θρησκεία, τον θάνατο, την αγάπη και τη βία.

</doc>
<doc id="52745" url="https://el.wikipedia.org/wiki?curid=52745" title="Nick Cave">
Nick Cave



</doc>
<doc id="52746" url="https://el.wikipedia.org/wiki?curid=52746" title="Αθηνά Ωνάση">
Αθηνά Ωνάση

Η Αθηνά Ρουσσέλ (Νεϊγί-συρ-Σεν, Γαλλία, 29 Ιανουαρίου 1985) είναι η μοναδική απόγονος του μεγιστάνα Αριστοτέλη Ωνάση, κόρη της Χριστίνας Ωνάση (1950-88) και του τέταρτου συζύγου της, Τιερί Ρουσσέλ. Γεννήθηκε στο Νεϊγύ του Σηκουάνα, στη Γαλλία. Τον Δεκέμβριο του 2005 παντρεύτηκε στο Σάο Πάολο της Βραζιλίας, με τον συναθλητή της, ιππέα Αλβάρο Αλφόνσο ντε Μιράντα Νέτο. Το 2016 έχουν εμφανιστεί πληροφορίες για διαζύγιο μεταξύ των δύο ιππέων. 
Μετά τον θάνατο της μητέρας της μεγάλωσε με την οικογένεια του πατέρα της και της δεύτερης συζύγου του, Μαριάν "Γκάμπυ" Λαντχάγκε, μοντέλο από τη Σουηδία και μητέρα τριών ακόμα παιδιών του Ρουσσέλ. Παρακολούθησε βασική σχολική εκπαίδευση γαλλικού προτύπου στη Λοζάννη και ολοκλήρωσε το Μπακαλορεά () το καλοκαίρι του 2003.
Έχει τρία ετεροθαλή αδέλφια:

</doc>
<doc id="52748" url="https://el.wikipedia.org/wiki?curid=52748" title="Έμμα Τίλμαν">
Έμμα Τίλμαν

Η Έμμα Τίλμαν (22 Νοεμβρίου 1892- 28 Ιανουαρίου 2007) ήταν Αμερικανίδα, το γηραιότερο πρόσωπο στον κόσμο από τον Ιανουάριο του 2007 μέχρι το θάνατό της. Ήταν το πρόσωπο που κατείχε τον τίτλο του γηραιότερου προσώπου στον κόσμο μόλις για 4 ημέρες, το πιο βραχύβιο διάστημα όλων των εποχών. Γεννήθηκε στο Gibsonville, στη Βόρεια Καρολίνα και εγκαταστάθηκε στο Κονέκτικατ το 1900. Εκεί η Έμμα εργάστηκε ως υπηρέτρια για την Katharine Hepburn. Η Έμα είχε άλλα 22 αδέρφια. Ένα από αυτά, η Ava, πέθανε σε ηλικία 102 ετών, το 1983,ενώ ο αδερφός της Eugene απεβίωσε το 1996, σε ηλικία 108 ετών. Η Τίλμαν έγινε δεύτερη γηραιότερη γυναίκα στον κόσμο το Δεκέμβριο του 2006 μετά το θάνατο της Ελίζαμπεθ Μπόλντεν. Στις 18 Ιανουαρίου 2007 έγινε η γηραιότερη εν ζωή γυναίκα στον κόσμο, έπειτα από το θάνατο της Καναδής Julie Winnefred Bertrand. Μετά το θάνατο του Πορτορικανού Εμιλιάνο Μερκάδο ντελ Τόρο, έγινε και το γηραιότερο εν ζωή πρόσωπο στον κόσμο, από τις 24 Ιανουαρίου 2007 μέχρι τις 28 Ιανουαρίου 2007, οπότε και πέθανε, σε ηλικία 114 ετών, 2 μηνών και 6 ημερών. Τη διαδέχθηκε στον τίτλο ως η γηραιότερη γυναίκα στον κόσμο αλλά και το γηραιότερο πρόσωπο στον κόσμο, η Γιαπωνέζα Γιόνε Μιναγκάουα που γεννήθηκε στις 4 Ιανουαρίου 1893.

</doc>
<doc id="52749" url="https://el.wikipedia.org/wiki?curid=52749" title="Τομότζι Τανάμπε">
Τομότζι Τανάμπε

Ο Τομότζι Τανάμπε ("田鍋友時", 18 Σεπτεμβρίου 1895 - 19 Ιουνίου 2009) ήταν Ιάπωνας υπεραιωνόβιος, ο γηραιότερος εν ζωή άνδρας στον κόσμο από τον Ιανουάριο του 2007 έως το θάνατό του. Απέκτησε 8 παιδιά, 25 εγγόνια και 50 δισέγγονα.
Βιογραφία.
Γεννήθηκε στις 18 Σεπτεμβρίου του 1895 στο Μιγιακονόγιο (Miyakonojo), στην επαρχία Μιγιαζάκι και εργάστηκε ως πολιτικός μηχανικός. Στις 12 Ιουνίου του 2006 έγινε ο γηραιότερος Ιάπωνας, μετά το θάνατο του Nijiro Tokuda. Στις 24 Ιανουαρίου 2007, μετά το θάνατο του Εμιλιάνο Μερκάδο ντελ Τόρο από το Πουέρτο Ρίκο, ο Τανάμπε έγινε επίσης ο γηραιότερος άνδρας στον κόσμο, με επιβεβαιωμένη πηγή. Στις 19 Ιουνίου του 2007 μπήκε στο βιβλίο Γκίνες , για το ρεκόρ του γηραιότερου άνδρα στον κόσμο.
Πέθανε στις 19 Ιουνίου του 2009 στον ύπνο του, από καρδιακή προσβολή, στη νότια Ιαπωνία. Ήταν 113 ετών και 274 ημερών. Μετά το θάνατο του Τανάμπε, ο Άγγλος βετεράνος του Πρώτου Παγκοσμίου Πολέμου, Χένρι Όλιγχαμ, έγινε σε ηλικία 113 ετών, ο γηραιότερος άνδρας στον κόσμο.

</doc>
<doc id="52750" url="https://el.wikipedia.org/wiki?curid=52750" title="Γιόνε Μιναγκάουα">
Γιόνε Μιναγκάουα

Η Γιόνε Μιναγκάουα ήταν Γιαπωνέζα, η οποία ήταν το γηραιότερο πρόσωπο στον κόσμο μέχρι το θάνατό της.
Βιογραφία.
Γεννήθηκε στο Akaike, στην επαρχία Φουκουόκα στις 4 Ιανουαρίου του 1893. Στις 29 Ιανουαρίου 2007 κατέλαβε τον τίτλο της γηραιότερης γυναίκας και του γηραιότερου προσώπου στον κόσμο, σε ηλικία 114 ετών και 25 ημερών. Η προηγούμενη κάτοχος του τίτλου πέθανε στις 28 Ιανουαρίου 2007, όμως ήταν ήδη 29 Ιανουαρίου στην Ιαπωνία. Η Γιόνε έγινε το γηραιότερο πρόσωπο στην Ιαπωνία τον Απρίλιο του 2005 (όταν πέθανε η Ούρα Κογιάμα). Ζει στο Keijuen, στη γενέτειρά της Akaike, σε οίκο ευγηρίας. Είναι χήρα και είχε 5 παιδιά, τα τελευταία κατάφερε να τα μεγαλώσει πουλώντας άνθη και λαχανικά σε ένα ανθρακωρυχείο. Τα παιδιά της έχουν πεθάνει, όμως η ίδια έχει 6 εγγόνια, 12 δισέγγονα και 2 τρισέγγονα. Η Μιναγκάουα αγαπάει τα πάρτι και τα γλέντια και ενημερώνεται από τον Τύπο και από επιστολές.
Η Μιναγκάουα πέθανε σε ηλικία 114 ετών, στις 13 Αυγούστου του 2007. Στον τίτλο του γηραιότερου προσώπου στον κόσμο τη διαδέχθηκε η Έντνα Πάρκερ.

</doc>
<doc id="52751" url="https://el.wikipedia.org/wiki?curid=52751" title="Γηραιότερο εν ζωή πρόσωπο στον κόσμο">
Γηραιότερο εν ζωή πρόσωπο στον κόσμο

Οι παρακάτω πίνακες δείχνουν σε χρονολογική σειρά τους ανθρώπους που έζησαν τόσο πολύ, ώστε να πάρουν τον τίτλο το «Γηραιότερο Πρόσωπο στον Κόσμο». Για να αποφεύγεται να συμπεριλαμβάνονται ψευδείς ή ανεπιβεβαίωτοι ισχυρισμοί των ακραίων γηρατειών, τα ονόματα εδώ περιορίζονται σε εκείνα των υπεραιωνόβιων  (ηλικίας πάνω από 110 ετών) των οποίων οι ηλικίες έχουν επικυρωθεί και από έναν διεθνή οργανισμό που ασχολείται ειδικά στον τομέα της έρευνας μακροζωίας, όπως η Gerontology Research Group (GRG) ή Guinness World Records (GWR), και άλλοι που έχουν άλλο αξιόπιστο τρόπο προέλευσης .
Επίσημο γηραιότερο πρόσωπο στον κόσμο.
Παρακάτω παρατίθεται κατάλογος με τα γηραιότερα πρόσωπα στον κόσμο από το 1955 (τότε ξεκίνησε το βιβλίο Γκίνες με τα ρεκόρ).
Γηραιότερος εν ζωή άνδρας στον κόσμο (από το 1968).
Το Παγκόσμιο Βιβλίο των ρεκόρ Γκίνες ξεκίνησε την κατηγορία αυτή μόλις το 2000.
Τα 10 γηραιότερα (επιβεβαιωμένα) πρόσωπα που υπήρξαν ποτέ.
Παρατηρήσεις: 
Σημείωση: Η διαδικασία επιβεβαίωσης αρχίζει να γίνεται σε κάποιο άτομο όταν περάσει το 110ο έτος της ηλικίας του.
Οι 10 μεγαλύτεροι σε ηλικία άνδρες που υπήρξαν ποτέ.
Παρατηρήσεις:
Τρεις ( 3 ) Άνδρες έχουν ζήσει το 115ο έτος της ηλικίας τους έναντι πενήντα ένα ( 51 ) Γυναικών. ( 3 Νοεμβρίου 2020 )
Επτά ( 7 ) Άνδρες έχουν ζήσει το 114ο έτος της ηλικίας τους έναντι εκατόν πενήντα ( 150 ) Γυναικών. ( 22 Οκτώβριου 2020 )
Τα εν ζωή άτομα εντός της λίστας των 100 μακροβιότερων ατόμων όλων των εποχών (18 Σεπτ. 2021).
Εκτός της λίστας των 100 μακροβιότερων ατόμων όλων των εποχών αλλά με μεγάλη πιθανότητα να εισέλθουν στο άμεσο μέλλον εντός της λίστας είναι τα παρακάτω άτομα: 
28 άτομα υπάρχουν (19 Νοε.. 2020) στον κόσμο που έχουν επικυρωθεί και από δεύτερη πηγή ως εν ζωή Υπεραιωνόβιοι και τα 28 είναι γυναίκες.
Με το μεγαλύτερο άτομο ηλικίας 117 ετών και 326 ημερών και το μικρότερο ηλικίας 112 χρόνων και 343 ημερών.( Υπεραιωνόβιο χαρακτηρίζεται κάποιο άτομο που έχει ζήσει ή έχει περάσει το 110ο έτος της ηλικίας του. Μεσοαιωνόβιο χαρακτηρίζεται κάποιο άτομο που έχει ζήσει ή έχει περάσει το 105ο έτος της ηλικίας του. Αιωνόβιο χαρακτηρίζεται κάποιο άτομο που έχει ζήσει ή έχει περάσει το 100ο έτος της ηλικίας του. )
Εκτιμάται ότι υπάρχουν 450 με 600 Υπεραιωνόβιοι στον κόσμο, εκ των οποίων καταγεγραμμένα ( 30 Σεπ. 2020 ) αλλά μη επιβεβαιωμένα είναι 256 άτομα, εξ αυτών (249) γυναίκες και (23) άνδρες (με 5 άτομα να βρίσκονται σε διαδικασία επιβεβαίωσης).
Εθνικά ρεκόρ.
Ρεκόρ κατοίκων από άλλες χώρες.
(για χώρες όπου ένας κάτοικος έζησε περισσότερο από κάθε άλλον ) 
Γεροντολογία.
Η μελέτη της γεροντολογίας οφείλεται στο Μισέλ Εζέν Σεβρέλ, Γάλλο χημικό, ο οποίος απεβίωσε το 1889, σε ηλικία 102 ετών.
Παλαιότερο μέλος σώματος.
Ο κερατοειδής χιτώνας ενός άνδρα από τη Νορβηγία είναι το αρχαιότερο ζωντανό τμήμα του ανθρώπινου σώματος και επέζησε 123 χρόνια. Το όργανο αυτό μεταμοσχεύτηκε στο Νορβηγό το 1958, έπειτα από δωρεά ενός άνδρα που είχε γεννηθεί τον Ιούνιο του 1885.

</doc>
<doc id="52752" url="https://el.wikipedia.org/wiki?curid=52752" title="Κρολ">
Κρολ



</doc>
<doc id="52754" url="https://el.wikipedia.org/wiki?curid=52754" title="Ρόμπερτ Ντε Νίρο">
Ρόμπερτ Ντε Νίρο

Ο Ρόμπερτ "Άντονι" Ντε Νίρο "ο νεότερος" (αγγλ. Robert Anthony De Niro) είναι Αμερικανός ηθοποιός, σκηνοθέτης και παραγωγός γεννημένος στις 17 Αυγούστου 1943. Είναι γνωστός για την ενσάρκωση προβληματικών χαρακτήρων, για την πολύχρονη συνεργασία του με τον σκηνοθέτη Μάρτιν Σκορσέζε καθώς και για τη συμμετοχή του στις πρώτες δουλειές του Μπράιαν Ντε Πάλμα. Θεωρείται ένας από τους καλύτερους ηθοποιούς όλων των εποχών. Αυτό οφείλεται κυρίως στην άκαμπτη τελειομανία του και στην επιμονή με την οποία προφυλάσσει την προσωπική του ζωή. 
Πρώτα χρόνια.
Ο Ρόμπερτ γεννήθηκε στη Νέα Υόρκη από τον Ρόμπερτ Ντε Νίρο τον πρεσβύτερο, έναν ζωγράφο, ποιητή και γλύπτη, και την Βιρτζίνια Άντμιραλ, η οποία ήταν ζωγράφος. Οι δυο τους γνωρίστηκαν σε ένα μάθημα ζωγραφικής του Hans Hofmann στο Προβινστάουν (Provincetown) της Μασαχουσέτης. Χώρισαν όταν ο Ρόμπερτ ήταν δύο χρονών και ο ίδιος μεγάλωσε στην περιοχή Κλίντον του Μανχάταν στη Νέα Υόρκη.
Αρχικά παρακολούθησε το "Little Red School House" αλλά αργότερα μετακινήθηκε από τη μητέρα του στο "High School of Music and Art" της Νέας Υόρκης. Τα παράτησε όμως στην ηλικία των 13 ετών και οργανώθηκε σε μια συμμορία των δρόμων στη Μικρή Ιταλία. Ακολούθησε μια φιλονικία με τον πατέρα του, αν και αργότερα συμβιβάστηκαν όταν ο ίδιος σε ηλικία 18 ετών έπασχε από κατάθλιψη και ταξίδεψε στο Παρίσι για να φέρει τον πατέρα του στο σπίτι. Ο Ντε Νίρο παρακολούθησε τα μαθήματα της Στέλλα Άντλερ καθώς και αυτά της δραματικής σχολής του Λι Στράσμπεργκ.
Καριέρα.
Σε ηλικία 16 ετών έκανε περιοδεία με την "Αρκούδα" του Αντόν Τσέχωφ. Τέσσερα χρόνια αργότερα, το 1963, ήρθε ο πρώτος μεγάλος ρόλος του Ντε Νίρο όταν εμφανίστηκε στο "Τόπο στα Νειάτα (The Wedding Party)" του Μπράιαν Ντε Πάλμα, που ήταν και η αρχή μιας πολύχρονης συνεργασίας με τον σκηνοθέτη. Η ταινία όμως δεν κυκλοφόρησε επίσημα πριν από το 1969. Το μεγαλύτερο διάστημα της δεκαετίας του '60 το πέρασε σε θεατρικά εργαστήρια και σε παραστάσεις εκτός του Μπρόντγουέι. Είχε ένα μικρό ρόλο στη Γαλλική ταινία του Μαρσέλ Καρνέ "Τρία Δωμάτια στο Μανχάταν" (1965) και επανασυνδέθηκε με τον Ντε Πάλμα για τα "Greetings" (1968) και "Γεια σου Μαμα... Αμερική!" (1970).
Κέρδισε τα βλέμματα πολλών όταν εμφανίστηκε στο "Bang the Drum Slowly" (1973) ενώ την ίδια χρονιά ξεκίνησε και η συνεργασία του με τον Μάρτιν Σκορσέζε όταν συμπρωταγωνίστησε με τον Χάρβεϊ Καϊτέλ στους Κακόφημους Δρόμους. Αυτό οδήγησε σε μια σειρά ταινιών μεταξύ τους όπως τα "Ο Ταξιτζής (1976)", "Νέα Υόρκη, Νέα Υόρκη (1977)", "Οργισμένο είδωλο (1980)", "Βασιλιάς για μια Νύχτα (1983)", "Τα Καλά Παιδιά (1990)", "Το Ακρωτήρι του Φόβου (1991)" και "Καζίνο (1995)". Σε όλες αυτές τις ταινίες, ο Ντε Νίρο υποδυόταν κάποιον με αντικοινωνική συμπεριφορά. Μια από τις πιο σημαντικές ταινίες για την καριέρα του ήταν ο Ταξιτζής, όπου ο ρόλος του Τράβις Μπικλ εκτόξευσε τη δημοτικότητά του και την καριέρα του. Στην ίδια ταινία περιλαμβάνεται και ο γνωστότατος "You talkin' to me?" μονόλογός του.
Το 1974 συμμετείχε στο δεύτερο μέρος του θρυλικού "Ο Νονός" όπου και υποδύθηκε τον νεαρό Ντον Βίτο Κορλεόνε. Για αυτόν τον ρόλο κέρδισε Όσκαρ δεύτερου αντρικού ρόλου. Το 1976 εμφανίστηκε στο "1900" μαζί με τον Ζεράρ Ντεπαρντιέ ενώ δύο χρόνια αργότερα τον είδαμε στον "Ελαφοκυνηγό". Άλλος ένας σημαντικός ρόλος του Ντε Νίρο ήταν στο Once Upon a Time in America (1984) όπου υποδύθηκε τον Εβραίο γκάνγκστερ David 'Noodles' Aaronson. Φοβούμενος πως τέτοιοι ρόλοι έχουν αρχίσει να γίνονται στερεότυπα για αυτόν, από τα μέσα της δεκαετίας του '80 άρχισε να πρωταγωνιστεί σε πολύπλευρους κωμικούς ρόλους όπου και εκεί είχε επιτυχία. Επόμενες ταινίες του ήταν τα "Καυτές Μαρτυρίες (1981), Μια Αγάπη Γεννιέται (1984), Μπραζίλ (1985), Η Αποστολή (1986), Οι Αδιάφθοροι (1987), Ο Διώκτης του Μεσονυκτίου (1988), Ένταση (1995), Ο Πρόεδρος, ένα ροζ Σκάνδαλο και ένας Πόλεμος (1997), Ρόνιν (1998), Ανάλυσέ το (1999), Ξανά Ανάλυσέ το (2002), Γαμπρός της Συμφοράς (2000), Πεθερικά της Συμφοράς (2004)", "Το Κρυφτό (2005)" και "Οδηγός Αισιοδοξίας (Silver Linings Playbook, 2012)". 
Κέρδισε βραβείο Όσκαρ Α' Ανδρικού Ρόλου για το "Οργισμένο Είδωλο" και Όσκαρ Β' Ανδρικού Ρόλου για το "Ο Νονός ΙΙ". Σαν γνωστός ηθοποιός της Μεθόδου, ο Ρόμπερτ Ντε Νίρο φημίζεται για την εργατικότητά του πάνω στους ρόλους που αναλαμβάνει να φέρει εις πέρας. To 2006 σκηνοθέτησε αλλά και συμπρωταγωνίστησε με τους Ματ Ντέιμον, Αντζελίνα Τζολί και Τζο Πέσι στο "Ο Καθοδηγητής". Στις 7 Ιουνίου 2006, ο Ντε Νίρο δώρησε όλο το κινηματογραφικό του αρχείο, στο οποίο περιλαμβάνονται σενάρια και κουστούμια, στο Harry Ransom Center του πανεπιστημίου του Τέξας στο Όστιν.
Προσωπική ζωή.
Ο Ρόμπερτ Ντε Νίρο έχει παντρευτεί δύο φορές και έχει μια κόρη, την Ντρίνα και έναν γιο, τον Ράφαελ, με την πρώτη σύζυγο του, Ντάιαν Άμποτ καθώς και δύο δίδυμους γιους, τους Τζούλιαν Χένρι και Άαρον Κέντρικ, τους οποίους απέκτησαν με το πρώην μοντέλο Τούκι Σμιθ μέσω εξωσωματικής γονιμοποίησης. Για ένα μικρό χρονικό διάστημα, ο Ντε Νίρο διατηρούσε δεσμό και με την ηθοποιό Ούμα Θέρμαν. Έχει επενδύσει στα κινηματογραφικά στούντιο TriBeCa Productions, στο ιδιαίτερα δημοφιλές TriBeCa Film Festival καθώς και στα εστιατόρια TriBeCa Grill, Nobu και Layla. 
Το 1998 κατά τη διάρκεια ενός γυρίσματος στη Γαλλία, ο ηθοποιός ενεκρίθη από ειρηνοδίκη πάνω στο θέμα ενός κυκλώματος εκπόρνευσης γυναικών. Ο Ντε Νίρο αρνήθηκε την οποιαδήποτε σχέση και δήλωσε πως ποτέ δεν πλήρωσε για σεξ και πως αν το είχε κάνει δε θα ήταν έγκλημα. Οι αρχές θέλησαν να μιλήσουν μαζί του, μετά την αναφορά που έκανε στο όνομα του ένα κωλ γκερλ. Σε συνέντευξη του σε Γαλλική εφημερίδα, ο Ντε Νίρο δήλωσε πως δεν θα επιστρέψει ποτέ ξανά στη Γαλλία και πως θα συμβουλέψει όλους τους φίλους του να μην επισκεφτούν αυτή τη χώρα. Οι αρχές δήλωσαν πως ο ηθοποιός θεωρήθηκε πιθανός μάρτυρας και όχι ύποπτος.
Ο Ντε Νίρο, του οποίου οι πρόγονοι είχαν μεταναστεύσει από την Ιταλία, ήταν να βραβευτεί σαν επίτιμος Ιταλός πολίτης στο φεστιβάλ της Βενετίας το 2004. Υπήρξε αντίδραση όμως από τους Sons of Italy, οι οποίοι υποστήριξαν πως ο ηθοποιός είχε χαλάσει την εικόνα της χώρας με τους ρόλους Ιταλών κακοποιών τους οποίους συνεχώς ενσάρκωνε. Ο υπουργός πολιτισμού της χώρας, Τζουλιάνο Ουρμπάνι (Giuliano Urbani), δεν δέχτηκε τους ισχυρισμούς και η τελετή επαναπρογραμματίστηκε για τον Οκτώβριο στη Ρώμη. Αν και ο ηθοποιός δεν παραβρέθηκε σε δύο συνεντεύξεις τύπου, η βράβευση έλαβε χώρα στις 20 Οκτωβρίου 2006.
Το 2004 παντρεύτηκε για δεύτερη φορά τη δεύτερη σύζυγο του, Γκρέις Χάιταουερ, πρώην αεροσυνοδό. Ο γιος τους Έλιοτ γεννήθηκε το 1998 και το ζευγάρι έκανε αίτηση διαζυγίου λίγους μήνες μετά τη γέννησή του, ποτέ όμως δεν ολοκληρώθηκαν οι απαιτούμενες ενέργειες. Ο Ρόμπερτ Ντε Νίρο είναι πιστός υποστηρικτής του κόμματος των δημοκρατικών και έχει υποστηρίξει ανοικτά τον Αλ Γκορ το 2000 και τον Τζον Κέρι το 2004.

</doc>
<doc id="52755" url="https://el.wikipedia.org/wiki?curid=52755" title="Robert De Niro">
Robert De Niro



</doc>
<doc id="52756" url="https://el.wikipedia.org/wiki?curid=52756" title="Πατριάρχης Αντώνιος Β΄ ο Καυλέας">
Πατριάρχης Αντώνιος Β΄ ο Καυλέας

Ο Αντώνιος Β΄ ο Καυλέας (829 - 12 Φεβρουαρίου 901) ήταν Πατριάρχης Κωνσταντινουπόλεως από το 893 έως το 901.
Γεννήθηκε το 829 και είχε φρυγική καταγωγή. Εκάρη μοναχός σε ηλικία 12 ετών. Αργότερα υποστήριξε τον Αυτοκράτορα Λέοντα τον Σοφό έναντι του Πατριάρχη Φωτίου, αλλά συνέβαλε και στην ειρήνευση της Εκκλησίας, εργαζόμενος για τη συμφιλίωση των οπαδών των Πατριαρχών Φωτίου και Ιγνατίου. Για τους λόγους αυτούς, μόλις πέθανε ο Πατριάρχης Στέφανος Α΄, αδελφός του Λέοντα του Σοφού, ο τελευταίος τον προώθησε στον Οικουμενικό Θρόνο.
Ως Πατριάρχης, συνεκάλεσε Σύνοδο, την οποία παρακολούθησαν και απεσταλμένοι της Ρώμης, η οποία θεώρησε ότι το σχίσμα που προκλήθηκε από τον Φώτιο και τον Ιγνάτιο είχε λήξει, χωρίς όμως να καταδικαστεί κανείς εκ των πρωταγωνιστών του.
Ήταν άνθρωπος πράος και ευσεβής. Υποστήριξε τον μοναχισμό και θεμελίωσε (ή ανακαίνισε) τη "Μονή Καυλέα", εξ ου και το προσωνύμιό του. Πέθανε στις 12 Φεβρουαρίου 901 και ετάφη στη Μονή αυτή. Θεωρείται θαυματουργός. Ανακηρύχθηκε άγιος και η μνήμη του τιμάται στις 12 Φεβρουαρίου και από την Καθολική και από την Ορθόδοξη Εκκλησία.

</doc>
<doc id="52761" url="https://el.wikipedia.org/wiki?curid=52761" title="Στράτων Α΄ ο Επιφανής">
Στράτων Α΄ ο Επιφανής

Ο Στράτων ήταν βασιλιάς του ινδοελληνικού βασιλείου από το 130 π.Χ. έως το 110 π.Χ..
Συμβασίλεψε λόγω του ότι ήταν ανήλικος με τη μητέρα του Αγαθόκλεια. Με την ενηλικίωσή του, και αφού είχε πεθάνει και η μητέρα του, ανέλαβε τον θρόνο. Αλλά η διακυβέρνηση του έφερε αναστάτωση το βασίλειο λόγω της ανικανότητάς του να διοικήσει. Κατά τη βασιλεία του ο Αντιαλκίδας, Ευκρατίδης ηγεμόνας των Παροπαμισάδων, εισέβαλε στο βασίλειο του Στράτωνα του και κατέλαβε τα Τάξιλα αναγκάζοντας τον να καταφύγει στην Πενταποταμία ("Παντζάμπ"). Από εκεί έμαθε ότι ο αδελφός του Απολλόδοτος Α΄ του είχε πάρει το θρόνο.

</doc>
<doc id="52763" url="https://el.wikipedia.org/wiki?curid=52763" title="Ιππόστρατος της Ινδίας">
Ιππόστρατος της Ινδίας

Ο Ιππόστρατος ήταν βασιλιάς του ινδοελληνικού βασιλείου. Βασίλεψε από το 85 π.Χ. έως το 70 π.Χ. Το βασίλειο του περιελάμβανε ήταν βασισμένο στην Πενταποταμία.

</doc>
<doc id="52767" url="https://el.wikipedia.org/wiki?curid=52767" title="Ζαν Καλμάν">
Ζαν Καλμάν

Η Ζαν Καλμάν ("Jeanne Louise Calment", Αρλ, 21 Φεβρουαρίου 1875 – Αρλ, 4 Αυγούστου 1997) ήταν Γαλλίδα υπεραιωνόβια, το μακροβιότερο επιβεβαιωμένα πρόσωπο στην ιστορία. Έζησε 122 χρόνια και 164 ημέρες.
Παντρεύτηκε τον δεύτερό της εξάδελφο Φερνάν Καλμάν ("Fernand Calment") το 1896, και το μοναδικό της παιδί, η Ιβόν, επέζησε και πέθανε το 1934. Το εγγόνι της σκοτώθηκε σε δυστύχημα με μοτοσικλέτα το 1963. Το 1965, μην έχοντας απογόνους, η Καλμάν παραχώρησε σαν ενοίκιο το διαμέρισμά της σε κάποιο δικηγόρο, τον "Φρανσουά Ραφρέ" και συμφώνησε να της δίνει ενοίκιο ενός μήνα μέχρι το θάνατό της. Ο Ραφρέ όμως πέθανε πριν από εκείνην, το 1995 και η σύζυγός του συνέχισε να πληρώνει το ενοίκιο. 
Το 1985, η Καλμάν πήγε σε οίκο ευγηρίας, καθώς έζησε μόνη της ως την ηλικία των 110. Το 1988, έγινε για πρώτη φορά διάσημη και αποκάλυψε στους δημοσιογράφους ότι στα νιάτα της είχε γνωρίσει το μεγάλο Ολλανδό ζωγράφο Βίνσεντ βαν Γκογκ.
Σε ηλικία 113 ετών, πρωτομπήκε στο βιβλίο των ρεκόρ Γκίνες το 1989, χρονιά όμως που της στερήθηκε ο τίτλος του μακροβιότερου ανθρώπου στον κόσμο, ο οποίος δόθηκε στην Κάρι Γουάιτ (1874 ή 1888 - 14 Φεβρουαρίου 1991). 
Το 1991 επανέκτησε τον τίτλο η Καλμάν και στις 17 Οκτωβρίου 1995 έφτασε τα 120 χρόνια και 238 ημέρες και έγινε το μεγαλύτερο σε ηλικία πρόσωπο στην ιστορία. Ξεπέρασε τον Σιγκετσίγιο Ιζούμι από την Ιαπωνία, που φέρεται να έζησε 120 έτη και 237 ημέρες. Σε ηλικία 114 ετών, εμφανίστηκε για λίγο στο ρόλο της ίδιας στο φιλμ "Vincent and Me..."
Το 1995 κυκλοφόρησε το γαλλικό ντοκιμαντέρ "Beyond 120 Years with Jeanne Calment", και το 1996, ο οίκος ευγηρίας που ζούσε κυκλοφόρησε το CD "Time's Mistress".

</doc>
<doc id="52769" url="https://el.wikipedia.org/wiki?curid=52769" title="Κατάλογος χωρών κατά δείκτη ανθρώπινης ανάπτυξης (2007)">
Κατάλογος χωρών κατά δείκτη ανθρώπινης ανάπτυξης (2007)

Αυτός είναι ένας κατάλογος των χωρών του κόσμου κατά την κατάταξή τους στην Έκθεση για την Ανθρώπινη Ανάπτυξη (Human Development Report) του 2007 με βάση στα στοιχεία του 2005.
Ο Δείκτης Ανθρώπινης Ανάπτυξης ("Human Development Index", HDI) αποτελεί μέτρο σύγκρισης του προσδόκιμου ηλικίας, του αλφαβητισμού, της εκπαίδευσης και της ποιότητας ζωής ανά τον κόσμο. Με βάση αυτόν το Δείκτη, γίνεται χαρακτηρισμός μιας χώρας σε υπανάπτυκτη ή αναπτυσσόμενη ή αναπτυγμένη. 
Ο δείκτης ξεκίνησε να μετράται για πρώτη χρονιά το 1990 από τον Πακιστανό οικονομολόγο Μαχμπούμπ ουλ Χακ. Οι χώρες (σχεδόν όλα τα Μέλη του ΟΗΕ και μερικά ειδικά εδάφη) διαιρούνται σε τρεις κύριες κατηγορίες με βάση το Δείκτη HDI: Με Υψηλή, Με Μέση και Με χαμηλή ανθρώπινη ανάπτυξη.
Η τελευταία έκθεση δημοσιεύτηκε στις 27 Νοεμβρίου του 2007. Πρώτη στον κατάλογο των χωρών είναι η Ισλανδία και τελευταία η Σιέρα Λεόνε.
Πλήρης κατάλογος χωρών.
Μη υπολογισμένα από τα Ηνωμένα Έθνη.
! width="250px" | Χώρα 
! width="75px" | HDI
! Έτος δημοσίευσης

</doc>
<doc id="52770" url="https://el.wikipedia.org/wiki?curid=52770" title="Κράτη Μέλη του ΟΗΕ">
Κράτη Μέλη του ΟΗΕ



</doc>
<doc id="52776" url="https://el.wikipedia.org/wiki?curid=52776" title="Ιουλιανό ημερολόγιο">
Ιουλιανό ημερολόγιο

Το Ιουλιανό ημερολόγιο εισήχθη από τον Ιούλιο Καίσαρα το 46 π.Χ. (708 AUC) και αποτελούσε μεταρρύθμιση του ρωμαϊκού ημερολογίου. Άρχισε να ισχύει το 45 π.Χ. και δέχθηκε αρκετές τροποποιήσεις μέχρι να πάρει την τελική του μορφή το 8 μ.Χ.
Ιστορικά στοιχεία - Προσδιορισμοί.
Στη δημιουργία του ημερολογίου ο Ιούλιος Καίσαρας είχε τη βοήθεια του Έλληνα αστρονόμου Σωσιγένη, από την Αλεξάνδρεια της Αιγύπτου, ο οποίος βασίστηκε στους υπολογισμούς του Ιππάρχου, σύμφωνα με τους οποίους η διάρκεια ενός έτους ισούτο με 365,242 ημέρες. Το Ιουλιανό ημερολόγιο, που έχει 365 ή 366 ημέρες, διαφέρει από το διάδοχό του Γρηγοριανό μόνο στον προσδιορισμό των δίσεκτων ετών. Στο Ιουλιανό ημερολόγιο κάθε θετικό έτος διαιρούμενο με το 4 είναι δίσεκτο. Τα αρνητικά χρόνια είναι δίσεκτα, εάν διαιρούμενα με το 4 αφήνουν υπόλοιπο 3. Οι ημέρες στο ημερολόγιο αυτό θεωρούνται ότι αρχίζουν τα μεσάνυχτα.
Στο Ιουλιανό ημερολόγιο το μέσο έτος έχει διάρκεια 365,25 ημερών. Συγκρινόμενο με την πραγματική διάρκεια του ηλιακού έτους των 365,242199 ημερών, προκύπτει σωρευτικά ένα σφάλμα μιας ημέρας κάθε 129 χρόνια (το Ιουλιανό καθυστερεί σε σχέση με το ηλιακό).

</doc>
<doc id="52779" url="https://el.wikipedia.org/wiki?curid=52779" title="Αντιαλκίδας της Ινδίας">
Αντιαλκίδας της Ινδίας

Ο Αντιαλκίδας ήταν Έλληνας του ινδοελληνικού βασιλείου με βάση τις Παροπαμισάδες. Είχε διπλωματικές σχέσεις με τα γειτονικά ινδικά βασίλεια και μεγάλη αντιπαλότητα με τα γειτονικά ινδοελληνικά βασίλεια. Βασίλεψε από το 115 π.X. μέχρι το 100 π.X. και ήταν γιος του Ηλιοκλή Β΄. Εισέβαλε στο βασίλειο του Στράτωνα Α΄ και τον έδιωξε, καταλαμβάνοντας τα Τάξιλα. Υποστήριξε τον Βραχμανισμό.

</doc>
<doc id="52781" url="https://el.wikipedia.org/wiki?curid=52781" title="Ιτέα">
Ιτέα

Το όνομα Ιτέα είναι τοπωνύμιο που προέρχεται από το όνομα του ομώνυμου δένδρου (ιτιά). Με αυτό είναι γνωστοί οι εξής οικισμοί στην Ελλάδα:

</doc>
<doc id="52783" url="https://el.wikipedia.org/wiki?curid=52783" title="Αμύντας της Ινδίας">
Αμύντας της Ινδίας

Ο Αμύντας ήταν βασιλιάς του ινδοελληνικού βασιλείου από το 85 π.Χ. έως το 75 π.Χ. Το βασίλειό του περιελάμβανε την κοιλάδα της σημερινής Καμπούλ. Το 80 π.Χ. ο Αμύντας κατέλαβε τις Παροπαμισάδες και μετέφερε την πρωτεύουσα του στην Αλεξάνδρεια του Καυκάσου. Έκοψε νομίσματα με ελληνικές παραστάσεις. 

</doc>
<doc id="52784" url="https://el.wikipedia.org/wiki?curid=52784" title="Αμύντας της Βακτρία">
Αμύντας της Βακτρία



</doc>
<doc id="52785" url="https://el.wikipedia.org/wiki?curid=52785" title="Τερψιθέα Αιτωλοακαρνανίας">
Τερψιθέα Αιτωλοακαρνανίας

Η Τερψιθέα είναι ορεινό χωριό της επαρχίας Ναυπακτίας του Νομού Αιτωλοακαρνανίας. Ανήκει στο βόρειο τμήμα της και μαζί με τα άλλα χωριά της περιοχής αποτελούσαν τα λεγόμενα Κράβαρα. Παλαιότερα ονομάζονταν "Βετολίτσα" ή Βετολίστα αλλά και Ρωμηά .
Γεωγραφικές πληροφορίες.
Η Τερψιθέα βρίσκεται στους πρόποδες του βουνού Ομάλια (Κερασοβούνι ή Τρίκοβο). Περιβάλλεται από τους χειμάρρους "Μέγα Ρέμα" ή "Μαϊρεμα" (ΒΑ.) και το "Ντεμεσιά ρέμα" (ΒΔ.). Τα δύο ρέματα συμβάλουν στο ποταμό Μόρνο κοντά στη γέφυρα Ρέρεσι. Πλησιέστερα χωριά είναι η Λιμνίτσα ή Λιμνίστα (ΝΔ.), η Ελατού (ΒΑ.), Ζωριάνου και Αλποχώρι (ΝΑ.), Ασπριά (ΒΔ.). Σε μικρή απόσταση προς τα βόρεια, με διαδρομή μέσα από έλατα, βρίσκεται η Άνω Χώρα που είναι τουριστικός πόλος έλξης της περιοχής, καθώς και η Κάτω Χώρα.
Το χωριό είναι κτισμένο αμφιθεατρικά σε κατηφορικό έδαφος με μεγάλη υψομετρική διαφορά χαμηλότερου από υψηλότερου σημείου, έχει μέσο σταθμικό υψόμετρο 740 μέτρων και το έδαφός του παρουσιάζει ευπάθεια στις καθιζήσεις. Τα σπίτια, οι κήποι τους (γιούρτια) καθώς και τα γύρω κτήματα του χωριού περιβάλλονται από τοίχους (δέματα) για να συγκρατείται το έδαφος. Έχει πανοραμική θέα προς τις γύρω βουνοκορφές, το όρος Παναχαϊκό της Πελοποννήσου και τον Κορινθιακό κόλπο. Σε αυτήν οφείλει και την ονομασία της, "Τερψιθέα = τέρψις + θέα (βλ. Βικιλεξικό)".
Η Τερψιθέα απέχει 43 χλμ. βορειοανατολικά από την Ναύπακτο και 14 χλμ. νοτιοανατολικά από την Άνω Χώρα. Έχει συγκοινωνία τρεις φορές την εβδομάδα (Δευτέρα, πρωί και απόγευμα, Τετάρτη, Παρασκευή) από τη Ναύπακτο με λεωφορεία του ΚΤΕΛ. Ο τοπικός ναός είναι αφιερωμένος στον Άγιο Νικόλαο, που θεμελιώθηκε το 1913 και αποπερατώθηκε το 1932 και διαθέτει μόνιμο ιερωμένο. Κάθε Δεκαπενταύγουστο στην εορτή της Κοιμήσεως της Θεοτόκου, οργανώνεται τριήμερο πανηγύρι με κάλεσμα και συγκέντρωση των απανταχού Τερψιθεατών. Στην Τερψιθέα λειτουργεί ξενοδοχείο, ιατρείο και λαογραφικό μουσείο (Πνευματικό - Πολιτιστικό Κέντρο Τερψιθέας), το οποίο στεγάζεται στο παλιό Δημοτικό σχολείο του χωριού καθώς και δανειστική βιβλιοθήκη. Ο αριθμός των μόνιμων κατοίκων αυξάνεται σημαντικά τους καλοκαιρινούς μήνες λόγω των παραθεριστών και των επισκεπτών. Μεγάλη προσέλευση παρατηρείται το Δεκαπενταύγουστο για την εορτή της Κοιμήσεως της Θεοτόκου, οπότε οργανώνεται από το δήμο Ναυπακτίας και τον Σύλλογο Τερψιθεατών Ναυπακτίας τριήμερο πανηγύρι με επίκεντρο τα "ξεφλουδίσματα". Στα "ξεφλουδίσματα" ή "ξεφλουδίσια" ξαναζωντανεύει το έθιμο του ξεφλουδίσματος των καλαμποκιών.
Ιστορικές πληροφορίες.
Στην ευρύτερη περιοχή της Τερψιθέας και προς τα νότια τοποθετείται η αρχαία πρωτεύουσα των Αποδοτών Αιγίτιον, όπου οι Αιτωλοί νίκησαν τους Αθηναίους την περίοδο των Πελοποννησιακών Πολέμων με επικεφαλής το στρατηγό Δημοσθένη το 428 π.Χ.
Η παλιά ονομασία Βετολίστα αναφέρεται γύρω στα 1100 και είναι σλαβικής προέλευσης. Με το ίδιο όνομα αναγράφεται και στα οθωμανικά κατάστιχα, του 1455 και 1575. Η αρχική θέση της Τερψιθέας ήταν στη τοποθεσία "Παλαιοχώρι" ή "Παλιοχώρια", βορειοανατολικά της σημερινής, κοντά στο νεκροταφείο. Εξ΄ αιτίας μιας επιδημίας ελονοσίας μεταφέρθηκε στη σημερινή θέση, όπου δεν έχει αυξημένη υγρασία. Ο Γάλλος περιηγητής Φρανσουά Πουκεβίλ αναφέρει την Τερψιθέα με το όνομα Βετολίστα στον κατάλογο των χωριών της περιοχής Κραβάρων να κατοικείται από 60 οικογένειες.
Αξιοσημείωτα πρόσωπα.
Από την Τερψιθέα κατάγονταν: ο αγωνιστής της επανάστασης του 1821 Κωσταντίνος Αθανασίου Κοζώνης, ο Ιωάννης Βλάχος (πέθανε το 1840), επιστάτης στο Άνω Βενέτικο και παππούς του λογοτέχνη Γιάννη Βλαχογιάννη, ενώ είχε σπίτι ο Γεώργιος Αθανασίου Μπουκουβάλας (1821-1871) της Ηπειρώτικης οικογένειας των Μπουκουβαλαίων, αδελφός του Νίκου Μπουκουβάλα. Πιο σύγχρονοι υπήρξαν οι: Ιωάννης Λαζαρόπουλος (1871-1929, ιατρός), Ιωάννης Φινινής (1902-1987, πολιτικός μηχανικός) και Νικόλαος Μητσόπουλος (1895-1956, ιατρός) οι οποίοι βοήθησαν τη γενέτειρά τους και γενικότερα όλη τη Ναυπακτία. Επίσης κατάγονταν ο στρατηγός Κωνσταντίνος Σκαρλάτος (1871-1961) Ολυμπιονίκης στη μεσολυμπιάδα των Αθηνών το 1906 στο «πιστόλιον ακριβείας με παράγγελμα (25 μ.)» καθώς και ο συγγραφέας - δάσκαλος Δημήτριος Ιωάννη Κοντογιάννης.
Διοικητικές πληροφορίες.
Η Τερψιθέα το 1835 με το ΦΕΚ 19Α - 07/12/1835 προσαρτάται ως "Βετολίστα" στον τότε δήμο Αποδωτίας και από το 1849 μέχρι το 1905 ορίζεται χειμερινή έδρα του δήμου. Το 1927 και μέχρι το 1928 μετονομάζεται σε "Ρωμηά", οπότε με το ΦΕΚ 193Α - 20/09/1928 η τελική ονομασία της γίνεται η σημερινή Τερψιθέα. Την περίοδο 1999-2010, σύμφωνα με το πρόγραμμα Καποδίστριας, αποτελούσε το τοπικό διαμέρισμα Τερψιθέας και ανήκε στο Δήμο Αποδοτίας του Νομού Αιτωλίας και Ακαρνανίας. Με την εφαρμογή του προγράμματος Καλλικράτης εντάχθηκε στη Δημοτική Ενότητα Αποδοτίας του Δήμου Ναυπακτίας της Περιφέρειας Δυτικής Ελλάδας. Σύμφωνα με την απογραφή πληθυσμού και κατοικιών του 2011 που αφορούν στο μόνιμο πληθυσμό της χώρας απογράφησαν 348 κάτοικοι.

</doc>
<doc id="52786" url="https://el.wikipedia.org/wiki?curid=52786" title="Ερμαίος της Ινδίας">
Ερμαίος της Ινδίας

Ο Ερμαίος ήταν γιος του Αμύντα και Έλληνας ηγεμόνας του ινδοελληνικού βασιλείου από το 50 π.Χ. έως το 30 π.Χ. Παντρεύτηκε την "Καλλιόπη", κόρη του Ιππόστρατου και ένωσε τα ελληνικά βασίλεια της περιοχής σε ένα, σταματώντας ανταγωνισμό και διχασμό πολλών χρόνων. Στο τέλος της βασιλείας του το βασίλειο του δεν άντεξε τις νομαδικές επιδρομές και είχε συρρικνωθεί τόσο, ώστε είχε περιοριστεί στην κοιλάδα της Καμπούλ. Τελικά το 30 π.Χ. το βασίλειο κατέρρευσε.

</doc>
<doc id="52788" url="https://el.wikipedia.org/wiki?curid=52788" title="Γωνία διάθλασης">
Γωνία διάθλασης



</doc>
<doc id="52789" url="https://el.wikipedia.org/wiki?curid=52789" title="Αγαθόκλεια της Ινδίας">
Αγαθόκλεια της Ινδίας

Η Αγαθόκλεια ήταν βασίλισσα του ινδοελληνικού βασιλείου. Υπήρξε σύζυγος του Μέναδρου, και συμβασίλευψε με τον γιο της τον Στράτωνα. Ουσιαστικά αυτή κυβερνούσε έως τον θάνατό της, αφού ο Στράτων ήταν ανήλικος. 

</doc>
<doc id="52791" url="https://el.wikipedia.org/wiki?curid=52791" title="Πυρηλιόμετρο">
Πυρηλιόμετρο



</doc>
<doc id="52792" url="https://el.wikipedia.org/wiki?curid=52792" title="Μένανδρος ο Δίκαιος">
Μένανδρος ο Δίκαιος

Ο Mέναδρος (ή Μιλίντα στα ινδικά) ήταν Έλληνας βασιλιάς του Ινδοελληνικού βασιλείου από το 163 π.Χ. έως το 145 π.Χ.. 
Γεννήθηκε στους Παροπαμισάδες, περιοχή του ελληνικού βασιλείου της Βακτριανής, και είναι άγνωστο το μεγαλύτερο μέρος της ζωής του πριν γίνει βασιλιάς. Καταγόταν από φτωχή οικογένεια και από μικρός ακολούθησε το επάγγελμα του στρατιωτικού. Όταν ο Ευκρατίδης εισέβαλε στη Βακτρία και έφτασε μέχρι την πρωτεύουσα, τα Τάξιλλα, ο Μέναδρος κλήθηκε να τον αντιμετωπίσει. Ο Μέναδρος κατάφερε να καθηλώσει το στράτευμα του Ευκρατίδη και διεξήγαγε μαζί του πολλές μάχες χωρίς όμως ουσιαστική επικράτηση ενός από τους δύο αντιπάλους. Την ίδια περίοδο οι Πάρθοι βλέποντας το εισέβαλαν στο βασίλειο του Ευκρατίδα αναγκάζοντας τον να εγκαταλείψει τη Βακτρία κάνοντας συνθήκη με τον Μένανδρο. Ο Μένανδρος ανακηρύχθηκε βασιλιάς και παντρεύτηκε την Αγαθόκλεια χήρα του προηγούμενου βασιλιά Αγαθοκλή. 
Έκοψε νομίσματα με ελληνικές παραστάσεις, με την ένδειξη «ΒΑΣΙΛΕΩΣ ΣΩΤΗΡΟΣ ΜΕΝΑΝΔΡΟΥ» (και στην πίσω πλευρά σε Κχαρόσθι την ένδειξη «ΜΑΧΑΡΑΓΙΑ ΝΤΑΡΜΙΚΑΣΑ ΜΕΝΑΝΤΡΑΣΑ», όπου αναφέρεται η έννοια του Ντάρμα ως μετάφραση του «δικαίου») ή συχνότερα «ΒΑΣΙΛΕΩΣ ΣΩΤΗΡΟΣ ΜΕΝΑΝΔΡΟΥ» (και στην πίσω πλευρά η ένδειξη «ΜΑΧΑΡΑΓΙΑ ΤΡΑΤΑΣΑ ΜΕΝΑΝΤΡΑΣΑ»). Ασπάστηκε και προώθησε το Βουδισμό και στην Ινδική παράδοση αποκαλείται Μιλίνδα. Έχει γραφτεί ένα ινδικό έπος (αγνώστου συγγραφέα) για τον Μέναδρο το Μιλίνδα Πάνχα, το οποίο αναφέρεται στη συνομιλία του Μενάδρου με τον Ινδό σοφό Ναγκασένα. Διεξήγαγε πολλές μάχες με τα γειτονικά κράτη και προσθέτοντας νέα εδάφη στο βασίλειο του. Πέθανε το 145 π.Χ. κατά τη διάρκεια εκστρατείας.

</doc>
<doc id="52793" url="https://el.wikipedia.org/wiki?curid=52793" title="Ειρήνη (αποσαφήνιση)">
Ειρήνη (αποσαφήνιση)

Η λέξη Ειρήνη μπορεί να αναφέρεται:

</doc>
<doc id="52798" url="https://el.wikipedia.org/wiki?curid=52798" title="Λάχανο">
Λάχανο

Το λάχανο (επιστ. Κράμβη η λαχανώδης" ποικ. η "κεφαλωτή, Brassica oleracea" var. "capitata) είναι φυτό διετές, ποώδες και ανήκει στην οικογένεια) των Κραμβοειδών. 
Στην Κύπρο το λάχανο είναι γνωστό ως κραμπί.
Περιγραφή.
Ο βλαστός του είναι κοντός και δεν ξεπερνάει τα 35 εκατοστά μέχρι να ανθοφορήσει.
Τα φύλλα του βρίσκονται το ένα πάνω στο άλλο με στήριγμα ένα σαρκώδες στέλεχος που αποτελεί τον κύριο άξονα του λάχανου.
Τη δεύτερη άνοιξη βγαίνει στη μέση ένα σκληρό στέλεχος που φέρει μικρά άνθη.
Η αναπαραγωγή γίνεται με σπόρο είτε απευθείας σε χωράφι είτε σε φυτώρια ή σπορεία. Όταν το φυτάριο αποκτήσει 5-6 φύλλα τότε γίνεται μεταφύτευση και στη συνέχεια άρδευση.
Οι απαιτήσεις του λάχανου σε νερό είναι μεγάλες. Πρέπει να ποτίζεται τακτικά αλλά κανονικά γιατί μεγάλες ποσότητες νερού πιθανόν να προκαλέσουν μεγάλη επέκταση των ριζών και εξασθένιση του φυτού.
Το λάχανο αναπτύσσεται κανονικά σε θερμοκρασίες από 15-18 βαθμούς Κελσίου.
Το φυτό αντέχει σε χαμηλές θερμοκρασίες, ενώ μία ποικιλία αντέχει και μέχρι τους –10 βαθμούς Κελσίου.
Στη μαγειρική.
Το λάχανο είναι από τα κυριότερα λαχανικά και καλλιεργείται σε όλες τις Εύκρατες περιοχές . Τρώγεται είτε ωμό σε σαλάτες είτε μαγειρεμένο.
Η γνωστή λαχανοσαλάτα ("coleslaw", κόλσλο) έχει προέλευση από την Ολλανδία. Η λαχανόσουπα είναι ευρέως διαδεδομένη σε πολλές χώρες, οι λαχανοντολμάδες είναι παραδοσιακό Ελληνικό πιάτο και μία λαχανόσουπα με μανιτάρια τρώγεται παραδοσιακά στη Πολωνία την παραμονή της πρωτοχρονιάς και την Ανάσταση. 
Το λάχανο είναι πλούσιο σε βιταμίνη C και ανόργανα στοιχεία απαραίτητα για τη σωστή λειτουργία του πεπτικού συστήματος . 
Έχουν αναπτυχθεί πολλές ποικιλίες λάχανου που χαρακτηρίζονται από την εποχή, τη πρωιμότητα (πρώιμες ή όψιμες), το σχήμα (κωνική, σφαιρική), το βάρος (από μισό έως 6 κιλά), το χρώμα (λευκό ή μώβ) και την υφή της κεφαλής (σκληρή ή μαλακή).
Καλλιέργεια στην Ελλάδα.
Στην Ελλάδα καλλιεργούνται κυρίως άσπρες φθινοπωρινές ποικιλίες όπως Γιαννιώτικα, Αλσατίας, Πρώιμα Νάντης, άσπρα Σαβοΐας και άλλες. 
Η έκταση καλλιέργειας φτάνει τα 8.000 στρέμματα περίπου με παραγωγή γύρω στους 130.000 τόνους.
Μυθολογία.
Ένας αρχαιοελληνικός μύθος, βασισμένος στην Ιλιάδα, αφηγείται την ιστορία του Διονύσου, ο οποίος δεν έγινε δεκτός με ενθουσιασμό στο κατακτητικό του ταξίδι στη Θράκη. Με τη βοήθεια μιας αγέλης, ο φιλοπόλεμος βασιλιάς των Ηδωνών, ο Λυκούργος, αναχαίτισε το στρατό του θεού, μέχρι που ο Διόνυσος αναγκάστηκε να αναζητήσει καταφύγιο στη σπηλιά της θαλάσσιας νύμφης Θέτιδας. 
Ο Λυκούργος, έξαλλος από τη νίκη του, άρχισε να λεηλατεί και να καταστρέφει ό,τι νόμιζε πως ήταν τα ιερά αμπέλια του θεού, αλλά αποδείχτηκε ότι ήταν τα πόδια του Δρύα, του ίδιου του του γιου. Ο Διόνυσος τιμώρησε τον βασιλιά για το ανοσιούργημά του, προκαλώντας φοβερή ξηρασία στη Θράκη, το μένος του ήταν τόσο μεγάλο, που κατευνάστηκε μόνο με τον θάνατο του Λυκούργου. 
Βασανισμένος και διαμελισμένος από τους υπηκόους του, ο Λυκούργος πριν πεθάνει έκλαιγε από πόνους και από τα δάκρυά του ξεπετάχτηκαν λάχανα.

</doc>
<doc id="52799" url="https://el.wikipedia.org/wiki?curid=52799" title="Ηλιοκλής της Βακτρίας">
Ηλιοκλής της Βακτρίας



</doc>
<doc id="52800" url="https://el.wikipedia.org/wiki?curid=52800" title="Ηλιοκλής Α΄της Βακτρίας">
Ηλιοκλής Α΄της Βακτρίας



</doc>
<doc id="52801" url="https://el.wikipedia.org/wiki?curid=52801" title="Τζον Χάουαρντ">
Τζον Χάουαρντ

Ο Τζον Χάουαρντ ("John Howard", γενν. 26 Ιουλίου 1939) ήταν τετράκις πρωθυπουργός και ο πιο πετυχημένος πολιτικός (στη σύγχρονη εποχή) στη χώρα του Αυστραλία, αλλά και σε παγκόσμιο επίπεδο.
Βιογραφία.
Γεννήθηκε σε προάστιο του Σίδνεϊ το 1939. Σπούδασε νομικά στο Πανεπιστήμιο του Σίδνεϊ και το 1971 νυμφεύθηκε την Τζάνετ Πάρκερ, με την οποία απέκτησαν 3 παιδιά. Εξελέγη βουλευτής το 1974. Ένα χρόνο μετά έγινε Υπουργός για θέματα Επιχειρήσεων και Καταναλωτών στην κυβέρνηση του Φρέιζερ, ενώ το 1977, σε ηλικία 38 ετών, έγινε υπουργός Οικονομικών, κερδίζοντας το παρατσούκλι "the boy Treasurer". Το 1982 εξελέγη Αντιπρόεδρος του Φιλελεύθερου Κόμματος.
Πρωθυπουργία.
Έγινε ο 25ος πρωθυπουργός της Αυστραλίας στις 11 Μαρτίου 1996 και κατάφερε να επανεκλεγεί τα έτη 1998, 2001 και 2004. Έγινε ηγέτης του Φιλελεύθερου Κόμματος το 1995, θέση που είχε και την περίοδο 1985-89. Μετά τη νίκη του στις εκλογές της 9ης Οκτωβρίου 2004, επανεξελέγη για 4η φορά στην πρωθυπουργία.
Τήρησε φιλοαμερικανική στάση και έστειλε στρατό τόσο στο Ανατολικό Τιμόρ (ως ειρηνευτική δύναμη), όσο και στο Ιράκ. Στο εσωτερικό, το 2005 αποκαλύφθηκε ότι απελάθηκαν αρκετοί διανοητικά ανάπηροι πολίτες κατά τη διακυβέρνησή του, πράγμα που προκάλεσε σάλο, ενώ περιόρισε την οπλοφορία, έπειτα από το επεισόδιο μαζικών πυροβολισμών στο Πορτ Άρθουρ με 35 νεκρούς. 
Η κυβέρνηση του Τζον Χάουαρντ αρνήθηκε να υπογράψει το Πρωτόκολλο του Κιότο για την προστασία του περιβάλλοντος, μείωσε δραστικά, δια νόμου, τα δικαιώματα των μισθωτών και επικρίθηκε για τη σκληρή της στάση απέναντι στους Αυστραλούς ιθαγενείς και τους μετανάστες. Γενικότερα χαρακτηρίστηκε φιλοπόλεμος ηγέτης, με περιορισμένη ευαισθησία σε θέματα περιβάλλοντος και ανθρωπίνων δικαιωμάτων.
Ηττήθηκε στις εκλογές στις 24 Νοεμβρίου 2007 και αποχώρησε από την πρωθυπουργία και από την ηγεσία του Φιλελεύθερου Κόμματος. Τον διαδέχθηκε στην πρωθυπουργία ο Κέβιν Ραντ.
Μετέπειτα χρόνια.
Σήμερα ο Χάουαρντ είναι πρόεδρος της Διεθνούς Δημοκρατικής Ένωσης, δηλαδή του διεθνούς οργανισμού των κεντροδεξιών κομμάτων. Έγινε μέλος του Τάγματος της Αξίας, μίας διάκρισης περιορισμένου αριθμού μελών. Στις 26 Οκτωβρίου 2010 κυκλοφόρησε την αυτοβιογραφία του με τίτλο "Lazarus Rising: A Personal and Political Autobiography".

</doc>
<doc id="52802" url="https://el.wikipedia.org/wiki?curid=52802" title="Εθνική Εταιρεία">
Εθνική Εταιρεία

Το όνομα Εθνική Εταιρεία έφερε ελληνική μυστική οργάνωση, κυρίως από στρατιωτικούς, που συστάθηκε στην Αθήνα τον Μάιο του 1894, (κατ΄ άλλους από 15 χαμηλόβαθμους αξιωματικούς στις 12 Νοεμβρίου του 1894), με την πρώτη τότε απλή επωνυμία «Εταιρεία». Στις 4 Σεπτεμβρίου του 1895 τροποποιήθηκε το καταστατικό της και μετονομάσθηκε σε «Εθνική Εταιρεία». Απευθυνόμενη προς τους Έλληνες "«εν ονόματι του Θεού και της Πατρίδος»" φερόμενος κύριος σκοπός της, όπως καταγράφεται στο καταστατικό του 1895, ήταν "«η αναζωπύρωση του εθνικού φρονήματος, η επαγρύπνηση επί των συμφερόντων των δούλων Ελλήνων»" και η "«προπαρασκευή της απελευθέρωσης αυτών δια πάσης θυσίας»". 
Βαθμιαία όμως μέσα σε μία ατμόσφαιρα αγωνίας και εκνευρισμού, παρά το φλογερό και άδολο πατριωτισμό των μελών της, μεταβλήθηκε σε «κράτος εν κράτει». Kάτω από έντονο συναισθηματικό φόρτο, εξερχόμενη των ορίων της λογικής και της πραγματικότητας, έπαιξε τελικά ιδιαίτερα αρνητικό ρόλο κατά τα γεγονότα λίγο πριν τον Ελληνοτουρκικό πόλεμο του 1897.
Οργάνωση.
Η Εθνική Εταιρεία οργανώθηκε κατά το σύστημα της Φιλικής Εταιρείας σε συνδυασμό με το αυστηρό απόρρητο τυπικό των Τεκτόνων. Συστήθηκε την άνοιξη του 1894, αποτελούμενη αρχικά από 14 μέλη και αποκλείοντας από αυτή αξιωματικούς με βαθμό ανώτερο του υπολοχαγού. Η αρχή αποδοχής μόνο χαμηλόβαθμων αξιωματικών παραβιάστηκε πολύ γρήγορα. 
Τα πρώτα στελέχη της προέρχονταν από παλαιότερη οργάνωση που έφερε το όνομα «Εθνική Άμυνα» που είχε δράσει στη Κρήτη και τη Θεσσαλία την οποία και είχε διαλύσει ο Χ. Τρικούπης το 1882.
Ιδρυτές της Εθνικής Εταιρείας, όπως αποδείχθηκε αργότερα, ήταν οι στρατιωτικοί Χρ. Σολιώτης, Πέτρος Λυκούδης, Νικόστρατος Καλομενόπουλος και Αλ. Σοφιανός, οι οποίοι και την συνέστησαν το 1894. Ακολούθησε μύηση και άλλων αξιωματικών αλλά και προσώπων που κατείχαν εξαιρετικές θέσεις στην τότε Αθηναϊκή κοινωνία όπως καθηγητές, δικαστικοί κ.λπ. Στην ομάδα πρωτοστάτησαν οι Λ. Φωτιάδης, Γ. Σουλιώτης, Κ. Πάλλης, και Παύλος Μελάς, ενώ οι πλέον ενεργοί πυρήνες της βρίσκονταν στο Άργος και το Ναύπλιο. Τμήμα της εταιρείας στο Ναύπλιο ίδρυσε ο Ιωάννης Μεταξάς. Μέχρι το Σεπτέμβριο του 1895, η Εθνική Εταιρεία διέθετε εξήντα μέλη και με νέο καταστατικό που συντάχθηκε το ίδιο έτος συγκροτήθηκε ενδεκαμελές συμβούλιο.
Μέσα σε δύο χρόνια η Ε.Ε. απέκτησε μεγάλη ισχύ με την μύηση της πλειονότητας των αξιωματικών τόσο του στρατού ξηράς όσο και του ναυτικού καθώς και πολλών πολιτευτών και μεγάλου μέρους δημοσιοϋπαλληλικού και δικαστικού ακόμα κλάδου. Κατάφερε να προσελκύσει σημαντικούς παράγοντες της δημόσιας ζωής, καθώς και διανοούμενους ή καλλιτέχνες της εποχής, όπως ο Ανδρέας Καρκαβίτσας, ο Γρηγόριος Ξενόπουλος, ο Νικόλαος Λύτρας, ο Κωστής Παλαμάς, ο Νικόλαος Πολίτης και άλλοι. Χάρη στο μυστηρίου που την περιέβαλλε και την «αόρατη δύναμη» της «Υπέρτατης Αρχής» της, (όπως έλεγαν τότε), η εταιρεία επεκτάθηκε και εκτός των τότε συνόρων, στις ελληνικές παροικίες του εξωτερικού, εξασφαλίζοντας έτσι τεράστια οικονομικά μέσα αλλά και ασφαλώς εξίσου μεγάλη ηθική επιρροή. Την Άνοιξη του 1896 η Εθνική Εταιρεία αριθμούσε ήδη 56 παραρτήματα σε διάφορες ελληνικές πόλεις της τότε Ελλάδας, (που σημαίνει σχεδόν σε όλες), με 83 υποοργανώσεις στις ελληνικές κοινότητες του εξωτερικού, ενώ ο συνολικός αριθμός των μελών της υπολογίζονταν σε 3.185 ενεργά μέλη. Με την υποστήριξη όμως και άλλων παρεμφερών πατριωτικών ομίλων καθώς και πολιτικών προσώπων ιδίως της αντιπολίτευσης, όπως π.χ. το προσωπικό κόμμα του Ράλλη, άσκησε εντονότατη πίεση και κριτική στη τότε κυβέρνηση του Δεληγιάννη.
Έτσι η Εταιρεία αυτή μεταβλήθηκε σιγά - σιγά σε «κράτος εν κράτει», ενώ οι δραστηριότητές της επεκτάθηκαν εκτός της Κρήτης στη Μακεδονία και την Ήπειρο. Ενίσχυσε ηθικά και υλικά την Κρητική Επανάσταση του 1896 και πράγματι αντέταξε κατά της διείσδυσης της Βουλγαρικής Εξαρχίας στη Μακεδονία, (που ήταν τμήμα ακόμη της Οθωμανικής αυτοκρατορίας), πολλά αντιανταρτικά σώματα.
Το 1896 πρόεδρος της Εταιρείας ανέλαβε ο ιστορικός και καθηγητής Σπ. Λάμπρος, μη κοινοποιήσιμος στα μέλη που πίστευαν σε κάποια «υπέρτατη Αρχή».
Η σφραγίδα της Εταιρείας, που φέρονταν στα διάφορα ψηφίσματα, προσκλητήρια κ.λπ. έφερε στο άνω ημικύκλιο τον 16άκτινο ισόκερο σταυρό με τη ρήση από κάτω «», στο δε κάτω ημικύκλιο έφερε χιαστί δύο ξίφη μεταξύ των γραμμάτων Ε Ε (κεφαλαία) και κάτω δε απ΄ αυτό, επί της περιφέρειας τις λέξεις «».
Η εταιρεία εξασφάλιζε έσοδα μέσα από τακτική εισφορά των μελών της, που είχε καθοριστεί στο ποσό των τριών δραχμών μηνιαίως. Άλλες έκτακτες εισφορές γίνονταν επίσης δεκτές, προερχόμενες κυρίως από μέλη του εξωτερικού, οι οποίες συγκέντρωναν τελικά ποσό σημαντικότερο εκείνου των τακτικών εισφορών. Σημαντικά ποσά αντλούνταν επίσης μέσα από φανερούς εράνους στο εξωτερικό. Πολύτιμη για την εταιρεία ήταν η εισφορά από την κοινότητα της Αιγύπτου και ειδικότερα από το παράρτημα της Αλεξάνδρειας.
Πρώτη εμφάνιση.
Η πρώτη επίσημη εμφάνισή της, και μάλιστα με διεθνή τότε αντίκτυπο, ήταν το πανελλήνιο μνημόσυνο που οργάνωσε την Κυριακή 1 Νοεμβρίου του 1896 για τη μνήμη Ελλήνων πατριωτών που είχαν σκοτωθεί σε διάφορες ανεπιτυχείς μέχρι τότε εξεγέρσεις στη Μακεδονία και Ήπειρο. Το μνημόσυνο αυτό τελέσθηκε σε όλες τις εκκλησίες της ελληνικής επικράτειας και όχι μόνο, αλλά και όπου υπήρχε τότε απόδημος Ελληνισμός όπως στην Αλεξάνδρεια, τη Βενετία, τη Βιέννη, την Κριμαία, το Λονδίνο, ακόμα και στη Νέα Υόρκη. Την ημέρα εκείνη οι ιερείς διάβασαν ειδική επιμνημόσυνη προσευχή όπου όλο το εκκλησίασμα έλαβε μέρος γονατιστό και με ευλάβεια.
Στη πραγματικότητα όμως η δράση της ξεκίνησε από το Θέρος του 1896 όταν συγκρότησε τις πρώτες αντιανταρτικές ομάδες κατά των συμμοριών των Βούλγαρων κομιτατζήδων που δρούσαν από την Άνοιξη του ίδιου έτους σε βάρος των ελληνογενών πληθυσμών της Μακεδονίας προβαίνοντας σε λεηλασίες, σφαγές και άλλα φοβερά έκτροπα προκειμένου να τους υπαγάγουν στη Βουλγαρική Εξαρχία, αντί του Πατριαρχείου, μετά την άρνηση του Σουλτάνου για παραχώρηση και νέων επισκοπών (μητροπόλεων).
Τα πρώτα αυτά σώματα δεν πέτυχαν σπουδαία πράγματα, είτε από κακή οργάνωση, είτε και με προδοσίες, όπου γρήγορα και διαλύθηκαν, πλην όμως ο ηρωισμός τους συγκλόνισε τη κοινή γνώμη και εμψύχωσε το εθνικό φρόνημα. Επ΄ αυτών ακολούθησαν τα διάφορα μνημόσυνα και εκτενή δημοσιεύματα μαχών, (κάποιων ακόμη και φανταστικών), προκειμένου έτσι να εμπνεύσουν την εμπιστοσύνη προς την Εθνική Εταιρεία.
Δράση.
Ένας από τους βασικός σκοπούς της εταιρείας ήταν η διενέργεια εράνων για αγορά οπλισμού που προοριζόταν όπου θεωρούσε αναγκαίο. Πολλές από τις ενέργειές της παρέμεναν μυστικές στα διάφορα τμήματά της, ενώ ακολουθούνταν ειδικά μέτρα ασφαλείας. Εν γένει απέδιδε μεγάλη σημασία στη συλλογή πληροφοριών. Ανέπτυξε σύστημα αστυνόμευσης και μια ιδιαίτερη υπηρεσία που εκτελούσε χρέη αντικατασκοπείας. Από τον Ιανουάριο του 1897, η δράση της Εθνικής Εταιρείας άρχιζε να παίρνει χαρακτήρα ακόμα και διοίκησης του κράτους με σαφή αντικυβερνητικό και αντικαθεστωτικό χαρακτήρα μη ελεγχόμενο αφενός, αλλά και να προβάλλεται ως πραγματικό εμπόδιο στις απόρρητες διασυμμαχικές δεσμεύσεις με τις οποίες κινούνταν η ελληνική διπλωματία.
Ειδικότερα από τις αρχές του 1897 το Κρητικό Ζήτημα άρχισε να περιπλέκεται ακόμη περισσότερο λαμβάνοντας διεθνείς διαστάσεις. Αιτία αυτής της περιπλοκής ήταν οι ατυχείς ενέργειες του Σουλτάνου, Αμπντούλ Χαμίτ Β΄, που αντί να σταθεί ως Ηγεμόνας υπεράνω των εθνολογικών και θρησκευτικών διαφορών των υπηκόων του, παρασυρόμενος πιθανώς από κακούς συμβούλους, άρχισε να ενεργεί υπό καθαρά θρησκευτικό πάθος. Έτσι μετά την τραγική σφαγή των Αρμενίων που σημειώθηκε στην Κωνσταντινούπολη, (από την οποία και χαρακτηρίστηκε ο «αιμοσταγής Σουλτάνος»), προκειμένου αφενός ν΄ αποφύγει την επέμβαση των Μεγάλων Δυνάμεων, και αφετέρου να τονώσει το φανατισμό του μουσουλμανικού όχλου, που και αυτόν κάποιοι κύκλοι τον παρακινούσαν, σε αντιπερισπασμό, ενίσχυσε τους Τουρκοκρήτες με ένοπλα τμήματα που οδήγησαν σε νέες μεγάλης έκτασης ταραχές σε βάρος των Ελληνοχριστιανών της Κρήτης, με σφαγές και λεηλασίες.
Η είδηση της σφαγής αυτής των Κρητών ήταν επόμενο να προκαλέσει θύελλες αντιδράσεων στην Ελλάδα. Και ενώ η αντιπολίτευση εξαπέλυε μύδρους κατά της κυβέρνησης ακόμη και του Βασιλιά για προδοσία, λόγω απραξίας, η Εθνική Εταιρεία μετατράπηκε αιφνίδια ο κυρίαρχος εκπρόσωπος και καθοδηγητής της κοινής γνώμης, οργανώνοντας συλλαλητήρια, εκδίδοντας ψηφίσματα, φανατίζοντας και εξωθώντας τον λαό για πόλεμο. Μάλιστα μέσα σ΄ εκείνη τη ψύχωση και του άκρατου ενθουσιασμού, του έτους αυτού, οι διοικούντες την Εταιρεία και κατευθύνοντες τα μέλη της άρχισαν να διασπείρουν διάφορες φαντασιώσεις και απίθανα ψεύδη μέχρι και απάτης. Τέτοια εκπληκτικά ήταν για παράδειγμα, μεταξύ των άλλων, ότι μέλη της βρίσκονται ήδη στη Κωνσταντινούπολη έτοιμοι να την ανατινάξουν, ή έχουν διεισδύσει στο σουλτανικό ανάκτορο του Γιλντίζ, σε συνεννόηση με τούρκους, περιμένοντας το σύνθημα για να δολοφονήσουν τον Σουλτάνο, κ.ά. παρόμοια που, αν και παιδαριώδη, ο κόσμος όμως τα πίστευε και ενδυνάμωνε έτσι επικίνδυνα τις τάξεις της, φορτίζοντας και την γενική ατμόσφαιρα της εποχής.
Η τότε Κυβέρνηση Θ. Δηλιγιάννη βρισκόμενη σε αδυναμία γνώσης της πλήρους έκτασης της οργάνωσης αυτής, αλλά και προ του επαπειλούμενου κινδύνου εμφυλίου, μη προβλέψιμου μεγέθους, εκ του δεσμευτικού όρκου που είχαν δώσει τα μέλη της, σε περίπτωση που θα επιχειρούσε να την πλήξη, προτίμησε να υποκύψει και να υιοθετήσει έστω και μερικώς την υποδεικνυόμενη απ΄ αυτή πολιτική στο Κρητικό ζήτημα. Έτσι απέστειλε ναυτική μοίρα υπό την ηγεσία του ναυάρχου Α. Ράινεκ και του Πρίγκιπα Γεωργίου, καθώς και μικτό ένοπλο απόσπασμα υπό τον Τιμολέοντα Βάσσο με τα οποία και προσπάθησε να επιβάλει ναυτικό αποκλεισμό της Κρήτης από τουρκικές ενισχύσεις καθώς και την επιβολή της τάξης, παρά την αντίθετη θέση των Μεγάλων Δυνάμεων και στη συνέχεια την γενική επιστράτευση, όταν αρνήθηκε ο Σουλτάνος την πρόταση της Ελλάδας για διενέργεια δημοψηφίσματος, με αποτέλεσμα την εμπλοκή σε πολεμική σύρραξη, γνωστότερη ως Ελληνοτουρκικός πόλεμος του 1897.
Τα μεσάνυκτα της 28ης Μαρτίου του 1897 2.600 εξοπλισμένοι από την οργάνωση αυτή άτακτοι διέσχισαν την ελληνοτουρκική μεθόριο στο «Μέτωπο Θεσσαλίας» και επετέθηκαν κατά των τουρκικών θέσεων προσφέροντας έτσι στις τουρκικές μεραρχίες ίσως την αφορμή για τη κήρυξη του πολέμου. Απ΄ ότι όμως ιστορικά αποδείχτηκε το πέρασμα αυτό των ατάκτων δεν ήταν η αφορμή δεδομένου ότι ο Τούρκος αρχιστράτηγος Ετέμ Πασάς έλαβε σχετική εντολή από τον Σουλτάνο, και έδωσε διαταγή επίθεσης μία εβδομάδα μετά την υπό του ίδιου καταστολή των ατάκτων. (Δείτε σχετικά εισβολή των ατάκτων).
Η αποτυχία όμως του πολέμου και η υποχώρηση που ακολούθησαν, ή καταστροφή όπως χαρακτηρίσθηκε τότε, υπήρξαν αρκετά όχι μόνο να μειώσουν το γόητρο της Εθνικής Εταιρείας, η οποία και θεωρήθηκε ως ο κύριος αίτιος του ατυχούς εκείνου πολέμου, αλλά και να καταστεί ο «αποδιοπομπαίος τράγος», με το κύρος της στους κόλπους του λαού να έχει καταρρακωθεί. Ο καταμερισμός των ευθυνών της, ανατέθηκε σε ανακριτική επιτροπή της Βουλής, η οποία όμως λόγω διάλυσης του Σώματος δεν έφερε σε πέρας τη αποστολή της (με πιθανό λόγο τον μεγάλο αριθμό εμπλοκής πολιτικών προσώπων).
Επεισόδιο στο Πατριαρχείο.
Μία από τις ατυχέστερες και επικίνδυνες εμπνεύσεις και αποφάσεις της Εθνικής Εταιρείας, η ακρότητα της οποίας ξέφευγε κάθε λογικής ήταν η διάδοση περί εμπρησμού της Κωνσταντινούπολης και του ανακτόρου του Γκιλντίζ, (Παρόμοιες λέγονταν και για τη Σμύρνη και τη Θεσσαλονίκη, που όμως τίποτα εξ αυτών δεν έγινε ποτέ γνωστό). 
Ειδικότερα όμως για την Κωνσταντινούπολη υπάρχουν τα ακόλουθα στοιχεία: Την εποχή εκείνη κάποιος εκπρόσωπος (με συστατική επιστολή) της Εταιρείας επισκέφθηκε την ελληνική πρεσβεία της Κωνσταντινούπολης, όπου πρέσβης ήταν ο Νικόλαος Μαυροκορδάτος (1837-1903) και Γραμματέας ο γαμπρός του (από την κόρη του), Γεώργιος Μπαλτατζής (ένας εκ των έξι που τουφεκίστηκαν το 1922 - Δίκη των έξι), τους οποίους αφού προηγουμένως τους μύησε στους σκοπούς της εταιρείας στη συνέχεια ζήτησε να του χορηγήσουν συστατική επιστολή προκειμένου να τον δεχθεί επίσημα ο Οικουμενικός Πατριάρχης. 
Πράγματι ο τότε Οικουμενικός Πατριάρχης Άνθιμος Ζ΄ τον δέχθηκε σε ακρόαση παρισταμένου και του Μέγα πρωτοσύγκελου Χρυσόστομου (μετέπειτα επισκόπου Σμύρνης). Μετά τη λήξη της ακρόασης ο Άνθιμος δεν απάντησε στα ανούσια εκείνα σχέδια ζητώντας πίστωση μιας δύο ημερών να το σκεφθεί. Στη συνέχεια όμως ο Πατριάρχης δήλωσε στον Πρωτοσύγκελο: «"αυτός ο δάσκαλος", (κατά το πραγματικό επάγγελμα του εκπροσώπου της Ε.Ε), "θέλη απολύση καθ΄ ημάς συμφοράς ομοίας τας των Αρμενίων και είμαι υποχρεωμένος να τον καταγγείλω εις την αστυνομίαν ίνα εξελαθή εντεύθεν". 
Τότε ο Χρυσόστομος που ίσως να μη γνώριζε εκτενώς περί της οργάνωσης συμβούλευσε τον Πατριάρχη να μη προβεί σε τέτοια ενέργεια που ενδεχομένως με τις επιστολές της ελληνικής πρεσβείας κατά την ανάκριση, να ενοχοποιούταν και η πρεσβεία με απροσδιόριστες περιπλοκές. Έτσι αντ΄ αυτού και κατ΄ εντολή του Πατριάρχη ο Χρυσόστομος συνέταξε αμέσως απόρρητη επιστολή προς πρεσβεία απειλώντας πως αν εντός του πρώτου ημερονυκτίου δεν αναχωρούσε από Κωνσταντινούπολη ο εκπρόσωπος της ΕΕ, ο πατριάρχης θα καταγγείλει αυτόν στις Αρχές προκειμένου ν΄ αποσοβήσει τον εκ της μωρίας αυτού απειλούμενο κατά της πόλης και του έθνους γενικότερα όλεθρο. Πράγματι την επόμενη ημέρα ο μυστηριώδης εκείνος «προσηλυτιστής» εγκατέλειψε την Κωνσταντινούπολη.
Όταν δε αυτός έφθασε στην Αθήνα οι ιθύνοντες της Εταιρείας διέδιδαν αντίθετα πως από ημέρα σε ημέρα θα σημειωθούν εμπρησμοί στη Κωνσταντινούπολη και πως θα δολοφονηθεί και ο Σουλτάνος. Ίσως στο φόβο των απειλουμένων εξελίξεων αυτών, και η Πρεσβεία της Κωνσταντινούπολης να ενημέρωσε σχετικά την κυβέρνηση και τον Βασιλιά Γεώργιο.
Επεισόδιο με τον Γάλλο υπουργό.
Ένα άλλο εξίσου σημαντικό επεισόδιο που δημιούργησαν οι ακρότητες των διαδόσεων της «διαβόητης Εταιρείας» που λίγο έλειψε να τινάξει στον αέρα τις μυστικές διπλωματικές επαφές που είχε ο Βασιλιάς Γεώργιος και η Κυβέρνηση Θ. Δηλιγιάννη ήταν το περιστατικό με τις δηλώσεις του Γάλλου υπουργού εξωτερικών Γαβριήλ Ανοτώ.
Το όλο θέμα ξεκίνησε από το καλοκαίρι του 1896 όταν ο Γεώργιος έκανε περιοδεία στην Ευρώπη για τουρισμό και λουτροθεραπείες όπως επίσημα δηλώθηκε διαμένοντας όμως πάντα κοντά στα ανάκτορα των ευρωπαϊκών πρωτευουσών επιχειρώντας μυστικές επαφές. Όμως η κοινή γνώμη βλέποντας μόνο τα εξωτερικά φαινόμενα των επισκέψεων εκείνων θεωρούσε ότι ο βασιλιάς αδιαφορούσε τελείως για τα εθνικά θέματα.
Όταν μάλιστα έφθασε στην Αθήνα σχετικό τηλεγράφημα ότι ο Γεώργιος παρακολούθησε στο Παρίσι μία θεατρική παράσταση, χωρίς ν΄ αναφέρεται μαζί με ποιόν, και στη συνέχεια συνάντησε την πρωταγωνίστρια Σάρα Μπερνάρ στο καμαρίνι της εξήγειρε ακόμη περισσότερο την αγανάκτηση ακόμη και των φιλοβασιλικών. Τότε ο Δ. Ράλλης σε συνεδρίαση της Βουλής φώναζε στον πρωθυπουργό: «Τι θέλει ο Βασιλεύς εν Παρισίοις αφού η θέση αυτού είναι εν Βάμω;» (= όπου η έδρα της επαναστατικής κυβέρνησης της Κρήτης). Βέβαια ο πρωθυπουργός που γνώριζε δεν απαντούσε. Ανέλαβε όμως τότε η εθνική εταιρεία την οργάνωση ενός μεγάλου συλλαλητηρίου στους δρόμους της Αθήνας με το σύνθημα – κραυγή «εν Βάμω – εν Βάμω».
Την εποχή εκείνη η Γαλλία αν και συνταράσσονταν με την υπόθεση Ντρέιφους στην εξωτερική της πολιτική ακολουθούσε εκείνη του Τσάρου. Ο Γεώργιος τότε προωθούσε δια των μυστικών του επαφών ως προσωρινή λύση του Κρητικού προβλήματος την πρόταση του Τσάρου της δημιουργίας αυτόνομης ηγεμονίας με την ανάληψή της υπό τον δευτερότοκο πρίγκιπα Γεώργιο. Τη θέση αυτή ασπάστηκε ο Γάλλος υπουργός Αννοτώ που προσφέρθηκε να μεταφέρει στη γαλλική βουλή ως επίσημη θέση πίεσης προς τον Σουλτάνο, ως μοναδική εγγύηση του ελληνικού χριστιανικού στοιχείου της Κρήτης και της τήρησης των προβλεπομένων μεταρρυθμίσεων.
Μόλις οι δηλώσεις αυτές του Γ. Ανοτώ στη γαλλική βουλή έγιναν γνωστές στην Αθήνα νέες διαδηλώσεις ξέσπασαν κατά της Γαλλίας και του Βασιλιά, όπου κατά τα δημοσιεύματα του υπό την Εταιρεία εμπνεόμενου τύπου, φέρονταν να μηχανεύονταν την αποκατάσταση των πριγκίπων ως ηγεμόνων και όχι την ένωση, που θα έπρεπε τελικά να ζητηθεί με πόλεμο και μόνο με πόλεμο. Οι αποκαλύψεις όμως αυτές εξώθησαν τις άλλες Ευρωπαϊκές δυνάμεις ιδιαίτερα τη Γερμανία και Αυστροουγγραρία κατά της Ελλάδας. 
Έφθασε μάλιστα ο Κάιζερ Γουλιέλμος Β΄ της Γερμανίας, στο απρεπές εκείνο επίπεδο για ηγεμόνα, να περιέρχεται ο ίδιος μία προς μία τις πρεσβείες του Βερολίνου, ως κατώτερος διπλωματικός εκπρόσωπος, εξορκίζοντας τις κυβερνήσεις αυτών και καλώντας τις όπως "«λαλήσωσι προς την Ελλάδα δια του στόματος των κανονίων»", (κοινώς: «να μιλήσουν τα κανόνια»), τινάζοντας έτσι κάθε πολιτική και ηθική γοητεία του τίτλου του, προκειμένου να προωθήσει την προβαλλόμενη ως αναγκαία, την παρουσία του στη Βαλκανική και την Μεσόγειο, θέση την οποία ήδη κατείχε με την διείσδυσή του στην Οθωμανική Αυτοκρατορία.
Παρά ταύτα, ιστορικά τουλάχιστον όπως αποδείχθηκε, ουδεμία άλλη από τις Μεγάλες Δυνάμεις, εκτός της Αυστροουγγαρίας, έδωσε ιδιαίτερη σημασία και έμφαση στις κινήσεις και στις προτροπές του Κάιζερ, αντιλαμβανόμενες πολύ καλλίτερα τους απώτερους σκοπούς του. Μάλιστα συνέβη το ακριβώς αντίθετο, να τον αποτρέψουν από τα σχέδιά του.
Διάλυση.
Έτσι η Εθνική Εταιρεία διαλύθηκε το 1899 αφού παρέδωσε, στο Εθνικό Σκοπευτήριο, όλο το υπό κατοχή της πολεμικό υλικό που κατείχε, καθώς και το ποσόν των τότε 300.000 δραχμών εκ της περιουσίας που παρουσίασε ότι διέθετε.

</doc>
<doc id="52805" url="https://el.wikipedia.org/wiki?curid=52805" title="Εθνική Εταιρία">
Εθνική Εταιρία



</doc>
<doc id="52807" url="https://el.wikipedia.org/wiki?curid=52807" title="RKWard">
RKWard

Το RKWard είναι ένα εύκολο στη χρήση πρόγραμμα στατιστικής και ανάλυσης δεδομένων που χρησιμοποιεί ως μηχανή υποστήριξης (backend) την γλώσσα και περιβάλλον στατιστικής R, μία πολύ δυνατή, αλλά και σχετικά δύσκολη γλώσσα σεναρίων με κύριο ενδιαφέρον τις στατιστικές συναρτήσεις. Το RKWard προσπαθεί να συνδυάσει τη δύναμη της γλώσσας R με την ευκολία της χρήσης των εμπορικών στατιστικών πακέτων.
Παρότι μπορεί να τρέξει σε διάφορα περιβάλλοντα σχεδιάστηκε για και εντάσσεται στο περιβάλλον εργασίας KDE 4.

</doc>
<doc id="52809" url="https://el.wikipedia.org/wiki?curid=52809" title="Μπρόκολο">
Μπρόκολο

Το μπρόκολο είναι ετήσιο φυτό της οικογένειας των Κραμβοειδών (Σταυρανθών) του γένους Κράμβη ("Brassica").
Είναι ένα είδος λάχανου και προήλθε από το άγριο λάχανο μετά από συνεχείς καλλιέργειες που είχαν βάση την εξέλιξη των ταξιανθιών.
Η καταγωγή του είναι από την Ιταλία εξ ου και η επιστημονική του ονομασία "Κράμβη η λαχανώδης ποικ. η ιταλική" ("Brassica oleracea var. italica"). Είναι ένα γρήγορα αναπτυσσόμενο φυτό ύψους 50-90 εκατοστών και φέρει πυκνές ταξιανθίες στο άκρο του κεντρικού άξονα και των κλαδιών.
Μορφολογία.
Τα χρώματα στις ανθοκεφαλές ποικίλουν από πράσινη, μωβ ή σκούρο πορτοκαλί ανάλογα με το είδος.
Υπάρχουν πολλές ποικιλίες που καλλιεργούνται στις Εύκρατες και ψυχρές περιοχές αφού το μπρόκολο είναι ανθεκτικό στις χαμηλές θερμοκρασίες.
Ο πολλαπλασιασμός του γίνεται με τη σπορά είτε απευθείας στους αγρούς είτε σε σπορεία και στη συνέχεια, αφού βγουν τα φυτάρια, γίνεται η μεταφύτευση.
Το μπρόκολο ευνοείται από την υγρασία και θέλει καλό πότισμα όταν φυτευτεί.
Η συγκομιδή των ανθοκεφαλών γίνεται 60-100 μέρες μετά από το φύτεμα ανάλογα με τις καιρικές συνθήκες και την ποικιλία.
Χρήση στη μαγειρική.
Η γεύση του μπρόκολου είναι κάτι ενδιάμεσο μεταξύ λάχανου και κουνουπιδιού.
Τρώγεται βραστό ως σαλάτα, μαγειρεμένο, ωμό και στο ξύδι (τουρσί).
Καλλιέργεια.
Οι Η.Π.Α έχουν τη μεγαλύτερη παραγωγή στον κόσμο και ακολουθούν η Ιταλία, όπου είναι ιδιαίτερα αγαπητό και η Ισπανία.
Στην Ελλάδα τα τελευταία χρόνια αναπτύχθηκε πολύ η καλλιέργεια αφού αυξήθηκε και η ζήτηση.
Διατροφική αξία.
Το μπρόκολο ανήκει στα πλέον πλούσια σε τροφικά συστατικά λαχανικά και είναι πλούσιο, ανάμεσα σε άλλα, σε αντιοξειδωτικά και το καροτινοειδές λουτεΐνη. Μεταξύ των αντιοξειδωτικών έχει ανιχνευθεί η σουλφοραφάνη που σε πολλές μελέτες έχει αποδειχθεί πως έχει δράση αντικαρκινική. (Σουηδικό περιοδικό Näringsmedicinskt tidskrift nr 5 - 2006).
Διατροφικές πληροφορίες ανά 100g (Πηγή: Σουηδική Υπηρεσία Ελέγχου Τροφίμων/Livsmedelsverket)
Ουσία Τιμή Μονάδα

</doc>
<doc id="52812" url="https://el.wikipedia.org/wiki?curid=52812" title="Δήμος Αποδοτίας">
Δήμος Αποδοτίας

Ο Δήμος Αποδοτίας, παλιότερα Αποδωτίας, ήταν δήμος του νομού Αιτωλοακαρνανίας που συστάθηκε με το πρόγραμμα Καποδίστριας από τη συνένωση παλαιότερων κοινοτήτων της περιοχής, που αποτέλεσαν στη συνέχεια τα δημοτικά διαμερίσματα του δήμου. Λειτούργησε την περίοδο 1999-2010 οπότε και καταργήθηκε με την εφαρμογή του προγράμματος Καλλικράτης και εντάχθηκε ως Δημοτική Ενότητα Αποδοτίας στο νέο Δήμο Ναυπακτίας. Είχε πληθυσμό 2.636 κατοίκους, σύμφωνα με την απογραφή του 2011, και έδρα του ήταν το χωριό Άνω Χώρα.
Γεωγραφικά στοιχεία.
Ο Δήμος Αποδοτίας αποτελούταν από 20 ορεινά χωριά, μεγαλύτερα και γνωστότερα των οποίων είναι η Άνω Χώρα, το Καταφύγιο, η Τερψιθέα, η Αμπελακιώτισσα, η Ελατού, τα Κρυονέρια και η Γραμμένη Οξυά. Βρισκόταν στο ανατολικό άκρο του νομού και συνόρευε με 3 άλλους νομούς (Ευρυτανία, Φθιώτιδα και Φωκίδα). Η συνολική έκτασή του ήταν 257.635 στρέμματα. Πρόκειται για την κατεξοχήν περιοχή της Ορεινής Ναυπακτίας.
Ιστορικά στοιχεία.
Το όνομα του δήμου προέρχεται από τον αρχαίο λαό των "Αποδοτών" οι οποίοι κατοικούσαν στις νοτιοδυτικές περιοχές των Βαρδουσίων και στην κοιλάδα που σχημάτίζε ο ποταμός "Δαφνούς" (σημερινός Μόρνος) κοντά στους Οζόλες Λοκρούς. Τα αρχαία ευρήματα που βρέθηκαν σε πολλά χωριά και τα σημερινά τοπωνύμια της περιοχής ("Ελληνικά", "Μάρμαρα", "Παλιοχώρι" κ.α.) δείχνουν ότι κατοικήθηκε από την προϊστορική εποχή χωρίς διακοπές.
Ο δήμος συστάθηκε για πρώτη φορά ως Δήμος Αποδωτίας το 1835 με το ΦΕΚ 19Α - 07/12/1835 και έδρα την τότε Μεγάλη Λομποτινά (σημερινή Άνω Χώρα). Το 1849 ο οικισμός Βετολίστα (σημερινή Τερψιθέα) ορίζεται χειμερινή έδρα του δήμου και η Μεγάλη Λομποτινά θερινή έδρα. Το 1912 ο δήμος καταργείται με το ΦΕΚ 261Α - 31/08/1912 και συστήνεται ξανά το 1997, σύμφωνα με το πρόγραμμα Καποδίστριας, με το όνομα Δήμος Αποδοτίας.
Μνημεία - Πολιτισμός.
Στο δήμο Αποδοτίας βρίσκεται η περίφημη Ιερά Μονή Αμπελακιώτισσας με ιστορία 6 αιώνων ενώ επίσης στην περιοχή υπάρχει άλλο ένα σπουδαίο θρησκευτικό μνημείο, ο Ναός του Σωτήρος που είναι κοντά στο Χρύσοβο ο οποίος έχει απομείνει από το Μοναστήρι του Σωτήρος που την εποχή εκείνη ανήκε στην Αμόρανη (Καταφύγιο) και χτίσθηκε περίπου το 13ο αιώνα ενώ διαλύθηκε το 1834.
Στην Άνω Χώρα επίσης διοργανώνεται κάθε χρόνο η "Γιορτή του Κάστανου και του Τσίπουρου".
Διοικητική διαίρεση.
Στον Δήμο Αποδοτίας περιλαμβάνονταν οι παρακάτω τοπικές κοινότητες (μέσα στην παρένθεση ο πληθυσμός τους σύμφωνα με την απογραφή 2011):

</doc>
<doc id="52816" url="https://el.wikipedia.org/wiki?curid=52816" title="Διπλή διάθλαση">
Διπλή διάθλαση



</doc>
<doc id="52817" url="https://el.wikipedia.org/wiki?curid=52817" title="Λίβερπουλ (ομάδα)">
Λίβερπουλ (ομάδα)



</doc>
<doc id="52819" url="https://el.wikipedia.org/wiki?curid=52819" title="Ρόανοκ">
Ρόανοκ

Με το όνομα Ρόανοκ φέρονται:

</doc>
<doc id="52820" url="https://el.wikipedia.org/wiki?curid=52820" title="Ρόανοκ (πλοίο)">
Ρόανοκ (πλοίο)

Με το όνομα Ρόανοκ χαρακτηρίσθηκε νεότερος πρωτοποριακός τύπος ελαφρού καταδρομικού από το ομώνυμο πολεμικό πλοίο των ΗΠΑ του οποίου ο κύριος οπλισμός είναι "διπλής ενεργείας", όπως χαρακτηρίστηκε, δηλαδή είναι κατάλληλος και για βολές επιφανείας και για αντιαεροπορικές.
Το Ρόανοκ καθελκύστηκε στις 16 Ιουνίου του 1947 και η ολοκλήρωση του εξοπλισμού του ένα χρόνο μετά. Τα κύρια χαρακτηριστικά του ενδιαφέροντος αυτού τύπου πλοίου ήταν τα εξής:
Τα καταδρομικά πλοία του τύπου αυτού λόγω του μεγάλου όγκου (δύναμης) του αντιαεροπορικού πυρός και κυρίως επειδή μπορούν να βάλλουν με τον κύριο οπλισμό τους προσβάλλοντα από μεγάλο ύψος βομβαρδιστικά κρίθηκαν αναγκαία για την συνοδεία αεροπλανοφόρων, χωρίς αυτό να σημαίνει ότι είναι λιγότερο κατάλληλα και για καταδρομικές αποστολές εναντίον πλοίων επιφανείας.

</doc>
<doc id="52822" url="https://el.wikipedia.org/wiki?curid=52822" title="Αμύγδαλο">
Αμύγδαλο

Το αμύγδαλο είναι ο καρπός της αμυγδαλιάς. Το εξωκάρπιο έχει χρώμα γκριζοπράσινο και είναι χνουδωτό. Στο εσωτερικό του υπάρχει ο πυρήνας, ένας ξυλώδης φλοιός και μέσα σε αυτό ένα ή δύο σπέρματα που είναι και αυτά που χρησιμοποιούνται για τροφή ή επεξεργασία.
Είδη και θρεπτική αξία.
Ανάλογα με την ποικιλία του δέντρου, τα σπέρματα είναι γλυκά ή πικρά. Τα αμύγδαλα περιέχουν 25-40% αμυγδαλέλαιο, που χρησιμοποιείται στη φαρμακοποιία, την κοσμετολογία και στην αρωματοποιία. 
Σε πολλά κράτη τα αμύγδαλα χρησιμοποιούνται για την ίαση από νευρικές και διατροφικές ανωμαλίες καθώς και για την πρόληψη του καρκίνου. Σε ορισμένες χώρες η αμυγδαλιά-νάνος καλλιεργείται και ως διακοσμητικό φυτό.
Τρόποι κατανάλωσης.
Τα αμύγδαλα μπορούν να φαγωθούν ωμά ή ψημένα και αλατισμένα. Οι αρχαίοι Έλληνες, οι Χετταίοι, οι Ρωμαίοι και οι Ευρωπαίοι τον Μεσαίωνα τα χρησιμοποιούσαν και στην μαγειρική, κάτι που γίνεται ακόμα και σήμερα. Επίσης καβουρντισμένα και τριμμένα, λιωμένα ή και ολόκληρα χρησιμοποιούνται και στη ζαχαροπλαστική. Στην Ελλάδα γνωστά γλυκά που παρασκευάζονται με βάση τα αμύγδαλα είναι τα αμυγδαλωτά. Επίσης τα αμύγδαλα χρησιμοποιούνται ευρύτατα στη γέμιση σοκολάτας. Τα αμύγδαλα περιέχουν 18% πρωτεΐνη.
Κίνδυνοι για τους καρπούς.
Τα πικρά αμύγδαλα αναπτύσσουν, όταν ο καρπός πληγωθεί ή υποστεί μηχανική παραμόρφωση, ένα πολύ ισχυρό δηλητήριο, το υδροκυάνιο. 

</doc>
<doc id="52823" url="https://el.wikipedia.org/wiki?curid=52823" title="Ευρωμπάσκετ 1987">
Ευρωμπάσκετ 1987

Η διοργάνωση του ευρωπαϊκού πρωταθλήματος καλαθοσφαίρισης του 1987 (γνωστό και ως Ευρωμπάσκετ 1987) ήταν η 25η, η οποία οργανώθηκε από τη FIBA Europe. Συμμετείχαν δώδεκα εθνικές ομάδες. Το τουρνουά διοργάνωσε η Ελλάδα, η οποία κατέκτησε και τον τίτλο, και οι αγώνες διέχθησαν στο Στάδιο Ειρήνης και Φιλίας, στο Νέο Φάληρο του Πειραιά, από τις 3 Ιουνίου ως τις 14 Ιουνίου. Η μασκότ της διοργάνωσης ήταν ο πελαργός με το όνομα Ολύμπιος.
Το Ευρωμπάσκετ αυτό πάντως ήταν ένα από τα πιο δύσκολα όλων των εποχών, με την ύπαρξη ομάδων όπως η Σοβιετική Ένωση των Βάλντις Βάλτερς, Αλεξάντερ Βολκόφ, Σαρούνας Μαρτσουλιόνις, Βλαντίμιρ Τκατσένκο, της Γιουγκοσλαβίας των Ντράζεν Πέτροβιτς, Βλάντε Ντίβατς , Ράτζα, της Ισπανίας των Χουάν Αντόνιο Σαν Επιφάνιο, Κάνδιδο Σιμπίλιο, Αντρές Χιμένεθ, της Ιταλίας των Αντονέλο Ρίβα, Ρομπέρτο Μπρουναμόντι, Βάλτερ Μανίφικο. Λογικά λοιπόν, ομάδες όπως η Γαλλία του Ρισάρ Ντακουρί, η Ολλανδία του Ρικ Σμιτς, οι δεύτεροι στο προηγούμενο τουρνουά Τσεχοσλοβάκοι του Στανισλάβ Κρόπιλακ και οι Γερμανοί να μείνουν στα ρηχά. Επίσης, οι Σοβιετικοί στην φάση των ομίλων νίκησαν τους Γιουγκοσλάβους 100-93 σε ένα ματς που κανείς δεν φανταζόταν τότε, ότι θα ήταν η τελευταία τους αναμέτρηση σε Ευρωμπάσκετ. Φυσικά, MVP και πρώτος σκόρερ της διοργάνωσης ήταν ο Γκάλης με (37 πόντους μ.ο.) αφήνοντας πίσω του τον Ντράζεν Πέτροβιτς με (22,7 πόντους μ.ο.).
Οι 128 πόντοι των Γιουγκοσλάβων στον προημιτελικό με την Πολωνία (128-81) συνιστούν το δεύτερο καλύτερο επιθετικό ρεκόρ ομάδας σε Ευρωμπάσκετ, πίσω μόνο από τους 140 πόντους που έβαλαν οι Πολωνοί στο Ευρωμπάσκετ 1955 απέναντι στους Άγγλους, με τελικό σκορ 140-44.
Αποτελέσματα.
Προκριματικός Γύρος.
Στον προκριματικό γύρο, οι 12 ομάδες χωρίστηκαν σε 2 ομίλους των έξι ομάδων. Οι πρώτες τέσσερις ομάδες συνέχισαν στον προημιτελικό γύρο, ενώ οι δύο τελευταίες οδηγήθηκαν στους αγώνες κατάταξης για τις θέσεις 9 ως 12.
Βραβεία.
Χρυσή Πεντάδα:
Εξωτερικοί σύνδεσμοι.
&lt;br&gt;

</doc>
<doc id="52825" url="https://el.wikipedia.org/wiki?curid=52825" title="ATR 42">
ATR 42

Το ATR 42 είναι δικινητήριο τουρμποελικοφόρο αεροσκάφος μικρών αποστάσεων, κατασκευασμένο από την Γάλλο-Ιταλική ATR. Ο χαρακτηρισμός "42" προέρχεται από τον αριθμό των "πλευρών" που υπάρχουν κατά μήκος του σκελετού της ατράκτου (72, αντίστοιχα για τα ATR 72) και η χωρητικότητα του κυμαίνεται από 46 έως 50 άτομα. Το αεροσκάφος αποτέλεσε τη βάση για το ATR 72.
Ανάπτυξη και Σχεδιασμός.
Η σχεδίαση του ATR 42 ανακοινώθηκε το 1981, και η παρθενική πτήση έγινε στις 16 Αυγούστου 1984. Η Γαλλική και Ιταλική πιστοποίηση ήρθε τον Σεπτέμβριο του 1985 και η πρώτη επιβατική πτήση έγινε τον Δεκέμβριο του ίδιου έτους με την Γαλλική Air Littoral. Τον Ιανουάριο του 2007 είχαν παραδοθεί 390 ATR 42 και κατασκευάζονται άλλα έντεκα.
Εκδόσεις.
Υπάρχουν τρεις κύριες εκδόσεις του ATR 42.
ATR 42-300.
Το -300 είναι η βασική έκδοση του ATR 42 και φέρει δύο κινητήρες Pratt &amp; Whitney Canada PW120 με ισχύ 2000 ίππων ο καθένας.
ATR 42-320.
Το -320 είναι βελτιωμένη έκδοση του -300 και φέρει κινητήρες τύπου PW121 απόδοσης 2100 ίππων.
ATR 42-500.
Το -500 είναι αναβαθμισμένη έκδοση του τύπου. Αν και εμφανισιακά είναι πανομοιότυπο με όλα τα ATR 42 με εξαίρεση τους έλικες έξι λεπίδων και κινητήρες PW127E ισχύος 2400 ίππων. Χάρη στους νέους κινητήρες, το ATR 42-500 έχει κατάλληλες επιδόσεις για χρήση από αεροδρόμια σε μεγάλο υψόμετρο και θερμό κλίμα, αλλά και καλύτερες επιδόσεις και μεγαλύτερη ταχύτητα πλεύσης. Το αυξημένο Μέγιστο Βάρος Απογείωσης επιτρέπει την μεταφορά περισσότερου φορτίου και διάνυση μεγαλύτερων αποστάσεων (μέχρι 2778 km).
Κύριοι Χρήστες.
71 επιπλέον εταιρείες χρησιμοποιούν το ATR 42 σε μικρότερους αριθμούς.
ATR στην Ινδία.
Η ATR κατέχει μεγάλο μερίδιο στην Ινδική πολιτική αεροπορία μικρών αποστάσεων. Τα αεροσκάφη ATR 42/ATR 72 έχουν αποδειχτεί ιδιαίτερα δημοφιλή για χρήση από μικρά αεροδρόμια που έχουν χαμηλή επιβατική κίνηση για την λειτουργία μεγάλων αεροσκαφών. Βάση της πρόβλεψης ότι η Ινδική αεροπορική επιβατική κίνηση θα γνωρίσει ραγδαία ανάπτυξη τα επόμενα χρόνια, Ινδικές αεροπορικές εταιρείες έχουν υπογράψει σημαντικό αριθμό παραγγελιών (Ιούνιος 2006):

</doc>
<doc id="52828" url="https://el.wikipedia.org/wiki?curid=52828" title="Ιππολύτη">
Ιππολύτη



</doc>
<doc id="52836" url="https://el.wikipedia.org/wiki?curid=52836" title="Γάμος">
Γάμος

Γάμος ονομάζεται η τελετή με την οποία συνιστάται και αναγνωρίζεται μια νόμιμη γενετήσια ένωση που θα οδηγήσει στη δημιουργία μιας οικογένειας. Πρόκειται για μια διαβατήρια τελετουργία που σφραγίζει το πέρασμα του ατόμου από μια κατάσταση σε μια άλλη. Επίσης, ο όρος δηλώνει όχι μόνο τη σύναψη αλλά και την ήδη συστημένη νόμιμη γενετήσια ένωση. Έτσι πρόκειται για έναν θεσμό, ο οποίος προσδιορίζεται ως η κοινωνικά αναγνωρισμένη ένωση δύο προσώπων. 
Ο γάμος είναι ένας ζωτικός θεσμός για την κοινωνία - δεν είναι τυχαίο ότι οι άγαμοι και τα άτεκνα ζευγάρια, διαχρονικά, λίγο ή πολύ περιθωριοποιούνταν και ακόμα και σήμερα περιθωριοποιούνται ή δεν χαίρουν καμίας εκτίμησης σε διάφορες κοινωνίες.
Αρχαία Αίγυπτος.
Στα αρχαία Αιγυπτιακά κείμενα σπάνια γίνεται αναφορά σε αυτό που ονομάζουμε γάμο: συνήθως περιγράφεται ως μια μεταφορά της κοπέλας με την προίκα της από το πατρικό της, στο σπίτι του αρραβωνιαστικού, χωρίς να στερείται γραφικότητας ή ιεροτελεστικότητας. Πιθανώς ο μέλλων γαμπρός να προηγείτο της πομπής της νύφης και να περίμενε την άφιξή της. Ίσως να κατέγραφε τα στοιχεία τους, τα προσωπικά και περιουσιακά ένας διοικητικός υπάλληλος αν κρίνουμε από την ιδιαίτερη γραφειοκρατική αφοσίωση των Αιγυπτίων. Υποθετικό μπορεί να θεωρηθεί πως οι μελλόνυμφοι μαζί με τους συγγενείς τους, επισκέπτονταν το ναό του θεού της πολιτείας για προσφορά θυσίας και λήψη κάποιας ευλογίας.
Αρχαία Ελλάδα.
Αρχαϊκοί χρόνοι.
Η γυναίκα στους Αρχαϊκούς χρόνους για να παντρευτεί έπρεπε να βρίσκεται στην εφηβική ηλικία. Αφού γνωστοποιήτο δημόσια η βούληση του πατέρα να παντρέψει την κόρη του, έρχονταν οι υποψήφιοι γαμπροί στο σπίτι της νύφης κομίζοντας δώρα στη νύφη και στον πατέρα της. Φιλοξενούνταν και συμμετείχαν σε γεύμα. Επρόκειτο για μια πρώτη φάση γνωριμίας και συναγωνισμού μεταξύ των υποψήφιων γαμπρών. Όταν ο πατέρας επέλεγε τον μελλοντικό γαμπρό του, ο τελευταίος έδιδε δώρα στον πεθερό του. Και ο πεθερός έδινε προίκα, τα ‘’μείλια’’. Πραγματοποιείτο ένα συμπόσιο πριν την μεταφορά της νύφης από το πατρικό της στο σπίτι του συζύγου της, συμπόσιο που ονομαζόταν ‘’ειλαπίνη’’. Η μεταφορά της νύφης στη νέα εστία της, γινόταν με άρμα και τιμητική συνοδεία, τουλάχιστον στις πλούσιες οικογένειες. Για τη μεταφορά της νύφης, επιλέγονταν ιδιαίτερα ευνοϊκές ημέρες του μήνα και ο Ησίοδος συμβουλεύει να γίνονται την τέταρτη αυτού.
Αρχαία Αθήνα.
Η διατύπωση της γαμήλιας τελετής στην αρχαία Αθήνα ήταν:
- ‘’Δίδω αυτή τη γυναίκα για την αναπαραγωγή νόμιμων παιδιών’’
-‘’Δέχομαι’’
-Και (π.χ) τρία τάλαντα προίκα
-Είμαι ικανοποιημένος.
Ο γάμος θεωρείτο τελεσμένος με την καταβολή προίκας. 
Συνήθως η νύφη ήταν 12-16 ετών και ο γαμπρός 24-30, δηλαδή η μεταξύ τους διαφορά ήταν 12-14 χρόνια.
Ένας σημαντικός παράγοντας για το γάμο σε τόσο νεαρή ηλικία ήταν και η ανησυχία για την εγγύηση της αγνότητας της νύφης.
Τελετουργικό.
Το τελετουργικό του γάμου στην αρχαία Αθήνα συνίστατο στη μετάβαση της αρραβωνιασμένης από το σπίτι του πατέρα της στο σπίτι του άντρα της. Οι καθιερωμένοι θρησκευτικοί τύποι δεν αποσκοπούσαν στην αισθητοποίηση της ψυχικής ένωσης των παντρεμένων αλλά ήταν προσανατολισμένες στην υλική ευημερία της οικογένειας και την γονιμότητα της γυναίκας.
Οι Αθηναίοι προτιμούσαν να παντρεύονται στον μήνα Γαμηλιώνα (Ιανουάριο) οπότε εορταζόταν και ο γάμος του Δία και της Ήρας. Οι γαμήλιες τελετές ήταν τρεις: τα προτέλεια ή προαύλεια ο κύριος γάμος και τα επαύλεια. Στα ’’προτέλεια’’ η κόρη εγκατέλειπε τη ζωή του κοριτσιού, αφιερώνοντας τα παιχνίδια της στην Άρτεμη. Ακολουθούσε θυσία στον Δία τέλειο, στην Ήρα τελεία, στην Αφροδίτη, στην Πειθώ, στην Άρτεμη, στις Νύμφες, και στις Μούσσες. Την ίδια ημέρα γινόταν και το λουτρό της νύφης και του γαμπρού, αφού συνοδεία μετέφερε το νερό από την πηγή ή το ποτάμι της πόλεως (πηγή Καλλιρρόη). Η ευχή για παιδοποιία συνόδευε το λουτρό του γαμπρού την ημέρα του γάμου τα σπίτια της νύφης και του γαμπρού ήταν στολισμένα με στεφάνια από φύλλα ελιάς και δάφνης. Γεύμα παρέθετε ο πατέρας της νύφης και παρακάθονταν σε αυτό η νύφη σκεπασμένη με πέπλο μαζί με τις γυναίκες. Ανάμεσα στους καλεσμένους κυκλοφορούσε ένα παιδί με τους δύο γονείς του στη ζωή και μοίραζε ψωμί στους συνδαιτυμόνες επαναλαμβάνοντας κάθε φορά τη φράση, ‘’ξέφυγα από το κακό και βρήκα το καλύτερο’’-ευχή για μία, προς το καλύτερο, μεταβολή της ζωής. Η νύφη ήταν ντυμένη με φορέματα διάδημα και πέπλο που κάλυπτε το πρόσωπο, και ο γαμπρός ντυμένος με λευκά και στεφανωμένος. Τα εδέσματα που καταναλώνονταν στο γάμο ήταν μεταξύ άλλων κρέας και κρασί, και για γλυκό ένα παρασκεύασμα από αλεύρι, μέλι και σουσάμι, σύμβολο αφθονίας και γονιμότητας. Ο γάμος επικυρωνόταν από τη στιγμή που ο γαμπρός έπιανε τη νύφη από το χέρι.
Νομοθεσία.
Ο γάμος στην αρχαία Αθήνα αποσκοπούσε να δώσει απογόνους που θα συνέχιζαν τη λατρεία των θεών. 
Οι σχετικοί με το γάμο νόμοι έγιναν πιο αυστηροί το 451/50 με το περί πολιτικών δικαιωμάτων διάταγμα του Περικλή. Έτσι τόσο ο πατέρας όσο και η μητέρα έπρεπε να είναι Αθηναίοι πολίτες. Οι μέχρι τότε νόμιμοι μεικτοί γάμοι έγιναν ελεύθερες παράνομες ενώσεις.
Με τους περί γάμου νόμους αρχικά για τον καθορισμό ενός μόνου έγκυρου τύπου γάμου, ο νόμος αναγνώριζε δικαίωμα νόμιμου γάμου μόνο στους πολίτες και τις πολίτισσες της Αθήνας, με τελικό σκοπό την προστασία της κοινότητας μέσα από τον περιορισμό της ομάδας που αξίωνε τα πολιτικά δικαιώματα.
Δίκαιο.
Η δικαιική ρύθμιση του γάμου στην Αθήνα ρυθμιζόταν με την τελετή της εγγύησης (κατά γράμμα, με την τοποθέτηση στο χέρι μιας απόδειξης) που ήταν κάτι πιο πολύ από αρραβώνα. Ήταν μια συμφωνία, ένα προφορικό συμβόλαιο, αλλά επίσημο μεταξύ δύο προσώπων, του μνηστήρα και του ‘’κυρίου της κόρης’’ δηλαδή του πατέρα ή του κηδεμόνα της. Ανταλλάσσουν μια χειραψία και κάποιες τελετουργικές φράσεις. Η μέλλουσα σύζυγος δεν είναι απαραίτητο να παρευρίσκεται σε αυτήν την σύντομη τελετή και ο αρραβωνιασμένος αν είναι ενήλικος να αντιπροσωπεύεται από τον πατέρα του και ενεργεί προσωπικά από τη στιγμή της εγγύησης. 
Αρχαία Σπάρτη.
Ο Πλούταρχος στον ‘’Βίο Λυκούργου’’ μας πληροφορεί σχετικά, πως ο γάμος γινόταν μετά από κλοπή της νύφης μετά την ήβη, και παραδινόταν στην ‘’νυμφεύτρια’’ που της έκοβε σύρριζα τα μαλλιά, την τύλιγε με ένα κωμικό φόρεμα, της φορούσε ανδρική υπόδηση και την πλάγιαζε σε ένα αχυρένιο στρώμα μονάχη και χωρίς φως. Ο νιόπαντρος αφού γευμάτιζε με τους συντρόφους του, έμπαινε στην καλύβα όπου βρισκόταν η νύφη και έκανε έρωτα μαζί της. Μετά επέστρεφε στο υπνωτήριο των αντρών της ηλικίας του. Την γυναίκα του την έβλεπε στα κρυφά και με προφυλάξεις.
Ελληνιστική περίοδος.
Ρώμη.
Αρχικά υπήρχαν τρεις μορφές γάμου: η confarreatio δηλαδή η προσφορά μιας σιταρόπιττας στον Καπιτώλιο Δία, παρουσία του εφημερεύοντος ιερέα του υπέρτατου Θεού. Η coemptio μια είδους εικονική πώληση όπου πληβείος πατέρας εκχωρούσε την κόρη του στο σύζυγο. Τέλος η usus που μπορούσε κατόπιν μιας συνεχούς συμβίωσης ενός έτους να δημιουργήσει ανάμεσα σε ένα πληβείο και μια πατρικία τα ίδια νομικά επακόλουθα.
Πριν το γάμο γίνονταν τα αρραβωνιάσματα χωρίς ουσιαστικές υποχρεώσεις.
Μεσαιωνική Ευρώπη.
Ο θεσμός του γάμου έχει απαξιωθεί κάτω από το βάρος της επίδρασης που άσκησαν οι απόψεις αιρετικών κινημάτων των φιλοσόφων και των διανοουμένων αλλά και οι αντιλήψεις των πατέρων της Δυτικής Εκκλησίας (Αυγουστίνος, Τερτυλλιανός, Αμβρόσιος Μεδιολάνων, Γρηγόριος ο Μεγάλος) που τις ακολούθησαν οι θεολόγοι της εποχής.
Το Γερμανικό δίκαιο.
Αναγνώριζε πολλά είδη γάμων σε αντίθεση με τον μονοδιάστατο ορισμό του θεσμού στο ρωμαϊκό δίκαιο. Σε ένα από αυτά, προβλεπόταν η μεταβίβαση ακίνητης ιδιοκτησίας και το δικαίωμα κληρονομιάς. Η οικογένεια του γαμπρού πλήρωνε ποσό για το γάμο στον πατέρα της νύφης, το οποίο ο γαμπρός συμπλήρωνε με το ‘’πρωινό δώρο’’ την επομένη της ολοκλήρωσης του γάμου. Η νύφη προσέφερε την περιουσία που είχε κληρονομήσει. Αυτή η συναλλαγή εορταζόταν σε μια δημόσια τελετή με τη συμμετοχή φίλων και συγγενών.
Βυζάντιο.
Η Ορθόδοξη Εκκλησία δεν διαμόρφωσε ίδιο δίκαιο του γάμου, αλλά κατά κανόνα συμμορφώθηκε με τα κωλύματα και τις προϋποθέσεις του πολιτειακού νομοθέτη, τα οποία συνδιαμόρφωσε ή και ενέκρινε και η ίδια.
Το 893 μ.Χ. ο Λέοντας Στ' με την 89η Νεαρά θεσπίζει την ιερολόγηση του γάμου ως μόνο τρόπο τέλεσής του για όλους τους πολίτες του κράτους. Το 920 μ.Χ. με τον ‘’Τόμο Ενώσεως ‘’επιτρέπεται υπό προϋποθέσεις ο τρίτος γάμος και απαγορεύεται ο τέταρτος . Στα 997 μ.Χ. ο Πατριάρχης Σισσίνιος Β’ εισάγει τον 6ο βαθμό της εξ αγχιστείας συγγένειας ως κώλυμα σύναψης γάμου.
Έθιμα.
Μετά τον ορισμό της ημέρας του γάμου στέλνονταν προσκλήσεις σε συγγενείς και φίλους. Την παραμονή κρεμούσαν πολύτιμα παραπετάσματα στους τοίχους του νυφικού κοιτώνα και τα πιο πολύτιμα κοσμήματα-κειμήλια της οικογένειας στον ίδιο κοιτώνα έβαζαν τα σχετικά έπιπλα κι όλο αυτό γινόταν με τη συνοδεία χαρούμενων ασμάτων. Την ημέρα του γάμου οι καλεσμένοι προσέρχονταν ντυμένοι στα άσπρα. Ο γαμπρός πήγαινε συνοδευόμενος από οργανοπαίχτες για να παραλάβει τη νύφη. Εκείνη περίμενε ντυμένη με χρυσοΰφαντο φόρεμα και λεπτοκεντημένη μπλούζα. Το πρόσωπό της ήταν σκεπασμένο με πέπλο. Μόνο όταν πλησίαζε ο γαμπρός ξεσκέπαζε το πρόσωπό της από το πέπλο. Με τη συνοδεία γονέων, φίλων, υπηρετών, τραγουδιστών, μουσικών, προσώπων που κρατούσαν λαμπάδες, πήγαιναν στην εκκλησία.
Η ορθόδοξη Εκκλησία.
Η Ορθόδοξη Εκκλησία δεν διαμόρφωσε ίδιο δίκαιο του γάμου αλλά κατά κανόνα συμμορφώθηκε με τα κωλύματα και τις προϋποθέσεις του πολιτειακού νομοθέτη, τα οποία συνδιαμόρφωσε ή και ενέκρινε και η ίδια. Επίσης η τέλεση ορθόδοξου θρησκευτικού γάμου προϋποθέτει έγγραφη άδεια του Μητροπολίτη του τόπου τέλεσης του γάμου, τυχόν δε ιερολογία του γάμου χωρίς αυτήν συνεπάγεται πειθαρχικές και ποινικές συνέπειες για τον κληρικό που θα τον ιερολογήσει. Στην πράξη έχει επικρατήσει η πρακτική η Ορθόδοξη Εκκλησία να αρκείται στην άδεια του Μητροπολίτη και να μην απαιτεί παρά την αντίθετη σαφή διάταξη του νόμου, άδεια του αρμόδιου οργάνου της Πολιτείας, θεωρούσα πως έχει καταργηθεί.
Τόπος τέλεσης του γάμου είναι ο ναός της ενορίας της νύφης ή του γαμπρού όταν η νύφη είναι ετερόδοξη. Το μυστήριο του γάμου τελείται από κληρικό με βαθμό επισκόπου ή πρεσβυτέρου. Για την τελετουργική ικανότητα του κληρικού ισχύουν κατ’ αρχήν όσα διδάσκει το δίκαιο αυτό, πρωτίστως δε ότι πρέπει ο λειτουργός εγκύρως να απέκτησε με κανονική χειροτονία και να διατηρεί (να μην έχει δηλαδή αποβάλει με την επιβολή ποινής καθαιρέσεως) την ιδιότητα του κληρικού, καθώς και την αναγκαία τελετουργική αρμοδιότητα. Θεωρητικώς, βεβαίως, δεν είναι απαραίτητο να ανήκει ο κληρικός στην Εκκλησία της Ελλάδος. Είναι επιτρεπτό, τηρουμένων ασφαλώς των κανονικών προϋποθέσεων ως προς τα όρια της δικαιοδοσίας, να ιερολογηθεί ο γάμος από λειτουργό άλλης αυτοκέφαλης ή αυτόνομης Ορθόδοξης Εκκλησίας. Δεν παραβλάπτεται πάντως το κύρος του γάμου – ανεξαρτήτως των πειθαρχικών και, ενδεχομένως, ποινικών συνεπειών –, αν ο ορθόδοξος κληρικός που ιερολόγησε το μυστήριο διατελούσε υπό ποινή αργίας ή αν ενήργησε εκτός των ορίων της τοπικής του αρμοδιότητας.
Η ακολουθία του γάμου.
Η ακολουθία του Γάμου αποτελείται από δύο μέρη, που παλαιότερα τελούνταν χωριστά, αλλά σήμερα τελούνται το ένα μετά το άλλο: το πρώτο είναι η ‘’Ακολουθία του Αρραβώνος’’ και ακολουθεί η ‘’Ακολουθία της Στέψης’’ που αποτελεί το κυρίως μυστήριο. Στην ακολουθία του Αρραβώνος η κύρια τελετή είναι η ευλογία και η ανταλλαγή των δακτυλίων. Το δεύτερο μέρος της ακολουθίας κορυφώνεται στην τελετή της στέψης: αυτό το εξωτερικό και ορατό σημείο δηλώνει την ειδική χάρη που το ζευγάρι λαμβάνει από το Άγιο Πνεύμα. Τα στέφανα είναι στέφανα χαράς και μαρτυρίου επειδή κάθε αληθινός γάμος προϋποθέτει την αυτοθυσία και των δύο. Στο τέλος της ακολουθίας οι νεόνυμφοι πίνουν κρασί από το ίδιο ποτήρι, πράγμα που ανακαλεί στη μνήμη μας το θαύμα στο γάμο στην Κανά της Γαλιλαίας. Αυτό το κοινό ποτήρι συμβολίζει το γεγονός πως από δω και στο εξής θα μοιράζονται μια κοινή ζωή.
Ελληνική νομοθεσία.
Καθοριστική τομή στο δίκαιο του γάμου συνιστά ο Ν.1250/1982 με τον οποίο, παρά τις αρχικές προθέσεις της Πολιτείας να καθιερώσει ως μόνο υποχρεωτικό για όλους γάμο, τον πολιτικό, με την αυτονόητη δυνατότητα να τελούν οι πιστοί και ιερολόγηση του γάμου τους. Τελικώς, το ενιαίο δίκαιο του γάμου διασπάστηκε και καθιερώθηκε ως ισόκυρο με τον θρησκευτικό ο πολιτικός γάμος. Έτσι ο πολιτειακός νομοθέτης παρέπεμψε για τον θρησκευτικό γάμο στο εσωτερικό δίκαιο των επιμέρους κατά το Σύνταγμα-‘’γνωστών θρησκειών’’.
Για να τελεσθεί γάμος είτε με πολιτικό είτε με θρησκευτικό τύπο, απαιτείται να εκδοθεί προηγουμένως άδεια γάμου, η οποία χορηγείται πάντοτε από το αρμόδιο πολιτειακό όργανο και συγκεκριμένα από τον δήμαρχο ή πρόεδρο κοινότητας της τελευταίας κατοικίας καθενός από τους μελλονύμφους. Η διάταξη αυτή δεν προβλέπει κύρωση σε περίπτωση μη τηρήσεώς της και συνεπώς τέλεση γάμου χωρίς άδεια δεν συνεπάγεται ακυρότητα.
Ισλάμ.
Η αγαμία θεωρείται αμαρτία για το Ισλάμ Σύμφωνα με τη νομική σχολή των Χαναφιτών, των Χανμπαλιτών και των Μαλικιτών ο γάμος είναι υποχρεωτικός. Η Σχολή των Μαλικτών θεωρεί υποχρεωτικό τον γάμο ακόμα κι αν ο σύζυγος δεν διαθέτει τα οικονομικά μέσα διατροφής της οικογένειάς του. Ο Μωάμεθ πιστεύει πως ο πιστός Μουσουλμάνος.
Σύμφωνα με το Μουσουλμανικό δίκαιο είναι ο γάμος ένα συμβόλαιο πολιτικό ιδιωτικού δικαίου και όχι θρησκευτικό συμβόλαιο όπως στον Ιουδαϊσμό ή μυστήριο όπως στο Χριστιανισμό. Κατατάσσεται στα συμβόλαια ‘’tamlikat’’ δηλαδή σε εκείνα που χαρακτηρίζονται από την ανταλλαγή δικαιωμάτων.
Η νομική διαδικασία της σύναψης του γάμου συνίσταται από την πρόταση γάμου, την αποδοχή της πρότασης αυτής στο όνομα του Αλλάχ, στην ύπαρξη μαρτύρων, και στον καθορισμό της προίκας. Οι ανήλικοι και οι ανίκανοι για δικαιοπραξία αντιπροσωπεύονται από τον κηδεμόνα τους. Όλες σχεδόν οι νομικές ισλαμικές σχολές αρνούνται το δικαίωμα στη γυναίκα να εκφράσει τη συγκατάβασή της έστω κι αν είναι ενήλικη ή ικανή για δικαιοπραξίες. Η πρόταση γάμου γίνεται γραπτά όχι όμως και η αποδοχή της. Την πρόταση γάμου την κάνει ο άνδρας ή και ο κηδεμόνας της γυναίκας: ο πατέρας, ή ο πατέρας του πατέρα, ο αδελφός του πατέρα, και ο αδελφός του παππού κατά σειρά. Αν η μέλλουσα νύφη είναι ορφανή, την κηδεμονία έχει ο καδής. 
Η πρόταση γάμου δηλώνεται με τα λόγια ‘’Σ’ έχω νυμφευθεί!’’ και ο κηδεμόνας της γυναίκας απαντά, ‘’Είμαι σύμφωνη!’’ Το γραπτό συμβόλαιο περιέχει το έγγραφο του γάμου με τα στοιχεία των νεονύμφων , την ημερομηνία οπότε έγινε η σύναψη, το συμβόλαιο για την προίκα την οποία πρέπει να δώσει ο άντρας στη γυναίκα καθώς και τυχόν άλλες υποχρεώσεις για δικαιώματα των συζύγων. Σε πολύ παραδοσιακές ισλαμικές χώρες συμπεριλαμβάνονται στο συμβόλαιο γάμου και στοιχεία για την ηθική ή ψυχική κατάσταση της γυναίκας όπως αν είναι παρθένα ή εάν έχει σεξουαλική ωριμότητα. 
Η πράξη του γάμου πρέπει να γίνεται ενώπιον δύο ή τριών μαρτύρων: ενηλίκων, ικανών προς καταλογισμό και οπωσδήποτε μουσουλμάνων. Ο Abu Hanifa δέχεται να υπάρχουν μάρτυρες και από τη θρησκευτική κοινότητα της γυναίκας, η οποία είναι ιουδαία ή χριστιανή, αρκεί οι μάρτυρες να είναι τζιμίδες.
Η αναβάθμιση του μουσουλμανικού γάμου σε μυστήριο.
Τα τελευταία χρόνια γίνεται απόπειρα από μουσουλμάνους θεολόγους να παρουσιαστεί ο μουσουλμανικός γάμος ως μυστήριο προκειμένου να αναβαθμιστεί στο επίπεδο του χριστιανικού γάμου.
Μικτοί γάμοι.
Σύμφωνα με τις διατάξεις του Μουσουλμανικού Δικαίου και ένεκα της μειονεκτικής θέσης της γυναίκας απέναντι στον άνδρα στο Ισλάμ, απαγορεύεται στις μουσουλμάνες να παντρεύονται αλλόθρησκους για να μην υπάρχει κίνδυνος να εξαναγκαστούν ν’ αλλάξουν την πίστη τους, ευρισκόμενες στην αλλόθρησκη πατριαρχική οικογένεια του συζύγου. Αντίθετα επιτρέπεται σε έναν μουσουλμάνο να παντρεύεται χριστιανή ή εβραία χωρίς αυτή να εγκαταλείψει υποχρεωτικά τη θρησκεία της.
Οθωμανική Αυτοκρατορία.
Ο αρχηγός της οικογένειας κρίνει πότε ο γιος του έχει έλθει σε ηλικία γάμου και ειδοποιεί τη γυναίκα του σχετικά, κι αυτή κάνει την εκλογή της βάσει των γνωριμιών της. Πιο συχνά τους μελλόνυμφους τους διάλεγαν με τη βοήθεια προξενητριών.Η μητέρα μαζί με τη μεσίτρια και κάποιες συγγενείς της ή γνωστές της πηγαίνει στο σπίτι της υποψήφιας νύφης για να κάνει τη γνωριμία μαζί της και με τη σειρά της η μητέρα της νύφης ζητάει πληροφορίες για τον υποψήφιο γαμπρό την κατάστασή του και τον πατέρα του. Το αναφέρει κι αυτή με τη σειρά της στον σύζυγό της κι αυτός αποφασίζει ανέκκλητα. Αν η υποψήφιες είναι περισσότερες τότε οι επισκέψεις είναι περισσότερες. Τελικά πατέρας και γιος αποφασίζουν. Ο πατέρας του νέου με συγγενείς ή φίλου μεταβαίνει κι αυτός στην κατοικία της μέλλουσας νύφης και συνομιλεί με τον πατέρα της για την τελική συμφωνία. Ο γαμπρός στέλνει δώρα στην γυναίκα του και το "αγιρλίκ", τη συνεισφορά του στα έξοδα του γάμου. Μερικές ημέρες αργότερα υπογράφεται το σύμφωνο του γάμου (νικάχ) μπροστά στον ιμάμη. Η τελετή αυτή πραγματοποιείται στην κατοικία της μνηστής. Ο μέλλων πεθερός καταβάλλει το ποσό σαν παρακαταθήκη που θα παραμείνει στα χέρια της νέας συζύγου σε περίπτωση διαζυγίου. Τότε παρεμβαίνει ο Ιμάμης ο οποίος συντάσσει το συμφωνητικό του γάμου, καταχωρεί το ποσό της "ρητρας" και δέχεται τη συγκατάθεση, που την επαναλαμβάνει τρεις φορές ο νέος. Ο ιμάμης πηγαίνει στο χαρέμι όπου βρίσκεται περιστοιχισμένη από τους γονείς και τις φίλες της της κοινοποιεί το καθοριζόμενο και τελικά αποδεκτό, ποσό της ρήτρας, και την ρωτάει τρεις φορές αν δέχεται τον νέο για σύζυγό της. Ο ιμάμης επέστρεφε στο νέο μεταφέροντάς του την συγκατάθεση της μνηστής του και ότι το συμφωνητικό είχε υπογραφεί. Από εκείνη τη στιγμή ο γάμος είχε ολοκληρωθεί.
Σε κάποιες περιπτώσεις ο γάμος διαρκούσε μία εβδομάδα δίνοντας την ευκαιρία στις δύο οικογένειες να επιδείξουν τον πλούτο τους. Διάφορες τελετουργίες διεξάγονταν καθημερινά: την Τρίτη η αρραβωνιαστικιά έκανε το λουτρό της, την Τετάρτη το βράδυ η αρραβωνιαστικιά έβαφε με ένα χρυσό νόμισμα κόκκινα τα χέρια της για καλοτυχία συνοδεία χορών, τραγουδιών αντρών και γυναικών. Την Πέμπτη η νύφη παρουσιαζόταν με τα κοσμήματά της στις καλεσμένες που της έφερναν δώρα. Τότε έρχεται και ο αρραβωνιαστικός της για μια σύντομη πρώτη γνωριμία. Το ίδιο βράδυ δίνεται ένα πρώτο γεύμα με τη συμμετοχή αντρών και του ιμάμη, προσεύχεται από κοινού (νυχτερινή προσευχή) και ο γαμπρός αποχαιρετώντας τον ιμάμη, τον πατέρα και τον πεθερό του, οδηγείται από τις γυναίκες του σπιτιού στο δωμάτιο της αρραβωνιαστικιάς, όπου οι δυο τους μένουν μόνοι. Τότε η νύφη αφαιρεί τον φερετζέ της. Την Παρασκευή δίνονται χωριστά γαμήλια γεύματα για άνδρες (στο σελαμλίκι) και γυναίκες (στο χαρέμι) χωρίς η σύζυγος να εμφανιστεί σε αυτά. Την Δευτέρα δίνεται ένα γεύμα από τους γονείς του συζύγου στους συμπεθέρους και τους φίλους της οικογένειας.
Ιουδαϊσμός - Ο γάμος στην Παλαιά Διαθήκη.
Ο τύπος του Ισραηλιτικού γάμου.
Η Παλαιά διαθήκη δεν μας δίνει πληροφορίες για τη νόμιμη ηλικία γάμου της νέας. Σε νεαρή ηλικία παντρεύονταν συνήθως ο άντρας και η γυναίκα. Συνήθως προηγείται ο γάμος της μεγαλύτερης.
Ο βασιλιάς Ιωακείμ παντρεύεται στα 16 του κι ο Ιωσίας στα 14. Αργότερα οι Ραββίνοι ορίζουν το 12-ο έτος για το κορίτσι και το 13-ο για το αγόρι. Γι’ αυτό και η ανάμειξη των γονιών στο γάμο των παιδιών τους ήταν μεγάλη.
Ούτε η νεαρή κοπέλα ούτε το νεαρό αγόρι θα μπορούσε να γνωρίσει ο ένας τον άλλο. Κατά κανόνα οι γονείς επιλέγουν τον σύζυγο της νέας: για να διαλέξει μια γυναίκα για τον Ισαάκ ο Αβραάμ στέλνει τον δούλο του που κανονίζει την υπόθεση με τον Λάβαν, αδελφό της Ρεβέκκας, αλλά υπάρχουν και εξαιρέσεις (Ισαάκ, Ιησούς του Ναυή)ο Ιακώβ εκλέγει τη σύζυγό του, η Δείνα, κόρη του Ιακώβ επιλέγει το σύζυγό της, ο Σαμψών επιλέγει τη γυναίκα του και παίρνει τη συγκατάθεση των γονιών του.Ο πατέρας κατευθύνει μερικές φορές την εκλογή του γιου του. Έτσι, συνήθως οι γονείς προκρίνουν ως κριτήριο επιλογής συζύγου τις αρχές της νομαδικής κοινωνίας (ενδογαμία): ο Τωβίτ προτρέπει τον γιο του Τωβία να διαλέξει σύζυγο με βάσει αυτό το κριτήριο, αλλά και ο πατέρας του Ιακώβ λέει στο γιο του να μην είναι Χαναναία. Καθώς όμως πολλές νέες κυκλοφορούσαν ελεύθερες ή δούλευαν στα χωράφια, μπορούσαν να είναι και πιο απροστάτευτες άρα και θύματα πιθανώς βιασμών με συνέπεια τον ‘’αναγκαστικό γάμο’’ και απαγόρευση διάλυσής του και την καταβολή ενός αρκετά μεγάλου ποσού, (το Δευτερονόμιο μιλάει για 50 αργυρούς σίκλους).
Ο γάμος μεταξύ συγγενών (‘’ενδογαμία’’) ήταν συνηθισμένος, για παράδειγμα γάμοι μεταξύ εξαδέλφων-κατάλοιπο του νομαδικού βίου. Ίσχυε όμως και η εξωγαμία (γάμος έξω από το συγγενικό κύκλο) και οι ‘’μικτοί γάμοι’’ με αλλοδαπές γυναίκες.
Η ζήτηση σε γάμο.
Η ζήτηση σε γάμο γινόταν από τον ενδιαφερόμενο ή συγγενείς του οποίου απευθύνονταν στους γονείς της κοπέλας. Αυτοί συζητούσαν και καθόριζαν και τους όρους της συμφωνίας. Εκεί καθοριζόταν και το ύψος των χρημάτων που θα πληρωνόταν από τον γαμπρό. 
Οι αρραβώνες.
Οι αρραβώνες είναι η υπόσχεση γάμου που δίνεται πριν από την τελετή του γάμου: τη Ρεβέκκα την υποσχέθηκαν στον Ισαάκ στη Μεσοποταμία. Τα νομικά κείμενα δείχνουν πως οι αρραβώνες ήταν μια συνήθεια αναγνωρισμένη και με νομική βάση. Έτσι ένας νέος που αρραβωνιάστηκε και ακόμα δεν παντρεύτηκε, δεν πηγαίνει στον πόλεμο.
Γαμήλια δωρεά (Μωχάρ).
‘’Μωχάρ’’ ήταν το ποσό που έδινε ο μνηστήρας στον πατέρα της νύφης. Δεν ήταν προκαθορισμένο αλλά αντικείμενο διαπραγμάτευσης με τον πατέρα της νύφης. Το συνηθισμένο ποσό του Μωχάρ ήταν μικρότερο και ίσως ίσο με το ποσό που κατέβαλε ο Φαραώ Αμένοφις Γ’ για τις γυναίκες της Γκέζερ που πήρε στο χαρέμι του. Το ποσό του Μωχάρ δινόταν και σε εργασία ή σε είδος ή ανδραγάθημα: έτσι ο Ιακώβ δούλεψε 14 χρόνια για να πάρει συζύγους τις δύο αδελφές, Λεία και Ραχήλ, ο Δαβίδ έδωσε εκατό ακροβυστίας αλλοφύλων για να πάρει την κόρη του Σαούλ Μελχόχ, ενώ ο Οθονιέλ πρέπει για να παντρευτεί την Άσχα, κόρη του Χάλεβ πρέπει προηγουμένως να καταλάβει μια πόλη, την Δαβίρ.
Χαρακτήρας γαμήλιου δώρου Μωχάρ.
Η υποχρέωση καταβολής στην οικογένεια της νύφης ποσού προσδίδει στον γάμο μορφή αγοραστικού συμβολαίου, με τα οποία ο σύζυγος αποκτά δικαιώματα στη σύζυγο. Τα δικαιώματα του συζύγου στη σύζυγό του δεν ήταν εμπράγματα επειδή αυτή αντίθετα με ό,τι ίσχυε για τη δούλη, δεν εθεωρείτο πράγμα. Το Μωχάρ δεν το καρπωνόταν ο γονέας. Το Μωχάρ ήταν αμοιβή για το άθικτο της κόρης, τρόπος εξασφαλίσεως της κόρης σε περίπτωση χηρείας (κοινωνική ασφάλεια) και ίσως τεκμήριο της αξιότητας του γαμπρού, δηλαδή τεκμήριο αξιότητας του γαμπρού, δηλαδή κοινωνικό αντιστάθμισμα. Είναι το αντίδωρο για τη συγκατάθεση της οικογένειας της νύφης και της ίδιας της νύφη. Το Μωχάρ δεν ήταν σαν τα υπόλοιπα δώρα που κατέβαλε ο γαμπρός κατά το γάμο του.
Προσφορά δώρων και προίκας.
Τα δώρα είναι συνήθως κοσμήματα, πολυτελή ζώνη, ενδύματα για τη νύφη, δώρα για τα άλλα μέλη της οικογένειας, τα οποία σε περίπτωση διαλύσεως του αρραβώνα έπρεπε να επιστραφούν στο διπλάσιο. 
Κωλύματα γάμου.
Έχοντας γενική ισχύ τα κωλύματα ήταν: α) η στενή συγγένεια β) το αλλόθρησκο γ) η κοινωνική κατάσταση (χήρα, διαζευγμένη, ιερόδουλος). Ο γάμος εντός της οικογένειας απαγορεύεται, επειδή πιστεύεται ό,τι η αγχιστεία δημιουργεί δεσμούς αίματος. Οι προερχόμενοι από ιερατικό γένος δεν μπορούσαν να παντρευτούν μια ιερόδουλη ή μια διαζευγμένη. Ο Αρχιερέας έπρεπε να παντρευτεί μια Ισραηλίτισσα παρθένα. Ειδικό κώλυμα γάμου ήταν η ύπαρξη προηγούμενου γάμου με το ίδιο πρόσωπο: δεν μπορούσε Ισραηλίτης να πάρει πάλι ως σύζυγό του τη γυναίκα, που είχε χωρίσει, αν αυτή είχε μείνει χήρα από επόμενό της γάμο.
Ο γαμήλιος εορτασμός.
Ο γάμος δεν είναι θρησκευτική πράξη ή τελετή αλλά υπόθεση καθαρά πολιτική ή ‘’αστικού δικαίου’’. Η μόνη γραπτή συμφωνία γάμου που έχουμε ήταν στον Τωβία. Αν και κάτι δεδομένο στη Μεσοποταμία, τα μόνα συμβόλαια γάμου που μας έχουν σωθεί είναι από την Εβραϊκή αποικία της Ελεφαντίνης τον 5ο αι. π.Χ. Η έλλειψη μνείας συμβολαίου στην Παλαιά Διαθήκη είναι μάλλον τυχαία.Ο γάμος συνιστούσε αφορμή εορτασμού με σπουδαιότερο σημείο την είσοδο της νύφης στην οικία του γαμπρού. Ο γαμπρός ντυμένος με λαμπρά ενδύματα περιστοιχισμένος από τους φίλους του και από μουσικούς υποδεχόταν την μέλλουσα σύζυγό του, η οποία ήταν ντυμένη πολυτελώς και με καλυμμένο το πρόσωπό της και αυτή περιστοιχισμένη από τις φίλες της. Κατά τη διάρκεια της τελετής το ζευγάρι στέκεται κάτω από ένα κεντημένο πέπλο που στηρίζεται σε τέσσερις στύλους και συμβολίζει το μελλοντικό τους σπίτι. Η τελετή ολοκληρώνεται με το σπάσιμο ενός ποτηριού κάτω από τα πόδια του γαμπρού. Αυτή η πράξη υποδηλώνει πως και οι στιγμές της μεγάλης ευφορίας πρέπει να εξισορροπούνται από στιγμές σημαντικής περίσκεψης. Γαμήλια τραγούδια αγάπης εξυμνούσαν τα προσόντα των δύο συζύγων. Μετά ακολουθούσε παράθεση γεύματος στους γονείς της κόρης. Η γιορτή διαρκούσε επτά ημέρες και μπορούσε να διαρκέσει και για δυο εβδομάδες. 
Η πρώτη νύχτα του γάμου.
Ο γάμος γινόταν πραγματικότητα ήδη από την πρώτη νύχτα. Από τη νύχτα αυτή φύλαγαν το σεντόνι το λερωμένο με το αίμα που αποδείκνυε την παρθενία της νύφης, πράγμα που αναιρούσε κάθε συκοφαντία κατά της συζύγου.
Ζωροαστρισμός.
Το τελετουργικό του γάμου.
Όλοι οι οπαδοί του Ζωροαστρισμού και οι ιερείς της θρησκείας αυτής ενθαρρύνονται να παντρεύονται. Ο γάμος ευλογείται από δύο ιερείς οι οποίοι ζητούν από τον Αχούρα Μάσντα να χαρίσει στο ζευγάρι γιους και εγγονούς και προτρέπουν το ζευγάρι να κρατήσει τις πρακτικές του Ζωροαστρισμού μέσω της ευσέβειας και να ζητά την αιώνια πνευματική ευτυχία. Στο τέλος ανταλλάσσονται οι βέρες.
Σικχ.
Ο Σικχισμός απορρίπτει την αγαμία. Όλοι οι γκουρού των Σικχ ήταν παντρεμένοι. Οι γραφές αναφέρουν ότι ο γάμος είναι ένας πνευματικός δεσμός και υποστηρίζουν την ιδέα του ενός πνεύματος σε δυο σώματα. Ο γάμος θεωρείται ως σχέση προκαθορισμένη από τον Θεό και όχι κοινωνικό συμβόλαιο. Δεν μπορεί να λυθεί-γι’ αυτό και δεν υπάρχει όρος για το διαζύγιο στη γλώσσα των Σικχ.
Τελετουργικό του Σικχικού γάμου.
Το ζευγάρι με του συγγενείς έρχονται στο ναό πριν από την ανατολή του ηλίου. Επαγγελματίες ψάλτες ψέλνουν ύμνους ειδικούς για την πρωινή προσευχή. Ο υπεύθυνος της λατρευτικής σύναξης μπροστά στο ‘’Adi Granth Shib’’ υπενθυμίζει τα συζυγικά καθήκοντα στους μελλονύμφους και έπειτα ψάλλονται ύμνοι από το ‘’Granth’’-το ιερό βιβλίο του Σικχισμού- ειδικοί για την περίσταση. Στο τέλος το ζευγάρι κρατώντας από τις δύο άκρες ένα σάλι μαζί με φίλους και συγγενείς κάνουν τέσσερις κύκλους γύρω από την ιερή γραφή, το ‘’Adi Granth’’ και αυτό τους καθιστά συζύγους. Αυτή η τελετή ομοιάζει με την ανάλογη γαμήλια του Ινδουισμού, εκτός από τη χρήση του Adi Granth.
Αζτέκοι.
Ο γάμος είναι υπόθεση των οικογενειών κι όχι προσωπική υπόθεση, πιθανώς οι νέοι έκαναν σχετική πρόταση στους γονείς τους. Οι γονείς βασικά ήταν αυτοί οι οποίοι ζητούσαν την άδεια από τους δασκάλους με τους οποίους τα αγόρια τους είχαν περάσει τον περισσότερο χρόνο της ζωής τους. Αφού ολοκληρωνόταν το γεύμα με μια πομπή έφερναν οι γέροι του πατρικού σογιού ένα τσεκούρι στους δασκάλους ζητώντας να κόψουν-συμβολικά-τους δεσμούς τους με το παιδί τους. Τότε οι δάσκαλοι έπαιρνα το τσεκούρι κι αποχωρούσαν σε παράταξη από το σπίτι του νέου.
Οι γονείς επέλεγαν τη μέλλουσα σύζυγο, αφού είχαν συμβουλευτεί τους μάντεις τους, οι οποίοι είχαν διαβάσει τα σημάδια της γέννησης των δύο μελλονύμφων. Παίζουν ένα διαμεσολαβητικό ρόλο μεταξύ των δύο οικογενειών και αφού υποβάλλουν σχετική πρόταση στους γονείς της νύφης, εκείνοι συσκέπτονται αποδέχονται τη σχετική πρόταση. Η ημέρα του γάμου καθοριζόταν μετά από σχετική συμβουλή των μάντεων για να θέσουν το γάμο υπό ευοίωνο σημείο, όπως το καλάμι, ο πίθηκος, το θαλάσσιο τέρας, ο αετός, το σπίτι. Ακολουθούσαν οι ετοιμασίες των φαγητών, του κακάο, των λουλουδιών, των πιπών για τη γιορτή του γάμου.
Ο γάμος των νεκρών.
Σε πολλές ιστορικές περιόδους και πολιτισμούς απαντάται το φαινόμενο ένας νεκρός να συνοδεύεται από έναν νεκρό του άλλου φύλου, κυρίως αν ο πρώτος είναι άνδρας ο δεύτερος να είναι γυναίκα: ο ανύπαντρος νεκρός θεωρείται μια ιδιαίτερη ‘’επικίνδυνη’’ για τον κόσμο των ζωντανών, ομάδα νεκρών. Προκειμένου να εξευμενιστεί και να γίνει πιο ευτυχής εκεί που θα είναι, συντροφεύεται στην ταφή του με κάτι άψυχο εν είδη νυμφίου ή νύμφης: (μπανανιά για του άντρες ή σπαθί για τις γυναίκες στους Σεγκίτι-κάστας των Τελούγκου) ή με μια ανύπαντρη πεθαμένη (Κίνα) ή σκοτώνανε τη κοπέλα για να ακολουθήσει τον νεκρό στον τάφο (μια φυλή του Τρανσβάαλ). Αν πάλι ένας άντρας και μια γυναίκα συζούν, αλλά πεθάνει ο ένας από τους δυο χωρίς να έχουν προλάβει να παντρευτούν, τότε πραγματοποιείται ένας εικονικός γάμος μεταξύ τους: μια κοπέλα ντυμένη νύφη ακολουθεί το νέο στην τελευταία κατοικία του κρατώντας δυο στεφάνια που το ένα το ρίχνει πάνω στο λείψανο και το άλλο το κρατάει η ίδια. (κάστα Μαντράς Ινδιών, μεσαιωνική Γερμανία)
Γάμος κατά την κοινωνική ανθρωπολογία και εθνολογία.
Θεωρίες για την προέλευση του γάμου.
Υπάρχουν διάφορες θεωρίες για το πώς προέκυψε ο γάμος: με πιο σημαντική αυτή που υποστηρίζει πως ο γάμος εφευρέθηκε για την προστασία των γυναικών.
Η απαρχή του γάμου δεν βρίσκεται στα άτομα, αλλά στον δεσμό μεταξύ ομάδων οι οποίες ανταλλάσσουν μεταξύ τους γυναίκες: οι ομάδες μπορούν να είναι οικογένειες ή κοινής καταγωγής. Ο γάμος δεν είναι (κατ’ αρχήν) και δεν μπορεί να είναι προσωπική υπόθεση. Ο τρόπος που εκτυλίσσεται ένας γάμος δείχνει πως πρόκειται για μια σύμβαση μεταξύ δύο ομάδων. Η οικογένεια που δίνει την κόρη της υφίσταται μια απώλεια: η αναχώρηση της κόρης-νύφης συνιστά μια ρωγμή στην αλληλεγγύη της οικογενειακής ομάδας, μια βίαιη διαδικασία. Οι τελετές του γάμου συμβολίζουν την εχθρότητα ανάμεσα στις δυο οικογένειες (μερικές φορές αναπαριστούν απαγωγή ή κλοπή της γυναίκας). Η υπέρβαση της κρίσης είναι σταδιακή και επίπονη: δείπνα, επισκέψεις οικογενειών).
Λαογραφία.
Ο γάμος εντάσσεται από τους λαογράφους στον ευρύτερο εθιμικό κύκλο και τον ‘‘κύκλο της ζωής’’ που συμπεριλαμβάνει τη ‘‘γέννηση’’ και το ‘‘θάνατο’’. Η θρησκευτική ζωή ως σύστημα αξιών και πρακτικών συμπεριφορών επιδρά στη διαμόρφωση συγκεκριμένων συμπεριφορών κατά τις κρίσιμες περιστάσεις της ζωής του ανθρώπου, όπως είναι και ο γάμος. Έτσι παράλληλα με τα μυστήρια της χριστιανικής Εκκλησίας υφίστανται και μια σειρά από πρακτικές με λαϊκό χαρακτήρα που αποσκοπούν στην θεία εύνοια, την αποτροπή από ποικίλους κινδύνους και της ευνοϊκής επίδρασης του μέλλοντος.

</doc>
<doc id="52838" url="https://el.wikipedia.org/wiki?curid=52838" title="Κρητική λογοτεχνία της βενετοκρατίας">
Κρητική λογοτεχνία της βενετοκρατίας



</doc>
<doc id="52841" url="https://el.wikipedia.org/wiki?curid=52841" title="Σεξ">
Σεξ



</doc>
<doc id="52842" url="https://el.wikipedia.org/wiki?curid=52842" title="Νομός Εύβοιας">
Νομός Εύβοιας



</doc>
<doc id="52844" url="https://el.wikipedia.org/wiki?curid=52844" title="Διοικητική διαίρεση νομού Εύβοιας">
Διοικητική διαίρεση νομού Εύβοιας



</doc>
<doc id="52851" url="https://el.wikipedia.org/wiki?curid=52851" title="Χριστίνα Σύλβα">
Χριστίνα Σύλβα

Η Χριστίνα Σύλβα (ως Σύλβα Πουλοπούλου, 21 Οκτωβρίου 1932 - 23 Απριλίου 1994) ήταν Ελληνίδα ηθοποιός και θιασάρχης. 
Βιογραφία.
Η πρώτη της θεατρική εμφάνιση έγινε το 1957 με το θίασο της Κατερίνας. Υπήρξε συμπρωταγωνίστρια του Λάμπρου Κωνσταντάρα. Συνεργάσθηκε με πολλούς θεατρικούς θιάσους. Η συμμετοχή της στον ελληνικό κινηματογράφο ήταν περιορισμένη.
Πέθανε από καρκίνο και ετάφη στο Κοιμητήριο της Δάφνης. Είχε δύο κόρες.

</doc>
<doc id="52855" url="https://el.wikipedia.org/wiki?curid=52855" title="Νίκος Κούρκουλος">
Νίκος Κούρκουλος

Ο Νίκος Κούρκουλος (Αθήνα, 5 Δεκεμβρίου 1934 - 30 Ιανουαρίου 2007) ήταν Έλληνας ηθοποιός, που υπηρέτησε το Εθνικό Θέατρο, το οποίο και τον γαλούχησε. Υπήρξε επίσης ποδοσφαιριστής, αλλά και ένθερμος υποστηρικτής του Παναθηναϊκού.
Γεννήθηκε το Δεκέμβριο του 1934 στην Αθήνα, στην περιοχή του Ζωγράφου και ήταν το δεύτερο από τα τέσσερα παιδιά της οικογένειας του Αλκίνοου Κούρκουλου, που ήταν κουρέας με καταγωγή από την Κέρκυρα.
Θεατρική προσφορά.
Στα νιάτα του υπήρξε ποδοσφαιριστής στον Παναθηναϊκό και από σύμπτωση πήρε την απόφαση να γίνει ηθοποιός, όπως ο ίδιος έλεγε. Σπούδασε στην Δραματική Σχολή του Εθνικού Θεάτρου και στο πλευρό του Μάνου Κατράκη, από την οποία αποφοίτησε το 1958. Την πρώτη θεατρική του εμφάνιση έκανε στο έργο «Η κυρία με τις καμέλιες» με τον θίασο Λαμπέτη - Χορν (1958-59). Η θεατρική του πορεία στη συνέχεια έχει ως εξής: 1959-60: Συμμετοχή στο θίασο Βεργή στο έργο «Nίκη χωρίς φτερά». 1964: «Πύργος» του Φραντς Kάφκα και «Ιούλιος Καίσαρ» του Ουίλλιαμ Σαίξπηρ. 1967: «Ποτέ την Κυριακή» («Ίλια Ντάρλιγκ») στις H.Π.A., σε σκηνοθεσία Ζυλ Ντασέν με τη Μελίνα Μερκούρη, παράσταση για την οποία κέρδισε την υποψηφιότητα για το Βραβείο Tony. 1971: «Η Δίκη» του Φραντς Kάφκα. 1972: Συγκροτεί δικό του θίασο. Ανεβάζει το «Tάνγκο» του Σλ. Μρόζεκ. 1974: Δημιουργεί το θέατρο «KAΠΠA» όπου στεγάζει τον θίασό του. 1975: «Όπερα της πεντάρας» του Μπέρτολτ Μπρεχτ. 1976: «Ο Γλάρος» του Άντον Τσέχοφ. 1982: «Οιδίποδας τύραννος» του Σοφοκλή. 1983: «Ανταπόκριση» του Oύγκο Μπέτι. 1986: «Ψηλά από τη Γέφυρα» του Άρθουρ Μίλερ. 1987: «Στη Φωλιά του Κούκου» του Ντέιλ Bάσερμαν. 1988: Σκηνοθέτησε το «Φτωχέ μου φονιά» του Πάβελ Kόχουτ. 1992: Τελευταία εμφάνιση στο θέατρο, με τον «Φιλοκτήτη» του Σοφοκλή, στην Επίδαυρο. 1993: Πρόεδρος του Δ.Σ. του Εθνικού Θεάτρου. 1994: Καλλιτεχνικός διευθυντής του Εθνικού θεάτρου. Ίδρυσε την Πειραματική Σκηνή και το Εργαστήρι Ηθοποιών, έθεσε σε μόνιμη λειτουργία την Παιδική Σκηνή του Θεάτρου, ενώ στις καινοτομίες του καταγράφηκε και η τεράστια επιτυχία του μιούζικαλ «Βίρα τις άγκυρες» των Β. Παπαθανασίου - Μ. Ρέππα, σε σκηνοθεσία Σταμάτη Φασουλή, ως το πρώτο μουσικό έργο στην ιστορία του Εθνικού Θεάτρου, αφιερωμένο στην ελληνική επιθεώρηση.
Κινηματογραφική και τηλεοπτική παρουσία.
Στον κινηματογράφο διακρίθηκε σε ρόλους "ζεν-πρεμιέ" και πρωταγωνίστησε σε κοινωνικά δράματα, όπως "Οργή", "Κατήφορος" (1961), "Ορατότης Μηδέν" (1970). Αξιόλογη ήταν και η ερμηνεία του σε πολεμικά δράματα, όπως "Το Χώμα Βάφτηκε Κόκκινο", ενώ από τη φιλμογραφία του δεν έλειψε και η παρουσία του σε ξενόγλωσσες ταινίες. Στο Φεστιβάλ Κινηματογράφου Θεσσαλονίκης, πήρε δύο φορές το βραβείο Α΄ ανδρικού ρόλου για την ερμηνεία του στις ταινίες "Οι Αδίστακτοι" (1965) και "Ο Αστραπόγιαννος" (1970). Η τελευταία του κινηματογραφική παρουσία ήταν στην ταινία Το Φράγμα (1982). Στην τηλεόραση πρωταγωνίστησε στη σειρά "Το 13ο κιβώτιο", στον τηλεοπτικό σταθμό ΑΝΤ1.
Προσωπική ζωή.
Σύζυγός του ήταν η Μελίτα Κουτσογιάννη - Κούρκουλου, βοηθός σκηνοθέτη, με την οποία δούλεψαν μαζί στο θέατρο - και δημιούργησαν το Θέατρο ΚΑΠΠΑ. Γνωρίστηκαν σε ένα πάρτι στις αρχές της δεκαετίας του '60. Ο έρωτας ήρθε δύο χρόνια αργότερα, όταν η γοητευτική κοπέλα χτύπησε την πόρτα του στο καμαρίνι του θεάτρου ΡΕΞ, για να τον συγχαρεί για την ερμηνεία του στην παράσταση «Η γειτονιά των Αγγέλων», όπου έπαιζε με την Τζένη Καρέζη. Ο έρωτας ήταν κεραυνοβόλος. Ο Νίκος Κούρκουλος και η Μελίτα παντρεύτηκαν το 1966, την περίοδο που ξεκίνησε να γυρίζεται η ταινία «Το χώμα βάφτηκε κόκκινο». Κουμπάρος ήταν ο ηθοποιός και συγγραφέας Νότης Περγιάλης.
Απέκτησαν δύο παιδιά, τον Άλκι Κούρκουλο (Αλκίνοος), ο οποίος ακολούθησε το δρόμο του πατέρα του, και την Μελίτα Κούρκουλου - Κυριακοπούλου - ο μπαμπάς της επέμενε να πάρει το όνομα της γυναίκας που λάτρεψε, Μελίτα - η οποία ασχολείται με τη διαφήμιση και τις δημόσιες σχέσεις. Γι' αυτές τις γυναίκες, τις γυναίκες της ζωής του, ο Νίκος Κούρκουλος τραγούδησε το 1984 με τον Γιάννη Πάριο ένα τραγούδι, το οποίο όμως δεν κυκλοφόρησε ποτέ στο εμπόριο. Ήταν κουμπάροι με την ηθοποιό και καλή του φίλη Μαίρη Χρονοπούλου, η οποία βάπτισε τον γιο του Άλκη.
Σταθμός στη ζωή του Νίκου Κούρκουλου ήταν η γνωριμία του με τη Μαριάννα Λάτση (1953) το καλοκαίρι του 1986 κατά τη διάρκεια παράστασης στο Αρχαίο Θέατρο της Επιδαύρου. Ο ίδιος σε συνέντευξή του το 1994 στον Νίκο Χατζηνικολάου περιέγραψε με το ίδιο πάθος και το ίδιο καρδιοχτύπι την πρώτη στιγμή που αντίκρισε τον μεγάλο και τελευταίο έρωτα της ζωής του, λέγοντας: «Κάνω έτσι και παγώνω... Ξαφνικά βλέπω ένα πλάσμα να ανεβαίνει τις κερκίδες και αυτό ήταν».
Εκείνη την εποχή η Μαριάννα Λάτση ήταν παντρεμένη με τον δάσκαλο του σκι και Δήμαρχο Βουλιαγμένης, Γρηγόρη Κασιδόκωστα, με τον οποίο απέκτησε έναν γιο, τον Πάρη (1983), ενώ το διαζύγιό τους βγήκε το 1987. Παράλληλα, ο Νίκος Κούρκουλος ζήτησε αμέσως διαζύγιο από τη σύζυγο του, Μελίτα. Διατήρησαν μία άψογη σχέση αγάπης και σεβασμού όλα τα μετέπειτα χρόνια.
Ο Νίκος Κούρκουλος είχε τέσσερα παιδιά. Δύο από τον πρώτο γάμο του με την Μελίτα, τη Μελίτα και τον ηθοποιό Άλκη Κούρκουλο και άλλα δύο από τον γάμο του με την Μαριάννα Λάτση, (με την οποία παντρεύτηκε μετά τον θάνατο του πατέρα της) την Εριέττα (1993) και τον Φίλιππο (1998).
Η τελευταία γυναίκα που "μπήκε" στη ζωή του Νίκου Κούρκουλου ήταν η εγγονή του, Αμαλία (2004). Καρπός του γάμου της κόρης του, Μελίτας (2003 - Σπέτσες) με τον επιχειρηματία Μενέλαο Κυριακόπουλο.
Θάνατος.
Το 2001, ο ηθοποιός διαγνώστηκε ότι έπασχε από καρκίνο στο ρινοφάρυγγα. Παρά τα προβλήματα υγείας, συνέχιζε να αγωνίζεται για το Εθνικό Θέατρο. Απεβίωσε στις 30 Ιανουαρίου 2007, σε ηλικία 73 ετών. Κηδεύτηκε στις 31 Ιανουαρίου 2007, από το νεκροταφείο Ζωγράφου, στη γειτονιά όπου μεγάλωσε.

</doc>
<doc id="52856" url="https://el.wikipedia.org/wiki?curid=52856" title="B.B. King">
B.B. King

Ο Μπι Μπι Κινγκ ("Riley B. "B.B." King", 16 Σεπτεμβρίου 1925 - 14 Μαΐου 2015) ήταν Αμερικανός μπλουζ κιθαρίστας και τραγουδοποιός. Ήταν ένας από τους πιο γνωστούς μουσικούς της μπλουζ στον κόσμο. Σήμα κατατεθέν του B. B. King ήταν η κιθάρα με το προσωνύμιο "Lucille", μια "ειδικής κατασκευής" "Gibson" που ξεκίνησε να χρησιμοποιεί τη δεκαετία του 1950. Με το πέρασμα των χρόνων πέρασαν διάφορες "Lucille" από τα χέρια του, αλλά ουσιαστικά ήταν το ίδιο μοντέλο κιθάρας προσαρμοσμένο στις ανάγκες του καλλιτέχνη. Είχε άδεια πιλότου, ήταν γνωστός τζογαδόρος και χορτοφάγος, δεν έπινε ποτέ αλκοόλ ούτε κάπνιζε.
Πέθανε στις 14 Μαΐου 2015 στο Λας Βέγκας της Νεβάδα των ΗΠΑ.
Καριέρα.
Το 1949 ο B. B. King ξεκίνησε να ηχογραφεί δίσκους στην εταιρεία "RPM Records" η οποία έδρευε στο Λος Άντζελες. Πολλές από τις πρώτες δουλειές του καλλιτέχνη ηχογραφήθηκαν από τον "Sam Phillips", ο οποίος αργότερα ίδρυσε την θρυλική "Sun Records" και ανακάλυψε τον Elvis Presley. Ο King ήταν επίσης disc jockey στο Μέμφις, όπου και του δόθηκε το παρατσούκλι "Beale Street Blues Boy", αργότερα γνωστό σαν B.B.
Την δεκαετία του '50, ο King έγινε ένα από τα πιο σημαντικά ονόματα της R&amp;B μουσικής, θέση στην οποία οδηγήθηκε από τραγούδια όπως τα You Know I Love You, Woke Up This Morning, Please Love Me, When My Heart Beats like a Hammer, Whole Lotta Love, You Upset Me Baby, Every Day I Have the Blues, "Sneakin' Around, Ten Long Years, Bad Luck, Sweet Little Angel, On My Word of Honor, και Please Accept My Love. Το 1962 υπέγραψε με την εταιρεία ABC-Paramount Records.
Η πρώτη του επιτυχία πέρα από την καθαρή μπλουζ μουσική ήρθε με το κομμάτι "The Thrill Is Gone" το οποίο ήταν επανεκτέλεση, με πρώτο εκτελεστή τον "Roy Hawkins". Το τραγούδι έγινε επιτυχία στα τσαρτς της R&amp;B αλλά και τις ποπ, κάτι πρωτόγνωρο για έναν R&amp;B καλλιτέχνη. Τα βλέμματα όλων κέρδισε όταν έκανε το άνοιγμα στις συναυλίες της περιοδείας των Rolling Stones το 1969. Η επιτυχία του King συνεχίστηκε τη δεκαετία του '70 με τραγούδια όπως τα "To Know You Is to Love You" και "I Like to Live the Love". Από το 1951 έως και το 1985 εμφανίστηκε στον πίνακα των charts του Billboard για την R&amp;B 74 φορές.
Τις δεκαετίες που ακολούθησαν, δηλαδή αυτές του '80, του '90 και του '00, ο B. B. King ηχογραφούσε ολοένα και λιγότερα νέα τραγούδια. Αντ' αυτού, αφιερώθηκε σε εμφανίσεις σε τηλεοπτικές εκπομπές, κινηματογραφικές ταινίες αλλά και ζωντανές εμφανίσεις, οι οποίες μετρούσαν 300 νύχτες κάθε χρόνο. Το 1988 δημιούργησε μια νέα γενιά θαυμαστών με την κυκλοφορία του single "When Love Comes To Town", με τη συνεργασία του με το Ιρλανδικό συγκρότημα U2, στο άλμπουμ "Rattle and Hum." Το 2000, ο B. B. King συνεργάστηκε με τον κιθαρίστα Έρικ Κλάπτον για την ηχογράφηση του "Riding With the King".
Το 2003 μοιράστηκε τη σκηνή για 30 ολόκληρα λεπτά με το ροκ συγκρότημα "Phish" στο Νιου Τζέρσεϊ ενώ τον Ιούνιο του 2006 ο King ήταν παρόν στο "Three Deuces Building" στο Γκρίνγουντ του Μισισίπι για την γιορτή που έγινε προς τιμή της πρώτης του ραδιοφωνικής μετάδοσης. Έως και σήμερα, πάνω από 100 συναυλίες του έχουν μεταδοθεί από το ραδιόφωνο ή την τηλεόραση (τουλάχιστον ένα μέρος από αυτές) σε πολλές χώρες.
Αποχαιρετιστήρια Περιοδεία.
Σε ηλικία των 80 ετών, στις 29 Μαρτίου 2006, ο B. B. King έπαιξε στο "Hallam Arena" του Σέφιλντ. Αυτή ήταν η πρώτη μέρα της αποχαιρετιστήριας περιοδείας του καλλιτέχνη για το Ηνωμένο Βασίλειο και την Ευρώπη. Σε αυτή τη συναυλία συνεργάστηκε με τον "Gary Moore", με τον οποίο ο King είχε και παλαιότερα συνεργαστεί για το τραγούδι "Since I Met You Baby". Η περιοδεία ολοκληρώθηκε στις 4 Απριλίου 2006 στο Wembley Arena.
Τον Ιούλιο του ίδιου έτους επέστρεψε στην Ευρώπη και συγκεκριμένα στην Ελβετία, όπου και έδωσε δύο συναυλίες, στις 2 και στις 3 του μήνα, κατά τη σαρακοστή επέτειο του διάσημου "Montreux Jazz Festival". Συνέχισε στη Ζυρίχη οπού και έδωσε μια παράσταση στις 14 Ιουλίου στο Blues at Sunset. Στη τελευταία του εμφάνιση στο Montreux εμφανίστηκε με τους "Joe Sample", "Randy Crawford", "David Sanborn", "Gladys Knight", "Lella James", "Earl Thomas", "Stanley Clarke", "John McLaughlin", "Barbara Hendrix" και "George Duke". Τον Νοέμβριο και τον Δεκέμβριο, ο B. B. King εμφανίστηκε επίσης στη Βραζιλία έξι φορές κατά τη διάρκεια αυτής της περιοδείας. 
Κατά τη διάρκεια μιας συνέντευξης τύπου στις 29 Νοεμβρίου 2006 στο Σάο Πάολο, ένας δημοσιογράφος ρώτησε τον καλλιτέχνη αν αυτή θα είναι η πραγματική αποχαιρετιστήρια περιοδεία. Όπως απάντησε "ένας από τους αγαπημένους μου καλλιτέχνες είναι ένας άνθρωπος από την Σκωτία με το όνομα Σον Κόνερι. Πολλοί θα τον ξέρετε σαν τον "James Bond 007". Έπαιξε σε μια ταινία με τον τίτλο "Never Say Never Again"".

</doc>
<doc id="52859" url="https://el.wikipedia.org/wiki?curid=52859" title="Θηλυκό">
Θηλυκό

Το θηλυκό (σύμβολο:♀) είναι το φύλο ενός οργανισμού που παράγει μη κινητά ωάρια, ο οποίος είναι ο τύπος του γαμέτη που συγχωνεύεται με τον αρσενικό γαμέτη κατά τη σεξουαλική αναπαραγωγή. Τα περισσότερα θηλυκά θηλαστικά, συμπεριλαμβανομένης της ανθρώπινης γυναίκαςς, έχουν δύο χρωμοσώματα Χ. Τα γυναικεία χαρακτηριστικά ποικίλλουν μεταξύ των διαφορετικών ειδών με ορισμένα είδη που έχουν έντονα γυναικεία χαρακτηριστικά, όπως η παρουσία έντονων μαστικών αδένων στα θηλαστικά. Δεν υπάρχει ένας ενιαίος γενετικός μηχανισμός πίσω από τις φυλετικές διαφορές στα διαφορετικά είδη και η ύπαρξη δύο φύλων φαίνεται ότι έχειεξελιχθεί πολλές φορές ανεξάρτητα σε διαφορετικές εξελικτικές γενεές.
Καθορισμός χαρακτηριστικών.
Τα θηλυκά παράγουν το ωάριο, το μεγαλύτερο γαμέτη σε ένα ετερογαμικό σύστημα αναπαραγωγής, ενώ οι μικρότεροι και συνήθως κινητοί γαμέτες, τα σπερματοζωάρια, παράγονται από το αρσενικό άτομο. Μια γυναίκα δεν μπορεί να αναπαραχθεί σεξουαλικά χωρίς να έχει πρόσβαση στους γαμέτες ενός αρσενικού ατόμου και αντίστροφα, αλλά σε ορισμένα είδη τα θηλυκά μπορούν να αναπαραχθούν από μόνα τους ασεξουαλικά, για παράδειγμα μέσω της παρθενογένεσης.
Δεν υπάρχει ενιαίος γενετικός μηχανισμός πίσω από τις διαφορές φύλου σε διαφορετικά είδη. Η ύπαρξη των δύο φύλων φαίνεται να έχει εξελιχθεί πολλές φορές ανεξάρτητα σε διαφορετικές εξελικτικές γενεές. Τα μοτίβα σεξουαλικής αναπαραγωγής περιλαμβάνουν τα παρακάτω:
Εκτός από την καθοριστική διαφορά στον τύπο του παραγόμενου γαμέτη, οι διαφορές μεταξύ αρσενικών και θηλυκών σε μια γενεαλογία δεν μπορούν πάντα να προβλεφθούν από διαφορές σε μια άλλη. Η έννοια αυτή δεν περιορίζεται στα ζώα. Σπερματοζωάρια παράγουν επίσης τα χυτρίδια, τα διάτομα, οι ωομύκητες, τα χερσαία φυτά, και άλλα είδη. Στα χερσαία φυτά, τα φυτά που ζουν στη στεριά, το θηλυκό και το αρσενικό γένος δεν προσδιορίζει μόνο τους οργανισμούς και τις δομές που παράγουν σπερματοζωάρια, αλλά και τις δομές των σπορόφυτων που δημιουργούν αρσενικά και θηλυκά φυτά. 
Θηλυκά θηλαστικά.
Ένα διακριτικό χαρακτηριστικό της κλάσης των θηλαστικών είναι η παρουσία των μαστικών αδένων. Οι μαστικοί αδένες είναι τροποποιημένοι αδένες ιδρώτα που παράγουν μητρικό γάλα, το οποίο χρησιμοποιείται για τη σίτιση των παιδιών για κάποιο χρονικό διάστημα μετά τη γέννηση τους. Μόνο τα θηλαστικά παράγουν γάλα. Οι μαστικοί αδένες είναι προφανείς στους ανθρώπους, επειδή το γυναικείο ανθρώπινο σώμα αποθηκεύει μεγάλες ποσότητες λιπώδους ιστού κοντά στις θηλές, με αποτέλεσμα την δημιουργία μαστού. Οι μαστικοί αδένες υπάρχουν σε όλα τα θηλαστικά, αν και είναι συνήθως περιττοί στους άνδρες.
Τα περισσότερα θηλυκά θηλαστικά έχουν δύο αντίγραφα του χρωμοσώματος Χ σε αντίθεση με τα αρσενικά που έχουν μόνο ένα χρωμόσωμα Χ και ένα μικρότερο χρωμόσωμα Υ. Ορισμένα θηλαστικά, όπως ο πλατύποδας, έχουν διαφορετικούς συνδυασμούς. Ένα από τα χρωμοσώματα Χ της γυναίκας αδρανοποιείται τυχαία σε κάθε κύτταρο των θηλαστικών που φέρουν πλακούντα ενώ το πατρικό χρωμόσωμα Χ απενεργοποιείται στα μαρσιποφόρα. Στα πτηνά και σε μερικά ερπετά, αντίθετα, το θηλυκό είναι ετερόζυγο και φέρει ένα χρωμόσωμα Z και ένα W ενώ το αρσενικό φέρει δύο χρωμοσώματα Z. Σε διαφυλικές συνθήκες μπορούν επίσης να προκύψουν άλλοι συνδυασμοί, όπως οι ΧΟ ή ΧΧΧ στα θηλαστικά, τα οποία εξακολουθούν να θεωρούνται θηλυκά, εφόσον δεν περιέχουν χρωμόσωμα Υ.
Τα θηλυκά θηλαστικά φέρουν ζωντανά νεαρά, με εξαίρεση τα μονοτρήματα θηλυκά, τα οποία γεννούν αυγά. Ορισμένα είδη μη θηλαστικών έχουν ανάλογες αναπαραγωγικές δομές. Μερικά άλλα μη θηλαστικά, όπως ο καρχαρίας, οι οποίοι κυοφορούν τα αυγά εντός των σωμάτων τους, έχουν επίσης την εμφάνιση να φέρουν στον κόσμο ζωντανά παιδιά. 
Σύμβολο.
Το σύμβολο ♀ (Unicode: U + 2640, μπορεί να πληκτρολογηθεί με τον συνδυασμό: Alt + 1 + 2), αποτελείται από ένα κύκλο με ένα μικρό σταυρό ακριβώς κάτω, είναι το σύμβολο της γυναίκας. Ο Γιόζεφ Γιούστους Σκάλιγκερ έγραψε παλαιότερα ότι το σύμβολο συνδέεται με την Αφροδίτη, θεά της ομορφιάς επειδή μοιάζει με χάλκινο καθρέφτη με λαβή, αλλά οι σύγχρονοι μελετητές θεωρούν ότι είναι η θεωρία αυτή είναι ευφάνταστη και η πιο καθιερωμένη άποψη είναι ότι τα σύμβολα για το δύο φύλα προέρχονται από συστολές στην ελληνική γραφή των ελληνικών ονομάτων των πλανητών Θούρος (Άρης), για το σύμβολο της γυναίκας, και Φωσφόρος (Αφροδίτη), για το σύμβολο του άνδρα.
Προσδιορισμός φύλου.
Το φύλο ενός συγκεκριμένου οργανισμού μπορεί να προσδιοριστεί από γενετικούς ή περιβαλλοντικούς παράγοντες ή μπορεί φυσικά να αλλάξει κατά τη διάρκεια της ζωής ενός οργανισμού.
Τα περισσότερα είδη ζώων που αναπαράγονται σεξουαλικά έχουν μόνο δύο φύλα (αρσενικό και θηλυκό).
Σε ορισμένα είδη τα θηλυκά άτομα μπορούν να συνυπάρχουν με τα ερμαφρόδιτα.
Γενετικός προσδιορισμός.
Το φύλο των περισσότ, ων θηλαστικών, συμπεριλαμβανομένων των ανθρώπων, καθορίζεται γενετικά από το σύστημα προσδιορισμού φύλου ΧΥ όπου τα αρσενικά άτομα έχουν τα χρωμοσώματα Χ και Υ, ενώ οι γυναίκες τον συνδυασμό Χ-Χ. Κατά την διάρκεια της αναπαραγωγής, το αρσενικό συνεισφέρει είτε ένα σπέρμα Χ είτε ένα σπέρμα Υ, ενώ το θηλυκό συνεισφέρει πάντα ένα ωάριο Χ. Ένα σπέρμα Υ και ένα ωάριο Χ παράγουν ένα αρσενικό, ενώ ένα σπέρμα Χ και ένα ωάριο Χ παράγουν ένα θηλυκό. Το σύστημα προσδιορισμού φύλου ZW, όπου τα αρσενικά έχουν ένα συνδυασμό χρωμοσωμάτων ΖΖ (σε αντίθεση με τον συνδυασμό ZW των θηλυκών), εντοπίζεται στα πτηνά, τα ερπετά, μερικά έντομα και άλλους οργανισμούς.
Περιβαλλοντικός προσδιορισμός.
Τα παιδιά ορισμένων ειδών εξελίσσονται από το ένα ή προς το άλλο φύλο ανάλογα με τις τοπικές περιβαλλοντικές συνθήκες, π.χ. το φύλο των κροκοδείλων επηρεάζεται από τη θερμοκρασία των ωαρίων τους. Άλλα είδη (όπως το γκόμπι) μπορεί να μεταμορφωθεί, στην ενήλικη ζωή τους, από το ένα φύλο στο άλλο ανάλογα με τις τοπικές αναπαραγωγικές συνθήκες (όπως μια σύντομη έλλειψη αρσενικών ατόμων).

</doc>
<doc id="52860" url="https://el.wikipedia.org/wiki?curid=52860" title="Θηλυκός">
Θηλυκός



</doc>
<doc id="52870" url="https://el.wikipedia.org/wiki?curid=52870" title="Προκαταρκτικό ερωτικό παιχνίδι">
Προκαταρκτικό ερωτικό παιχνίδι

&lt;br&gt;
Το προκαταρκτικό ερωτικό παιχνίδι είναι το ερωτικό παιχνίδι ανάμεσα σε δύο ερωτικούς συντρόφους έτσι ώστε να προετοιμαστούν για τη συνουσία. Το τι περιλαμβάνει, εξαρτάται από τους ερωτικούς συντρόφους. Ανάλογα με την ερωτική διάθεση της στιγμής αλλά τις προτιμήσεις / χαρακτήρα / φαντασιώσεις του ζευγαριού, αλλάζει και το ερωτικό παιχνίδι μεταξύ τους. Είναι επίσης σημαντικό να αναφερθεί ότι το ίδιο άτομο με άλλον ερωτικό σύντροφο είναι αρκετά συχνό να προτιμά άλλα ερωτικά παιχνίδια.
Τα πιο συνηθισμένα προκαταρκτικά ερωτικά παιχνίδια είναι χάδια και φιλιά, θα μπορούσε όμως να θεωρήσει κανείς σαν αρχικό στάδιο στο ερωτικό παιχνίδι γλυκόλογα ή πειράγματα που δεν αποτελούν φυσική επαφή. Ανάλογα με τη διάθεση και την άνεση των συντρόφων αυτά τα παιχνίδια μπορεί να επεκταθούν και σε άλλες σεξουαλικές δραστηριότητες όπως ερεθισμός των γεννητικών οργάνων, πεολειχία, αιδοιολειχία. Ως προκαταρκτικά ερωτικά παιχνίδια μπορεί να θεωρηθούν και ο σαδισμός, μαζοχισμός και ο σαδομαζοχισμός, αν και είναι δυνατό να συνοδεύουν την ερωτική πράξη και να μην προηγούνται απαραίτητα αυτής.
Ο ρόλος των προκαταρκτικών ερωτικών παιχνιδιών είναι σημαντικός για την ποιότητα της σεξουαλικής συνεύρεσης, καθώς δίνει την ευκαιρία στους ερωτικούς συντρόφους να προετοιμαστούν καλύτερα για την ερωτική επαφή.
Βιβλιογραφία.
The Myth of the Vaginal Orgasm by Anne Koedt (1970)

</doc>
<doc id="52872" url="https://el.wikipedia.org/wiki?curid=52872" title="Γκιόργκι Παρβάνοφ">
Γκιόργκι Παρβάνοφ



</doc>
<doc id="52876" url="https://el.wikipedia.org/wiki?curid=52876" title="Ηράκλειο (αποσαφήνιση)">
Ηράκλειο (αποσαφήνιση)

Το όνομα Ηράκλειο ή Ηράκλειον μπορεί να αναφέρονται: 

</doc>
<doc id="52878" url="https://el.wikipedia.org/wiki?curid=52878" title="Αζίμ Ισαμπέκοφ">
Αζίμ Ισαμπέκοφ

Ο Αζίμ Ιζαμπέκοφ ("Азимбек Бейшембаевич Исабеков", 4 Απριλίου 1960) είναι πολιτικός από την Κιργιζία. Χρημάτισε πρωθυπουργός της χώρας το 2007. Παρέμεινε πρωθυπουργός για δύο μήνες.
Καριέρα.
Γεννήθηκε στο χωριό Αρασχάν στην επαρχία Τσου της πρώην Σοβιετικής Σοσιαλιστικής Δημοκρατίας της Κιργιζίας στις 4 Απριλίου του 1960. Το 2006-2007 ήταν Υπουργός Γεωργίας. Έγινε Πρωθυπουργός της χώρας το 2007. Ο διορισμός του στην πρωθυπουργία στην θέση του Φελίξ Κούλοφ εγκρίθηκε από τη Βουλή στις 29 Ιανουαρίου του 2007με 57 υπέρ και 4 κατά. 
Στις 28 Μαρτίου του 2007 ο Ιζαμπέκοφ απέλυσε αρκετούς υπουργούς, καθώς επιθυμούσε την είσοδο νέων προσώπων στο κυβερνητικό σχήμα. Ο πρόεδρος ήταν αντίθετος στις αλλαγές αυτές με αποτέλεσμα την επομένη να παραιτηθεί ο πρωθυπουργός.
Τον διαδέχθηκε ο Αλμάζμπεκ Αταμπάγιεφ.

</doc>
<doc id="52880" url="https://el.wikipedia.org/wiki?curid=52880" title="Αιδοιολειχία">
Αιδοιολειχία

Η αιδοιολειχία ή αιδοιολειξία αποτελεί μορφή στοματικού σεξ που πραγματοποιείται από ένα άτομο στο αιδοίο ή στον κόλπο ενός άλλου ατόμου. Η κλειτορίδα αποτελεί το πιο σεξουαλικά ευαίσθητο μέρος των ανθρώπινων θηλυκών οργάνων και η διέγερσή της είναι ικανή να οδηγήσει σε οργασμό.
Πρακτική.
Γενικά.
Οι γενικές στατιστικές δείχνουν ότι το 70-80% των γυναικών απαιτούν άμεση διέγερση του κλειτορίδας για να επιτύχουν οργασμό. Η έρευνα του Shere Hite σχετικά με την γυναικεία σεξουαλικότητα αναφέρει ότι, για τις περισσότερες γυναίκες, ο οργασμός επιτυγχάνεται εύκολα μέσω της αιδοιολειχίας λόγω της άμεσης διέγερσης της κλειτορίδας, κατά τη διάρκεια της πράξης. 
Το άτομο που εκτελεί την αιδοιολειχία σε κάποιον άλλον, αναφέρεται ως δότης, ενώ το άλλο άτομο ως δέκτης. Κατά τη διάρκεια της πράξης, ο σύντροφος της γυναίκας μπορεί να χρησιμοποιήσει τα δάχτυλα του για να ανοίξει τα του αιδοίου, ώστε να διευκολύνει τη διέγερση της κλειτορίδας με τη γλώσσα. Το ευρύ άνοιγμα των ποδιών, συνήθως ανοίγει το αιδοίο αρκετά ώστε να μπορέσει ο σύντροφος να βρει τη κλειτορίδα. 
Ορισμένα σεξουαλικά εγχειρίδια συνιστούν την αρχή με μια ευγενέστερη, λιγότερο επικεντρωμένη διέγερση των χειλέων και ολόκληρης της γεννητικής περιοχής. Μπορεί να χρησιμοποιηθεί η κάτω πλευρά της γλώσσας και ίσως η μύτη, το πηγούνι, τα δόντια και τα χείλη. Οι κινήσεις μπορεί να είναι αργές ή γρήγορες, τακτικές ή ακανόνιστες, έντονες ή απαλές, σύμφωνα με τις προτιμήσεις των συμμετεχόντων. Η γλώσσα μπορεί να εισαχθεί στον κόλπο, είτε άκαμπτη είτε κινούμενη. 
Η αιδοιολειχία μπορεί να συνοδεύεται με δαχτύλωμα του κόλπου ή του πρωκτού ή με τη χρήση ενός ερωτικού βοηθήματος : Για τη διείσδυση του κόλπου, ο στόχος μπορεί να είναι το ερέθισμα μιας περιοχής που μπορεί να ονομαστεί " σημείο G ". 
Συγκεκριμένες στάσεις.
Κάθε στάση που προσφέρει σε έναν σύντροφο πρόσβαση σε έναν κατώτερο τμήμα της γυναικείας ανατομίας, είναι κατάλληλη για αιδοιολειχία, όπως:
Σεξουαλικώς μεταδιδόμενα νοσήματα.
Χλαμύδια, HPV, Γονόρροια, Έρπης και Ηπατίτιδα είναι μερικά από τα σεξουαλικώς μεταδιδόμενα νοσήματα (STIs/STDs), που μπορούν να μεταδοθούν μέσω οποιασδήποτε μορφής στοματικού σεξ. 
Πολιτισμικές και θρησκευτικές απόψεις.
Γενικές απόψεις.
Οι πολιτισμικές απόψεις σχετικά με την προσφορά ή την παραλαβή της αιδοιολειχίας κυμαίνονται από την αποστροφή έως και την υψηλή εκτίμηση. Έχει θεωρηθεί ταμπού και αποθαρρύνεται, σε πολλούς πολιτισμούς και μέρη του κόσμου. Στον κινεζικό ταοϊσμό, ο αιδοιολειχία είναι σεβαστή ως μια πρακτική που εκπληρώνει πνευματικά και πιστεύεται ότι ενισχύει τη μακροζωία. Στη σύγχρονη δυτική κουλτούρα, το στοματικό σεξ χρησιμοποιείται ευρέως μεταξύ των εφήβων και των ενηλίκων. Οι νόμοι ορισμένων περιφερειών θεωρούν ότι η αιδοιολειχία είναι διεισδυτικό σεξ για τους σκοπούς των σεξουαλικών αδικημάτων σε σχέση με την πράξη, αλλά οι περισσότερες χώρες δεν έχουν νόμους που απαγορεύουν την πρακτική, σε αντίθεση με το πρωκτικό σεξ ή το εξωγαμιτικό σεξ. 
Ταοϊσμός.
Η αιδοιλειχία αντιμετωπίζεται με σεβασμό όσο αφορά τον Ταοϊσμό . Αυτό συμβαίνει επειδή η πρακτική πιστεύεται ότι επιτυγχάνει τη μακροζωία, εμποδίζοντας την απώλεια σπέρματος, κολπικών και άλλων σωματικών υγρών, η απώλεια των οποίων πιστεύεται ότι προκαλεί αντίστοιχη απώλεια ζωτικότητας. Αντίθετα, είτε με τη συγκράτηση του σπέρματος είτε με την κατάποση των εκκρίσεων από τον κόλπο, ένας άνδρας ή μία γυναίκα μπορούν να συντηρήσουν και να αυξήσουν το "ch'i" τους ή την αυθεντική ζωτική τους αναπνοή.  

</doc>
<doc id="52881" url="https://el.wikipedia.org/wiki?curid=52881" title="Αιδιοληξία">
Αιδιοληξία



</doc>
<doc id="52884" url="https://el.wikipedia.org/wiki?curid=52884" title="Κόλπος (ανατομία)">
Κόλπος (ανατομία)

Ο κόλπος ή κολεός είναι μέρος των θηλυκών εσωτερικών αναπαραγωγικών οργάνων. Το εξωτερικό είναι το αιδοίο ενώ το εσωτερικό η μήτρα, οι σάλπιγγες και οι ωοθήκες. Ο κόλπος είναι ένας ευθύς ινομυώδης σωλήνας μήκους 10 εκατοστών περίπου και εκτείνεται από τον τράχηλο της μήτρας ως τον πρόδομο του κολεού στο αιδοίο. Ο ρόλος που εξυπηρετεί είναι αφ'ενός να παρέχει την οδό διαμέσου της οποίας το έμβρυο και ο πλακούντας θα εξέλθει από την μήτρα αλλά και ο τόπος στον οποίο εισέρχεται το πέος κατά την συνουσία έτσι ώστε να αφήσει το σπέρμα στην μήτρα. Προσθίως του κόλπου αναγνωρίζεται η ουροδόχος κύστη και οπισθίως αυτής το ορθό. 

</doc>
<doc id="52885" url="https://el.wikipedia.org/wiki?curid=52885" title="Ζάντα ελαστικών">
Ζάντα ελαστικών

Ζάντα (ελληνική ορολογία «σώτρον») είναι η κυκλική μεταλλική σύνθετη στεφάνη στην οποία προσαρτάται το ελαστικό ενός τροχοφόρου οχήματος.
Χαρακτηριστικά.
Τα χαρακτηριστικά της ζάντας εξαρτώνται από τον τύπο του τροχοφόρου στο οποίο θα προσαρμοστεί.
Η ορθή επιλογή ζάντας (και του ανάλογου ελαστικού) είναι σημαντικότατη για την ευστάθεια του οχήματος και, κατά συνέπεια, για την ασφάλεια που παρέχει όταν κινείται. Πολύ στενή ζάντα μπορεί να προκαλέσει παραμόρφωση του ελαστικού σε στροφές με υψηλή ταχύτητα και, ιδιαίτερα επικίνδυνα, ελαττώνει την πρόσφυση κατά την πέδηση (φρενάρισμα). Η πολύ φαρδιά ζάντα προκαλεί κραδασμούς και δονήσεις στο όχημα, καταστρέφοντας, παράλληλα, και την γεωμετρία των αναρτήσεών του λόγω υψηλότερου αναρτώμενου βάρους. Σε χαμηλές ταχύτητες αυξάνει, επίσης, την κατανάλωση (λόγω αυξημένων τριβών) και την άνεση κύλισης.
Σχέδιο μπουλονιών.
Το σχέδιο μπουλονιών είναι ο αριθμός μπουλονιών με τα οποία η ζάντα στερεώνεται στην πλήμνη. Δεδομένου ότι τα μπουλόνια θα χωριστούν κατά ομοιόμορφα διαστήματα, ο αριθμός καθορίζει το σχέδιό τους. Τα περισσότερα μικρά αυτοκίνητα έχουν 4 μπουλόνια (εξαιρετικά σπάνια μόνο 3), ενώ τα μεγαλύτερα μοντέλα έχουν 5 μπουλόνια, αν και ορισμένα τεράστια SUV (τζιπ) φτάνουν τα 6.
Κύκλος μπουλονιών.
Ο κύκλος μπουλονιών είναι ο (νοητός) κύκλος που καθορίζεται από τις θέσεις των μπουλονιών. Το κέντρο κάθε μπουλονιού βρίσκεται στην περιφέρεια του κύκλου αυτού. Σημαντικό μέγεθος είναι η διάμετρος του κύκλου αυτού, που εκφράζεται συνήθως σε χιλιοστά ή ίντσες. Για αυτοκίνητα 4 ή 6 μπουλονιών αυτή η απόσταση είναι η απόσταση μεταξύ του κέντρου δύο διαμετρικά απέναντι μπουλονιών. Στην εικόνα 4 μπουλονιών αυτό θα ήταν η απόσταση μεταξύ των οπών #1 και # 4.
Κάποια βασική γεωμετρία απαιτείται για να βρεθεί το κέντρο ενός σχεδίου 5 μπουλονιών: σύρετε μια γραμμή μεταξύ οποιωνδήποτε δύο γειτονικών μπουλονιών, και σύρετε μία γραμμή από αυτήν την γραμμή στο αντίθετα ευρισκόμενο μπουλόνι. Επαναλάβετε με ένα διαφορετικό σύνολο τριών μπουλονιών και οι δύο μακρές γραμμές θα διασταυρωθούν στο κέντρο. Με αυτόν τον τρόπο, μετρώντας την απόσταση μεταξύ αυτού του σημείου και του κέντρου ενός μπουλονιού, βρίσκουμε την ακτίνα του κύκλου μπουλονιών.
Αυτή η μέτρηση είναι επίσης γνωστή ως «pitch circle diameter» ή PCD και οι πιό κοινές τιμές PCD είναι 100 χιλιοστά και 114,3 χιλιοστά. Αυτή η διαφορά προκύπτει από τη σύμβαση μέτρησης των κατασκευαστών - αν εφαρμόζουν μετρικές τιμές (100 χιλιοστά) ή αγγλοσαξονικές μονάδες μέτρησης (4,5 ίντσες, δηλαδή 114,3 χιλιοστά).

</doc>
<doc id="52891" url="https://el.wikipedia.org/wiki?curid=52891" title="Σέλινο">
Σέλινο

 &lt;ns&gt;0&lt;/ns&gt;
 &lt;revision&gt;
 &lt;parentid&gt;8640555&lt;/parentid&gt;
 &lt;timestamp&gt;2021-09-01T15:09:52Z&lt;/timestamp&gt;
 &lt;contributor&gt;
 &lt;ip&gt;2A02:587:8130:4C00:35F8:1E1E:D341:406&lt;/ip&gt;
 &lt;/contributor&gt;
 &lt;model&gt;wikitext&lt;/model&gt;
 &lt;format&gt;text/x-wiki&lt;/format&gt;
Το σέλινο (επιστ. Σέλινον το βαρύοσμον, Apium graveolens) είναι διετές, ιθαγενές φυτό του γένους "Σέλινον" ("Apium") της οικογένειας των Σελινοειδών (Apiaceae) (συν. Σκιαδοφόρων (Umbelliferae)).
Στην αρχαιότητα.
Είναι γνωστό από τα αρχαία χρόνια όταν Έλληνες και Ρωμαίοι το χρησιμοποιούσαν στη μαγειρική και οι Κινέζοι για φάρμακο. 
Επίσης το θεωρούσαν πένθιμο φυτό γιατί στις νεκρικές τελετές οι πενθούντες φορούσαν στεφάνι από σέλινο.
Περιγραφή.
Έντονα αρωματικό φυτό, με σκληρό βλαστό, ρίζες σαρκώδεις και ινώδεις, φύλλα με διαιρεμένο έλασμα, οι μίσχοι κυρτωμένοι δημιουργούν αυλάκι. 
Το ύψος του φτάνει τα 90 εκατοστά και τα σπόρια του είναι αρωματικά, με ίδιο άρωμα με αυτό του φυτού αλλά με πικρότερη και πιο καυστική γεύση.
Πολλαπλασιάζεται με σπορά σε θερμοκήπια ή ειδικά σπορεία και στη συνέχεια μεταφυτεύεται σε μικρά σακουλάκια αφού περάσουν 5-7 εβδομάδες.
Όταν το ύψος των φυταρίων φτάσει τα 20 εκατοστά περίπου τότε φυτεύονται στην τελική τους θέση.
Οι απαιτήσεις σε νερό είναι μεγάλες και το τακτικό πότισμα είναι απαραίτητο ενώ η λίπανση του εδάφους είναι αναγκαία και πρέπει να γίνεται είτε με κοπριά είτε με ειδικά λιπάσματα.
Το έντονο άρωμα που έχει το σέλινο οφείλεται σε αιθέριο έλαιο που δίνει στο φυτό ορεκτικές, χωνευτικές και τονωτικές ιδιότητες.
Θρεπτικές ουσίες.
Περιέχει σίδηρο, ασβέστιο, φώσφορο και βιταμίνες C, B1, B2 και Κ. Θεωρείται ότι έχει φαρμακευτικές ιδιότητες και μπορεί να χρησιμοποιηθεί σε παθήσεις των νεφρών και της ουροδόχου κύστης καθώς και κατά των αρθριτικών παθήσεων.
Ποικιλίες.
Υπάρχουν 3 βασικές ποικιλίες σέλινου.
Τα σπόρια του χρησιμοποιούνται σε διάφορες σούπες και τουρσιά ως μπαχαρικό καθώς επίσης και στην αρωματοποιία.

</doc>
<doc id="52901" url="https://el.wikipedia.org/wiki?curid=52901" title="Ποτενσιόμετρο">
Ποτενσιόμετρο

Το ποτενσιόμετρο είναι αναλογικό ηλεκτρονικό εξάρτημα, με τρεις ακροδέκτες. Το ποτενσιόμετρο είναι ένας μεταβλητός αντιστάτης που χρησιμοποιείται συνήθως ως διαιρέτης τάσης, για τη μεταβολή δηλαδή του ηλεκτρικού δυναμικού. Μπορεί να λειτουργήσει και ως ροοστάτης αν χρησιμοποιηθούν μόνο οι δύο ακροδέκτες, ο μεσαίος και ένας από τους δύο άλλους ακροδέκτες του.
Κατασκευή και λειτουργία.
Το ποτενσιόμετρο αποτελείται από μία αγώγιμη πλάκα πάνω στην οποία κινείται μία επαφή. Ανάλογα με την απόσταση της επαφής από την είσοδο του ρεύματος μεταβάλλεται και η αντίσταση που εμφανίζεται σε αυτήν την επαφή.
Τα υλικά που χρησιμοποιούνται συνήθως για την αγώγιμη πλάκα είναι η χρωμονικελίνη και η κωνσταντάνη. Πολλά φτηνά ποτενσιόμετρα χρησιμοποιούν γραφίτη.
Αναλόγως της θέσης της μεταβαλλόμενης επαφής μεταβάλλεται η αντίσταση ανάμεσα σε αυτήν και τα δύο άκρα. Έτσι έχουμε έναν μεταβαλλόμενο διαιρέτη τάσης.
Τύποι.
Περιστροφικά ή Συρόμενα.
Στα περιστροφικά ποτενσιόμετρα η αγώγιμη πλάκα είναι σχήματος Ω και η επαφή κινείται με τη χρήση ενός στροφέα. Στα συρόμενα είναι μία ευθεία πλάκα ή σύρμα στο οποίο "σέρνουμε" την επαφή.
Τα περιστροφικά ποτενσιόμετρα μπορεί να έχουν μηχανισμό ο οποίος να μετατρέπει την κίνηση ώστε να χρειάζεται πάνω από μία στροφή για να ολοκληρωθεί η μετατόπιση της επαφής-δρομέα από τη μία άκρη μέχρι την άλλη.
Γραμμικά (απλά) ή Λογαριθμικά.
Στα γραμμικά ποτενσιόμετρα η πλάκα έχει την ίδια ωμική αντίσταση οπότε η μεταβολή της αντίστασης γίνεται με γραμμικό τρόπο. Στα λογαριθμικά η πλάκα ή το σύρμα έχουν διαφορετική ωμική αντίσταση ώστε η μεταβολή της αντίστασης να γίνεται λογαριθμικά.
Διακόπτης.
Τα ποτενσιόμετρα μπορεί να έχουν ενσωματωμένο διακόπτη ώστε όταν η μεταβαλλόμενη επαφή φτάσει σε προκαθορισμένο άκρο να διακόπτεται τελείως η παροχή ρεύματος.
Τιμές.
Τα ποτενσιόμετρα χαρακτηρίζονται από τη μέγιστη αντίσταση και τη μέγιστη ισχύ. Στα λογαριθμικά ποτενσιόμετρα συνήθως αναφέρεται και η τιμή που παίρνει η αντίσταση όταν βρίσκεται στο κέντρο, σαν ποσοστό επί της τελικής τιμής.
Χρήσεις.
Τα γραμμικά ποτενσιόμετρα χρησιμοποιούνται συνήθως όταν χρειάζεται οπτικός έλεγχος της θέσης της αντίστασης όπως στα εκουαλάιζερ μιας κονσόλας ήχου. 
Λογαριθμικά ποτενσιόμετρα χρησιμοποιούνται συνήθως σε κυκλώματα σχετικά με τον ήχο επειδή ο τρόπος που αντιλαμβάνεται ο άνθρωπος την ένταση του ήχου είναι λογαριθμικός.

</doc>
<doc id="52909" url="https://el.wikipedia.org/wiki?curid=52909" title="Rifts">
Rifts

Το Rifts είναι παιχνίδι ρόλων επιστημονικής φαντασίας, το οποίο δημιουργήθηκε το 1990 από τον Kevin Siembieda και εκδίδεται από την Palladium Books. Διαδραματίζεται σε μια μεταποκαλυπτική Γη και συνδυάζει στον αφηγηματικό του κόσμο στοιχεία κυβερνοπάνκ, φάνταζι και παράλληλων συμπάντων.
Το "Rifts" χρησιμοποιεί την ιδέα του Megaverse (συμφυρμός των λέξεων "mega" και "universe"), δηλαδή το σύνολο των παράλληλων κόσμων που αναπτύσσονται στα παιχνίδια της Palladium Books και οι οποίοι συγκοινωνούν μεταξύ τους μέσω χωροχρονικών ρωγμών (rifts). Το "Rifts Chaos Earth" (Palladium Books, 2003), ένα άλλο παιχνίδι ρόλων, διαδραματίζεται ακριβώς μετά τον κατακλυσμό, ενώ το "Rifts" 300 περίπου χρόνια μετά.
Ιστορία.
Στον 21ο αιώνα, η επιστήμη έδωσε τη δυνατότητα να βελτιωθούν οι συνθήκες ζωής και επέφερε τη μείωση της φτώχειας και τη συνεργασία μεταξύ των κρατών. Οι χώρες της Βορείου Αμερικής (Η.Π.Α., Καναδάς, Μεξικό) θέσπισαν το 2035 μια συμμαχία, την NAA (North American Alliance). Αυτή η μεταξύ τους συμμαχία εκδηλώθηκε με τη συγκρότηση μιας παραστρατιωτικής αστυνομικής δύναμης, της NEMA (Nothern Eagle Military Alliance). Βάσεις εγκαταστάθηκαν στη Σελήνη και μια προηγμένη βάση ιδρύθηκε στον Άρη. Τέσσερις υπερυπολογιστές A.R.C.H.I.E. κατασκευάστηκαν, με άνευ προηγουμένου δυνατότητες αποθήκευσης και ανάλυσης δεδομένων.
Ωστόσο, οι επιστημονικές εξελίξεις αύξησαν επίσης το μέσο όρο ζωής και τις ικανότητες των ανθρώπων δημιουργώντας "βελτιωμένους ανθρώπους". Αυτό το στρατιωτικό δυναμικό προκάλεσε αναδίπλωση των κρατών κατά τη δεκαετία του 2080. Στη διάρκεια μιας μικροσυμπλοκής μεταξύ των χωρών της Νοτίου Αμερικής, ένα εμπλεκόμενο κράτος αξιοποίησε υπερστρατιώτες τους οποίους είχε προσφέρει η NEMA: στρατιώτες με πανοπλίες ισχύος USA-G10 Chromium Guardsmen (Επιχρωμιωμένοι Φρουροί, που αργότερα ονομάζονται Glitter Boys). Η σφαγή του αντίπαλου στρατού είχε ως αποτέλεσμα μια πυρηνική ανταπάντηση μικρής έντασης. 
Τα εκατομμύρια των νεκρών που προξένησε η βόμβα απελευθέρωσαν μια τρομακτικά μεγάλη ποσότητα ψυχικής ενέργειας· αυτό το γεγονός συνέβη ακριβώς τη στιγμή που θα λάμβανε χώρα κάποια σύνοδος πλανητών και μεσάνυχτα, δυο συγκυρίες κατά τις οποίες η ψυχική ενέργεια είναι ήδη σε υψηλά επίπεδα. Αυτή η απελευθέρωση ενέργειας άναψε τη φωτιά, προκάλεσε "κατακλυσμό" και οι νεκροί της καταστροφής αυτής απελευθέρωσαν με τη σειρά τους επιπλέον ψυχική ενέργεια... Ο εν λόγω Αρμαγεδδών έλαβε χώρα στις 22 Δεκεμβρίου 2098. Ολόκληρη η Γη επλήγη από τον Μέγα Κατακλυσμό (Great Cataclysm), ο οποίος ξεκίνησε στην Νότια Αμερική, χτύπησε τη Βόρεια Αμερική τριάντα δευτερόλεπτα αργότερα και ύστερα από μερικά λεπτά αφάνισε ολόκληρο τον πλανήτη.
Γιγαντιαίοι σεισμοί προκάλεσαν τσουνάμι τα οποία κατέστρεψαν ολοσχερώς τις ακτές, δημιουργώντας κύματα ύψους 300 μέτρων που με τη σειρά τους θέρισαν την ενδοχώρα μέχρι τα 160 χλμ. Η Ατλαντίδα έκανε την επανεμφάνιση της. Όλα τα ηφαίστεια ενεργοποιήθηκαν, εκτοξεύοντας στάχτες στην ατμόσφαιρα. Από τις σεληνιακές βάσεις δεν μπορούσε πλέον κανείς να δει τίποτα από όσα συνέβαιναν στη Γη. Ο Ήλιος χάθηκε από τον ουρανό, δημιουργώντας έναν τεχνητό χειμώνα. Η θερμοκρασία έπεσε κατακόρυφα κατά είκοσι περίπου βαθμούς Κελσίου. Τυφώνες βάλθηκαν να αφανίσουν ό,τι είχε γλιτώσει. Στο τέλος αυτής της αλυσιδωτής αντίδρασης ο πολιτισμός είχε καταστραφεί ολοσχερώς. Η ψυχική ενέργεια άνοιξε ρωγμές (rifts) μεταξύ των παράλληλων συμπάντων ("διαστάσεων"), προκαλώντας τον ερχομό εξωγήινων όντων και δαιμόνων. Το εν τρίτο του πληθυσμού απεβίωσε κατά τον κατακλυσμό και άλλο εν τρίτο απεβίωσε τους μήνες που ακολούθησαν. Η ροή ψυχικής ενέργειας που σαρώνει από εκείνη τη στιγμή κι έπειτα τη Γη, υπό τη μορφή γραμμών σύγκλισης ("ley lines") που διασταυρώνονται σε δεσμούς ("ley line nexus points"), είναι τεράστια και καθιστά τη μαγεία πραγματική.
Περισσότερα από εκατό χρόνια μετά από αυτόν τον κατακλυσμό η φύσης έχει σβήσει από τον χάρτη το μεγαλύτερο μέρος των πόλεων. Οι άνθρωποι έχουν συγκεντρωθεί σε χωριά υπό την επιρροή ενός προστάτη (μερικές φορές κάτι περισσότερο από τύραννο), ο οποίος είναι κυρίως δαίμονας ή μεταλλαγμένος άνθρωπος με υπερφυσικές δυνάμεις. Οι μεταξύ των διαστάσεων ρωγμές έχουν κλείσει αλλά κατά διαστήματα ανοίγουν. Τα εξωδιαστατικά πλάσματα (Dimensional Beings, D-bees, από τα οποία ορισμένα δημιουργήθηκαν από την Palladium Books) εγκαταστάθηκαν για πάντα στη (ανήμπορα να επιστρέψουν στον τόπο τους), ενώ οι δαίμονες ελέγχουν ένα μέρος του κόσμου.
Βιβλία.
Βιβλία αναφοράς, εγχειρίδια.
Sourcebooks: Βιβλία με νέες πληροφορίες, συμβουλές κτλ.
World Books: Τα βιβλία του κόσμου 
Βιβλία μετατροπής (παρουσιάζουν τρόπους και ιδέες για το συνδυασμό των δεδομένων και των κανόνων άλλων παιχνιδιών της Palladium Books με τα δεδομένα και τους κανόνες του Rifts) 

</doc>
<doc id="52920" url="https://el.wikipedia.org/wiki?curid=52920" title="Βραβείο Πάλμε">
Βραβείο Πάλμε

Το Βραβείο Πάλμε θεσπίστηκε στη μνήμη του σοσιαλιστή πολιτικού της Σουηδίας, Ούλαφ Πάλμε, το 1987. Αφορά την ενεργό δράση και την αφοσίωση των τιμωμένων στον αγώνα για την προάσπιση των ανθρωπίνων δικαιωμάτων, της ειρήνης και της ασφάλειας. Το βραβείο αποτελείται από ένα τιμητικό δίπλωμα και 75.000 δολάρια. 

</doc>
<doc id="52921" url="https://el.wikipedia.org/wiki?curid=52921" title="Ούλαφ Πάλμε">
Ούλαφ Πάλμε



</doc>
<doc id="52922" url="https://el.wikipedia.org/wiki?curid=52922" title="Καρλ Λάρσσον">
Καρλ Λάρσσον



</doc>
<doc id="52924" url="https://el.wikipedia.org/wiki?curid=52924" title="Μαύρη λίστα (ταινία)">
Μαύρη λίστα (ταινία)

Η Μαύρη Λίστα (στα ολλανδικά Zwartboek) είναι κινηματογραφική ταινία του Πολ Βερχόφεν η οποία έκανε πρεμιέρα στις ελληνικές κινηματογραφικές αίθουσες στις 30 Ιανουαρίου 2007.
Η πλοκή.
Η ταινία περιγράφει την ιστορία της Ράχελ Στάιν (Καρίς Βαν Χούτεν) στα τέλη του Δεύτερου Παγκοσμίου Πολέμου. Η Ράχελ είναι Εβραία τραγουδίστρια η οποία ζούσε στο Βερολίνο πριν από τον πόλεμο και η οποία αναγκάστηκε να κρυφτεί από το ναζιστικό καθεστώς της κατεχόμενης Ολλανδίας. Συνεργάζεται με μέλη της Ολλανδικής αντίστασης όπως ο Γκέρμπεν Κούιπερς και ο Χανς Άκερμανς και αγωνίζεται με κάθε τρόπο να εντοπίσει εκείνον που αφάνισε την οικογένειά της, ο οποίος πρόδιδε Εβραίους για να αποσπάσει τα τιμαλφή τους. Προσεγγίζει τον αξιωματικό των Ες-Ες Λούντβιχ Μούντσε στον αγώνα της να εντοπίσει τον προδότη. Μετά από έντονες ανατροπές, ανακαλύπτει ότι ο προδότης ήταν τελικά μεταξύ εκείνων που είχε εμπιστευτεί.
Πρόκειται για ένα πολεμικό θρίλερ το οποίο με έντονα χρώματα απεικονίζει την φρικαλεότητα των εγκλημάτων τόσο των ναζιστών όσο και των αντιστασιακών και τις απέλπιδες προσπάθειες για επιβίωση και δικαιοσύνη. Η πρωταγωνίστρια εμφανίζεται να ανακαλεί στη μνήμη της τα σκληρά γεγονότα της περιόδου του πολέμου, καθώς πλέον βρίσκεται σε κιμπούτς στο Ισραήλ.

</doc>
<doc id="52925" url="https://el.wikipedia.org/wiki?curid=52925" title="Συμμαχία των Τριών Αυτοκρατόρων">
Συμμαχία των Τριών Αυτοκρατόρων

Η Συμμαχία των Τριών Αυτοκρατόρων (γερμ. "Dreikaiserbund"), ήταν μία συμμαχία που συνάφθηκε το 1873 μεταξύ των αυτοκρατόρων της Γερμανίας, Αυστροουγγαρίας και Ρωσίας, των τριών μεγαλύτερων δυνάμεων της Κεντρικής και Ανατολικής Ευρώπης εκείνη την εποχή. Είναι γενικά αποδεκτό ότι στόχος της ήταν η αντίσταση εναντίον των φιλελεύθερων μορφών κυβέρνησης που επικρατούσαν στη Δύση και ο ειρηνικός διακανονισμός των εδαφικών τους διαφορών (τόσο η Ρωσία όσο και η Αυστροουγγαρία διεκδικούσαν τα Βαλκάνια). 
Εκείνη την εποχή η Γερμανία κυβερνούνταν από τον Γουλιέλμο Α΄, η Αυστροουγγαρία από τον Φραγκίσκο-Ιωσήφ και η Ρωσία από τον Αλέξανδρο Β΄. Αυτοί οι συντηρητικοί ηγέτες έρχονταν σε εμφανή αντίθεση με τους φιλελεύθερους ηγέτες της Δυτικής Ευρώπης. Έτσι η Λίγκα κατέτασσε το σοσιαλισμό και το φιλελευθερισμό ως «μεγάλα δεινά». Η Λίγκα αποτελούσε μέρος του σχεδίου του Ότο φον Μπίσμαρκ να κρατήσει τη Γαλλία απομονωμένη διπλωματικά και να διατηρήσει τη Ρωσία και την Αυστροουγγαρία στο πλευρό της Γερμανίας.
Η διάλυση της Λίγκας επήλθε το 1878, ως αποτέλεσμα του συνεδρίου του Βερολίνου. Η Λίγκα δημιουργήθηκε και πάλι το 1881, αφού ο Μπίσμαρκ έπεισε μυστικά τη Ρωσία να επανέλθει, εν αγνοία της Αυστροουγγαρίας. Μετά την παραίτηση του Μπίσμαρκ, ο διάδοχος του Λέο φον Καπρίβι απέρριψε την πρόταση της Ρωσίας για ανανέωση της συμφωνίας, γεγονός που απογοήτευσε τόσο τον Ρώσο υπουργό εξωτερικών όσο και τον ίδιο τον Μπίσμαρκ. Η απομονωμένη Ρωσία θα στρεφόταν σταδιακά στη Γαλλία για να αντιμετωπίσει την απειλή της Διπλής Συμμαχίας της Γερμανίας και της Αυστοουγγαρίας.

</doc>
<doc id="52929" url="https://el.wikipedia.org/wiki?curid=52929" title="GNU Free Documentation License">
GNU Free Documentation License



</doc>
<doc id="52931" url="https://el.wikipedia.org/wiki?curid=52931" title="Εντέμ Πασάς">
Εντέμ Πασάς



</doc>
<doc id="52933" url="https://el.wikipedia.org/wiki?curid=52933" title="Ευρωμπάσκετ 1989">
Ευρωμπάσκετ 1989

Η διοργάνωση του ευρωπαϊκού πρωταθλήματος καλαθοσφαίρισης του 1989 (γνωστό και ως Ευρωμπάσκετ 1989) ήταν η 26η, η οποία οργανώθηκε από τη FIBA Europe. Συμμετείχαν μόλις οκτώ εθνικές ομάδες. Το τουρνουά διοργάνωσε η Γιουγκοσλαβία και έλαβε χώρα στο Ζάγκρεμπ.
Το Ευρωμπάσκετ αυτό έχει ιδιαίτερο ιστορικό ενδιαφέρον γιατί ήταν το τελευταίο στο οποίο έλαβε μέρος η Σοβιετική Ένωση και έμεινε αλησμόνητο γιατί το κατέκτησε η Γιουγκοσλαβία, που ήταν ίσως η πιο πλήρης και η καλύτερη εθνική ομάδα όλων των εποχών στην Ευρώπη. Επίσης, για τελευταία φορά συναντήθηκαν σε Ευρωμπάσκετ τέσσερις από τους κορυφαίους ευρωπαίους καλαθοσφαιριστές όλων των εποχών, δηλαδή ο Ντράζεν Πέτροβιτς, που ήταν ο πολυτιμότερος παίκτης (MVP) και δεύτερος σκόρερ της διοργάνωσης, ο Νίκος Γκάλης, πρώτος σκόρερ με 35,6 πόντους μ.ο., ο Άρβιντας Σαμπόνις, στο κύκνειο άσμα του στη Σοβ. Ένωση, και ο παίκτης-ορχήστρα Τόνι Κούκοτς.
Αποτελέσματα.
Προκριματικός Γύρος.
Στον προκριματικό γύρο, οι ομάδες χωρίστηκαν σε 2 ομίλους των τεσσάρων ομάδων. Οι δύο πρώτες ομάδες συνέχισαν στον ημιτελικό γύρο, ενώ οι δύο τελευταίες οδηγήθηκαν στους αγώνες κατάταξης για τις θέσεις 5 ως 8.
Εξωτερικοί σύνδεσμοι.
&lt;br&gt;

</doc>
<doc id="52935" url="https://el.wikipedia.org/wiki?curid=52935" title="Νεφοσκόπιο">
Νεφοσκόπιο

Το Νεφοσκόπιο είναι ειδικό μετεωρολογικό όργανο, με το οποίο γίνονται ειδικές παρατηρήσεις στα σύννεφα οι λεγόμενες και «νεφοσκοπικές παρατηρήσεις».
Στις παρατηρήσεις αυτές εκτιμάται η ποσότητα και το είδος της νέφωσης που υφίσταται κατά την παρατήρηση στον ουράνιο θόλο. Με το κατάλληλο αυτό όργανο, το νεφοσκόπιο, υπολογίζεται η διεύθυνση και η ταχύτητα με την οποία κινούνται τα σύννεφα όπως επίσης και για τα χαμηλά ευρισκόμενα το ύψος της βάσης τους.
Στη πράξη σήμερα χρησιμοποιούνται δύο ειδών νεφοσκόπια: Τα ανακλαστικά και τα σκοπευτικά.
Το ύψος που βρίσκεται η βάση της νέφωσης παρουσιάζει ιδιαίτερο ενδιαφέρον στα μετεωρολογικά φαινόμενα που θα ακολουθήσουν το οποίο και επισημαίνεται στους πιλότους. Όταν βεβαίως βρέχει ή υφίσταται ομίχλη ως ύψος δίδεται το 0 (μηδέν). Ο προσδιορισμός του ύψους της βάσης των νεφών γίνεται με διάφορους τρόπους:
Σήμερα σε όλα σχεδόν τα μεγάλα αεροδρόμια η μέτρηση αυτή γίνεται αυτόματα με εγκατεστημένα φωτοηλεκτρικά στοιχεία που περιστρέφονται κατακόρυφα σε τόξο 90°.

</doc>
<doc id="52936" url="https://el.wikipedia.org/wiki?curid=52936" title="Σπέρμα">
Σπέρμα

Σπέρμα ονομάζεται η ουσία που παράγεται από τα γεννητικά όργανα του άνδρα ή των αρσενικών ζώων. Αποτελείται κυρίως από φρουκτόζη και ένζυμα. Το σπέρμα περιέχει κυρίως τα σπερματοζωάρια και το προστατικό υγρό. Από αυτό το 1/3, το 20% αποτελείται από εκκρίματα του προστάτη και το υπόλοιπο από εκκρίματα των βολβουρηθρικών αδένων. Για την έξοδό του περνά από τους δύο σπερματικούς πόρους. Η εκτίναξη του σπέρματος κατά την εκσπερμάτιση γίνεται χάρη στους βολβοσηραγγώδεις μύες.

</doc>
<doc id="52937" url="https://el.wikipedia.org/wiki?curid=52937" title="Μαρκόνι">
Μαρκόνι



</doc>
<doc id="52938" url="https://el.wikipedia.org/wiki?curid=52938" title="Γκουλιέλμο Μαρκόνι">
Γκουλιέλμο Μαρκόνι



</doc>
<doc id="52939" url="https://el.wikipedia.org/wiki?curid=52939" title="Θάλασσα της Μάγχης">
Θάλασσα της Μάγχης



</doc>
<doc id="52940" url="https://el.wikipedia.org/wiki?curid=52940" title="Κέννεντυ">
Κέννεντυ



</doc>
<doc id="52941" url="https://el.wikipedia.org/wiki?curid=52941" title="Λέο φον Καπρίβι">
Λέο φον Καπρίβι

Ο Γκέορκ Λέο Γκραφ φον Καπρίβι ντε Καπρέρα ντε Μοντεκουτσόλι ("Georg Leo von Caprivi de Caprera de Montecuccoli", 24 Φεβρουαρίου 1831 - 6 Φεβρουαρίου 1899) ήταν Γερμανός στρατηγός και πολιτικός, που διαδέχθηκε τον Μπίσμαρκ ως καγκελάριος της Γερμανίας. Ο Καπρίβι υπηρέτησε ως Γερμανός καγκελάριος από τον Μάρτιο του 1890 ως τον Οκτώβριο του 1894.
Γεννημένος στο Σαρλότενμπουργκ του Βερολίνου σε μία οικογένεια σλοβένικης καταγωγής, ο Καπρίβι μπήκε στο στρατό το 1849 και πήρε μέρος στον αυστροπρωσικό πόλεμο του 1866 και τον γαλλοπρωσικό πόλεμο του 1870-1871, στον τελευταίο ως μέρος του επιτελείου. Από το 1883 ως το 1888 υπηρέτησε ως αρχηγός του Αυτοκρατορικού Ναυαρχείου, μια θέση στην οποία έδειξε μεγάλο οργανωτικό ταλέντο. Διορίστηκε για λίγο διοικητής του Δέκατου Σώματος Στρατού στο Ανόβερο, πριν τον καλέσει στο Βερολίνο ο Γουλιέλμος Β' τον Φεβρουάριο του 1890. Εκεί, ο Καπρίβι ενημερώθηκε ότι ήταν η επιλογή του Κάιζερ, σε περίπτωση που ο Μπίσμαρκ απομακρυνόταν από την καγκελαρία. Πράγματι, μετά την παραίτηση του Μπίσμαρκ στις 18 Μαρτίου, ο Καπρίβι έγινε καγκελάριος.
Η καγκελαρία του Καπρίβι χαρακτηρίστηκε από αυτό που οι ιστορικοί ονομάζουν "Νέα Διαδρομή" ("Neuer Kurs"), με προσπάθειες συμφιλίωσης με τους Σοσιαλδημοκράτες στο εσωτερικό μέτωπο και με μία φιλοβρετανική πολιτική, που οδήγησε στην παραχώρηση του νησιού Ελιγολάνδη από τους Βρετανούς σε αντάλλαγμα για τον έλεγχο της Ζανζιβάρης, στο εξωτερικό μέτωπο. Το τελευταίο δημιούργησε δυσαρέσκεια στους οπαδούς της αποικιοκρατίας, ενώ η προτίμηση του Καπρίβι για το ελεύθερο εμπόριο προκάλεσε αντιδράσεις στους συντηρητικούς προστατευτιστές. Ο Καπρίβι επίσης πέτυχε να πάρει τη λεγόμενη Λωρίδα του Καπρίβι, που ένωνε τη Γερμανική Νοτιοδυτική Αφρική με τον ποταμό Ζαμβέζη. 
Το 1892, μετά από μία νομοθετική ήττα σχετικά με ένα νομοσχέδιο για την παιδεία, ο Καπρίβι παραιτήθηκε από Πρώσος Πρωθυπουργός και αντικαταστάθηκε από τον δούκα Μπότο τσου Όυλενμπουργκ, δημιουργώντας μία ιδιόμορφη διάκριση εξουσιών ανάμεσα στο Γερμανό καγκελάριο και τον Πρώσο πρωθυπουργό, που οδήγησε στην αντικατάσταση και των δύο από τον Πρίγκιπα Χλόντβιχ του Χόενλοε-Σίλινγκσφιρστ το 1894.

</doc>
<doc id="52943" url="https://el.wikipedia.org/wiki?curid=52943" title="Λη Χάρβεϊ Όσβαλντ">
Λη Χάρβεϊ Όσβαλντ

Ο Λη Χάρβεϊ Όσβαλντ ("Lee Harvey Oswald", 18 Οκτωβρίου 1939 – 24 Νοεμβρίου 1963) ήταν, σύμφωνα με τέσσερις έρευνες που διεξήγαγε η κυβέρνηση των ΗΠΑ, υπεύθυνος για τη δολοφονία του Αμερικανού προέδρου Τζον Φ. Κέννεντυ. Στις 22 Νοεμβρίου 1963, ο Όσβαλντ συνελήφθη και κατηγορήθηκε ότι σκότωσε τόσο τον Κένεντι, όσο και τον αστυνομικό Τζ. Ντ. Τίπιτ νωρίτερα. Ο Όσβαλντ αρνήθηκε και τις δύο κατηγορίες. Δύο μέρες αργότερα, ο Όσβαλντ δολοφονήθηκε από τον Τζακ Ρούμπι, κατά τη διάρκεια ζωντανής μετάδοσης από την τηλεόραση και ενώ τελούσε υπό κράτηση. 
Βιογραφικά στοιχεία.
Ο Λη Όσβαλντ σε ηλικία 20 ετών, το 1959 είχε μεταβεί στην ΕΣΣΔ, μετά το πέρας της θητείας του στον Αμερικανικό στρατό, στο Σώμα των πεζοναυτών. Στη Σοβιετική Ένωση, όπου αρχικά βρέθηκε ως τουρίστας και εν-συνεχεία, καθώς είχε απασχοληθεί ως εργάτης σε εργοστάσιο του Μινσκ, προσπάθησε να αποκτήσει τη Σοβιετική υπηκοότητα, παρέμεινε μέχρι το 1962 όταν και επέστρεψε στις ΗΠΑ, μαζί με τη Ρωσίδα σύζυγό του και το μικρό τους παιδί. Μετά την επάνοδό του στις Ηνωμένες Πολιτείες ασχολήθηκε με την πολιτική και ήταν ο πρόεδρος μίας επιτροπής με την ονομασία "Δικαιοσύνη για την Κούβα".
Η σύλληψή του.
Λίγα δευτερόλεπτα μετά τη δολοφονία του Κέννεντυ, ο Όσβαλντ, ο οποίος κρύβονταν επί ώρες στον 5ο όροφο ενός παρακείμενου κτιρίου από όπου και πυροβόλησε τουλάχιστον δύο φορές, προσπάθησε να διαφύγει καταφεύγοντας σε έναν γειτονικό κινηματογράφο. Ωστόσο, έγινε αντιληπτός από έναν υπάλληλο του σινεμά και δύο αστυνομικοί οι Τζην Τίπιτ και Μ. Μακντόναλντ έσπευσαν να τον συλλάβουν. Ο Τίπιτ πυροβόλησε εναντίον του δράστη, αστοχώντας, όμως ο Όσβαλντ ανταπέδωσε τον πυροβολισμό φονεύοντας τον αστυνομικό. Ο δεύτερος αστυνομικός κατάφερε να φτάσει τον Όσβαλντ και να τον ακινητοποιήσει έπειτα από πάλη. Στην κατοχή του Όσβαλντ βρέθηκε ένα τουφέκι τύπου Μάουζερ (7,65), Ιταλικής κατασκευής και δίπλα στο όπλο τρεις άδειοι κάλυκες. Στις 24 Νοεμβρίου, την ώρα της μεταφοράς του που την κατέγραφαν και τα τηλεοπτικά συνεργεία, μέσα σε πλήθος κόσμου ο επιχειρηματίας Τζακ Ρούμπι, βγήκε μπροστά του και τον πυροβόλησε στο στομάχι σκοτώνοντας τον.
Διάφορες θεωρίες.
Η κοινή γνώμη εξακολουθεί να είναι διχασμένη σχετικά με την ευθύνη του Όσβαλντ, με 7 στους 10 Αμερικανούς να δηλώνουν, το 2003 σε δημοσκόπηση του ABC News, ότι πιστεύουν πως η δολοφονία ήταν αποτέλεσμα συνωμοσίας και όχι η πράξη ενός ανθρώπου. Μερικοί πιστεύουν ότι η ενέργεια του Όσβαλντ αποτελούσε μέρος μεγαλύτερης συνωμοσίας, την οποία συγκάλυψαν κρατικοί φορείς.

</doc>
<doc id="52944" url="https://el.wikipedia.org/wiki?curid=52944" title="Λη Χάρβεϋ Όσβαλντ">
Λη Χάρβεϋ Όσβαλντ



</doc>
<doc id="52945" url="https://el.wikipedia.org/wiki?curid=52945" title="Λι Χάρβεϊ Όσβαλντ">
Λι Χάρβεϊ Όσβαλντ



</doc>
<doc id="52946" url="https://el.wikipedia.org/wiki?curid=52946" title="Lee Harvey Oswald">
Lee Harvey Oswald



</doc>
<doc id="52948" url="https://el.wikipedia.org/wiki?curid=52948" title="Νησιά Φερόες">
Νησιά Φερόες



</doc>
<doc id="52949" url="https://el.wikipedia.org/wiki?curid=52949" title="Φερόες">
Φερόες



</doc>
<doc id="52950" url="https://el.wikipedia.org/wiki?curid=52950" title="Φερόε">
Φερόε



</doc>
<doc id="52951" url="https://el.wikipedia.org/wiki?curid=52951" title="Νησιά Φερόε">
Νησιά Φερόε



</doc>
<doc id="52952" url="https://el.wikipedia.org/wiki?curid=52952" title="Φαρόε">
Φαρόε



</doc>
<doc id="52953" url="https://el.wikipedia.org/wiki?curid=52953" title="Νησιά Φαρόε">
Νησιά Φαρόε



</doc>
<doc id="52957" url="https://el.wikipedia.org/wiki?curid=52957" title="Κωνσταντίνος Γεωργακόπουλος">
Κωνσταντίνος Γεωργακόπουλος

Ο Κωνσταντίνος Γεωργακόπουλος ήταν Έλληνας πολιτικός, νομικός και στρατιωτικός.
Βιογραφία.
Γεννήθηκε στην Τρίπολη στις 26 Δεκεμβρίου 1890. Σπούδασε νομική στο Πανεπιστήμιο Αθηνών και υπηρέτησε κατά τους Βαλκανικούς πολέμους ως έφεδρος αξιωματικός. Το 1915 κατετάγη στο Σώμα της Στρατιωτικής Δικαιοσύνης με το βαθμό του λοχαγού "(«κατ' εκλογήν»)". Το 1923 αποστρατεύτηκε με το βαθμό του συνταγματάρχη και δικηγόρησε στην Αθήνα "(«Παρ' Αρείω Πάγω και Συμβουλίω Επικρατείας»)" μέχρι το 1951. Το 1928 πολιτεύθηκε με το Λαϊκόν Κόμμα και το 1935 διορίστηκε υφυπουργός «"παρά τω πρωθυπουργώ"» στην κυβέρνηση του Κωνσταντίνου Δεμερτζή. Διατήρησε τη θέση του και όταν ανέλαβε ο Ιωάννης Μεταξάς (13 Απριλίου 1936) μέχρι τις 6 Αυγούστου, οπότε διορίστηκε υπουργός Παιδείας του καθεστώτος της 4ης Αυγούστου (Κυβέρνηση Ιωάννη Μεταξά). Το 1938 (25 Νοεμβρίου) διαφώνησε με τον Μεταξά και παραιτήθηκε από υπουργός. Διετέλεσε υπηρεσιακός πρωθυπουργός από τις 3 Μαρτίου έως τις 17 Μαΐου 1958 και διεξήγαγε τις εκλογές της 11ης Μαΐου που ανέδειξαν νικητή τον Κωνσταντίνο Καραμανλή και Αξιωματική Αντιπολίτευση την Ενιαία Δημοκρατική Αριστερά (ΕΔΑ). Από το 1948 μέχρι τον θάνατό του ήταν Πρόεδρος του Ελληνικού Ερυθρού Σταυρού. Συμμετείχε σε πολλά Διοικητικά Συμβούλια οργανισμών και είχε τιμηθεί με πολλά παράσημα και μετάλλια. Απεβίωσε στην Αθήνα στις 26 Ιουλίου του 1973.

</doc>
<doc id="52959" url="https://el.wikipedia.org/wiki?curid=52959" title="Υπηρεσιακή κυβέρνηση Κωνσταντίνου Γεωργακόπουλου 1958">
Υπηρεσιακή κυβέρνηση Κωνσταντίνου Γεωργακόπουλου 1958

Η Υπηρεσιακή κυβέρνηση Κωνσταντίνου Γεωργακόπουλου 1958 (Μάρτιος - Μάιος 1958) σχηματίστηκε αμέσως μετά την παραίτηση της προηγούμενης κυβέρνησης Καραμανλή με σκοπό την διενέργεια των βουλευτικών εκλογών της 11ης Μαΐου 1958. 
Κύριο έργο αυτής της κυβέρνησης ήταν η επανακατάθεση, συζήτηση και ψήφιση του νέου εκλογικού νομοσχεδίου της ενισχυμένης αναλογικής με το οποίο θα γίνονταν οι επερχόμενες εκλογές. Ύστερα από την συνεργασία των δυο μεγαλύτερων κομμάτων (ΕΡΕ και Κόμμα Φιλευλευθέρων) και με την σύμφωνη γνώμη του Παλατιού και της Αμερικανικής πρεσβείας , η κυβέρνηση Καραμανλή είχε επεξεργαστεί και είχε φέρει προς συζήτηση στις 27 Φεβρουαρίου 1958, τον νέο εκλογικό νόμο, η "κυβερνητική κρίση" όμως που οδήγησε στην παραίτησή της δεν επέτρεψε την ολοκλήρωση της διαδικασίας. Έτσι, η διαδικασία ολοκληρώθηκε από την Υπηρεσιακή κυβέρνηση Γεωργακόπουλου -η οποία για αυτό τον λόγο και σε αντίθεση με την κοινή πρακτική, εμφανίστηκε στην Βουλή, ζήτησε και πήρε ψήφο εμπιστοσύνης (255 υπέρ - 60 κατά - 1 αποχή ) και στις 13 Μαρτίου κατέθεσε τον νέο εκλογικό νόμο, ο οποίος επικυρώθηκε από την Βουλή στις 29 Μαρτίου με 160 ψήφους υπέρ και 55 κατά. 
Νικητής των εκλογών τυπικά αναδείχτηκε το κόμμα της ΕΡΕ (αν και ουσιαστικός νικητής ήταν το κόμμα της ΕΔΑ που με την πρώτη εμφάνισή του σε εκλογές, κατακτά τη θέση της αξιωματικής Αντιπολίτευσης) και ο Κωνσταντίνος Καραμανλής σχημάτισε την τρίτη κυβέρνησή του στις 17 Μαΐου 1958.

</doc>
<doc id="52960" url="https://el.wikipedia.org/wiki?curid=52960" title="Κωνσταντίνος Δόβας">
Κωνσταντίνος Δόβας

Ο Κωνσταντίνος Δόβας (Κόνιτσα, 20 Δεκεμβρίου 1898 - Αθήνα, 24 Ιουλίου 1973) ήταν Έλληνας στρατιωτικός και υπηρεσιακός πρωθυπουργός από τις 20 Σεπτεμβρίου έως τις 4 Νοεμβρίου του 1961.
Βιογραφία.
Στρατιωτική Σταδιοδρομία.
Γεννήθηκε στην Κόνιτσα στις 20 Δεκεμβρίου 1898 όταν η κωμόπολη της Ηπείρου ήταν ακόμη υπό οθωμανική κυριαρχία. Γονείς του ήταν ο υπάλληλος γαλλικής εταιρείας καπνού, Θωμάς Δόβας από την Κόνιτσα και η Ευθυμία Β. Μπαμίχα από το Δέλβινο. Ο Δόβας πέρασε τα πρώτα παιδικά του χρόνια στα Ιωάννινα και ολοκλήρωσε τις γυμνασιακές του σπουδές στην Κέρκυρα.
Έπειτα εισήχθη στην Σχολή Ευελπίδων από την οποία αποφοίτησε το 1918 με το βαθμό του Ανθυπολοχαγού ενώ αργότερα σπούδασε στην Ανωτέρα Σχολή Πολέμου του Παρισιού. Έλαβε μέρος στον Α' Παγκόσμιο Πόλεμο, στη Μικρασιατική Εκστρατεία και στον Πόλεμο του 1940-41. Κατά τη διάρκεια της Κατοχής συμμετείχε στην οργάνωση «Επιτροπή Συνταγματαρχών» των Τσακαλώτου, Σπηλιωτόπουλου, Κιτριλάκη και Λιώση καθώς και στην οργάνωση «Θέρος», που δημιουργήθηκε από την επιτροπή και είχε ως σκοπό την προώθηση αξιωματικών του ελληνικού στρατού στη Μέση Ανατολή ή στις αντάρτικες οργανώσεις καθώς και τη συλλογή πληροφοριών κατά των δυνάμεων Κατοχής.
Μετά την Απελευθέρωση, όντας ταξίαρχος, διακρίθηκε ιδιαιτέρως κατά τη διάρκεια του Εμφύλιου πολέμου και κυρίως κατά τη Μάχη της Κόνιτσας μεταξύ του Εθνικού στρατού και του ΔΣΕ, που κράτησε από τις 25 Δεκεμβρίου του 1947 έως τις 4 Ιανουαρίου του 1948, κατά την οποία τραυματίστηκε ελαφρά.
Μετά τον Εμφύλιο έφτασε μέχρι του βαθμού του αντιστρατήγου και υπηρέτησε σε διάφορες επιτελικές και μάχιμες θέσεις, διατελώντας μεταξύ άλλων αρχηγός ΓΕΕΘΑ από το 1954 μέχρι το 1959. Το 1960 ανέλαβε Αρχηγός του στρατιωτικού οίκου του βασιλιά Παύλου.
Υπηρεσιακός Πρωθυπουργός.
Στις 20 Σεπτεμβρίου 1961 ορκίστηκε υπηρεσιακός Πρωθυπουργός και διεξήγαγε τις εκλογές της 29ης Οκτωβρίου 1961, για τις οποίες κατηγορήθηκε από σύσσωμη την αντιπολίτευση για «βία και νοθεία» καθώς η διεξαγωγή των εκλογών έγιναν μέσα σε κλίμα τρομοκρατίας με υποκινητές και αυτουργούς στρατιωτικούς και αξιωματικούς των σωμάτων ασφαλείας, οι οποίοι ήταν οργανωμένοι σε παραστρατιωτικές ομάδες και είχαν δράση ανεξέλεγκτη από το επίσημο κράτος. Παρέδωσε την Κυβέρνηση στον νικητή των εκλογών Κωνσταντίνο Καραμανλή στις 4 Νοεμβρίου του 1961. Τον Δεκέμβριο του 1964 και έπειτα από πιέσεις της Ε.Δ.Α προς τον Πρωθυπουργό Γεώργιο Παπανδρέου, ο Δόβας αποχώρησε από την θέση του στο Παλάτι.
Μετέπειτα δραστηριότητες.
Συμμετείχε τον Δεκέμβριο του 1967 στο αποτυχημένο Κίνημα του τέως Βασιλιά Κωνσταντίνου, εκπονώντας το σχέδιο δράσης μαζί με τον αντιστράτηγο Ι. Μανέτα. Απεβίωσε στις 24 Ιουλίου του 1973. Ήταν νυμφευμένος από το 1930 με τη Μικρασιάτισσα καθηγήτρια βιολιού, Μαργαρίτα Λευκιάδου.

</doc>
<doc id="52962" url="https://el.wikipedia.org/wiki?curid=52962" title="Μητρικές πλακέτες">
Μητρικές πλακέτες



</doc>
<doc id="52963" url="https://el.wikipedia.org/wiki?curid=52963" title="Μητρική πλακέτα">
Μητρική πλακέτα



</doc>
<doc id="52965" url="https://el.wikipedia.org/wiki?curid=52965" title="Παναγιώτης Πιπινέλης">
Παναγιώτης Πιπινέλης

Ο Παναγιώτης Πιπινέλης (21 Μαρτίου 1899 - 19 Ιουλίου 1970) ήταν Έλληνας διπλωμάτης, πολιτικός και συγγραφέας. Διατέλεσε βουλευτής της ΕΡΕ και υπουργός. Από τον Ιούνιο έως τον Σεπτέμβριο του 1963 χρημάτισε πρωθυπουργός της Ελλάδας σε «πολιτικο-υπηρεσιακή» κυβέρνηση, η οποία εξαναγκάστηκε σε παραίτηση λόγω των πιέσεων του Γεωργίου Παπανδρέου και της δυναμικής του Ανένδοτου Αγώνα. 
Μετά την 21η Απριλίου 1967 συνεργάστηκε με την δικτατορία, αναλαμβάνοντας υπουργός Εξωτερικών από τον Νοέμβριο του 1967 ως τον θάνατό του.
Πρώτα χρόνια.
Ο Παναγιώτης Πιπινέλης γεννήθηκε στις 21 Μαρτίου 1899 στον Πειραιά. Η απώτερη καταγωγή της οικογένειάς του ήταν από την Κύμη της Εύβοιας και πολλά μέλη της είχαν διακριθεί στην ναυτιλία και το εμπόριο. Ο πατέρας του, Νικόλαος Πιπινέλης, ήταν ιδιοκτήτης μεγάλου εμπορικού οίκου εισαγωγών και εξαγωγών και το πατρικό σπίτι του βρισκόταν στην Ακτή Μουτσοπούλου, σε μέγαρο όπου αργότερα στεγάστηκε με ενοίκιο το Ναυτικό Μουσείο της Ελλάδος.
Σπούδασε νομικά και πολιτικές επιστήμες στα Πανεπιστήμια της Ζυρίχης στην Ελβετία και του Φράιμπουρκ στην Γερμανία.
Διπλωματική σταδιοδρομία.
Το 1922 εισήλθε στο Διπλωματικό Σώμα, σε ηλικία 23 ετών. Υπηρέτησε μεταξύ άλλων στο Παρίσι (1927-28), στα Τίρανα (1928-29) και στην μόνιμη ελληνική αντιπροσωπεία στην Κοινωνία των Εθνών (1931-32). Το 1933 ανέλαβε διευθυντής του διπλωματικού γραφείου του υπουργού Εξωτερικών Δημητρίου Μάξιμου στην κυβέρνηση του Λαϊκού Κόμματος υπό τον Παναγή Τσαλδάρη, έως το 1935. 
Στη συνέχεια διατέλεσε πρέσβης στην Βουδαπέστη (1936-40) και ακολούθως στην Σόφια (1940-41) μέχρι την γερμανική εισβολή στην Ελλάδα όπου επέστρεψε στην Αθήνα ακολουθώντας την κυβέρνηση Τσουδερού στη Κρήτη και από εκεί στην Μέση Ανατολή και την Αγγλία. Τότε τοποθετήθηκε για μερικούς μήνες στην πρεσβεία της Μόσχας (1941-42) και στη συνέχεια επέστρεψε στο Λονδίνο όπου και υπηρέτησε στα ανώτατα συμμαχικά όργανα. Τον Ιούνιο του 1945 ανέλαβε διευθυντής του Πολιτικού Οίκου του βασιλιά Γεωργίου Β΄. 
Από τον Ιούνιο του 1947 έως τον Νοέμβριο του 1948 χρημάτισε υφυπουργός Εξωτερικών, και αργότερα υπηρεσιακός υπουργός Εξωτερικών στην κυβέρνηση Θεοτόκη το 1950. Το 1952 ανέλαβε μόνιμος αντιπρόσωπος της Ελλάδας στο ΝΑΤΟ αλλά έναν χρόνο μετά, το 1953, παραιτήθηκε από το διπλωματικό σώμα. 
Πολιτική σταδιοδρομία.
Μετά την παραίτησή του από το διπλωματικό σώμα τον Μάιο του 1953, αναμείχθηκε με την πολιτική αρχικά με τον Ελληνικό Συναγερμό και στη συνέχεια με την ΕΡΕ. Το 1958 και το 1961 ήταν υποψήφιος βουλευτής Αθηνών, αλλά απέτυχε να εκλεγεί και τις δύο φορές. Παρ' όλα αυτά, ο Κωνσταντίνος Καραμανλής τον διόρισε υπουργό Εμπορίου τον Νοέμβριο του 1961, θέση στην οποία παρέμεινε μέχρι τον Ιούνιο του 1963
Μετά την παραίτηση του Καραμανλή τον Ιούνιο του 1963, έλαβε εντολή από τον βασιλιά Παύλο και στις 19 Ιουνίου σχημάτισε ο ίδιος κυβέρνηση, αποσπώντας ψήφο εμπιστοσύνης της Βουλής. Στις 5 Ιουλίου δέχθηκε τον υπουργό Εξωτερικών της Εθνικιστικής Κίνας (Ταϊβάν) Σεν Σανγκ Χουάν, ο οποίος συνοδευόταν από τον πρεσβευτή της χώρας του στην Αθήνα. 
Στις 29 Σεπτεμβρίου 1963, ύστερα από έντονες πιέσεις του Γεωργίου Παπανδρέου στον βασιλιά, ο Πιπινέλης εξανγκάστηκε σε παραίτηση και παρέδωσε στην υπηρεσιακή κυβέρνηση Μαυρομιχάλη. 
Στις εκλογές του 1963 και του 1964, εκλέχθηκε βουλευτής Αθηνών της ΕΡΕ. Στις 3 Απριλίου του 1967 ο Παναγιώτης Κανελλόπουλος τον διόρισε υπουργό Συντονισμού στη κυβέρνησή του, θέση που διατήρησε για 18 ημέρες, λόγω της επιβολής της χούντας στις 21 Απριλίου του 1967. 
Στις 20 Νοεμβρίου του 1967 διορίστηκε υπουργός Εξωτερικών στην πρώτη χουντική κυβέρνηση Κωνσταντίνου Κόλλια, θέση που διατήρησε και στην κυβέρνηση του ίδιου του Γεωργίου Παπαδόπουλου μέχρι τον θάνατό του (19 Ιουλίου 1970) από καρκίνο. Την εξωτερική πολιτική της δικτατορίας ανέλαβε στη συνέχεια ο ίδιος ο αρχηγός της, Γεώργιος Παπαδόπουλος.
Πολιτικές θέσεις.
Ο Παναγιώτης Πιπινέλης διατηρούσε στενές σχέσεις με την βασιλική οικογένεια, τις ΗΠΑ και το ΝΑΤΟ και χαρακτηρίστηκε ως ένας από τους πλέον ένθερμους «Ατλαντιστές» Έλληνες πολιτικούς. Μετά την απελευθέρωση, το 1946, πρωτοστάτησε στην παλινόρθωση της Βασιλείας στην Ελλάδα με την επιστροφή του βασιλιά Γεωργίου Β΄ (άλλωστε, διατέλεσε και διευθυντής του Πολιτικού Οίκου του βασιλιά). Υπήρξε ένας από τους βασικούς παράγοντες στις συνομιλίες για το σχέδιο Μάρσαλ, ενώ συμμετείχε συχνά στις συνεδριάσεις της πολυσυζητημένης Λέσχης Μπίλντερμπεργκ.
Μετά την φυγή του Κ. Καραμανλή, μέσα στο κόμμα της ΕΡΕ έξι προσωπικότητες άρχισαν να διαδραματίζουν σημαντικούς ρόλους υπό διαφορετικές συνθήκες. Μεταξύ αυτών ήταν ο Παναγιώτης Πιπινέλης και ο πρόεδρος της Βουλής Κωνσταντίνος Ροδόπουλος που επιζητούσαν «κοινοβουλευτική εκτροπή», ή «αντικοινοβουλευτική λύση» της πολιτικής κρίσης που είχε επέλθει το 1965, μετά την Αποστασία και την παραίτηση του Γεωργίου Παπανδρέου. Ειδικότερα, ήδη από το 1964 ο Πιπινέλης πίστευε ότι έπρεπε «πάση θυσία» να εμποδιστεί ενδεχόμενη άνοδος στην εξουσία του Ανδρέα Παπανδρέου.
Στο Συμβούλιο του Στέμματος που συνεδρίασε το διήμερο 1 - 2 Σεπτεμβρίου 1965, στο οποίο ο Παναγιώτης Κανελλόπουλος, παρατηρώντας ότι «"είμεθα στο όριο των καιρών"» είχε αποδεχθεί την άμεση προκήρυξη εκλογών μέσα σε 45 ημέρες όπως ζητούσε ο Γεώργιος Παπανδρέου, ο Πιπινέλης που συμμετείχε (ως πρώην πρωθυπουργός), είχε διαφωνήσει έντονα με τον κομματικό αρχηγό του, υποστηρίζοντας ότι η διενέργεια εκλογών την περίοδο εκείνη ήταν αδύνατη διότι «"ενθύμιζε εκείνα που συνέβησαν εις την Πράγαν ολίγους μήνας προ του Φεβρουαρίου του 1948"» (τότε που οι κομμουνιστές κατέλαβαν την εξουσία στην Τσεχοσλοβακία). 
Αλλά και αργότερα όταν ανέλαβε η κυβέρνηση Παρασκευόπουλου τον Δεκέμβριο του 1966 μετά από συμφωνία Παπανδρέου - Κανελλόπουλου, ο Πιπινέλης σε ομιλία του στη συνεδρίαση της κοινοβουλευτικής ομάδας της ΕΡΕ στις 23 Δεκεμβρίου του 1966, χαρακτήριζε ανίκανη τη νέα κυβέρνηση για να αντιμετωπίσει «"την επαναστατικήν διαδικασίαν την οποίαν εξαπέλυαν τα κηρύγματα του κυρίου Παπανδρέου"». Ακολουθώντας δε την ίδια πορεία συμπλήρωνε τότε και ο Κωνσταντίνος Τσάτσος σε επιστολές του «"...αυτές οι εκλογές θα οδηγήσουν σε κατάλυση του ελεύθερου πολιτεύματος"».
Τιμές.
Ο Π. Πιπινέλης τιμήθηκε από τρεις βασιλείς, με τον Μεγαλόσταυρο Γεωργίου του Α΄ και του Φοίνικα, με τον Ταξιάρχη του Τάγματος του Σωτήρος καθώς και με ένα πολύ μεγάλο αριθμό ξένων παρασήμων, πολιτικών, στρατιωτικών, καθώς και θρησκευτικών (Πατριαρχείων).
Συγγραφικό έργο.
Ο Π. Πιπινέλης υπήρξε ο ιδρυτής και εκδότης του περιοδικού «Πολιτικά Φύλλα» το 1954.
Στο πλούσιο συγγραφικό έργο του περιλαμβάνονται μεταξύ άλλων:
Εκτός των παραπάνω ο Π. Πιπινέλης έγραψε μεγάλο αριθμό μονογραφιών επί θεμάτων που αφορούσαν διεθνείς σχέσεις, όπως για τα Δωδεκάνησα, την Κύπρο, το Αιγαίο, το Αλβανικό ζήτημα, τη Δυτική Θράκη, τις ελληνο-βουλγαρικές σχέσεις κ.ά.

</doc>
<doc id="52967" url="https://el.wikipedia.org/wiki?curid=52967" title="Ατομική και πυρηνική φυσική">
Ατομική και πυρηνική φυσική

Η Ατομική και Πυρηνική Φυσική είναι κλάδος της φυσικής που ασχολείται με σωματίδια που δεν είναι αντιληπτά από το ανθρώπινο μάτι αφού είναι εκατομμύρια φορές μικρότερα από αυτό.
Όπως αναφέρει και το όνομα του κλάδου, χωρίζεται σε:

</doc>
<doc id="52975" url="https://el.wikipedia.org/wiki?curid=52975" title="Ατομική φυσική">
Ατομική φυσική

Η ατομική φυσική είναι ο κλάδος της φυσικής που ασχολείται με τα άτομα και τις δυνάμεις που ανταλλάσσουν μεταξύ τους.
Ιστορία της ατομικής φυσικής.
Από την απαρχή του κόσμου ο άνθρωπος είχε διάφορα ερωτήματα για την φύση που τον περιβάλλει. Για τον λόγο αυτό άλλωστε αναπτύχθηκε και η Φυσική. Ο πρώτος Έλληνας που διατύπωσε θεωρίες που είναι όσο το δυνατόν πλησιέστερα στην σημερινή θεωρία ήταν ο Δημόκριτος, τον οποίο ακολούθησε ο Επίκουρος. Ο Δημόκριτος, χωρίς να έχει τα σημερινά τεχνικά μέσα, διατύπωσε την θεωρία ότι το άτομο αποτελείται από ένα μικρό σωματίδιο στο κέντρο του (το οποίο και ονόμασε "πυρήνα") και γύρω από το οποίο περιφέρονται άλλα σωματίδια.
Κατά τον Μεσαίωνα, η άποψη του Δημόκριτου υπερίσχυσε και ήταν η κοινώς αποδεκτή.
Το μόνο που ήταν γνωστό τόσο στον Δημόκριτο, όσο και στους κατοπινούς του μέχρι τον Τόμσον, ήταν ότι το άτομο εμφανίζεται ηλεκτρικά ουδέτερο. Δεν δείχνει δηλαδή προτίμηση φόρτισης με θετικά ή αρνητικά φορτία, παρά μόνο μετά την ανθρώπινη παρέμβαση (βλ. το πείραμα με το κεχριμπάρι και τα λεπτά φύλλα χαρτιού). 
Το 1897 ο Τζόζεφ Τόμσον "(Joseph John Thomson)" κατέληξε μετά από πειράματα στο λεγόμενο "μοντέλο του σταφιδόψωμου". Σύμφωνα με το μοντέλο αυτό, θετικό και αρνητικό φορτίο συνυπάρχουν στο άτομο και κινούνται ελεύθερα μέσα σε αυτό. Αν παρομοιαστεί το άτομο με ένα σταφιδόψωμο, οι σταφίδες αποτελούν το αρνητικό φορτίο το οποίο κινείται ανεξέλεγκτα μέσα στο σταφιδόψωμο και το ψωμί είναι το θετικό φορτίο. Ο Τόμσον τιμήθηκε το 1906 με το Βραβείο Νόμπελ για την ανακάλυψη του ηλεκτρονίου, τα ισότοπα και την εφεύρεση του ατομικού φασματόμετρου.
Το 1911 ο καθηγητής του Πανεπιστημίου του Μάντσεστερ, Έρνεστ Ράδερφορντ "(Ernest Rutherford)", έκανε ένα σημαδιακό πείραμα το οποίο απέδειξε ότι το μοντέλο του Τόμσον ήταν λανθασμένο. Στο πείραμα αυτό "βομβάρδιζε" ένα λεπτό μεταλλικό φύλλο με σωματίδια άλφα. Πίσω από το μεταλλικό φύλλο υπήρχε φθορίζουσα οθόνη. Στο πείραμα συνεργάστηκε με τον Geiger. Το αποτέλεσμα του πειράματος ήταν ότι η εκτροπή της δέσμης των σωματιδίων άλφα αφού χτυπούσαν τον στόχο, ήταν προς όλες τις κατευθύνσεις, ακόμα και στις 180 μοίρες. Όταν ο Geiger του ανέφερε τα αποτελέσματα, η αντίδραση του Ράδερφοντ ήταν η εξής: "Ήταν το πιο απίστευτο πράγμα που έχω δει ποτέ στην ζωή μου. Ήταν σαν να έλεγες ότι βομβαρδίζεις ένα λεπτό φύλλο χαρτί με ένα βλήμα 15 ιντσών (381 χιλιοστά ή 38,1 εκατοστά) και το βλήμα χτυπά το χαρτί, ανακλάται, έρχεται προς το μέρος σου και σε σκοτώνει". Η συμπεριφορά αυτή δεν μπορεί να ερμηνευθεί από το μοντέλο του σταφιδόψωμου του Τόμσον, και επομένως το μοντέλο είναι άχρηστο. Για να εξηγήσει την συμπεριφορά αυτή ο Ράδερφορντ υπέθεσε ότι το άτομο μοιάζει αρκετά με το ηλιακό σύστημα. Υπάρχει ένα θετικά φορτισμένο κέντρο (ο πυρήνας) και τα αρνητικά σωματίδια (τα ηλεκτρόνια του Τόμσον) περιφέρονται γύρω από αυτό. Παρόμοια εικόνα για το άτομο είχε και ο Δημόκριτος στην αρχαιότητα.
Το επόμενο μοντέλο ήρθε από τον Νιλς Μπορ "(Niels Bohr)". Οι αδυναμίες του μοντέλου του Ράδερφορντ ήταν ότι:
Για τον λόγο αυτό ο Μπορ, το 1913, πρότεινε τα δύο αξιώματα που εξηγούν τις αδυναμίες του μοντέλου του Ράδερφορντ και αποτελούν το λεγόμενο Ατομικό Πρότυπο του Bohr.
Με το πέρασμα του χρόνου, διαπιστώθηκε ότι το μοντέλο του Μπορ ήταν ελλιπές και χρειαζόταν διορθώσεις. Διαπιστώθηκε από τον Γιόχαν Μπάλμερ "Johann Jakob Balmer" ότι κάποιες από τις γραμμές των ατομικών φασμάτων εκπομπής δεν ήταν μονές, αλλά πολλαπλές. Αποτελούνταν και από άλλες δηλαδή γραμμές παραπλήσιας συχνότητας αλλά μικρότερης έντασης από την κύρια γραμμή. Έτσι, προτάθηκε το μοντέλο ότι κάθε γραμμή (και επομένως κάθε ηλεκτρονιακή τροχιά) αποτελείται από μικρότερες, το πολύ τρεις.
Η τελική μετατροπή ήρθε από τον Γερμανό θεωρητικό φυσικό Άρνολντ Σόμερφιλντ "(Arnold Johannes Wilhelm Sommerfeld)". Ο Σόμερφιλντ, λαμβάνοντας υπ' όψιν την ειδική θεωρία της Σχετικότητας του Αϊνστάιν, πρότεινε ότι οι τροχιές των ηλεκτρονίων δεν είναι κυκλικές, αλλά ελλειπτικές. Αυτό συνεπάγεται ότι η ταχύτητα των ηλεκτρονίων μεταβάλλεται συνεχώς, κάτι που έχει ως άμεση συνέπεια το γεγονός ότι η ενέργεια των ηλεκτρονίων μεταβάλλεται συνεχώς.
Προτεινόμενες θεωρίες.
Η Ατομική Φυσική είναι τομέας της φυσικής που δεν παρουσιάζει πλέον μεγάλο ενδιαφέρον για τους φυσικούς αφού τα πάντα είναι γνωστά. Η ερευνητική δραστηριότητα των Φυσικών στρέφεται στη Πυρηνική Φυσική. Για τον λόγο αυτό πλέον (από το τέλος της δεκαετίας του 1960 περίπου) δεν υπάρχουν προτεινόμενες θεωρίες και μοντέλα υπό εξέταση.
Βοηθητικές έννοιες.
Κβαντικός αριθμός -- Σπιν -- Κυματοσυνάρτηση -- Ατομικό φάσμα -- Λέιζερ -- Ολογραφία -- Φθορισμός -- Φωσφορισμός

</doc>
<doc id="52995" url="https://el.wikipedia.org/wiki?curid=52995" title="Albert Einstein">
Albert Einstein



</doc>
<doc id="53002" url="https://el.wikipedia.org/wiki?curid=53002" title="Μπέλα Κουν">
Μπέλα Κουν

Ο Μπέλα Κουν ("Kun Béla", 20 Φεβρουαρίου 1886 - 29 Αυγούστου 1938 ή 30 Νοεμβρίου 1939) ήταν Ούγγρος κομμουνιστής, που κυβέρνησε την Ουγγαρία για σύντομο χρονικό διάστημα το 1919. 
Προς τη Σοβιετική Δημοκρατία.
Στην Ουγγαρία, τα οικονομικά του σχεδόν υπό διάλυση κράτους, δυσχεραίνονταν ακόμα περισσότερο από την προσέλευση προσφύγων από τα εδάφη που έχασε η χώρα με τη συνθήκη του Τριανόν. Ο μεγάλος πληθωρισμός, η έλλειψη κατοικιών, η μαζική ανεργία, η έλλειψη τροφίμων και κάρβουνου αποδυνάμωσε περαιτέρω την οικονομία και δημιούργησε ταραχές. Τον Οκτώβριο του 1918, έλαβε χώρα η «επανάσταση του Άστερ», με την οποία εγκαθιδρύθηκε μία ασταθής δημοκρατική κυβέρνηση συνεργασίας. Ο Κουν ίδρυσε το Ουγγρικό Κομμουνιστικό Κόμμα, στη Βουδαπέστη στις 4 Νοεμβρίου 1918. 
Ο Κουν αμέσως ξεκίνησε μια ενεργητική προπαγάνδα εναντίον της κυβέρνησης: αυτός και οι οπαδοί του έκαναν σκληρές επιθέσεις εναντίον του Προέδρου, Κόμη Μιχάλι Καρόλι ("Mihály Károlyi"), και των σοσιαλδημοκρατών συμμάχων του. Οι ομιλίες του Κουν συχνά εντυπωσίαζαν το κοινό. Ένας από τους παρευρισκόμενους σε μια τέτοια ομιλία σημείωσε στο ημερολόγιο του:
«Χτες άκουσα τον Κουν να μιλά... η ρητορική του ήταν τολμηρή, γεμάτη μίσος και ενθουσιώδης. Είναι ένας άνδρας που δείχνει σκληρός, με κεφάλι σα βοδιού, γερά μαλλιά και μουστάκι, όχι τόσο εβραϊκά χαρακτηριστικά [το Κουν είναι εβραϊκό επίθετο] όσο χωριάτικα θα περιέγραφαν καλύτερα το πρόσωπό του [...] Γνωρίζει το ακροατήριο του και κυριαρχεί επάνω του. Εργάτες των εργοστασίων, που από καιρό τα έχουν τσουγκρίσει με το σοσιαλδημοκρατικό κόμμα, νεαροί διανοούμενοι, γιατροί, δικηγόροι, υπάλληλοι που ήρθαν σε αυτό το δωμάτιο [...] συναντούν τον Κουν και το μαρξισμό.
Επιπλέον, οι Κομμουνιστές οργάνωναν συχνά πορείες και συγκεντρώσεις καθώς και απεργίες. Επιθυμώντας να επιχειρήσει μία κομμουνιστική επανάσταση, ο Κουν επικοινώνησε τηλεγραφικά με το Βλαντιμίρ Λένιν. Σταδιακά ο Κουν πέτυχε να εξασφαλίσει σημαντική υποστήριξη, αλλά το Κομμουνιστικό Κόμμα εξακολουθούσε να βρίσκεται στη σκιά του Σοσιαλδημοκρατικού που ήταν το μεγαλύτερο κόμμα της Ουγγαρίας. 
Στις 22 Φεβρουαρίου 1919, οι κομμουνιστές οργάνωσαν μία διαδήλωση έξω από τα γραφεία της σοσιαλδημοκρατικής εφημερίδας Népszava και ήρθαν σε σύγκρουση με την αστυνομία. Ως αποτέλεσμα, σκοτώθηκαν τέσσερις αστυνομικοί. Μετά από αυτό το επεισόδιο ο Κουν συνελήφθη με την κατηγορία της προδοσίας. Μετά τη σύλληψή του, η αστυνομία της Βουδαπέστης εξευτέλισε τον Κουν για την υποτιθέμενη εβραϊκή καταγωγή του και τον ξυλοκόπησε άγρια αδιαφορώντας για την παρουσία ενός δημοσιογράφου.
Τα νέα του ξυλοδαρμού ανέβασαν τη δημοτικότητα του Κουν. Επιπλέον, ο Κουν συγχώρεσε χριστιανικά τους εχθρούς του- δεδομένου ότι ήταν μάλλον μνησίκακος άνθρωπος, πολλοί υποθέτουν ότι πρόκειται απλώς για θεατρινισμό με στόχο να αυξήσει περισσότερο το δημόσιο θαυμασμό για το πρόσωπό του. Ο Κουν παρέμεινε στη φυλακή μέχρι τις 21 Μαρτίου 1919. 
Στις 19 Μαρτίου 1919, ο γάλλος συνταγματάρχης Φερνάντ Βύξ (γαλλ. Fernand Vyx), παρουσίασε τη «Νότα Βυξ», που διάταζε τις ουγγρικές στρατιωτικές δυνάμεις να αποσυρθούν ακόμα πιο μακριά. Καθώς πιστευόταν ότι τα νέα σύνορα θα χαράσσονταν με βάση τις στρατιωτικές γραμμές, Η Νότα προκάλεσε τεράστιες διαμαρτυρίες και οι Ούγγροι αποφάσισαν να πολεμήσουν αντί να υποχωρήσουν. Ο Καρόλι παραιτήθηκε προς όφελος των σοσιαλδημοκρατών. Οι σοσιαλδημοκράτες κατανοούσαν ότι η Ουγγαρία θα χρειαζόταν συμμάχους στον επικείμενο πόλεμο και ο μόνος πιθανός, κατά τη γνώμη τους, σύμμαχος ήταν η Σοβιετική Ένωση. Καθώς ήταν γνωστό ότι ο Κουν διατηρούσε φιλικές σχέσεις με τον Λένιν, πίστεψαν ότι αν τον περιελάμβαναν στην κυβέρνηση θα μπορούσαν να εξασφαλίσουν τη σοβιετική βοήθεια. 
Οι Σοσιαλδημοκράτες αρχικά προσέγγισαν τον Κουν αρχικά σχετικά με το ζήτημα της κυβέρνησης συνεργασίας. Τέτοια ήταν η απόγνωση των σοσιαλδημοκρατών, που επέτρεψαν στον Κουν, που ήταν ακόμα κρατούμενος, να υπαγορεύσει τους όρους του. Ο Κουν ζήτησε την ένωση του Σοσιαλδημοκρατικού και του Κομμουνιστικού Κόμματος, την ανακήρυξη της Ουγγαρίας σε Σοβιετική Δημοκρατία και μια σειρά από άλλα ριζοσπαστικά μέτρα. Οι Σοσιαλδημοκράτες συμφώνησαν με όλες τις απαιτήσεις του. Στις 21 Μαρτίου 1921 ανακηρύχθηκε η Σοβιετική Δημοκρατία, οι Σοσιαλδημοκράτες και οι Κομμουνιστές ενώθηκαν στο Ουγγρικό Σοσιαλιστικό Κόμμα και ο Μπέλα Κουν απελευθερώθηκε και ορκίστηκε ως μέλος της κυβέρνησης.
Οι σοσιαλδημοκράτες εξακολούθησαν να κατέχουν την πλειοψηφία των κυβερνητικών θέσεων. Από τους τριάντα τρεις κομισάριους του Επαναστατικού Κυβερνητικού Συμβουλίου που κυβερνούσε την Ουγγαρία, οι δεκατέσσερις ήταν πρώην κομμουνιστές, οι δεκαεπτά πρώην Σοσιαλδημοκράτες και δύο δεν ανήκαν σε κάποιο κόμμα. Με την εξαίρεση του ίδιου του Κουν, όλοι οι κομισάριοι ήταν πρώην Σοσιαλδημοκράτες και όλοι οι αναπληρωτές κομισάριοι ήταν πρώην κομμουνιστές.
Η Σοβιετική Δημοκρατία, 1919.
Στις 21 Μαρτίου λοιπόν, ανακηρύχθηκε η Σοβιετική Δημοκρατία, η δεύτερη κομμουνιστική κυβέρνηση στην Ευρώπη (και γενικότερα στον κόσμο) μετά τη Ρωσία. Ο Κουν πήρε τη θέση του Κομισάριου εξωτερικών υποθέσεων, αλλά ήταν αναμφίβολα η κυρίαρχη προσωπικότητα της κυβέρνησης. Όπως ανέφερε ο ίδιος στον Λένιν: «Η προσωπική μου επιρροή στο Επαναστατικό Κυβερνητικό Συμβούλιο είναι τέτοια που η δικτατορία του προλεταριάτου είναι εξασφαλισμένη, αφού οι μάζες με υποστηρίζουν.»
Η πρώτη πράξη της νέας κυβέρνησης ήταν να εθνικοποιήσει την ιδιωτική ιδιοκτησία στην Ουγγαρία. Αντίθετα με τις συμβουλές του Λένιν και άλλων μπολσεβίκων, η κυβέρνηση του Κουν αρνήθηκε να κάνει αναδιανομή της γης στους χωρικούς και έτσι έχασε την υποστήριξη μεγάλου μέρους του πληθυσμού. Αντίθετα, ο Κουν διακήρυξε ότι όλη η γη θα μετατρεπόταν σε κολεκτίβες και, αφού δεν υπήρχε κανείς άλλος για να τις διοικήσει, μετέτρεψε τους ιδιοκτήτες σε «διαχειριστές των κολεκτίβων».
Σε μια προσπάθεια να κερδίσει την υποστήριξη των αγροτών, ο Κουν ακύρωσε όλους τους φόρους στις αγροτικές περιοχές, γεγονός που μάλλον έβλαψε τη φήμη της κυβέρνησης αφού οι χωρικοί θεωρούσαν ότι μια κυβέρνηση που δε συλλέγει φόρους είναι εξορισμού ανίσχυρη. Εντωμεταξύ, ο πληθωρισμός αυξανόταν αφού η κυβέρνηση τύπωσε περισσότερα χαρτονομίσματα, ενώ δε βρέθηκε λύση για το οξύ πρόβλημα στέγασης. Με δυο λόγια η κυβέρνηση δεν έλυσε κανένα από τα εσωτερικά προβλήματα της χώρας. 
Στις 24 Ιουνίου οργανώθηκε ένα αντικομουνιστικό πραξικόπημα. Μετά την αποτυχία του ο Κουν οργάνωσε μία περίοδο Κόκκινου Τρόμου: η μυστική αστυνομία, επαναστατικά δικαστήρια και παραστρατιωτικές ομάδες σκότωσαν μεταξύ 370 και 600 πολίτες. 
Η αντιπολίτευση άρχισε να συσπειρώνεται γύρω από το πρόσωπο του Μίκλος Χόρτυ, που οργάνωσε τον Εθνικό Στρατό για να πολεμήσει εναντίον της Σοβιετικής Δημοκρατίας. Παρ’ όλ’ αυτά, η Σοβιετική Δημοκρατία κατέρρευσε τόσο γρήγορα που ο στρατός του Χόρτυ δεν πρόλαβε να αναλάβει δράση.
Πράγματι, η σοβιετική κυβέρνηση έμεινε στην εξουσία μόνο 133 μέρες και κατέρρευσε την 1 Αυγούστου 1919. Ενώ η κυβέρνηση είχε σχηματιστεί για να αντιμετωπίσει τη σοβιετική απειλή αποδείχτηκε σε αυτό τον τομέα εξίσου αποτελεσματική όσο και στην εσωτερική πολιτική. Ο Κουν προσπάθησε να κερδίσει χρόνο μέσω διαπραγματεύσεων αλλά τον Απρίλιο τόσο η Ρουμανία όσο και η Τσεχοσλοβακία (και οι δύο με γαλλική υποστήριξη) κήρυξαν τον πόλεμο. Αρχικά, ο ουγγρικός στρατός σημείωσε επιτυχίες εναντίον των Τσεχοσλοβάκων και κατέλαβε σημαντικό μέρος της Τσεχοσλοβακίας.
Οι Ρουμάνοι όμως, νίκησαν επανειλημμένα τους Ούγγρους. Μόνο η βοήθεια των σοβιετικών θα μπορούσε να ανατρέψει την κατάσταση όμως, οι δυσκολίες που αντιμετώπιζαν οι Σοβιετικοί στην Ουκρανία δεν τους επέτρεψαν να πραγματοποιήσουν τη σχεδιασμένη εισβολή της Ρουμανίας. Σύντομα, οι Ρουμάνοι κατέλαβαν τη Βουδαπέστη και ο Κουν αναζήτησε καταφύγιο στη Βιέννη.
Πολιτικός εξόριστος.
Στα υπόλοιπα χρόνια της ζωής του ο Κουν ανέλαβε διάφορες αποστολές από το Κομμουνιστικό Κόμμα της ΕΣΣΔ. Ανέλαβε το Επαναστατικό Κομιτάτο της Κριμαίας και πήγε ως απεσταλμένος της Κομιντέρν στη Γερμανία. Μετά την αποκάλυψη του πλαστού του διαβατηρίου στη Βιέννη το 1928, αναγκάστηκε να περιορίσει τις δραστηριότητές του σε σοβιετικό έδαφος. Δολοφονήθηκε κατά τις σταλινικές εκκαθαρίσεις της δεκαετίας του 1930. Η πιο πιθανή ημερομηνία για τον θάνατό του είναι η 29η Αυγούστου 1938, αν και οι απόψεις των ιστορικών διίστανται. 

</doc>
<doc id="53006" url="https://el.wikipedia.org/wiki?curid=53006" title="Οργασμός">
Οργασμός

Ο οργασμός είναι μια ιδιαίτερη ψυχική και σωματική κατάσταση, το τελικό στάδιο της σεξουαλικής διέγερσης. Μπορεί να προκύψει ως αποτέλεσμα της συνουσίας όσο και από τον αυνανισμό. Παρατηρείται στον άνθρωπο αλλά και σε αρκετά θηλαστικά.
Ο οργασμός όπως και το προκαταρκτικό ερωτικό παιχνίδι είναι πολυδιάστατο θέμα και εξαρτάται από τα βιώματα, την ψυχολογική κατάσταση των δύο συντρόφων εκείνη την στιγμή όπως και τον χαρακτήρα του καθενός από τους δύο.
Κοινό γνώρισμα του οργασμού στους ανθρώπους είναι η εκσπερμάτιση για τον άντρα και για τη γυναίκα η σύσπαση των μυών των εσωτερικών γεννητικών οργάνων, έτσι ώστε να βοηθήσουν στην κατακράτηση του σπέρματος και τη γονιμοποίηση, ενώ παρατηρείται και μεγάλη ποσότητα υγρών, φαινόμενο γνωστό ως γυναικεία εκσπερμάτιση.

</doc>
<doc id="53009" url="https://el.wikipedia.org/wiki?curid=53009" title="Ζάντα αυτοκινήτου">
Ζάντα αυτοκινήτου



</doc>
<doc id="53012" url="https://el.wikipedia.org/wiki?curid=53012" title="Πεολειχία">
Πεολειχία

Η πεολειχία ή πεολειξία είναι η σεξουαλική πρακτική της διέγερσης του πέους με το στόμα με σκοπό την πρόκληση ερωτικής ηδονής. Πρόκειται για μία μορφή στοματικού σεξ και κοινώς αναφέρεται ως "τσιμπούκι" ή "πίπα".
Τεχνικές.
Γενικά.
Κατά την εκτέλεση της πεολειχίας διεγείρεται το πέος και ιδιαίτερα η βάλανος του παραλήπτη με την εισδοχή του στη στοματική κοιλότητα του ενεργούντος την πράξη. Παράλληλα ο ενεργών την πεολειχία χρησιμοποιεί τη γλώσσα και τα χείλη του για να διεγείρει τον δέκτη. Δέκτης μπορεί να είναι άντρας η γυναίκα. Όταν ο δέκτης είναι αρσενικός πρόκειται για μια ομοφυλόφιλη σεξουαλική επαφή, και αντίστοιχα για μια ετερόφυλη στην περίπτωση που ο δέκτης είναι θηλυκός.
Η πεολειχία μπορεί να είναι μέρος του προκαταρκτικού ερωτικού παιχνιδιού ανάμεσα σε δύο συντρόφους πριν την συνουσία, αλλά και τρόπος ολοκληρωμένης σεξουαλικής ικανοποίησης των συντρόφων.
Η τεχνική της πεολειχίας εκμεταλλεύεται τη μεγάλη συγκέντρωση νευρικών απολήξεων στην βάλανο, καθώς και την υγρότητα της στοματικής κοιλότητας και της γλώσσας και την ευκινησία της τελευταίας, προσφέροντας έτσι μεγαλύτερη διέγερση.
Κατάποση σπέρματος.
Κατά τη διάρκεια της πεολειχίας, ο δέκτης μπορεί να καταπιεί το σπέρμα από το πέος. Στο βιβλίο της Nancy Friday, Men in Love – Men's Sexual Fantasies: The Triumph of Love over Rage, (1982) υποδεικνύει πως η κατάποση σπέρματος είναι πολύ συχνή σεξουαλική φαντασίωση των ανδρών. Έως το 1976, μερικοί γιατροί συνιστούσαν στης έγκυες γυναίκες να μην καταπίνουν σπέρμα τον όγδοο και τον ένατο μήνα μην τυχόν προκαλέσει πρόωρο τοκετό, παρόλο που ήταν γνωστό ότι δεν υπήρχε κανένας κίνδυνος. 
Deep-throating.
Deep-throating είναι όταν ο δωρητής εισάγει ολόκληρο το πέος του παραλήπτη στο στόμα του, ώστε να ξεπεράσει την επιγλωττίδα και μπει στον λάρυγγα του, πρόκειται για μια παραλλαγή της πεολειχίας που ονομάζεται "βαθύ λαρύγγι "(Αγγλικά: "deep-throating").
Αυτοπεολειχία.
Για αυτοπεολειχία πρόκειται, όταν ένας άντρας πράττει πεολειχία στον εαυτό του. Δεδομένου ότι η τεχνική αυτή απαιτεί εξαιρετική ευελιξία, πολύ λίγοι άνδρες μπορούν να την εκτελέσουν. Ωστόσο είναι αρκετά διαδεδομένη σε πολλά πρωτεύοντα. 
Εξήντα εννέα.
Στην στάση "εξήντα εννέα" οι δύο σύντροφοι διεγείρουν με τα στόματα τους στα γεννητικά όργανα του άλλου ταυτόχρονα. Στην περίπτωση που και οι δύο σύντροφοι είναι άντρες, και οι δύο είναι δωρητές και παραλήπτες πεολειχίας την ίδια στιγμή. Στην περίπτωση που ο ένας σύντροφος είναι γυναίκα και ο άλλος άντρας, η γυναίκα πράττει πεολειχία στον άντρα, ενώ ο άντρας πράττει αιδοιολειχία στην γυναίκα. Στην περίπτωση που και οι δύο σύντροφοι είναι γυναίκες, πρόκειται για εξήντα εννέα αποκλειστικά με αιδοιολειχία.
Η στάση ονομάζεται "εξήντα εννέα" λόγω του γεγονότος ότι το 9 προέρχεται από την περιστροφή γύρω από ένα σημείο του 6 κατά 180 μοίρες. Έτσι, εάν περιστραφεί ο ένας σύντροφος γύρω από τον άλλο κατά 180 μοίρες, θα προκύψει αντίστοιχο σχήμα με το 69.
Σεξουαλικώς μεταδιδόμενα νοσήματα.
Χλαμύδια, HPV, Γονόρροια, Έρπης και Ηπατίτιδα είναι μερικά από τα σεξουαλικώς μεταδιδόμενα νοσήματα (STIs/STDs), που μπορούν να μεταδοθούν μέσω της πεολειχίας ή οποιασδήποτε μορφής στοματικού σεξ. Οποιαδήποτε σεξουαλική επαφή με τα σωματικά υγρά ενός ατόμου που είναι προσβεβλημένο από HIV, τον ιό που προκαλεί AIDS, αποτελεί κίνδυνο μόλυνσης. Γενικά ο κίνδυνος μόλυνσης από STIs μέσω στοματικού σεξ και κατ επέκταση της πεολειχίας θεωρείται μηδαμινός σε σύγκριση με το κολπικό και το πρωκτικό σεξ, με τον HIV να αποτελεί τον μικρότερο κίνδυνο.
Υπάρχει αύξηση κινδύνου μετάδοσης τον STIs όταν ο δωρητής έχει πληγές στα γενετικά του όργανα, ή όταν ο δέκτης έχει πληγές στο στόμα του/της, ή ούλα του ματώνουν. Το βούρτσισμα τον δοντιών, το στοματικό διάλυμα και το οδοντικό νήμα πριν ή μετά την πεολειχία μπορεί να δημιουργήσει μικρές πληγές που με τη σειρά τους αυξάνουν τον κίνδυνο μεταδόσεις τον STIs. Ακόμα και οι μικροσκοπικές πληγές στο στόμα μπορούν να αυξήσουν τον κίνδυνο μεταδόσεις νοσήματος. Για τους προαναφερόμενους λόγους συνιστάται η χρήση προφυλακτικού κατά την διάρκεια της πεολειχίας όταν δεν γνωρίζουμε όταν ο σύντροφος είναι μολυσμένος με STIs.
Πολιτιστικά θέματα.
Παρθενιά.
Γενικά το στοματικό σεξ και κατ' επέκταση η πεολειχία χρησιμοποιείται ως μέσω για την διατήρηση της παρθενιάς, ιδιαίτερα ανάμεσα στα ετερόφυλα ζευγάρια. Ο όρος τεχνική παρθενιά μπορεί να χρησιμοποιηθεί για να περιγράψει αυτό το φαινόμενο (που περαιτέρω περιέχει το πρωκτικό σεξ, τον αμοιβαίο αυνανισμό και το μη διεισδυτικό σεξ).
Κάποιοι ομοφυλόφιλοι άνδρες βλέπουν την πεολειχία ως τρόπο για να διατηρήσουν την παρθενιά τους, αποφεύγοντας το πρωκτικό σεξ με το οποίο θεωρούν ότι χάνουν την παρθενιά τους.
Νομιμότητα.
Η πεολειχία είναι νόμιμη στης περισσότερες χώρες. Υπάρχουν νόμοι που καταδικάζουν την πεολειχία ως μέσο σεξουαλικού αδικήματος, αλλά στις περισσότερες χώρες δεν υπάρχουν νόμοι που την καταδικάζουν, σε αντίθεση με το πρωκτικό και προγαμιαίο σεξ. Στην ισλαμική ποίηση, οι μόνες μορφές σεξ που απαγορεύονται μέσα στον γάμο είναι το πρωκτικό σεξ και το σεξ κατά τη διάρκεια του έμμηνου κύκλου. Ωστόσο, υπάρχουν διαφωνίες ανάμεσα στους σύγχρονους μαθητές του Ισλάμ για την πεολειχία. Οι αρχές δεν το θεωρούν αποδεκτό γιατί το πέος εκκρίνει μολυσμένα υγρά που έρχονται σε επαφή με το στόμα. Άλλοι υποστηρίζουν ότι δεν υπάρχουν αρκετά στοιχεία για να απαγορεύσουν την πεολειχία.
Στη Μαλαισία, η πεολειχία είναι παράνομη, αλλά ο νόμος σπάνια εφαρμόζεται. Υπό την παράγραφο 377A του Ποινικού Κώδικα της Μαλαισίας, η διείσδυση του πέος στον πρωκτό ή στο στόμα ενός άλλου ατόμου θεωρείται «σαρκική επαφή ενάντια στη φύση» και τιμωρείται με φυλάκιση μέχρι και 20 χρόνια και μαστίγωμα.

</doc>
<doc id="53016" url="https://el.wikipedia.org/wiki?curid=53016" title="Κυπριακά ερωτικά ποιήματα του 16ου αιώνα">
Κυπριακά ερωτικά ποιήματα του 16ου αιώνα

Ως κυπριακά ερωτικά ποιήματα είναι γνωστά 156 ποιήματα του 16ου αι. γραμμένα στην κυπριακή διάλεκτο που έχουν παραδοθεί σε έναν χειρόγραφο κώδικα. Ο δημιουργός των ποιημάτων είναι ανώνυμος και η χρονολόγησή τους είναι αβέβαιη. Περίπου 30 από τα ποιήματα είναι μεταφράσεις ιταλικών ποιημάτων και τα 10 από αυτά είναι μεταφράσεις ποιημάτων του Πετράρχη. Και στα άλλα όμως ποιήματα είναι φανερή η επίδραση του πετραρχισμού και της ιταλικής μετρικής. Τα ποιήματα αυτά είναι κάποια από τα πρώτα δείγματα λογοτεχνικής καλλιέργειας της ομιλουμένης γλώσσας με υψηλό αισθητικό αποτέλεσμα. Πέρα όμως από την αισθητική τους αξία, είναι μεγάλη και η ιστορική τους σημασία, αφ’ ενός ως γλωσσικών μνημείων και αφ’ ετέρου επειδή σε αυτήν την συλλογή απαντώνται τα πρώτα ελληνικά σονέτα.
Προβλήματα πατρότητας και χρονολόγησης των ποιημάτων.
Τα κείμενα παραδίδονται σε ένα μόνο χειρόγραφο της Μαρκιανής Βιβλιοθήκης της Βενετίας, τον κώδικα App. Gr. IX, 32. Το χειρόγραφο, που δεν είναι το πρωτότυπο χειρόγραφο της συλλογής, ανήκε στον Ιταλό λόγιο Natale Conti (1520-1582) και δεν αναφέρει πληροφορίες για τον αντιγραφέα ή τον συγγραφέα των ποιημάτων. Το χειρόγραφο περιέχει πολλά ορθογραφικά λάθη (ακολουθεί σχεδόν φωνητική ορθογραφία), είναι τελείως άτονο και δεν έχει σημεία στίξης.
Η χρονολογία θανάτου του Conti (1582) είναι το οριστικό χρονικό όριο πριν από το οποίο γράφτηκε το χειρόγραφο, αν και πιθανότατα η αντιγραφή του κειμένου είχε ολοκληρωθεί μέχρι την κατάκτηση της Κύπρου από τους Τούρκους το 1571. Από τις χρονολογίες έκδοσης κάποιων ιταλικών ποιημάτων, μεταφράσεις των οποίων υπάρχουν στην συλλογή, προκύπτει το συμπέρασμα ότι η συλλογή καταρτίστηκε γύρω στα μέσα του 16ου αι.
Αβέβαιο είναι το αν η συλλογή αυτή είναι περιέρχει ποιήματα ενός μόνο ποιητή ή και περισσοτέρων. Η πρώτη εκδότρια ολόκληρου του χειρογράφου, Θ. Σιαπκαρά-Πιτσιλλίδη (είχε προηγηθεί έκδοση μερικών ποιημάτων από τον Εμίλ Λεγκράν στον δεύτερο τόμο της "Bibliothèque Grecque Vulgaire" το 1881) υποστήριξε ότι πρόκειται για έργο ενός ποιητή, ενώ η Ε. Μαθιοπούλου βασιζόμενη σε διαφορετικές τεχνοτροπικές τάσεις που παρατηρούνται στα ποιήματα, υποστηρίζει ότι πρόκειται για συλλογή κειμένων περισσοτέρων ποιητών τα οποία συντέθηκαν κατά την διάρκεια του 16ου αιώνα και συγκεντρώθηκαν στην συλλογή κατά την δεκαετία του 1560. Η ίδια μελετήτρια έχει διακρίνει κάποιες ομάδες ποιημάτων στα οποία διακρίνονται διαφορετικές τάσεις και τοποθετεί την σύνθεση μιας πρώτης ομάδας ποιημάτων με επιδράσεις από πρώιμες πετραρχικές τάσεις γύρω στα πρώτα χρόνια της Βενετοκρατίας στην Κύπρο, δηλαδή στα χρόνια 1489-1510, ενώ σε ομάδα τελευταίων ποιημάτων διακρίνει αναφορές στα ταραγμένα χρόνια 1560-1570.
Ο χαρακτήρας της συλλογής.
Μέχρι τώρα έχουν ταυτιστεί περίπου 30 ποιήματα της συλλογής με ιταλικά ποιήματα των οποίων αποτελούν μεταφράσεις. Πρόκειται για μεταφράσεις 10 ποιημάτων του Πετράρχη και 20 μεταφράσεις άλλων ιταλών πετραρχικών ποιητών, όπως του P. Bembo, Αριόστο, G. Sannazzaro και άλλων.
Το μέτρο που χρησιμοποιείται κυρίως είναι το ιαμβικό (σε 137 ποιήματα). 17 ποιήματα είναι γραμμένα σε τροχαϊκό μέτρο και 2 έχουν ανάμεικτo ιαμβικό και τροχαϊκό. Τα περισσότερα ιαμβικά ποιήματα (92) έχουν ενδεκασύλλαβο στίχο, που ήταν ο πιο διαδεδομένος στην ιταλική ποίηση της Αναγέννησης. Αρκετά ποιήματα έχουν δεκατρισύλλαβο και δεκαπεντασύλλαβο στίχο. Τα ποιήματα σε τροχαϊκό μέτρο είναι όλα οκτασύλλαβα, με εξαίρεση ένα 16σύλλαβο, που ουσιαστικά αποτελείται από την συνένωση δύο οκτασύλλαβων στίχων. Η ομοιοκαταληξία χρησιμοποιείται συστηματικά σε όλα τα ποιήματα και συχνά με μεγάλη ποικιλία.
Αξιοσημείωτη είναι η στροφική ποικιλία που εμφανίζεται. Η πλειονότητα των ποιημάτων είναι οκτάβες (ottava), δηλαδή ποιήματα με μία ή περισσότερες στροφές των οκτώ 11σύλλαβων στίχων, εκ των οποίων οι 6 πρώτοι έχουν σταυρωτή και οι δύο τελευταίοι πλεκτή ομοιοκαταληξία. Αξιοσημείωτη είναι η παρουσία 26 σονέτων, των πρώτων σονέτων της νεοελληνικής λογοτεχνίας· άλλες στροφικές μορφές που χρησιμοποιούνται είναι μαδριγάλια, μπαλάντες, σεξτίνες, τερτσίνες και μπαρτσελέτες.

</doc>
<doc id="53018" url="https://el.wikipedia.org/wiki?curid=53018" title="Πεοληξία">
Πεοληξία



</doc>
<doc id="53020" url="https://el.wikipedia.org/wiki?curid=53020" title="Πεολειξία">
Πεολειξία



</doc>
<doc id="53023" url="https://el.wikipedia.org/wiki?curid=53023" title="Μιχαήλ Στρίντζης">
Μιχαήλ Στρίντζης

Ο Μιχάλης-Γεράσιμος Στρίντζης ήταν ηλεκτρολόγος μηχανικός περισσότερο γνωστός διεθνώς για το θεώρημα De Carlo- Strintzis και τη συμβολή του στους τομείς της επεξεργασίας σήματος και εικόνας και της βιοϊατρικής, ιδρυτής και διευθυντής του Ινστιτούτου Πληροφορικής και Τηλεματικής.

</doc>
<doc id="53025" url="https://el.wikipedia.org/wiki?curid=53025" title="Μυθολογία Ίνκα">
Μυθολογία Ίνκα

Με τον όρο μυθολογία Ίνκα εννοείται το σύνολο των ιστοριών και των θρύλων, μέσω των οποίων διαμορφώνονται και συμβολίζονται τα θρησκευτικά πιστεύω του πολιτισμού των Ίνκας. Με την κατάκτηση του Περού από το Φρανσίσκο Πισάρρο, κάηκαν οι γραπτές πηγές του πολιτισμού των Ίνκας. Συνεπώς, η γνώση για τη μυθολογία του λαού αυτού προέρχεται από όποιες καταγραφές υπήρχαν εκείνη την περίοδο, από την αρχιτεκτονική και τα αγγεία των Ίνκας, καθώς και από τους μύθους και τους θρύλους που επέζησαν μες στην προφορική παράδοση των ιθαγενών.
Ιδρυτικός μύθος.
Ο Μάνκο Κάπακ ήταν ο θρυλικός ιδρυτής της δυναστείας των Ίνκας στο Περού και στο Κούζκο. Γύρω από την προσωπικότητά του περιστρέφονται πολλοί θρύλοι. Σύμφωνα με έναν από αυτούς, ο Μάνκο Κάπακ ήταν γιος του Βιρακότσα, ενώ άλλος θρύλος λέει ότι ανήλθε από τα βάθη της λίμνης Τιτικάκα μέσω του θεού του ήλιου, Ίντι. 
Σχετικά με την ίδρυση της πόλης Κούζκο, υπάρχει ο εξής μύθος: ο Μάνκο Κάπακ κι ο αδερφός του, Πατσακάμακ, ήταν γιοι του θεού Ίντι. Μαζί με τα υπόλοιπα αδέρφια τους, στάλθηκαν από τον Ίντι στη γη μαζί με ένα χρυσό ραβδί, υπαγορεύοντάς τους να χτίσουν ένα Ναό αφιερωμένο στο θεό Ήλιο όπου προσγειωνόταν το ραβδί. Το χρυσό ραβδί βυθίστηκε στο Κούζκο, που ονομάστηκε "ομφαλός του κόσμου".
Θεότητες.
Όπως και στη Ρωμαϊκή Αυτοκρατορία, οι Ίνκας επέτρεπαν στους πολιτισμούς που ενσωματώνονταν στην αυτοκρατορία τους να διατηρήσουν τη θρησκεία τους, συνεπώς υπάρχουν πολλές θεότητες με παρόμοιους ρόλους. 

</doc>
<doc id="53027" url="https://el.wikipedia.org/wiki?curid=53027" title="Στάσεις στο σεξ">
Στάσεις στο σεξ

Οι στάσεις στο σεξ είναι στάσεις που μπορεί να πάρουν οι άνθρωποι κατά τη διάρκεια συνουσίας ή άλλων σεξουαλικών δραστηριοτήτων. Οι σεξουαλικές πράξεις περιγράφονται σε γενικές γραμμές από τις θέσεις που λαμβάνουν οι συμμετέχοντες για να εκτελέσουν τις εν λόγω πράξεις. Αν και η σεξουαλική επαφή περιλαμβάνει γενικά τη διείσδυση του σώματος ενός ατόμου από ένα άλλο, οι στάσεις στο σεξ συνήθως περιλαμβάνουν διεισδυτική ή μη-διεισδυτική σεξουαλική δραστηριότητα.
Τρεις κατηγορίες επαφής χρησιμοποιούνται ευρέως: κολπική συνουσία, με τη συμμετοχή κολπική διείσδυσης, πρωκτική διείσδυση, και το στοματικό σεξ, που περιλαμβάνει τη διέγερση σεξουαλικών οργάνων με το στόμα. Οι σεξουαλικές πράξεις μπορεί επίσης να περιλαμβάνουν άλλες μορφές διέγερσης των γεννητικών οργάνων, όπως ατομικό ή αμοιβαίο αυνανισμό, ο οποίος μπορεί να περιλαμβάνει τρίψιμο ή διείσδυση με τη χρήση δακτύλων ή χεριών ή με μία συσκευή, όπως ένα ντίλντο ή δονητής. Υπάρχουν πολλές στάσεις σεξ, που οι συμμετέχοντες μπορεί να εφαρμόσουν σε οποιοδήποτε από αυτά τα είδη της σεξουαλικής επαφής ή πράξης. Ορισμένοι συγγραφείς έχουν υποστηρίξει ότι ο αριθμός των θέσεων σεξ είναι ουσιαστικά απεριόριστες.
Γενικά οι στάσεις εξαρτώνται από την ψυχολογία, τον συναισθηματισμό, το χαρακτήρα αλλά και την εφευρετικότητα του καθενός από τους δύο συντρόφους. Το παλαιότερο πιθανότατα σύγγραμμα στο οποίο περιγράφονται στάσεις στο σεξ με αναλυτική μορφή είναι το Κάμα Σούτρα ένα αρχαίο ινδικό κείμενο σανσκριτικής λογοτεχνίας το οποίο χρονολογείται από το 2ο αιώνα μ.Χ. 
Παρακάτω, ακολουθούν κοινώς χρησιμοποιούμενες στάσεις:
Αποκλειστικά διεισδυτικές στάσεις.
Αυτες οι στάσεις περιλαμβάνουν την διείσδυση ενός φαλλικού αντικειμένου (όπως το πέος, strap on και αλά) στον κόλπο, πρωκτό ή και στόμα. 
Η «ιεραποστολική» στάση.
Η στάση αυτή είναι πολύ συχνή ανάμεσα στα ζευγάρια. Σε αυτήν την στάση οι σύντροφοι έχουν οπτική επαφή. Ο παθητικός σύντροφος ξαπλώνει ανάσκελα με ανοιχτά τα πόδια, ενώ ο ενεργητικός σύντροφος διεισδύει ξαπλώνοντας επάνω του. Η στάση αυτή και η παρακάτω παραλλαγές μπορούν να χρησιμοποιηθεί για κολπική ή πρωκτική συνουσία. 
Στα τέσσερα.
Ο παθητικός σύντροφος κάθεται στα τέσσερα με το κορμί του σε οριζόντια στάση και ο ενεργητικός σύντροφος εισέρχεται από πίσω κολπικά ή πρωκτικά με το πέος του ή με την χρίση strap-on. Η στάση είναι γνωστή και με αγγλική ονομασία doggy style ή στάση 42. Παραλλαγές αυτής της στάσεις μπορεί να είναι: 
Στάση του κουταλιού.
Σε αυτήν την στάση και οι δυο σύντροφοι κάθονται πλαγιά και έχουν την ίδια κατεύθυνση. Ο ενεργητικός σύντροφος διεισδύει από πίσω. 
Σύντροφος από πάνω.
Ο άντρας ξαπλώνει ανάσκελα και ο/η σύντροφος κάθεται επάνω του. Χαρακτηριστικά, στη στάση αυτή:
«Κρεμαστή» συνουσία.
Ο άντρας στέκεται όρθιος και στηρίζεται με την πλάτη στον τοίχο και κρατά από τους μηρούς τη γυναίκα, η οποία κρέμεται από πάνω του με τα χέρια της στον λαιμό του.
Στάση του ελέφαντα.
Η γυναίκα ξαπλωμένη μπρούμυτα και ο άντρας από πάνω της με τεντωμένα τα χέρια και λυγισμένη ελαφρά την μέση.
Καθιστό ή «καρεκλάτο».
Ο άντρας καθισμένος, με τα πόδια συνήθως κλειστά, και η γυναίκα καθισμένη πάνω του με τα πόδια ελαφρώς ανοικτά.
Πολλαπλή διείσδυση.
Κατά την πολλαπλή διείσδυση γίνεται ταυτόχρονη χρήση διαφορετικών φυσικών οπών του σώματος, είτε δια φυσικών είτε δια τεχνητών οργάνων. Στην πρακτική αυτή μπορούν να συμμετέχουν μέχρι και πέντε μέλη, συνδυάζοντας πρωκτικό, στοματικό και φυσικό σεξ, κάνοντας χρήση δακτύλων, χεριών, ποδιών, δονητών, και φυσικά, του πέους. Η ταυτόχρονη διείσδυση σε αιδοίο και πρωκτό ονομάζεται "διπλή διείσδυση", ενώ όταν γίνεται ταυτόχρονη χρήση του στόματος, λέγεται "τριπλή διείσδυση". Ως "διπλή πρωκτική διείσδυση" και "διπλή κολπική διείσδυση" (γενικώς "διπλό στούπωμα") αναφέρονται η ταυτόχρονη είσοδος δύο ανδρικών γεννητικών οργάνων στον πρωκτό ή στο αιδοίο αντίστοιχα. Το παραπάνω είδος διείσδυσης χαρακτηρίζεται και ως "σάντουιτς".
Όχι αποκλειστικά διεισδυτικές στάσεις.
Στοματικό σεξ.
Το στοματικό σεξ για ορισμένους δίνει την ευχαρίστηση του «κανονικού» σεξ και προτιμάται από τα ζευγάρια συνήθως ως μέρος του προκαταρκτικού σεξουαλικού παιχνιδιού, ή όταν θέλουν να αποφύγουν την κολπική διείσδυση όπως στις περιόδους ωορηξίας της γυναίκας οπότε και οι πιθανότητες σύλληψης και εγκυμοσύνης είναι αυξημένες.
Η στάση 69.
Η στάση αυτή μπορεί να ενταχθεί και στις δύο κατηγορίες αφού είναι δύσκολο να αποφασιστεί ποιος από τους δύο λαμβάνει περισσότερη ευχαρίστηση. Ξαπλωμένοι ο ένας επάνω ή πλάι στον άλλον αντίστροφα (κεφάλι-πόδια), επιδίδονται σε στοματικό σεξ.
Βιβλιογραφία.
The Myth of the Vaginal Orgasm by Anne Koedt (1970)

</doc>
<doc id="53029" url="https://el.wikipedia.org/wiki?curid=53029" title="Μυρίκη">
Μυρίκη

Η Μυρίκη (επιστ. ονομ.: Myrica) είναι γένος αγγειόσπερμων δικότυλων φυτών της τάξης των Μυρικώδη και της οικογένειας Μυρικοειδή. Περιλαμβάνει περίπου 50 είδη δέντρων ή θάμνων.
Τα δέντρα είναι είτε φυλλοβόλα είτε αειθαλή.
Είδη.
Τα γνωστότερα είδη είναι τα εξής: 

</doc>
<doc id="53031" url="https://el.wikipedia.org/wiki?curid=53031" title="Ευρωπαϊκό πρωτάθλημα καλλιτεχνικής παγοδρομίας">
Ευρωπαϊκό πρωτάθλημα καλλιτεχνικής παγοδρομίας

Το Πανευρωπαϊκό Πρωτάθλημα Καλλιτεχνικού Πατινάζ είναι σημαντική διοργάνωση της ISU. Από αυτή τη διοργάνωση αναδεικνύεται κάθε χρόνο ο πρωταθλητής Ευρώπης στις καλλιτεχνικές παγοδρομίες, ένα άθλημα που προσφέρει θέαμα. Οι αθλητές και αθλήτριες αγωνίζονται σε 4 κατηγορίες: στο απλό των ανδρών, στο απλό των γυναικών, στο χορό στον πάγο και στα ζευγάρια. Το Απλό ανδρών διεξήχθη για πρώτη φορά στο Αμβούργο το 1891, ενώ το Απλό γυναικών και τα Ζευγάρια ξεκίνησαν στη Βιέννη το 1930. Ο Χορός στον Πάγο διεξήχθη για πρώτη φορά στο Μπολτσάνο το 1954.
Η πιο πρόσφατη διοργάνωση έγινε στο διάστημα 20-26 Ιανουαρίου 2020 στο Γκρατς της Αυστρίας.

</doc>
<doc id="53038" url="https://el.wikipedia.org/wiki?curid=53038" title="Γαρδένια">
Γαρδένια

Η γαρδένια είναι αγγειόσπερμο, δικότυλο φυτό που ανήκει στην οικογένεια των Ερυθροδανοειδών της τάξης των Ερυθροδανωδών. 
Υπάρχουν 250 περίπου είδη που είναι αειθαλείς θάμνοι και μικρά δέντρα. Προέρχεται από την Αφρική και την Ασία. Τα περισσότερα είδη καλλιεργούνται ως καλλωπιστικά, κυρίως για τα μεγάλα άνθη με τη θαυμάσια μυρωδιά τους.
Το γνωστότερο είδος είναι η Γαρδένια η ιασμινοειδής (Gardenia jasminoides) ή κοινή γαρδένια. 
Περιγραφή.
Θάμνος, ο οποίος φτάνει το 1,5 μέτρο ύψος με πλούσιο φύλλωμα που αποτελείται από ωραία στρογγυλά ή λογχοειδή λαμπερά πράσινα φύλλα και μεγάλα συνήθως διπλά, λευκά, ελαφρώς κηρώδη άνθη με το έξοχο άρωμα τους. Πήρε το όνομά του απ' το Σκωτσέζο φυσιοδίφη και γεωπόνο Αλεξάντερ Γκάρντεν.
Στην Ελλάδα ήρθε από τη Νότια Αφρική και είναι από τα πιο γνωστά και αγαπητά καλλωπιστικά φυτά.
Ανήκει στα οξύφυλλα φυτά (καμέλια, ορτανσία, αζαλέα) και δεν ευδοκιμεί σε ασβεστώδες έδαφος, αλλά σε ελαφρώς όξινο. Το καλύτερο χώμα για τη γαρδένια είναι το καστανόχωμα. 
Καλλιεργείται σε γλάστρες και θερμοκήπια, όπου μπορεί να παράγει λουλούδια όλο το χρόνο. Σε φυσικό περιβάλλον ανθίζει από τα τέλη της άνοιξης και ως τις αρχές του φθινοπώρου. 
Η γαρδένια είναι εξαιρετικά ευαίσθητο φυτό. Είναι κατάλληλη κυρίως για παραθαλάσσιες περιοχές. Το χειμώνα δεν αντέχει το ψύχος και θέλει προστασία , ενώ όταν ο καιρός δεν είναι ψυχρός διατηρείται όλο το χρόνο.
Η πιο καλή θερμοκρασία για το φυτό είναι οι 10°-13° C βαθμοί. Ο χώρος πρέπει να είναι απάνεμος, φωτεινός και να υπάρχει καλός αερισμός.
Το καλοκαίρι δεν αντέχει σε υψηλές θερμοκρασίες και πρέπει να τοποθετείται σε σκιερό μέρος. Διατηρείται και σε μερική έκθεση στον ήλιο αρκεί να υπάρχει αρκετή υγρασία στην ατμόσφαιρα.
Πολλαπλασιασμός.
Η γαρδένια πολλαπλασιάζεται με φυλλώδη μοσχεύματα που έχουν 4 φύλλα και 10 εκατοστά μήκος και παίρνονται από σκληραγωγημένες γαρδένιες που λέγονται "μάνες". Τα φυτεμένα μοσχεύματα σκεπάζονται με γυάλινα ποτήρια. 
Η υγρασία του χώματος και της ατμόσφαιρας είναι απαραίτητη . 
Αφού βγουν οι πρώτες μικρές ρίζες γίνεται η μεταφύτευση σε μικρά γλαστράκια. Η δεύτερη μεταφύτευση γίνεται σε μεγαλύτερες γλάστρες, αφού όμως οι ρίζες πρώτα αναπτυχθούν και πιάσουν όλο το χώρο στα γλαστράκια.
Φροντίδα.
Για τη διατήρηση της γαρδένιας χρειάζεται ιδιαίτερη φροντίδα. Τα φύλλα της πρέπει να ραντίζονται τακτικά και να ξεπλένονται από τις σκόνες νωρίς το πρωί ή το βράδυ. Πρέπει να ποτίζεται συχνότερα το καλοκαίρι και πολύ λίγο το χειμώνα. Η υπερβολική υγρασία μπορεί να βλάψει το φυτό. 
Καλό είναι να γίνεται λίπανση με κατάλληλο λίπασμα, ενώ απαραίτητος είναι ο σίδηρος σε μορφή λιπάσματος ή μπορεί να τοποθετείται στο χώμα κάποιο σιδερένιο αντικείμενο που να σκουριάζει. 
Δεν πρέπει πάντως να γίνεται υπερβολική χρήση λιπασμάτων.
Το νερό που ποτίζεται δεν πρέπει να περιέχει πολλά άλατα. Το φυτό είναι πολύ ευάλωτο στις απότομες αλλαγές περιβάλλοντος και στις μετακινήσεις (πτώση μπουμπουκιών, φύλλων και ξήρανση φυτού). Η αλλαγή γλάστρας πρέπει να γίνεται κάθε 2 χρόνια. Παραδοσιακά προτιμάται η τενεκεδένια γλάστρα. λο λα
Εξωτερικοί σύνδεσμοι.
https://anthemionflowers.gr/attica_el/blog/post/azalea-frontida/

</doc>
<doc id="53040" url="https://el.wikipedia.org/wiki?curid=53040" title="Ταμπλό αυτοκινήτου">
Ταμπλό αυτοκινήτου

Το ταμπλό σε ένα αυτοκίνητο είναι ένα πλαίσιο το οποίο βρίσκεται κάτω από το παρμπρίζ και περιέχει πίνακες και δείκτες, όπως το ταχύμετρο, το στροφόμετρο, τον χιλιομετρητή, τον ημερήσιο χιλιομετρητή, τον μετρητή της στάθμης καυσίμων και το θερμόμετρο νερού στο ψυγείο. Μία από τις απαιτήσεις αυξημένης ασφάλειας της δεκαετίας του 1970 ήταν η διαδεδομένη υιοθέτηση των ταμπλό με πολλά όργανα και ενδείξεις
Είδη ταμπλό.
Εκτός των ταμπλό που συναντώνται στα νεότερα και σύγχρονα αυτοκίνητα, υπάρχει μία ευρεία ποικιλία των ταμπλό που χρησιμοποιούνται σε διάφορες άλλες εφαρμογές:
Τι περιέχει το ταμπλό.
Τα σημαντικότερα στοιχεία που βρίσκονται στο ταμπλό είναι το τιμόνι και τα όργανα ενδείξεων. Ο πίνακας οργάνων περιέχει τους μετρητές οργάνων και συγκεκριμένα το ταχύμετρο, το στροφόμετρο, τον χιλιομετρητή, τον ημερήσιο χιλιομετρητή και το μετρητή καυσίμων. Κάποιοι κατασκευαστές επίσης (ιδίως η BMW και η Mercedes-Benz), τοποθετούν και δείκτη οικονομίας καυσίμου (fuel economy gauge), οι οποίοι δείχνουν κάθε στιγμή την στιγμιαία κατανάλωση καυσίμου.
Μέχρι τη δεκαετία του 1970, ορισμένα μοντέλα διέθεταν και αμπερόμετρο, για την απεικόνιση της κατάστασης του συστήματος ηλεκτρικής φόρτωσης, το οποίο μετά αντικαταστάθηκε από το βολτόμετρο. Επιπλέον, ορισμένοι πίνακες οργάνων μπορεί να διαθέτουν και δείκτη πίεσης λαδιού ή πολύ σπάνια ακόμα και θερμόμετρο λαδιού.
Η κορυφή ενός ταμπλό περιέχει συνήθως τους ομιλητές για το ακουστικό σύστημα και τις διεξόδους για το σύστημα θέρμανσης και κλιματισμού (Α/C). Στα πιο σύγχρονα μοντέλα τοποθετούνται στο κέντρο του ταμπλό και συστήματα πλοήγησης αυτοκινήτου (automotive navigation systems).
Ασφάλεια.
Τα λεγόμενα «μαξιλαρωτά ταμπλό» (padded dashboards) επινοήθηκαν τη δεκαετία του 1940 από τον πρωτοπόρο σε ζητήμα ασφάλειας αυτοκινήτου Claire L. Straith. Ωστόσο, μόλις τη δεκαετία του 1970 άρχισαν να διαδίδονται. Σήμερα όλα τα ταμπλό αποτελούνται από αφρώδες παραμορφώσιμο πλαστικό, συνήθως αφρό πολυουρεθάνης με ικανότητα απορρόφησης ενέργειας, μειώνοντας έτσι την πιθανότητα τραυματισμού σε τυχόν πρόσκρουση. Παράλληλα, οι επιφάνειες των ταμπλό καλύπτονται από πολυβινυλοχλωρίδιο (polyvinyl chloride / PVC) ή και από δέρμα στα αυτοκίνητα πολυτελείας.
Από την δεκαετία του 1980 άρχισαν να εμφανίζονται και αερόσακοι οδηγού και συνοδηγού σε κάποια πολυτελή αυτοκίνητα και τελικώς την δεκαετία του 1990 καθιερώθηκαν ως στάνταρ σε όλα τα μοντέλα. Αυτό οδήγησε σε ριζικούς ανασχεδιασμούς στο τιμόνι και στο ταμπλό των νεότερων μοντέλων, ώστε να μπορέσουν να προσαρμοστούν στο εσωτερικό των αυτοκινήτων.
Στα σύγχρονα τιμόνια, ο αερόσακος οδηγού είναι διπλωμένος κάτω από το κάλυμμα του τιμονιού, που εξωτερικά μοιάζει σαν «καπάκι» το οποίο οριοθετείται από ένα «χάραγμα» στην περιφέρειά του, ώστε το καπάκι να μπορεί να ανοίξει για να βγει ο αερόσακος.
Παρομοίως, στα πρώτα μοντέλα με αερόσακο συνοδηγού, υπήρχε ένα εμφανές ορθογώνιο καπάκι στο πάνω μέρος του ταμπλό μπροστά από τον συνοδηγό. Σε πολλά νεότερα μοντέλα, ωστόσο, ο αερόσακος συνοδηγού ανοίγει και βγαίνει μέσα από μία στενή λωρίδα κατά μήκος του ταμπλό, η οποία έχει ενσωματωθεί στο συνολικό ντιζάιν, με αποτέλεσμα να μην υπάρχει ορατό χάραγμα που να οριοθετεί εμφανές καπάκι.

</doc>
<doc id="53043" url="https://el.wikipedia.org/wiki?curid=53043" title="Παγοπέδιλο">
Παγοπέδιλο

Τα παγοπέδιλο είναι υπόδημα ειδικού τύπου εφοδιασμένο με μεταλλική λάμα στο κατώτατο σημείο. Παγοπέδιλα χρησιμοποιούνται σε φυσικές (λίμνες, ποταμια) η τεχνίτες (παγοδρόμια) επιφάνειες πάγου για πατινάζ. 
Ιστορία.
Τα πρώτα παγοπέδιλα κατασκευαζόντουσαν από ζωικά κόκκαλα. Στην αρχαία Ελλάδα, οι αθλητές έδεναν τα παγοπέδιλα στα πόδια τους όπως άλλα πέδιλα. Δημιουργήθηκαν αρχικά για τη διεξαγωγή των πολέμων στα παγωμένα έλη, αλλά σήμερα χρησιμοποιούνται κυρίως για ψυχαγωγικές δραστηριότητες ή για αθλητικούς διαγωνισμούς. 
Κατά τι διάρκεια του 19ου αιώνα τα παγοπέδιλα ήταν πρόσθετα σε μπότες. Περίπου το 1890 ξεκίνησε η εισαγωγή στην Ευρώπη από Αμερικανικα παγοπέδιλα που η λεπίδα ήταν βιδωμένοι στην μπότα. Για πολλές δεκαετίες αποτελούσαν είδος πολυτελειας, τα πρωτοαναφέρει ο Δημήτριος Διαμαντίδης (Demeter Diamantidi) στο γερμανόγλωσσο βιβλίο "Spuren auf dem Eise" το 1892.
Ετυμολογία.
Η λέξη "παγοπέδιλα" είναι γνωστή από αιώνες στην ελληνική γλώσσα, π.χ. αναφέρεται σε ένα ελληνο-γαλλικό λεξικό του 1909. Μια άλλη πηγή λέει ότι ήρθε στην ελληνική γλώσσα στο δεύτερο μέρος του 19ου αιώνα, αλλά ίσως η λέξη είναι πολύ πιο παλιά. Μερικές φορές χρησιμοποιείται η γαλλική λέξη "πατινια".
Τύποι.
Παγοπέδιλα κατασκευάζονται από διαφορετικά υλικά όπως δέρμα, πλαστικά, υφάσματα και σύνθετα υλικά. Αθλήματα στα οποία χρησιμοποιούνται παγοπέδιλα είναι το καλλιτεχνικό πατινάζ, το χόκεϋ επί πάγου και τη παγοδρομία ταχύτητας, υπάρχουν επομένως σε τρεις τύπους που διαφέρουν στις λάμες. Τα παγοπέδιλα για καλλιτεχνικό πατινάζ και χόκεϋ χρησιμοποιούνται και για το πατιναζ γενικότερα, δηλαδή στον περίπατο.
Το τρόχισμα της λεπίδας γίνεται σε ειδικό τροχό παγοπέδιλων σε ρύθμιση για τις διάφορες εφαρμογές.
Χόκεϋ επί πάγου.
Τα παγοπέδιλα για χόκεϋ επί πάγου αποτελούνται από την μπότα με βάση (holder) και λάμα. Στα πατίνια που χρησιμοποιούνται για ξεκίνημα η λάμα είναι ενιαία με τη βάση, η μπότα είναι στο εσωτερικό μαλακή και η λάμα είναι ενιαία με τη βάση. Στα πατίνια που χρειάζεται κάποιος για συχνή χρήση είναι στο εσωτερικό πιο σκληρή και η λάμα είναι αποσπώμενη από τη βάση έτσι ώστε αν σπάσει η φθαρεί από τα πολλά τροχίσματα να είναι εύκολο να αντικατασταθεί χωρίς την βάση. Η απλές μπότες είναι εξωτερικά υφασμάτινες, η ακριβότερες είναι πλαστικές για ψήσιμο στον φούρνο προκειμενου να μαλακώσουν και μετέπειτα στο φόρεμα να πάρουν το σχήμα του ποδιού. Το δέσιμο γίνεται συνήθως αποκλειστικά με κορδόνια (η κορδόνια με επικάλυψη κεριού), διότι υποστηρίζουν την προσαρμογή στο πόδι.
Τα παγοπέδιλα για τερματοφύλακα διαφέρουν, η λάμα είναι μακρότερη και η μπότα προσφέρει μεγαλύτερη προστασία από τα τον δίσκο. Είναι επόμενος πιο δυσκίνητα από τα απλά παγοπέδιλα.
Το πλάτος αναφερεται σε τεσσερα μεγεθι: D (στενό), Ε (κανονικό), ΕΕ (πλατύ) και σε σπάνιες περιπτώσεις C (πολύ στενό). Τα μεγέθη ακολουθούν τα μεγέθη των παπουτσιών, αλλά είναι σημαντικά διαφορετικά, συχνά είναι μικρότερα, π.χ. ένα παγοπέδιλο 45 αντιστοιχεί σε ένα παπούτσι 44.

</doc>
<doc id="53045" url="https://el.wikipedia.org/wiki?curid=53045" title="Σίντνεϋ Σέλντον">
Σίντνεϋ Σέλντον

Ο Σίντνεϊ Σέλντον (αγγλ. Sidney Sheldon, 11 Φεβρουαρίου 1917 – 30 Ιανουαρίου 2007) ήταν Αμερικανός συγγραφέας. Οι γνωστότερες τηλεοπτικές δουλειές του είναι τα σενάρια των σειρών "I Dream of Jeannie" (1965-70), "Hart To Hart" (1979-84) και "The Patty Duke Show" (1963-66), ενώ έγραψε και πολλά εμπορικά επιτυχημένα βιβλία όπως το "Master of the Game" (1982).
Ο Σίντνεϊ Σέτστελ, όπως είναι το πραγματικό του όνομα κατάγονταν από Γερμανό πατέρα και Ρωσο-εβραία μητέρα. Το 1937 εγκαταστάθηκε στο Χόλιγουντ, όπου άρχισε να σκηνοθετεί δευτέρας διαλογής ταινίες. Για το σενάριό του στην ταινία "The Bachelor and the Bobby-Soxer" κέρδισε βραβείο Όσκαρ το 1947. 
Βραβεία.
Εκτός από το Όσκαρ σεναρίου, που κέρδισε το 1947, τιμήθηκε με ένα Βραβείο Τόνι (1959), για το μιούζικαλ "Redhead" και ένα Έμι για τη δουλειά του στην τηλεοπτική σειρά "I Dream of Jeannie", που μεταδόθηκε από το τηλεοπτικό δίκτυο NBC. 

</doc>
<doc id="53046" url="https://el.wikipedia.org/wiki?curid=53046" title="Γελένα Ρομανόβα">
Γελένα Ρομανόβα

Η Γελένα Ρομανόβα ("Елена Николаевна Рома́нова", 20 Μαρτίου 1963 - 28 Ιανουαρίου 2007) ήταν Ρωσίδα ολυμπιονίκης του στίβου, στις μεσαίες αποστάσεις.
Γεννήθηκε στις 20 Μαρτίου 1963. Κέρδισε ένα χρυσό μετάλλιο το 1992 στους Ολυμπιακούς Αγώνες της Βαρκελώνης. Πέθανε στις 28 Ιανουαρίου 2007. 

</doc>
<doc id="53047" url="https://el.wikipedia.org/wiki?curid=53047" title="Βασιλιάς της Μουσελίνας">
Βασιλιάς της Μουσελίνας



</doc>
<doc id="53049" url="https://el.wikipedia.org/wiki?curid=53049" title="Απόστολος Βαρνάβας">
Απόστολος Βαρνάβας

Ο Απόστολος Βαρνάβας (?, Κύπρος - 61 μ.Χ., Σαλαμίνα, Κύπρος) ήταν ένας από τους πρώτους χριστιανούς, ο οποίος μαζί με τους δώδεκα αποστόλους βοήθησε στη διάδοση του Ευαγγελίου. Ακολούθησε τον Απόστολο Παύλο στις περιοδείες του και είχε για βοηθό του τον ανηψιό του Ευαγγελιστή Μάρκο. Ήταν προφήτης και δάσκαλος στην Αντιόχεια. Αν και δεν ήταν ένας από τους 12 αποστόλους, περιγράφεται ως «απόστολος» καθώς «ήταν σταλμένος από το Άγιο Πνεύμα».
Τιμάται ως άγιος από την Λουθηρανική, την Αγγλικανική, την Καθολική και την Ορθόδοξη εκκλησία.
Απόστολος του Χριστού.
Υπήρξε πιθανώς ένας από τους εβδομήκοντα αποστόλους που απέστειλε ο Ιησούς Χριστός να κηρύξουν το ευαγγέλιο της Βασιλείας του Θεού. Γεννήθηκε στην Κύπρο, αλλά όταν κλήθηκε να υπηρετήσει τον Κύριο, φαίνεται πως βρισκόταν στην Παλαιστίνη, εκεί όπου ήταν και οι δώδεκα απόστολοι.
Το πραγματικό του όνομα ήταν Ιωσής ή Ιωσήφ και ήταν Ιουδαίος Λευίτης. Οι απόστολοι του έδωσαν το όνομα «Βαρνάβας», το οποίο και σημαίνει «υιός παρακλήσεως», δηλαδή «γιος παρηγοριάς» (Πράξεις 4:36), ίσως επειδή παρηγορούσε τους φτωχούς και στερημένους όπως π.χ. στην περίπτωση του όπου πούλησε αγρόκτημα που είχε στην κατοχή του και παρέδωσε ολόκληρο το αντίτιμο στο κοινό ταμείο της εκκλησίας. Ήταν θείος του ευαγγελιστή Μάρκου (), αφού η μητέρα του Μάρκου ήταν αδελφή του Βαρνάβα. Το έργο του αρχίζει όταν ο Βαρνάβας συνδέθηκε στενά και συνεργάστηκε επί χρόνια με τον απόστολο Παύλο από την Ταρσό. Το Άγιο Πνεύμα είπε στους Αποστόλους να ξεχωρίσουν τον Παύλο και τον Βαρνάβα για να τους δώσει αποστολή να διδάξουν στον κόσμο. Έτσι ο Βαρνάβας ακολούθησε τον Παύλο στις περιοδείες του, αν και μετά από κάποιο σημείο χώρισαν μετά από «ζωηρή διαφωνία» οπόταν και ο Παύλος συνέχισε την περιοδεία του έχοντας μαζί του τον ευαγγελιστή Λουκά, ενώ ο Βαρνάβας έμεινε στην Κύπρο μαζί με τον Μάρκο όπου οργάνωσαν την εκεί εκκλησία.
Στον Απόστολο Βαρνάβα γίνεται λόγος στις Πράξεις των Αποστόλων από τον Ευαγγελιστή Λουκά, κυρίως στα κεφάλαια 4, 13 και 15. Ο Απόστολος Βαρνάβας καταγόταν από την Κύπρο αγαπούσε πολύ την πατρίδα του, όταν ήρθε με τον Απόστολο Πέτρο, πέρασαν μαζί από την Λάρνακα και την Πάφο οπού εκεί έκανε χριστιανό τον Ρωμαίο διοικητή Σέργιο Παύλο, αφού τύφλωσε, μαζί με τον Απόστολο Παύλο, τον Μάγο Ελυμά, ως επίδειξη της δύναμης του Ευαγγελίου. 
Συγγράμματα.
Διάφορα συγγράμματα κυκλοφόρησαν με το όνομα του αποστόλου Βαρνάβα. Το σημαντικότερο από αυτά είναι η λεγόμενη Επιστολή Βαρνάβα η οποία όμως είναι ψευδεπίγραφη και δεν ανήκει στον απόστολο. 
Δεν πρέπει να μείνει αμνημόνευτο και το λεγόμενο Ευαγγέλιο του Βαρνάβα, αρκετά γνωστό στο μουσουλμανικό κόσμο ως αυθεντική πηγή περί του Ιησού. Αν και το κείμενο, σύμφωνα με ποικίλες απόψεις της βιβλιογραφίας, έχει δημιουργηθεί σε κάποια χρονική περίοδο ανάμεσα στον 13ο και τον 16ο αιώνα από άγνωστο εξισλαμισθέντα χριστιανό, οι μουσουλμάνοι παραπέμπουν σ' αυτό για να τονίσουν ότι ο Χριστός υπήρξε απλά ένας πρόδρομος του Μωάμεθ, του μόνου αληθινού Μεσσία. Το κείμενο αυτό παρουσιάζει και την εκδοχή σύμφωνα με την οποία ο Ιούδας ήταν εκείνος που σταυρώθηκε αντί για τον Χριστό, εκδοχή που συμφωνεί και με το Κοράνι, που γράφει: «"Αυτοί δεν τον σταύρωσαν, ένας άνδρας που του έμοιαζε μπήκε στη θέση του"» (σουράτιο IV, 156).
Εκτός αυτών, εξαιτίας κάποιου χειρογράφου του 11ου αιώνα το οποίο περιλαμβάνει και τον Βαρνάβα μεταξύ των συγγραφέων της Κ. Διαθήκης, μερικοί ερευνητές απέδωσαν στον απόστολο την Προς Εβραίους επιστολή η οποία έχει αποδοθεί από την εκκλησιαστική παράδοση στον Απόστολο Παύλο.
Ορθόδοξη Εκκλησία της Κύπρου.
Η Ορθόδοξη Εκκλησία της Κύπρου θεωρεί τον Βαρνάβα ιδρυτή και προστάτη της. Ο Απόστολος Βαρνάβας θεωρείται ο πρώτος επίσκοπος Σαλαμίνος ο οποίος ακολούθως είχε μαρτυρικό τέλος αφού πέθανε δια λιθοβολισμού στη Σαλαμίνα. Σύμφωνα με το απόκρυφο βιβλίο «Πράξεις Βαρνάβα», που υποτίθεται ότι εγράφη από τον Ευαγγελιστή Μάρκο, ο Απόστολος μάρτυς ετάφη βιαστικά, μαζί με το χειρόγραφο Ευαγγέλιο του Ματθαίου που κατείχε και χρησιμοποιούσε.
Κοντά στην αρχαία πόλη της Σαλαμίνας, αργότερα Κωνσταντία και σήμερα Αμμόχωστο, βρίσκεται το μοναστήρι του Αποστόλου Βαρνάβα. Εκεί βρίσκεται και ο τάφος του Αγίου, όπου βρέθηκε και το χειρόγραφο Ευαγγέλιο του Ματθαίου στο στήθος του, κατόπιν οράματος του Αρχιεπισκόπου Κύπρου Ανθέμιου το 477 μ.Χ., οπότε και η Εκκλησία της Κύπρου επιβεβαιώθηκε ως Αυτοκέφαλη, ως Αποστολικό καθίδρυμα. Η μνήμη του αγίου εορτάζεται στις 11 Ιουνίου. Στην Κύπρο υπάρχει αριθμός ναών αφιερωμένων στον Απόστολο Βαρνάβα και η σταυροπηγιακή μονή στα Κατεχόμενα, έξω από την Αμμόχωστο, θεμελιωμένη από τον αυτοκράτορα Ζήνωνα (474-491). Στη βυζαντινή αγιογραφία συχνά παρουσιάζεται μαζί με τον Απόστολο Παύλο να κρατούν μια Εκκλησία, ή μόνος του με το Κατά Ματθαίον Ευαγγέλιο στα χέρια του.

</doc>
<doc id="53051" url="https://el.wikipedia.org/wiki?curid=53051" title="Νγκουγιέν Ταν Ντουνγκ">
Νγκουγιέν Ταν Ντουνγκ

Ο Νγκουγέν Ταν Ντουνγκ ("/ŋwiʔən˧˥ tən˧˥ zuʔŋ˧˥/", 1949-) είναι πολιτικός από το Βιετνάμ και πρωθυπουργός της ασιατικής χώρας από τις 27 Ιουνίου 2006 έως τις 7 Απριλίου 2016.
Βιογραφία.
Πρώτα χρόνια και εκπαίδευση.
Γεννήθηκε στην επαρχία Κα Μάου (Cà Mau) του Νοτίου Βιετνάμ στις 17 Νοεμβρίου 1949. Το 1961 έγινε μέλος της στρατιωτικής πτέρυγας του Εθνικού Απελευθερωτικού Μετώπου του Νοτίου Βιετνάμ. Εργάστηκε ως γιατρός και ως νοσοκόμος. Κατά τον Πόλεμο του Βιετνάμ τραυματίστηκε τέσσερις φορές. Απέκτησε πτυχίο μπάτσελορ στις Νομικές Επιστήμες μετά το τέλος του πολέμου.
Έγινε μέλος του Κομμουνιστικού Κόμματος της χώρας στις 10 Ιουνίου του 1967. Στη συνέχεια υπηρέτησε ως μαχητής του στρατού και εξελέγη μέλος του Πολιτιμπιρό στο όγδοο, ένατο και στο δέκατο συνέδριο του κόμματος.
Το 1997-2006 ήταν αντιπρόεδρος της κυβέρνησης. Από το 1998 έως το 1999 υπηρέτησε ως διοικητής της Κρατικής Τράπεζας του Βιετνάμ.
Πρωθυπουργία.
Έγινε πρωθυπουργός στις 27 Ιουνίου του 2006, οπότε και ο διορισμός του εγκρίθηκε από την Εθνοσυνέλευση της χώρας. Τον διόρισε ο προκάτοχός του, Φα Βαν Κάι, ο οποίος αποσύρθηκε. Ο Ντουνγκ είναι σήμερα 4ος στην ιεραρχία του Κομμουνιστικού Κόμματος του Βιετνάμ.
Είναι ο πρώτος ανώτερος κομμουνιστής ηγέτης του Βιετνάμ που γεννήθηκε μετά την Επανάσταση του Αυγούστου το 1945 και ο νεότερος σε ηλικία πρωθυπουργός του Βιετνάμ, σε ηλικία 57 ετών.
Επανεξελέγη στις 25 Ιουλίου του 2007. Στις 26 Ιουλίου 2011 επανεξελέγη πρωθυπουργός με ποσοστό 94%.

</doc>
<doc id="53052" url="https://el.wikipedia.org/wiki?curid=53052" title="Νγκουγιέν Μιν Τριετ">
Νγκουγιέν Μιν Τριετ

Ο Νγκουγιέν Μιν Τριετ ("Nguyễn Minh Triết", 8 Οκτωβρίου 1942 - ...) είναι πολιτικός από το Βιετνάμ, μεταρρυθμιστής ηγέτης του Κομμουνιστικού Κόμματος της πόλης Χο Τσι Μιν, πρόεδρος της χώρας από το 2006 ως το 2011.
Καριέρα.
Γεννήθηκε στις 8 Οκτωβρίου του 1942. Για μεγάλο χρονικό διάστημα υπήρξε κυβερνήτης της επαρχίας Μπινχ Ντουόνγκ, της σημαντικότερης όσον αφορά τις επενδύσεις από το εξωτερικό μετά την πρώην Σαϊγκόν.
Εξελέγη στις 27 Ιουνίου του 2006 νέος πρόεδρος του Βιετνάμ στη θέση του Τραν Ντουκ Λουόνγκ, που αποχώρησε. Ο Τριετ, που ήταν και ο μοναδικός υποψήφιος για τη θέση αυτή, εξελέγη από την Εθνοσυνέλευση με ποσοστό 94,12%. Μία από τις πρώτες ενέργειες του Τριετ ήταν να προτείνει επίσημα τον υποψήφιο του Κόμματος, τον Ντουνγκ, ως διάδοχο του πρωθυπουργού Φαν Βαν Κάι, ο οποίος παραιτήθηκε επίσης, σε ηλικία 72 ετών. 
Ο Νγκουγιέν επανεξελέγη σε εκλογές που έγιναν χωρίς καθολική ψηφοφορία στις 24 Ιουλίου του 2007 με ποσοστό 98,78%.

</doc>
<doc id="53053" url="https://el.wikipedia.org/wiki?curid=53053" title="Χάρις Σιλάζιτς">
Χάρις Σιλάζιτς



</doc>
<doc id="53054" url="https://el.wikipedia.org/wiki?curid=53054" title="Καβιγιάτσα">
Καβιγιάτσα



</doc>
<doc id="53056" url="https://el.wikipedia.org/wiki?curid=53056" title="Καβιγιάσε">
Καβιγιάσε

Η Καβιγιάσε (ισπ. Cavillace) ή Καβιγιάκα (ισπ. Cavillaca) ήταν παρθένα θεότητα των Ίνκας.
Σύμφωνα με το μύθο, η Καβιγιάτσε έφαγε ένα φρούτο, που περιείχε το σπέρμα του Κονιράγια, θεού της σελήνης και της γονιμότητας. Σύντομα, γέννησε ένα γιο. Κάλεσε όλους τους θεούς και ζήτησε να μάθει ποιος ήταν ο πατέρας του παιδιού. Κανείς δεν απάντησε κι εκείνη άφησε στο έδαφος το βρέφος, το οποίο σύρθηκε προς τον Κονιράγια.
Ντροπιασμένη η Κοβιγιάτσε, επειδή ο θεός της σελήνης ήταν ο πιο ενδεής από τους θεούς, άρπαξε το γιο της κι αυτοκτόνησε, πέφτοντας στη θάλασσα από τα βράχια των περουβιανών ακτών. Σύμφωνα με το μύθο, κι οι δυο μεταμορφώθηκαν σε ουάκα (ισπ. huaca). 

</doc>
<doc id="53057" url="https://el.wikipedia.org/wiki?curid=53057" title="Κοκομάμα">
Κοκομάμα



</doc>
<doc id="53058" url="https://el.wikipedia.org/wiki?curid=53058" title="Μάμα Κόκα">
Μάμα Κόκα



</doc>
<doc id="53059" url="https://el.wikipedia.org/wiki?curid=53059" title="Κούκα Μάμα">
Κούκα Μάμα

Στη μυθολογία των Ίνκας, η Κούκα Μάμα ή Μάμα Κόκα ήταν η θεότητα της υγείας και της ευτυχίας. 
Αρχικά, η Κοκαμάμα ήταν μια γυναίκα με έκλυτο βίο, που την κατασπάραξαν οι πολυάριθμοι εραστές της. Το σώμα της μεταμορφώθηκε στο πρώτο φυτό κόκας. Σύμφωνα με το μύθο, τα φύλλα της έφερναν υγεία κι ευτυχία και δίνονταν για μάσηση μόνο στους άνδρες που ικανοποιούσαν σεξουαλικά τις γυναίκες τους.

</doc>
<doc id="53060" url="https://el.wikipedia.org/wiki?curid=53060" title="Ίντι">
Ίντι

Στη μυθολογία των Ίνκας, ο Ίντι είναι ο θεός του ήλιου, γιος του Βιρακότσα. Σύζυγός του θεωρείται η Μάμα Κίγια, θεά της σελήνης κι αδερφή του. 
Ο Ίντι είναι ο πιο σημαντικός από τους θεούς των Ίνκας, καθώς αντιπροσώπευε το Ζωοδότη Ήλιο, που έδινε το φως και τη θέρμη του στους ανθρώπους. Η λατρεία του ήταν διαδεδομένη στους αγρότες, που στρέφονταν σε αυτόν για καλή σοδειά.
Σύμφωνα με έναν αρχαίο μύθο, ο Ίντι έμαθε στο γιο του, Μάνκο Κάπακ, και στην κόρη του, Μάμα Όκλιο, τις τέχνες και τον πολιτισμό και τους έστειλε στη γη για να παραδώσουν τη γνώση αυτή στην ανθρωπότητα. Τους έδωσε ένα χρυσό ραβδί και τους διέταξε να χτίσουν έναν ναό και την πρωτεύουσα των Ίνκας στον τόπο που θα προσγειωνόταν το ραβδί. Έτσι δημιουργήθηκε η πόλη του Κούσκο, ενώ ο εκάστοτε αρχηγός θεωρούνταν η ζωντανή ενσάρκωση του Ίντι.
Ο Ίντι αναπαρίσταται συχνά σαν ένας χρυσός δίσκος με ανθρώπινο πρόσωπο. Σύμφωνα με ένα θρύλο, υπήρχε ένας μεγάλος χρυσός δίσκος που απεικόνιζε τον Ίντι, ο οποίος βρέθηκε στα χέρια των Ισπανών "κονκισταδόρες" το 1571 και στάλθηκε στον Πάπα. Από τότε δεν έχει βρεθεί ποτέ.
Προς τιμήν του Ίντι λάμβανε χώρα η γιορτή του Ίντι Ράιμι κατά το χειμερινό ηλιοστάσιο, περίπου στις 24 Ιουνίου για τους Ίνκας.

</doc>
<doc id="53061" url="https://el.wikipedia.org/wiki?curid=53061" title="Κίγια">
Κίγια



</doc>
<doc id="53062" url="https://el.wikipedia.org/wiki?curid=53062" title="Μάμα Κίγια">
Μάμα Κίγια

Στη μυθολογία των Ίνκας, η Μάμα Κίγια (ισπ. Mama Quilla) ήταν θεότητα της σελήνης, ενώ σχετίζεται με το ημερολόγιο και τις γιορτές των Ίνκας. Είναι προστάτιδα του γάμου και των παντρεμένων γυναικών. Ενσάρκωσή της στη γη αποτελούσε η σύζυγος του Αυτοκράτορα των Ίνκας.
Σύμφωνα με έναν από τους ιδρυτικούς μύθους των Ίνκας, ήταν κόρη του Βιρακότσα και της Μάμα Κότσα, σύζυγος κι αδερφή του θεού ήλιου Ίντι. Παιδιά της ήταν ο Μάνκο Κάπακ, η Μάμα Όκλιο, ο Κον και ο Πατσακάμακ.

</doc>
<doc id="53063" url="https://el.wikipedia.org/wiki?curid=53063" title="Πέδρο Αλμοδόβαρ">
Πέδρο Αλμοδόβαρ

Ο Πέδρο Αλμοδόβαρ Καμπαγιέρο ("Pedro Almodóvar Caballero", 25 Σεπτεμβρίου 1949) είναι Ισπανός σκηνοθέτης, σεναριογράφος και παραγωγός. Έχει γράψει, σκηνοθετήσει και παραγάγει περίπου 30 ταινίες.
Βιογραφία.
Γεννήθηκε στο Calzada de Calatrava στην περιοχή του Αλμάγρο στην Ισπανία. Σε ηλικία 8 ετών παρακολούθησε καθολικό σχολείο. Οι εμπειρίες του από το σχολείο αυτό και από τους εκκλησιαστικούς θεσμούς σε συνδυασμό με τη σεξουαλική κακοποίηση που υπέστη, αποτέλεσαν την έμπνευση για την ταινία του "Κακή εκπαίδευση" (2004). Στα 16 του μετακόμισε στη Μαδρίτη και ασχολήθηκε με διάφορες δουλειές του ποδαριού, αφού λόγω της δικτατορίας του Φράνκο ο ισπανικός κινηματογράφος δεν ήταν ιδιαίτερα ανεπτυγμένος. Στη συνέχεια δούλεψε για 12 χρόνια στον ισπανικό οργανισμό τηλεπικοινωνιών και έτσι κατάφερε να αγοράσει την πρώτη του κάμερα, μια Super 8. Τα χρόνια εκείνα δούλεψε σε θεατρικές ομάδες, ίδρυσε το σατιρικό πανκ-ροκ συγκρότημα Almodovar y McNamara και γύρισε πολλές χιουμοριστικές ταινίες σε super 8, τις οποίες παρουσίαζε σε ιδιωτικές προβολές. Η πρώτη του μεγάλου μήκους ταινία είναι το "Η Πέπι, η Λούσι, η Μπομ και τα άλλα κορίτσια" που ολοκληρώθηκε με πολλές δυσκολίες το 1980. Ακολούθησαν πολλές ταινίες,στις οποίες υπογράφει ο ίδιος και το σενάριο, που έφεραν και τη διεθνή αναγνώριση για το σκηνοθέτη.

</doc>
<doc id="53065" url="https://el.wikipedia.org/wiki?curid=53065" title="Ραφήνα">
Ραφήνα

Η Ραφήνα είναι το λιμάνι των Μεσογείων, στις ακτές της Ανατολικής Αττικής. Καλύπτει έκταση 19.000 στρεμμάτων και ο πληθυσμός της ανέρχεται στους 12.168 κατοίκους, σύμφωνα με την Απογραφή του 2011. Απέχει από την Αθήνα περίπου 25 χλμ. Το λιμάνι της σήμερα συγκαταλέγεται στα μεγαλύτερα της Ελλάδας και έχει πολύ μεγάλη κινητικότητα.
Θέση.
Συνορεύει στα βόρεια με το Μάτι Αττικής, νότια με την Αρτέμιδα, δυτικά με τις συνοικίες Νέο Βουτζά και Καλλιτεχνούπολη και ανατολικά βρέχεται με τον Νότιο Ευβοικό κόλπο, βρίσκεται περίπου στο κέντρο των ανατολικών ακτών της Αττικής. Ο κεντρικότερος δρόμος της Ανατολικής Αττικής Λεωφόρος Μαραθώνος την διασχίζει στα δυτικά, ενώ η μεγάλη Λεωφόρος Αλ. Φλέμινγκ με νησίδα ξεκινά από την Μαραθώνος καταλήγοντας απ'ευθείας σε πολύ σύντομη απόσταση στο κέντρο της πόλης και το λιμάνι.
Διοικητικές μεταβολές.
Το 1929 συστάθηκε για πρώτη φορά η κοινότητα Ραφήνας, ενώ από το 1994 η Ραφήνα αποτέλεσε Δήμο του Νομού Αττικής με πρώτο δήμαρχο τον Α. Κεχαγιόγλου. Με το σχέδιο διοικητικής μεταρρύθμισης Καλλικράτης, ενώθηκε το 2011 με την κοινότητα Πικερμίου στον ενιαίο δήμο Ραφήνας - Πικερμίου. 
Πρώτος δήμαρχος του Καλλικρατικού Δήμου Ραφήνας - Πικερμίου ο Γιώργος Χριστόπουλος (2011), τον διαδέχθηκε (2014) ο Βασίλης Πιστικίδης. Μετα τις εκλογες του 2019 δημαρχος ειναι ο Ευάγγελος Μπουρνούς.
Ιστορία.
Αρχαία ιστορία.
Πρόκειται για έναν ιστορικό δήμο, ο οποίος κατοικήθηκε από τα προϊστορικά χρόνια. Το 3200 π.χ. οικοδομήθηκε ο προϊστορικός οικισμός του Ασκηταριού στην ομώνυμη μικρή βραχώδη χερσόνησο αμέσως νοτιότερα από την θέση που βρίσκεται σήμερα η παραλία Μαρίκες. Ο οικισμός του Ασκηταριού βρισκόταν σε μεγάλη ακμή την περίοδο (3200 - 2000) π.χ., βρέθηκαν μικρά ορθογώνια κτίσματα με τοίχους λίθινους στην βάση, πλίνθινους απο πάνω και μικρή εστία στο κέντρο χωρισμένα με μονοπάτια σε οικοδομικά τετράγωνα, νεκροταφείο στα νότια και ακρόπολη. Οι ανασκαφές στο Ασκηταριό πραγματοποιήθηκαν την τριετία (1952 - 1954) από τον καθηγητή προϊστορικής αρχαιολογίας Πανεπιστημίου Αθηνών Δημήτρη Θεοχάρη. Η λέξη Ασκηταριό προήλθε αργότερα από μια βραχώδη σπηλιά την οποία κάποιος μοναχός από την Μονή Πεντέλης είχε μετατρέψει σε ησυχαστήριο. Βορειότερα απο το ρέμα της Ραφήνας στην παραλία που βρίσκεται ανάμεσα στο ρέμα και το κεντρικό λιμάνι βρέθηκαν επίσης εγκαταστάσεις κατεργασίας χαλκού.
Το Ασκηταριό είχε πέσει σε παρακμή από τις αρχές της πρώτης χιλιετίας π.χ. τότε δημιουργήθηκε ο κεντρικός οικισμός της Ραφήνας ή Αραφηνών στην θέση που βρίσκεται σήμερα το κεντρικό λιμάνι. Ο δήμος Αραφηνίων ή δήμος Αραφήνος ήταν ένας από τους δήμους της αρχαίας Αθήνας που όρισε ο Κλεισθένης, με το όνομα «"Αραφήν"». Αυτό το όνομα το πήρε από τον πρώτο της κυβερνήτη, τον Αραφήνα, ο οποίος ήταν ένας από τους μυθικούς ήρωες της Αττικής. Ανασκαφές στην περιοχή βρήκαν επίσης στοιχεία από την Ρωμαϊκή περίοδο (οικοδομήματα, ρωμαϊκό λουτρό, αγάλματα).
Νεώτερη ιστορία.
Κατά τη μικρασιατική καταστροφή του 1922 ήρθαν στη Ραφήνα πολλοί κάτοικοι της Τρίγλιας της Μικράς Ασίας, οι περισσότεροι με πλοία του Τριγλιανού εφοπλιστή Φίλιππου Καβουνίδη. Αυτοί εγκαταστάθηκαν στη Ραφήνα και συγκρότησαν προσφυγικό οικισμό με το όνομα «"Νέα Τρίγλια"», που όμως δεν επικράτησε. Υπάρχει όμως ένα σπίτι-μουσείο το οποίο διατηρείται από τότε που ήρθαν λόγω της καταστροφής της Σμύρνης. Ανήκε σε μια οικογένεια που είχε έρθει και εγκατασταθεί στη Ραφήνα μετά την καταστροφή. Το μουσείο επίσης περιλαμβάνει και όλα τα έπιπλα και τον εξοπλισμό της οικογένειας που το κατοικούσε.
Οι πρόσφυγες οικοδόμησαν τον Ιερό ναό Κοιμήσεως Θεοτόκου της Παντοβασιλίσσης στο κέντρο της πόλης πολύ κοντά στο λιμάνι. Το 1929 ολοκληρώθηκε το χτίσιμο της πρώτης εκκλησίας αλλά δεν υπήρχαν οι εικόνες από τις εκκλησίες της Τρίγλιας επειδή όσες είχαν σωθεί από τους Τούρκους πήγαν στο Βυζαντινό Μουσείο. Το Βυζαντινό μουσείο αρχικά αρνήθηκε επειδή μερικές εικόνες όπως της "Αγίας επίσκεψης" είχαν πολύ ψηλή αξία, τελικά μετά από πολλές προσπάθειες κατάφεραν την ίδια χρονιά να τις αποσπάσουν. Το εκκλησάκι του Αγίου Φανουρίου που ανεγέρθη ακριβώς δίπλα ήταν η Αγία Τράπεζα της εκκλησίας.
Την δεκαετία του 1950 κατεδαφίστηκε σχεδόν στο σύνολο της η παλιά πόλη της Ραφήνας για να οικοδομηθεί στην θέση της η σύγχρονη πόλη. Τον ίδιο καιρό κατεδαφίστηκε και η πρώτη εκκλησία Κοιμήσεως Θεοτόκου της Παντοβασιλίσσης, διασώθηκε μόνο το εκκλησάκι του Αγίου Φανουρίου που διακρίνεται και σήμερα, στην θέση της πρώτης εκκλησίας οικοδομήθηκε ο ΟΤΕ Ραφήνας. Η δεύτερη εκκλησία της Κοιμήσεως Θεοτόκου της Παντοβασιλίσσης αυτή που βλέπουμε σήμερα δίπλα από την κεντρική πλατεία ανεγέρθη πολύ κοντά στην πρώτη, οι εργασίες ολοκληρώθηκαν το 1958 είναι η πολιούχος της πόλης.
Χαρακτηριστικά.
Η Ραφήνα βρίσκεται στο επίκεντρο της Ανατολικής Αττικής και αποτελεί το δεύτερο μεγαλύτερο λιμάνι του νομού μετά τον Πειραιά και ένα από τα μεγαλύτερα της χώρας. Είναι πυκνοκατοικημένη περιοχή στο κέντρο κοντά στο λιμάνι αλλά διαθέτει μεγάλες εκτάσεις με πάρκα και χώρους πρασίνου όπως δυο μεγάλες παραλίες η πρώτη δίπλα από το λιμάνι και η δεύτερη η δημοφιλέστατη παραλία Μαρίκες στην θέση Αυλάκι στα νότια κοντά στα σύνορα με την Αρτέμιδα. Συνδέεται σε πολύ κοντινή απόσταση με την Αρτέμιδα μέσω της Οδού Αραφίνος όπου υπάρχει το Δημοτικό κολυμβητήριο Ραφήνας και ο παραθεριστικός οικισμός Μελτέμι επίσης στην θέση Αυλάκι.
Σήμερα η Ραφήνα αποτελεί ουσιαστικά προάστιο της Αθήνας, χάρη στην Αττική Οδό που βελτίωσε την πρόσβαση από το κέντρο της πόλης αφού ενώνεται με την Λεωφόρο Μαραθώνος στο γειτονικό Πικέρμι. Τα τελευταία χρόνια έχει γνωρίσει μεγάλη ανάπτυξη, καθώς ολοένα και περισσότερες ακτοπλοϊκές γραμμές επιλέγουν το λιμάνι της. Η πόλη απέχει 25 χιλιόμετρα από το κέντρο της Αθήνας. Η Ραφήνα εκκλησιαστικά υπάγεται στην Ιερά Μητρόπολη Μεσογαίας και Λαυρεωτικής - Α' Αρχιερατική Περιφέρεια Σπάτων - Ραφήνας με 4 μεγάλες ενορίες τον Ιερό Ναό Κοιμήσεως Θεοτόκου Παντοβασιλίσσης Ραφήνας, τον Ιερό Ναό Αναλήψεως Κυρίου Διασταυρώσεως Ραφήνας, τον Ιερό Ναό Αγίας Τριάδας στα Περιβολάκια Ραφήνας και τον Ιερό Ναό Κοιμήσεως Θεοτόκου στα Περιβολάκια Ραφήνας. Η Παντοβασίλισσα Ραφήνας είναι η πολιούχος της Ραφήνας, ο ναός ανεγέρθη το 1957 στο κέντρο της πόλης στην διασταύρωση των λεωφόρων Φλέμινγκ και Αραφήνας στην θέση του παλιότερου πρώτου ναού. Διαθέτει κατηχητικό σχολείο και εορτάζει στις 8 Σεπτεμβρίου με μεγαλοπρεπείς εκδηλώσεις.
Το Δημοτικό Στάδιο Ραφήνας βρίσκεται στο κέντρο της πόλης πάνω στην Οδό Αραφηνίδων Αλών στον παραλιακό δρόμο γύρω από το λιμάνι ανάμεσα στο Δημαρχείο Ραφήνας και την κεντρική πλατεία της πόλης, είναι η έδρα της ποδοσφαιρικής ομάδας Α.Ο. Τριγλία Ραφήνας. Το Στάδιο πήρε το όνομα Παναγιώτης Σκούφος προς τιμή του διεθνή Ραφηνιώτη διεθνή Έλληνα ποδοσφαιριστή που ξεκίνησε από την ομάδα Τριγλία και ολοκλήρωσε την ποδοσφαιρική του καριέρα στην Προοδευτική και τον Άρη Νικαίας
Συνοικίες.
Η Καλλιτεχνούπολη και ο Νέος Βουτζάς είναι οι δύο μεγάλες περιφερειακές συνοικίες της Ραφήνας, δυτικά της Λεωφόρου Μαραθώνος στους πρόποδες της Πεντέλης, και ανήκαν πάντοτε στον Δήμο Ραφήνας. Σε αυτές βρίσκονται κτισμένες πολλές παραθεριστικές και μόνιμες κατοικίες.
Το κέντρο της Ραφήνας.
Το υπόλοιπο πολεοδομικό συγκρότημα της Ραφήνας χωρίζεται στα δύο: στο πυκνοκατοικημένο βόρειο τμήμα της, που εκτείνεται βόρεια της Λεωφόρου Αλ. Φλέμινγκ και μέχρι το Μάτι Αττικής, και στο αραιοκατοικημένο, αγροτικής μορφής, νότιο τμήμα της, εκτεινόμενο νοτίως της Λεωφόρου Αλ. Φλέμινγκ και μέχρι τα σύνορα με την Αρτέμιδα. Το αρκετά πυκνοκατοικημένο βόρειο τμήμα, αστικής μορφής, περιλαμβάνει τις συνοικίες Διασταύρωση, Νεόκτιστα, Κιούπι και Νέος Πόντος. Η Διασταύρωση είναι η γνωστότερη από τις βόρειες συνοικίες, τοποθετείται στη συμβολή της Λεωφόρου Μαραθώνος με τη Λεωφόρο Αλεξ. Φλέμινγκ και σε αυτήν βρίσκεται ο Ιερός ενοριακός Ναός Αναλήψεως του Κυρίου Διασταυρώσεως.
Η παραλιακή Οδός Αραφηνίδων Αλέων διασχίζει το κέντρο της πόλης εξωτερικά από το λιμάνι και γύρω από αυτόν βρίσκονται το Δημαρχείο, το Δημοτικό Στάδιο, διάφορες τράπεζες, το μεγάλο ξενοδοχείο "Αύρα" και μεγάλα εστιατόρια και πολυκαταστήματα.
Οι νότιες συνοικίες.
Στα νότια σύνορα με την Αρτέμιδα υπάρχουν οι πολύ αραιοκατοικημένες συνοικίες Αμπελάκια, Αγία Τριάδα, Πανόραμα, Δροσιά και Αυλάκι, με πολλά χέρσα αναξιοποίητα οικόπεδα. Όριο μεταξύ των δύο δήμων αποτελεί η Οδός Αρίωνος, η οποία ξεκινάει από τη Λεωφόρο Μαραθώνος στο Πικέρμι. Περιλαμβάνει το μεγαλύτερο τμήμα της Ραφήνας, μια αχανή περιοχή μεταξύ της Λεωφόρου Μαραθώνος της Λεωφόρου Αλεξ. Φλέμινγκ, της Λεωφόρου Ραφήνος και της Οδού Αρίωνος. Τα Αμπελάκια, ως η πιο γνωστή συνοικία, έχουν δώσει το όνομα τους σε ολόκληρη την περιοχή. Η αρκετά αραιοκατοικημένη περιοχή έχει στο σύνολό της χαρακτηριστεί ως δασική και βρίσκεται εκτός Σχεδίου Πόλεως. Αποτέλεσμα αυτού είναι οι κάτοικοι να αντιμετωπίζουν προβλήματα, καθώς οι κατοικίες τους έχουν χαρακτηριστεί αυθαίρετες. Στα Αμπελάκια υπάρχουν 2 από τους 4 ενοριακούς ναούς της Ραφήνας : Ο Ιερός Ναός Αγίας Τριάδας Περιβολακίων Ραφήνας, στη θέση Αγία Τριάδα και δίπλα από τη Λεωφόρο Μαραθώνος, και ο Ιερός Ναός Κοιμήσεως Θεοτόκου Περιβολακίων Ραφήνας, ο οποίος ανεγέρθη το 1985. Πέρα από τους δυο ενοριακούς ναούς υπάρχουν πλήθος από μικρότερα εκκλησάκια, όπως αυτό του Προφήτη Ηλία.
Οι ανατολικές συνοικίες.
Οι ανατολικές συνοικίες της Ραφήνας όπως Ορειχαλκουργοί, Νηρέας, Πρωτέας βρίσκονται σε μια περιορισμένη έκταση ανατολικά της Λεωφόρου Αραφήνος μέχρι τις ακτές του Ευβοϊκού. Είναι αρκετά πυκνοκατοικημένες με καλοφτιαγμένους μεγάλους δρόμους, στην περιοχή υπάρχουν η Παραλία Α της Ραφήνας μια από τις μεγαλύτερες παραλίες της Αττικής και ο ιδιόκτητος παραθεριστικός οικισμός Μελτέμι στα σύνορα με την Αρτέμιδα, υπάρχει όμως μεγάλη έλλειψη από καταστήματα ειδών πρώτης ανάγκης. Στην θέση Μελτέμι σε μια μικρή χερσόνησο ανάμεσα στο Μελτέμι και στην Παραλία Α' της Ραφήνας βρίσκεται ο αρχαιολογικός προϊστορικός οικισμός της Αμαρυλλίδος.
Εκπαίδευση, πολιτισμός και αθλητισμός.
Η δημοτική ενότητα Ραφήνας διαθέτει τέσσερα δημοτικά σχολεία, τέσσερα νηπιαγωγεία, έναν βρεφονηπιακό σταθμό, ένα δημόσιο παιδικό σταθμό,δυο ιδιωτικούς παιδικούς σταθμούς, ένα γυμνάσιο και ένα λύκειο. Η Ραφήνα διαθέτει επίσης δύο ποδοσφαιρικές ομάδες, μία ομάδα μπάσκετ, μία ομάδα βόλει (ΔΑΣ ΑΡΑΦΗΝ) και μια ομάδα ποδοσφαίρου στην άμμο (beach soccer). Μάλιστα στην Ραφήνα διοργανώθηκε για δεύτερη συνεχή χρονιά μια από τις φάσεις του πανελληνίου πρωταθλήματος. 
Στην πόλη λειτουργεί πνευματικό κέντρο και δανειστική βιβλιοθήκη.
Σωματεία που δραστηριοποιούνται στην πόλη.
Τριγλία Ραφήνας
Ο Α.Ο. Τριγλία Ραφήνας είναι ερασιτεχνικό ποδοσφαιρικό σωματείο που εδρεύει στη Ραφήνα. Ιδρύθηκε το 1932 από την ένωση μικρών ανεπίσημων νεανικών ομάδων, χρώματά της είναι το κίτρινο και και το μαύρο, έμβλημά της ο δικέφαλος αετός και σαν έδρα του ο σύλλογος χρησιμοποιεί το "Δημοτικό Γήπεδο Ραφήνας «Παναγιώτης Σκούφος»". Από τη περίοδο 2010-2011 αγωνίζεται στον 9ο όμιλο της Δ' Εθνικής.
Θύελλα Ραφήνας
Ο Α.Π.Ο. «Θύελλα» Διασταύρωσης Ραφήνας είναι ένα ερασιτεχνικό ποδοσφαιρικό σωματείο που την χρονιά 2016-17 αγωνίζεται στην Γ' Εθνική. Ιδρύθηκε το 1957 στην Ραφήνα από τους εκεί εργαζόμενους λιγνιτωρύχους, χρώματά της είναι το πράσινο και το λευκό και σαν έδρα του ο σύλλογος χρησιμοποιεί το "Δημοτικό Γήπεδο Ραφήνας «Παναγιώτης Σκούφος". Έως το 1979 η ομάδα αγωνιζόταν χωρίς να έχει ενταχθεί σε κάποιο πρωτάθλημα. Το 1980 η ομάδα έλαβε για πρώτη φορά μέρος στο πρωτάθλημα της ΕΠΣ Αθηνών. Προπονητής της ομάδας είναι ο Βλάσης Χατζηαναστασίου ο οποίος βρισκόταν στον σύλλογο από το 2003 εργαζόμενος στα τμήματα υποδομών του συλλόγου
Φιλικές σχέσεις με άλλες πόλεις.
Η Ραφήνα διατηρεί φιλικούς δεσμούς με την Νέα Τριγλία Χαλκιδικής. Μια επίσης προσφυγική πόλη με την οποία είχαν, αρχικά, το ίδιο όνομα, "Νέα Τριγλία", προτού επικρατήσει το σημερινό όνομα της Ραφήνας.

</doc>
<doc id="53066" url="https://el.wikipedia.org/wiki?curid=53066" title="Γέρακας Αττικής">
Γέρακας Αττικής

Ο Γέρακας είναι δημοτική κοινότητα και έδρα του Δήμου Παλλήνης της Περιφερειακής ενότητας Ανατολικής Αττικής της Περιφέρειας Αττικής, ανήκει στο Βορειοανατολικό άκρο του Πολεοδομικού Συγκροτήματος της Αθήνας, και αποτελεί Βόρειο Προάστιο των Αθηνών. Ο πληθυσμός της περιοχής ανέρχεται σε 29.939, η έκταση σε 11 τ.χμ. και η πυκνότητα σε 2,722 κάτοικοι ανά τ.χμ. σύμφωνα με την απογραφή του 2011. Γνωστές συνοικίες του Γέρακα είναι ο Γαργηττός, ο Σταυρός κι η Μπαλάνα.
Ερμηνευτικά.
Η αρχαιότερη ονομασία της περιοχής «Γαργηττός» εμφανίζεται σε πληθώρα κειμένων και δηλώνει τις νότιες προσβάσεις του Πεντελικού όρους. Η λέξη Γαργηττός πιθανόν να ετυμολογείται από το αρχαιοελληνικό «γάργα» που σημαίνει την μαύρη λεύκα, ένα είδος λεύκας με σκουρόχρωμα φύλλα και κορμό. Σύμφωνα με παραδόσεις ο Γαργηττός ήταν αρχαίος λαϊκός ήρωας που κατοικούσε στις παρυφές του Βριλησσού και στο σημείο αυτό τοποθετείται ο αρχαίος Αθήναϊκός Δήμος Γαργηττού της Μεσογαίας. Αρχαίες μαρτυρίες δε, αναφέρουν ότι ο Γαργηττός ήταν ένας από αυτούς που ήλθαν στην Πελοπόννησο από την Ασία μαζί με το Λυδό Πέλοπα και σύμφωνα με τον ιστορικό Παυσανία ήταν πατέρας του Ίωνα.
Η σύγχρονη ονομασία «Γέρακας» προέρχεται από το θρησκευτικό όνομα του μεγάλου λογοθέτη Ιέρακα (ο Ιέραξ-Γέραξ = γεράκι, του Ιέρακος-Γέρακος, τον Ιέρακα-Γέρακα), ο οποίος κατείχε μεγάλες εκτάσεις της περιοχής τον 16ο αιώνα μ.Χ. που βρίσκονταν υπό ιδιοκτησιακή αμφισβήτηση από τον ιδρυτή της Ιεράς Μονής Πεντέλης Τιμόθεο και την αγία Φιλοθέη. Τελικά παραχωρήθηκαν οι εκτάσεις εκ μέρους του Ιέρακος και χάριν αυτού δόθηκε το όνομα στο χωριό που αναπτύχθηκε, τη σημερινή πόλη του Γέρακα.
Ιστορικά.
Αρχαϊκοί και Κλασικοί Χρόνοι.
Στην Αρχαία Ελλάδα, κατά τον 6ο αιώνα π.Χ., εν μέσω της αίγλης που γνωρίζει η ιστορική πόλις-κράτος των Αθηνών, ιδρύεται ο συνασπισμός των κατοίκων Αχαρνών-Γαργηττού-Παλλήνης-Παιανίας στην καρδιά της αττικής γης. Οι κάτοικοι των περιοχών αυτών αποκαλούνται εκείνη την εποχή Αθηναίοι πολίτες, απόγονοι της ιωνικής φυλής. Ο συνασπισμός λαμβάνει χώρα σε θέση σημαντική, καθότι αποτελεί πέρασμα από το μεγάλο άστυ προς την πεδιάδα που οριοθετούν τα αττικά βουνά, παρέχοντας δίοδο προς την ανατολική ακτή. Η θρησκευτική και πολιτική συμμαχία εστιάζεται γύρω από το περίφημο Ιερό της Παλληνίδος Αθηνάς, μεγαλοπρεπή ναό όπου λατρεύεται η αμφιβόητη προστάτιδα του αττικού κράτους, συγκεντρώνοντας το σεβασμό, καθώς και το λατρευτικό και συνάμα εμπορικό ενδιαφέρον της ευρύτερης περιοχής.
Το 546 π.Χ. το Ιερό μέλλει να σηματοδοτηθεί από ιστορικά γεγονότα, με τον Πεισίστρατο και τους οπαδούς του να συγκρούνται ενάντια στους πολέμιους της εγκατάστασης της τυραννίδος στην Αθήνα. Σύμφωνα με τον ιστορικό Ηρόδοτο, για τρίτη φορά αποπειράται ο επιβουλευόμενος τύραννος να καταλάβει την εξουσία που του είχαν στερήσει οι αντίπαλοί του, οι Αλκμεωνίδες. Και ενώ οι δύο στρατοί βρίσκονται στρατοπεδευμένοι στη σύμπτυξη των ορεινών απολήξεων Βριληττού και Υμηττού, ο Αμφίλυτος, μάντης του Ιερού εμφανίζεται μπροστά στον Πεισίστρατο και του δίνει χρησμό λέγοντάς του ότι έχει την εύνοια της Θεάς Αθηνάς. Ο Πεισίστρατος σίγουρος για τη νίκη του αποφασίζει να αιφνιδιάσει τους αντιπάλους του επιτιθέμενος την κατάλληλη στιγμή, τρέποντάς τους σε φυγή.
Μετά το θάνατο του Πεισιστράτου το 527 π.Χ., ο Κλεισθένης, εξέχουσα πολιτική προσωπικότητα της εποχής, επιχειρεί να λύσει την τυρρανίδα, εν μέσω συρράξεων μεταξύ Αθηναίων και Σπαρτιατών, χωρίς να απουσιάζουν και οι εκστρατείες των Χαλκιδέων και των Θηβαίων (Βοιωτών). Με το νέο πολιτειακό σύστημα του Κλεισθένους, με πρόθεση την επικράτηση της ισηγορίας και ισονομίας, καταργούνται οι θεσμοί των γενών και των φυλών, ενώ εφαρμόζεται μια νέα πολιτειακή δομή με βάση τον τοπογραφικό προσανατολισμό. Οι τέσσερις παλαιές ιωνικές φυλές καταργούνται και αντικαθίστανται από δέκα τεχνητές και τα ονόματά τους προέρχονται από τους επωνύμους ήρωες της Αθήνας. Η επικράτεια της Αθήνας χωρίζεται σε τρεις ζώνες, κάθε μια εκ των οποίων διακρίνεται σε δέκα τριττύες. Δέκα τριττύες τοποθετούνται περί το άστυ, δέκα αποτελούν τις παραλίες και δέκα τη μεσογαία. Η τοποθεσία του Γαργηττού έγκειται στην καρδιά της μεσογαίας, η οποία οριοθετείται μεταξύ Φλύας-Δεκέλειας-Αφιδνών και Αγνούντος.
Σύμφωνα με τον ιστορικό Στράβων (Η 355), στην περιοχή του ετάφη το νεκρό σώμα του Ευρυσθέα, αντιπάλου του Ηρακλή που κέρδισε τη βασιλεία στις Μυκήνες μετά από μάχη στο Μαραθώνα, όπου ετάφη η κεφαλή του.
Παράλληλα, οι Παλλαντίδες, 50 γιοι του Πάλλαντος, ηγέτη της Παλλήνης και αδελφού του Αιγέα, διεκδικούν από τον ανιψιό του, το Θησέα, τη βασιλεία της ισχυρής πόλεως, καθότι δεν τον αναγνωρίζουν ποτέ ως νόμιμο διάδοχο του αττικού θρόνου. Ο Θησέας μετακινείται στην Κρήτη και οι Παλλαντίδες συμπεραίνουν πως δε θα επιστρέψει ξανά. Όταν ο Θησέας επιστρέφει στην Αττική από τον Άδη, πληροφορούμενος στο Γαργηττό την κυριαρχία των Παλλαντίδων και τη μεταφορά της έδρας του κράτους στην Παλλήνη, καταριέται τους Αθηναίους και αυτοεξορίζεται στην Κρήτη. Αργότερα όμως εγκαθίσταται ξανά στην Αθήνα και οι Παλλαντίδες αποφασίζουν να καταλάβουν μόνιμα το θρόνο. Χωρίζονται λοιπόν σε δύο ομάδες και κηρύττουν τον πόλεμο.
Ο φιλόσοφος Επίκουρος (341 π.Χ. - 270 π.Χ.) κατάγονταν από τον Δήμο Γαργηττού, σύμφωνα με τον βιογράφο Διογένη Λαέρτιο. Στο 10ο Βιβλίο του έργου του "Βίοι και γνώμαι των εν φιλοσοφία ευδοκιμησάντων και των εκάστη αιρέσει αρεσκόντων εν επιτόμω συναγωγή", αναφέρει χαρακτηριστικά, "Επίκουρος Νεοκλέους και Χαιρεστράτης, Αθηναίος, των δήμων Γαργήττιος, γένους του των Φιλαϊδών".
Χριστιανικά και Βυζαντινά Χρόνια.
Κατά τα βυζαντινά χρόνια, η αττική γη γνωρίζει οικιστική (μεταξύ άλλων) παρακμή, χωρίς ωστόσο να απουσιάζουν τα ευρήματα στο σημερινό Γέρακα, την Κάντζα και τα Γλυκά Νερά που μαρτυρούν την ύπαρξη οικισμών εκείνη την εποχή. Συγκεκριμένα, συναντώνται οι βυζαντινοί ναοί του Αγίου Δημητρίου στην οδό Αιτωλίας, του Αγίου Γεωργίου στην οδό Αττικής, Αγίων Πάντων στην οδό Αγ. Νεκταρίου, Αγίου Ιωάννου Θεολόγου στην οδό Αγίου Ιωάννου και Μιαούλη. Επίσης, ερείπια του αρχαίου ναού Παλληνίδος Αθηνάς κείτονται στην οδό Ανδρούτσου, ενώ από τον 5ο αιώνα π.Χ. και μέχρι την ρωμαϊκή κατάκτηση, ευρήματα γύρω από το Σταυρό μαρτυρούν τον εποικισμό της ευρύτερης περιοχής. Μάλιστα, σε πρόσφατες ανασκαφές, σε προϊστορικό νεκροταφείο που εντοπίστηκε στο λόφο "Φούρεσι", ήρθαν στο φως ερείπια παλαιοχριστιανικού ναού που μαρτυρούν την πρώιμη οργάνωση χριστιανικής κοινότητας..
Τουρκοκρατία.
Το δουκάτο των Αθηνών διατηρείται έως την κατάληψη των Αθηνών από τους Τούρκους, το 1456 μετά από ιστορική διαδρομή 251 ετών. Γηγενείς και αρβανίτες κάτοικοι της μεσογαίας χάνουν τη γη τους και αποχωρίζονται βίαια τα παιδιά τους. Ο οικισμός που στήνεται επί της αρχαίας Παιανίας ονομάζεται "Λιόπεσι", τοπωνύμιο προερχόμενο εκ της αρβανίτικης διαλέκτου, ενώ πολλές γειτονιές διατηρούν τη βυζαντινή τους ονομασία.
Μεσαίωνας.
Η ιστορία του Γέρακα είναι στενά συνδεδεμένη με την ιστορική εξέλιξη του Πεντελικού Όρους καθώς το ευρύτερο τοπίο αποτελούσε εστία έντονης θρησκευτικής, αλλά και ποιμενικής δράσης. Όταν το 1578 ιδρύεται η Ιερά Μονή Πεντέλης από τον Άγιο Τιμόθεο, ο Ιερός Ναός Αγίου Γεωργίου (ή Αγ.Νικολάου) στο Γαργηττό χρησιμοποιείται ως ασκηταριό. Ο ναός - σημαντικό ιστορικό μνημείο - γνωστός ως Άγιος Γιώργης ο "Χωστός" οικοδομήθηκε σε λαξευμένο βράχο στα τέλη του 16ου αι. ενώ στην περίοδο 1727 ιστορήθηκε από τον κορυφαίο αγιογράφο του 18ου αι. Γεώργιο Μάρκου τον Αργείο 
Πολλοί επίσης άλλοι ναΐσκοι ιδρύονται στην ευρύτερη περιοχή. Η περιοχή αυτή αποκαλείται Καρυττός και αποτελεί ησυχαστήριο των μοναχών, αλλά και τόπο βοσκής από τους Σαρακατσαναίους ποιμένες. Οι βοσκοί κατέβαζαν τα ζωντανά τους από την Πεντέλη όπου διέμεναν κατά το θέρος, μέσα από το Πάτημα, ενώ το χειμώνα που οι συνθήκες ήταν πιο σκληρές κατέβαιναν πιο χαμηλά, στη γη του Γέρακα. Στην προσπάθειά του ο Άγιος Τιμόθεος να προσδώσει στη Μονή οικονομική αυτοτέλεια αγόρασε εκτάσεις της περιοχής πέριξ της Πεντέλης εκτοπίζοντας τους ποιμένες στα Λαμπρικά (κοντά στο σημερινό Κορωπί)..
Στα νεότερα χρόνια του ελληνικού έθνους, το 1835, ιδρύεται με το Β.Δ. της 1ης Οκτωβρίου 1835 (ΦΕΚ 17) ο Δήμος Μυρινούντος της επαρχίας Αττικής, με έδρα τον οικισμό Λιόπεσι, κέντρο της αρχαίας τριττύας της Παιανίας. Η ονομασία "Μυρινούς" προέρχεται από τον δήμο Μυρινούντος της αρχαίας Αθήνας, που ανήκε στην παραλιακή τριττύα και τοποθετείτο στο σημερινό κέντρο του Δήμου Μαρκοπούλου. 
Ο νέος δήμος καταλαμβάνει σχεδόν ολόκληρη τη σύγχρονη Μεσογαία και συγκεντρώνει μόλις 431 κατοίκους. Στα χρόνια που ακολουθούν γίνονται σταδιακές προσαρτήσεις νέων οικισμών, καταλαμβάνοντας ολόκληρη τη μεσογαία, ενώ το 1840 συγκροτείται με το Β.Δ. της 30ης Αυγούστου ο Δήμος Κεκρωπίας, συμπεριλαμβάνοντας τους Δήμους Μυρινούντος και Αραφήνος, με έδρα το χωριό "Κουρσαλλάς", ήτοι το σημερινό Κορωπί.
Σύγχρονη ιστορία.
Το 1966, ένας μικρός οικισμός πλησίον της Λεωφόρου Λαυρίου μέσα στα νταμάρια επιχειρεί ανεπιτυχώς να αποσπασθεί από την Παιανία και να αναγνωρισθεί ως "Κοινότητα Γλυκών Νερών", με επεισοδιακό τρόπο. Παράλληλα, την ίδια προσπάθεια επιχειρεί και άλλη μία μικρή αγροικία Μακεδόνων και Ηπειρωτών το 1967 επί της Λεωφόρου Μαραθώνος, πλησίον του παλαιού σιδηροδρόμου που διέρχεται στη διαδρομή από την Αθήνα προς το Λαύριο. Συγκροτείται η τοπική επιτροπή και επισκέπτεται τη Νομαρχία με το αίτημα δημιουργίας "Κοινότητας Γέρακα", επίσης χωρίς επιτυχία.
Την ίδια στιγμή, στην άλλη πλευρά του Υμηττού, η γειτονική πόλη της Αγίας Παρασκευής γνωρίζει μεγάλη οικιστική ανάπτυξη καλύπτοντας την έκταση μέχρι και το άκρο του βουνού. Ο Δήμος Παλλήνης από τα ανατολικά φαίνεται επίσης να έχει κατοχυρώσει το δίκαιο κέντρο της αρχαίας ιστορίας του στην Κάντζα και η Παιανία φαίνεται να αποκόπτεται πλέον από το άκρο του λεκανοπεδίου. Το 1969 με νέα δικαστική απόφαση γεννιέται η νέα κοινότητα "Γλυκών Νερών Αττικής" στην έκταση μεταξύ Γέρακα και Δήμου Παιανίας.
Το 1974 πραγματοποιείται νέα συνέλευση κατοίκων του οικισμού του Γέρακα και με την άδεια της αστυνομίας επισκέπτονται δικηγόρο και συγκροτούν το καταστατικό της διοικητικής οντότητας που επιθυμούν να δημιουργήσουν. Μόλις το 1980 δίνεται η έγκριση σχετικού αιτήματος από τη Νομαρχία και η γέννηση της νέας κοινότητος Γέρακα είναι γεγονός. Στα διοικητικά όρια της κοινότητος εσωκλείεται τμήμα του οικισμού του Σταυρού γύρω από το λόφο του στρατού με τις κεραίες, καθώς και οι άγονες εκτάσεις στους νότιους πρόποδες της Πεντέλης στη διαδρομή προς το σκαμμένο τμήμα του βουνού και τα άναρχα διασκορπισμένα μαρμαράδικα και πάσης φύσεως βιομηχανίες (Λεωφόρος Κλεισθένους - Αναπαύσεως).
Τα έργα που πραγματοποιούνται στην περιοχή βγάζουν το Δήμο από την αφάνεια, τη στιγμή που τα ανατολικά άκρα του λεκανοπεδίου των Αθηνών έχουν καλυφθεί πλήρως οικιστικά. Το 2007 και με τις μνήμες των πυρκαγιών του καλοκαιριού να είναι ακόμη νωπές, πραγματοποιείται εκδήλωση στο Δημοτικό Θέατρο Νταμάρι Βριλησσίων Αλίκης Βουγιουκλάκη με θέμα το Σύνδεσμο Προστασίας και Ανάπλασης του Πεντελικού (ΣΠΑΠ) των 22. Η είσοδος του Γέρακα στο σύνδεσμο ως το 23 μέλος είναι πραγματικότητα.
Πρώτος πρόεδρος (1979-82) της κοινότητας Γέρακα αναδεικνύεται ο Σπύρος Γιαννάκου (19??-2014), ενώ δήμαρχοι διατελούν οι Γιάννης Παπαδογεωργάκης (1983-2006) και ο Αθανάσιος Ζούτσος (2007-10). Το έτος 2011 ο Δήμος Γέρακα συνενώνεται με τον Δήμο Παλλήνης και την Κοινότητα Ανθούσας σύμφωνα με το σχέδιο "Καλλικράτης" και αποτελεί μέρος και έδρα του νέου Δήμου Παλλήνης. Πρώτος δήμαρχος του νέου Δήμου εκλέγεται ο Αθανάσιος Ζούτσος.
Δημογραφικά στοιχεία.
Πληθυσμιακή εξέλιξη.
Ο Γέρακας γνωρίζει οικιστική ανάπτυξη στα τέλη της δεκαετίας του '90, οπότε και αναγνωρίζεται ως Δήμος. Κατά την πρώτη δεκαετία του 21ου αιώνα η περιοχή εξακολουθεί να οικοδομείται.
Περιβαλλοντολογικά Χαρακτηριστικά.
Γεωμορφολογικά Χαρακτηριστικά.
Τα όρια του δήμου καταλαμβάνουν έκταση 11.000 στρεμμάτων που απλώνονται κατακόρυφα μεταξύ των κορυφογραμμών των δύο μεγάλων ορέων της Αττικής. Το σύνολο των εκτάσεων της ευρύτερης περιοχής συνιστά μορφολογικά κατωφέρεια από τις πρόβουνες περιοχές της Πεντέλης, ενώ διασχίζεται από δύο ρέματα σχεδόν παράλληλα μεταξύ τους. Το ανατολικό Ρέμα Γέρακα αποτελεί φυσικό σύνορο με τη γειτονική Ανθούσα και είναι εν μέρει οριοθετημένο, ενώ εκτείνεται σε μήκος 4.000 μέτρων, πηγάζει από την Πεντέλη και χύνεται στην Κάντζα. Το δυτικό Ρέμα Παναγίτσας εκτείνεται στα 2.800 μέτρα, είναι διευθετημένο και έχει χαρακτηρισθεί ως "Κοινόχρηστος Χώρος Πρασίνου". Ο δήμος έχει δεσμεύσει στην πολεοδομική ζώνη έκταση 130 στρεμμάτων πρασίνου συν την περιοχή που καταλαμβάνει τμήμα του ρέματος Σταυρού-Παναγίτσας έκτασης περίπου 64 στρεμμάτων.
Χλωρίδα.
Παραδοσιακά η περιοχή είχε κυρίως γεωργική χρήση, με ελαιώνες και σύνθετα συστήματα καλλιέργειας να καλύπτουν μεγάλα κτήματα, καθώς και ορισμένα δάση κωνοφόρων. Από το 1955 αρχίζει η περιοχή να αστικοποιείται με αργούς ρυθμούς, τάση η οποία εντείνεται μετά τη δεκαετία του '90. Σήμερα είναι ελάχιστες οι εναπομείνασες καλλιέργειες, οι οποίες κατά το πλείστον χρησιμοποιούνται για ιδία κατανάλωση και τοποθετούνται στα περίχωρα της αστικής ζώνης. Στο Γέρακα διατηρούνται και ορισμένα αποθέματα γεωργικών εκτάσεων με καλλιέργειες ελιάς και αμπελώνων.
Κλιματολογικά Στοιχεία.
Το κλίμα της περιοχής χαρακτηρίζεται ευκρατο , με ήπιο χειμώνα και ξηροθερμικά καλοκαίρια. Σύμφωνα με το Μετεωρολογικό Σταθμό του Φούρεσι, διακρίνεται μια περίοδος βροχών και μια περίοδος ξηρασίας. Η ξηροθερμική περίοδος διαρκεί από τα τέλη Μαϊου έως τα μέσα Σεπτεμβρίου.
Η βροχόπτωση συναντάται κυρίως κατά την περίοδο Νοεμβρίου και Ιανουαρίου, καθώς επίσης και χιονοπτώσεις. Το μέσο ετήσιο εύρος της θερμοκρασίας ανέρχεται στους 19,1 βαθμούς κελσίου, με θερμότερο μήνα τον Αύγουστο κατά τον οποίο η θερμοκρασία αγγίζει τους 37 βαθμούς κελσίου και ψυχρότερο το Φεβρουάριο με 1,9 βαθμούς. Η ελάχιστη μέση σχετική υγρασία παρατηρείται κατά τον Ιούλιο και η μέγιστη το Δεκέμβριο.
Πολεοδομικά Χαρακτηριστικά.
Πρόκειται για ένα προάστιο που παρουσιάζει ραγδαία ανάπτυξη τα τελευταία χρόνια. Με τη διέλευση δε της Αττικής Οδού και του μετρό, άλλαξε άρδην χαρακτήρα ,σε αστική περιοχή των Αθηνών.
Στο βορειοδυτικό τμήμα της περιοχής βρίσκεται ο λόφος Κουφού (στις υπώρειες του αστεροσκοπείου) στα σύνορα με τον πεντελικό οικισμό του Αγίου Δημητρίου. Ο Γαργηττός είναι μια συνοικία που δομείται με φρενήρεις ρυθμούς μετά την εγκατάσταση του σταθμού του μετρό Δουκίσσης Πλακεντίας, χωρίς ωστόσο να χάνει την αστική ομορφιά του.
Το νέο δημαρχείο αποτελεί ένα σύγχρονο βιοκλιματικό κτίριο με ενδιαφέρουσα αρχιτεκτονική.Οι κλειστές αθλητικές εγκαταστάσεις (κολυμβητήριο, γήπεδα τέννις, κλειστό αθλητικό κέντρο) είναι από τις καλύτερες στα Βόρεια Προάστια ενώ προσφάτως ολοκληρώθηκε και το νέο πολιτιστικό κέντρο στον Γαργηττό. Στην περιοχή εδρεύει και το μοναδικό βρετανικό κολλέγιο της Αθήνας, το οποίο συγκεντρώνει μαθητές από όλα τα βόρεια προάστια και κυρίως από οικογένειες διπλωματών. Σημείο αναφοράς αποτελεί το μοναστήρι του Αγίου Νεκταρίου του Πατριαρχείου Αλεξάνδρειας στον Γαργηττό, το οποίο έχει επισκεφτεί και ο ίδιος ο πατριάρχης Αλεξανδρείας και το οποίο συγκεντρώνει πιστούς από όλη την Ελλάδα και κυρίως Αιγυπτιώτες Έλληνες.
Συγκοινωνίες.
Παλαιός Σιδηρόδρομος Αθηνών-Λαυρίου.
Μέχρι πριν από μερικά χρόνια γραμμές του τρένου διέρχονταν από το Γέρακα στη διαδρομή από την Αθήνα στο Χαλάνδρι, και μετά στον Γέρακα . Εισερχόταν από το Χαλάνδρι μέσω της Οδού Παλαιολόγου-Πλακεντίας, διερχόταν από την Οδό Εθνικής Αντιστάσεως, έκανε στάση στην Πλατεία Μακεδονίας στο ύψος του Γηπέδου και συνέχιζε επί της Σολωμού στη σημερινή Μπαλάνα. 
Οδικοί Άξονες.
Με το Χαλάνδρι επικοινωνεί μέσω της Λεωφόρου Δουκίσσης Πλακεντίας, ενώ αργότερα χαράσσονται οι οδοί Γαργηττού και Γέρακα-Αγίου Νεκταρίου, παράλληλα με τη χάραξη της οδού Ανθούσας. Οι δρόμοι αυτοί ξεκινούν από τη Λ. Μαραθώνος και κινούνται προς τα βόρεια.
Μια ακόμη γνωστή οδός που χαράσσεται περιμετρικά της Αγίας Παρασκευής είναι η Παναγούλη, ενώ γινεται διαπλάτυνση της Λεωφόρου Μαραθώνος για τις ανάγκες των Ολυμπιακών Αγώνων του 2004. Η βασική πρόσβαση δε στο κέντρο του Δήμου επιτυγχάνεται μέσω της κεντρικής Οδού Εθνικής Αντιστάσεως που παρέχει σύνδεση, μέσω της γέφυρας Μπενάκη, στη Λεωφόρο Δουκίσσης Πλακεντίας και τους λοιπούς κεντρικούς αυτοκινητοδρόμους του Χαλανδρίου και της υπόλοιπης Αθήνας. Το 2004, ο Δήμος συνδέεται και με τον κλειστό αυτοκινητόδρομο της Αττικής Οδού, μέσω των κόμβων 13 "Λ. Δουκίσσης Πλακεντίας", 14 "Ανθούσα" και 15 "Λ. Μαραθώνος". Η Αττική Οδός διοχοτεμεί στη διαδρομή της το δήμο σε δύο τμήματα, το Γέρακα στα νότια και το Γαργηττό στα βόρεια, καθότι τα διοικητικά του όρια εκτείνονται κατακόρυφα ανάμεσα στα όρη Υμηττού και Πεντέλης. Ο Γέρακας συνδέεται στα νότια με την Περιφερειακή Υμηττού και τον αυτοκινητόδρομο Σταυρο-Ραφήνος μέσω των κόμβων Υ4 "Αγία Παρασκευή" στο ύψος του Σταυρού και Υ7 "Λεοντάρι" στο ύψος της Μπαλάνας. Με τις ανταποκρίσεις αυτές λαμβάνει πρόσβαση περιμετρικά του Υμηττού , ενώ όλα αυτά τα σημαντικά έργα συγκοινωνιακού δικτύου διοχετεύουν τη διαμπερή κυκλοφορία έξω από τις γειτονιές του Δήμου και δίνουν το ερέθισμα για εμπορική εκμετάλλευση της Λ. Μαραθώνος σε τοπικό επίπεδο, στα πρότυπα της γειτονικής Παλλήνης. Μελλοντικοί κόμβοι προβλέπεται να εξυπηρετήσουν κι άλλες γειτονιές στα νότια άκρα του Δήμου.
Μετρό-Προαστιακός.
Ο Γέρακας συνδέεται με τις σιδηροδρομικές γραμμές του κέντρου των Αθηνών μέσω του διπλού κομβικού σημείου της Δουκισσης Πλακεντίας. Επιπλέον, στο σταθμό εγκαθίσταται λειτουργικό αμαξοστάσιο με λεωφορεία που συνδέουν τα βορειοανατολικά προάστια με το κέντρο της Αθήνας, παράλληλα με τη συγκοινωνιακή σύνδεση του Σταυρού Αγίας Παρασκευής επί της Λ. Μεσογείων.
Οι σταθμοί του Προαστικού συνδέουν το Δήμο με το κέντρο της Αθήνας, τη Δυτική Αττική και την Κορινθία από τα δυτικά . Ο επόμενος σταθμός του προαστιακού στα δυτικά είναι ο Σταθμός Λεωφόρου Πεντέλης που παρέχει πρόσβαση στα Βριλήσσια.
Οικονομία.
Η σύγχρονη δόμηση των κτισμάτων καθώς στο Γέρακα, όπως και στα Γλυκά Νερά και την Κάντζα μεγάλος όγκος των κατοικιών οικοδομείται κυρίως τα τελευταία χρόνια(τέλη δεκαετίας 90, μέσα 2000). 
Υπηρεσίες.
Αθλητικά κέντρα: ο Γέρακας διαθέτει 4 αθλητικά κέντρα. Το 2ο Αθλητικό Κέντρο επί των οδών Γαργηττού και Μιλτιάδου, διαθέτει ανοικτό κολυμβητήριο ολυμπιακών προδιαγραφών, 2 γήπεδα μπάσκετ,1 γήπεδο βόλεϊ και 1 γήπεδο τένις, ενώ το 1ο Αθλητικό Κέντρο των οδών Γέρακα και Ηρακλειάς, κλειστό γυμναστήριο ολυμπιακών προδιαγραφών με γήπεδο για αγώνες μπάσκετ, βόλεϊ, γυμναστικής κλπ, 1 γήπεδο μπάσκετ, 1 γήπεδο χάντμπολ, 1 γήπεδο βόλεϊ και 4 γήπεδα τένις. Στο 4ο Αθλητικό Κέντρο λειτουργεί το κλειστό γυμναστήριο του Δήμου. Προσφάτως παραδόθηκε και ο νέος χλοοτάπητας στο γήπεδο ποδοσφαίρου στον Γαργηττό ΙΙ, έδρα του 3ου Αθλητικού Κέντρου. Επί της οδού Καζαντζάκη εδρεύει ο Ιππικός όμιλος Αθηνών.
Πολιτιστικά κέντρα:
Το Πολιτιστικό Κέντρο του Δήμου Γέρακα εδρεύει επί των οδών Κλειτάρχου και Αριστείδου. Ο Γέρακας διαθέτει επίσης θερινό σινεμά επί των οδών Μιλτιάδου και Ευμένους.
Άλλες υπηρεσίες: ο Δήμος εξυπηρετείται από τα υποκαταστήματα του ΙΚΑ στο Χαλάνδρι (Γαργηττός ΙΙ-Πάτημα), στην Αγ.Παρασκευή (Γαργηττός Ι, Κέντρο, Σταυρός) και για οικονομικά ζητήματα από τη ΔΟΥ Παλλήνης. Για ζητήματα χωροταξικού, πολεοδομικού ενδιαφέροντος εξυπηρετείται από την Νομαρχία Αθηνών. Η περιοχή διαθέτει αρκετές τράπεζες, επί της Λ. Μαραθώνος και επί της οδού Κλεισθένους: Εθνική τράπεζα, Eurobank, Aplha Bank, Alpha Bank Γαργηττού και Τράπεζα Πειραιώς.
Στον Γέρακα υπάρχει επίσης Δημοτικό Κοιμητήριο επί της οδού Γέρακα.
Εκπαίδευση.
Ο δήμος διαθέτει 3 παιδικούς σταθμούς, 6 νηπιαγωγεία, 8 δημοτικά, 3 γυμνάσια, 2 λύκεια και ένα Καλλιτεχνικό Γυμνάσιο με Λυκειακές τάξεις. Παράλληλα ο δήμος φιλοξενεί και ιδιωτικά εκπαιδευτήρια όπως το Βρετανικό Byron College, τα εκπαιδευτήρια Αργυρή - Λαιμού
, το Γυμνάσιο των Ιδιωτικών Εκπαιδευτηρίων Ι.Ν.Μεταμορφώσεως του Σωτήρος Βριλησσίων και μέχρι πρόσφατα, ένα σχολείο για Α.Μ.Ε.Α στον Γαργηττό Ι.

</doc>
<doc id="53067" url="https://el.wikipedia.org/wiki?curid=53067" title="Ομίχλη">
Ομίχλη

Η Ομίχλη είναι ένα φυσικό φαινόμενο που συμβαίνει στην ατμόσφαιρα, πολύ κοντά στην επιφάνεια του εδάφους ή της θάλασσας, που αποτελείται από πολύ μικρά υδροσταγονίδια προερχόμενα από την συμπύκνωση των υδρατμών της ατμόσφαιρας.
Επειδή η ομίχλη σχηματίζεται πολύ κοντά στην επιφάνεια της Γης προκαλεί ελάττωση της ορατότητας, δημιουργώντας προβλήματα στις συγκοινωνίες ξηράς, θάλασσας και αέρα και ιδιαίτερα στις απο-προσγειώσεις των αεροσκαφών. Για τον λόγο, αυτό και η ορατότητα, εξετάζεται παράλληλα με την ομίχλη, προσδιορίζοντας έτσι την κατηγορία της δεύτερης.
Δημιουργία ομίχλης.
Η ομίχλη δεν είναι πλέον υδρατμοί αλλά λεπτότατα σταγονίδια νερού που βρίσκονται στον αέρα και που σχηματίσθηκαν πάνω στα αναρίθμητα σωματίδια που αιωρούνται στην ατμόσφαιρα. Στο ερώτημα αφού το νερό είναι βαρύτερο του αέρα γιατί αυτά δεν πέφτουν όπως η βροχή αλλά αιωρούνται, η απάντηση είναι πως πράγματι αυτά πέφτουν, αλλά τα υδροσταγονίδια της ομίχλης είναι τόσο μικροσκοπικά και ελαφρά που η παραμικρή πνοή του ανέμου δεν τ΄ αφήνει στο μεγαλύτερο μέρος τους να πέσουν αλλά μένουν αιωρούμενα κοντά στην επιφάνεια της Γης. Για όσα πέφτουν, η πτώση τους είναι πολύ αργή, τόσο που δεν γίνεται άμεσα αισθητή ως βροχή. Γίνεται όμως αντιληπτή από το αποτέλεσμα όπως τα ρούχα που υγραίνονται, η εκείνα που έχουν απλωθεί και δεν στεγνώνουν κ.λπ.
Γενικά η ομίχλη σχηματίζεται στις ακόλουθες περιπτώσεις:
Είδη ομίχλης.
Υπάρχουν δύο τρόποι κατάταξης ειδών ομίχλης:
Ορισμοί.
Ομίχλη ακτινοβολίας:
Έτσι ονομάζεται η ομίχλη εκείνη που οφείλεται στη ψύξη του αέρα λόγω επαφής του με την επιφάνεια του εδάφους όταν αυτή προηγουμένως έχει ψυχθεί πολύ περισσότερο λόγω της νυκτερινής ακτινοβολίας [σχετικά θερμοκρασία ατμόσφαιρας]. Η ομίχλη ακτινοβολίας είναι δυνατόν λόγω της φοράς του ανέμου να παρασυρθεί προς την θάλασσα και να δημιουργήσει έτσι προβλήματα ορατότητας στη ναυσιπλοΐα.
Ομίχλη αναμίξεως:
Είναι η ομίχλη εκείνη που σχηματίζεται όταν συναντώνται δύο αέριες μάζες διαφορετικής θερμοκρασίας και υγρασίας. Συνεπώς η ομίχλη αυτή σχηματίζεται μόνο όταν η προκύπτουσα αέρια μάζα από την ανάμιξη αυτή έχει θερμοκρασία μικρότερη από εκείνη που θα χρειαζόταν για να συγκρατήσει τους υπάρχοντες υδρατμού σε αόρατη κατάσταση (μορφή), χωρίς δηλαδή να συμπυκνωθούν. Ομίχλη ανάμιξης μπορεί να σχηματισθεί και κατά μήκος καιρικών μετώπων όπου συμβαίνουν τέτοιες αναμίξεις, όπου σ΄ αυτή την περίπτωση ονομάζεται ομίχλη μετωπική ή μετωπική ομίχλη. Σημειώνεται πως αυτή η ομίχλη παρατηρείται στη ψυχρή μάζα των μετώπων. Και αυτό διότι η μερικώς εξατμιζόμενη βροχή που πέφτει από τα νέφη κυρίως στη θερμή μετωπική επιφάνεια αυξάνει την σχετική υγρασία του κάτωθεν ψυχρού αέρα. Οι μετωπικές ομίχλες σχηματίζονται κυρίως στα εύκρατα γεωγραφικά πλάτη και σε ζώνη πλάτους όχι περισσότερο των 50 μιλίων / 80 χιλιομέτρων.
Ομίχλη οριζόντιας μεταφοράς ή ομίχλη θαλάσσης:
Έτσι ονομάζεται η ομίχλη εκείνη που σχηματίζεται από την μεταφορά υγρού και σχετικά θερμού αέρα πάνω από ψυχρότερη επιφάνεια. Η περίπτωση αυτή είναι περισσότερο συνήθης στην επιφάνεια της θάλασσας γι΄ αυτό και ονομάζεται ομίχλη θαλάσσης. Απαραίτητος όμως όρος δημιουργίας της είναι η ψυχρή επιφάνεια ξηράς ή θάλασσας να είναι τόσο ψυχρή που να μπορεί να κατεβάσει την θερμοκρασία του υπερκείμενα διερχόμενου θερμού και υγρού αέρα κάτω από το σημείο δρόσου του.
Γενικά η "θαλάσσια ομίχλη" είναι ιδιαίτερα συχνή πλησίον ψυχρών θαλάσσιων ρευμάτων όπως στο ρεύμα του Λαμπραντόρ ή του Όγια-Σίβο. Επίσης σχηματίζεται κατά μήκος των ακτών, στις οποίες οι επικρατούντες άνεμοι και άλλοι παράγοντες συντελούν στην ανατάραξη της επιφάνειας της θάλασσας έτσι ώστε ψυχρότερο νερό ν΄ ανέρχεται στην επιφάνειά της. Τέτοιο γεγονός συμβαίνει π.χ. κατά μήκος των ακτών της ΝΔ. Αφρικής και της Καλιφόρνιας. 
Η ομίχλη "οριζόντιας μεταφοράς" μπορεί να σχηματισθεί και σε μεγάλης έκτασης αέρια μάζα όταν λόγω κατανομής των βαρομετρικών πιέσεων (κατά συνέπεια και της φοράς των ανέμων) κινείται από χαμηλότερα (άρα θερμότερα) γεωγραφικά πλάτη σε υψηλότερα (άρα ψυχρότερα). Τότε ο αέρας αυτός μπορεί να κορεσθεί εύκολα καθώς φθάνει πάνω από θάλασσες εύκρατων πλατών. Τα 85 έως 90% των ομιχλών που απαντώνται σε ανοικτή θάλασσα είναι τύπου "οριζόντιας μεταφοράς".
Θαλάσσιος καπνός (sea smoke):
Έτσι ονομάζεται ένας ειδικός τύπος ομίχλης οριζόντιας μεταφοράς. Ονομάζεται επίσης "ομίχλη ατμού" ή "καπνός Αρκτικής θαλάσσης".
Ο θαλάσσιος καπνός σχηματίζεται όταν πολύ ψυχρός αέρας εισβάλει απότομα πάνω από πολύ θερμότερη θαλάσσια επιφάνεια.
Κατά κανόνα ο θαλάσσιος καπνός έχει λεπτό πάχος, η δε ορατότητα εντός αυτού είναι ευμετάβλητη. Παρατηρείται συνηθέστερα στα ύδατα της Αρκτικής, της Ανταρκτικής (εξ ου και η ονομασία "καπνός της Αρκτικής"), καθώς και σε άλλες περιοχές όπως η Βαλτική, Ακτές Ν. Γης, ακτές Αγίου Λαυρεντίου, στα Φιόρδ της Ισλανδίας και Νορβηγίας και στη θάλασσα των Αλεουτίων νήσων. Ένας ακόμη τύπος θαλάσσιου καπνού που αποτελείται όμως από παγοκρυστάλλους οι Αμερικανοί τον αποκαλούν "ομίχλη πάγου" (ice fog), οι δε Ινδιάνοι της Δυτικής Αμερικής pogonip (αξιοπερίεργο, συσχετιζόμενο με τις ελληνικές λέξεις πάγος+νίπτω).
Μεγαλύτερη συχνότητα ομίχλης.
Γενικά οι οδηγίες ναυσιπλοΐας οι λεγόμενοι Πλοηγοί (βιβλία) περιέχουν λεπτομέρειες σχετικά με τις θαλάσσιες και παράκτιες περιοχές όπου συνήθως επικρατούν ομίχλες. Ο παρακάτω πίνακας περιλαμβάνει τις περιοχές των ανοικτών θαλασσών και τις εποχές κατά τις οποίες η συχνότητα εμφάνισης ομιχλών είναι η μεγαλύτερη.
&lt;/table&gt;
Εκτός από τις περιοχές που αναφέρονται στον παραπάνω πίνακα, πολύ σπάνια ενσκήπτει ομίχλη στις ανοικτές θάλασσες μεταξύ των παραλλήλων των 30 μοιρών και του Ισημερινού (εκατέρωθεν) Στα εύκρατα πλάτη είναι πολύ πιθανότερο να παρατηρηθούν ομίχλες στα τέλη της Άνοιξης και στις αρχές του Θέρους.
Αντίθετα στους λιμένες και τα παράλια που βρίσκονται σε υψηλά πλάτη, ο Χειμώνας είναι η εποχή με τις μεγαλύτερες συχνότητες παρουσίασης ομίχλης.
Ναυσιπλοΐα σε ομίχλη.
Σύμφωνα με τους Διεθνείς Κανονισμούς, όταν επικρατεί ομίχλη ή άλλες συνθήκες περιορισμένης ορατότητας όλα τα πλοία, πάσης φύσεως, που κινούνται στο χώρο αυτόν υποχρεούνται να τηρούν απαρέγκλιτα τους κανόνες ασφάλειας ναυσιπλοΐας που ορίζονται από τους Κανονισμούς αυτούς. Κάθε τυχόν ολιγωρία επ΄ αυτού δεν θα πρέπει να θεωρείται απλά ότι εγκυμονεί κινδύνους αλλά ότι η πρόκληση ναυτικού ατυχήματος (σύγκρουση, πρόσκρουση, προσάραξη κ.λπ.) θα είναι βεβαία.

</doc>
<doc id="53076" url="https://el.wikipedia.org/wiki?curid=53076" title="Γεγονότα Φεβρουαρίου 2007">
Γεγονότα Φεβρουαρίου 2007



</doc>
<doc id="53077" url="https://el.wikipedia.org/wiki?curid=53077" title="Ετέαρχος">
Ετέαρχος

Ο Ετέαρχος ήταν Βασιλιάς της αρχαίας Κρητικής πόλης Αξού ή Οάξου που άκμασε στις αρχές του 7ου π.Χ. αιώνα.
Κατά τον Ηρόδοτο (IV 154) όταν κάποτε ο Ετέαρχος πίστεψε στις διαβολές της δεύτερης γυναίκας του ότι η ορφανή κόρη του "Φρονίμη", από το πρώτο του γάμο, ακολουθούσε "βίο έκλυτο" παρέδωσε αυτήν στον έμπορο από την Σαντορίνη Θεμίστωνα με την υπόσχεση, με όρκο στους θεούς, κατά την επιστροφή του στη Σαντορίνη να την έριχνε από το πλοίο του στη θάλασσα.
Πράγματι ο Θεμίστωνας παρέλαβε την μικρή πριγκίπισσα αλλά κατά την επιστροφή του δεν ήθελε να την θανατώσει αλλά ούτε και να παραβεί το θείο όρκο του. Έτσι την έδεσε με ένα σχοινί και την έριξε στη θάλασσα όπου και στη συνέχεια την ανέσυρε πάλι στο πλοίο του. 
Όταν κατέπλευσε στη γενέτειρά του την οδήγησε στον Πολύμνηστο άρχοντα της Θήρας. Εκείνος θαυμάζοντας την ομορφιά της την κράτησε κοντά του και στη συνέχεια την παντρεύτηκε. Απέκτησε μαζί της τον Βάττον ή Βάττο τον Α', γνωστό από την ιστορία ως οικιστή της Κυρήνης και ως τον πρώτο Έλληνα βασιλιά στην Αφρική, ιδρυτή δυναστείας.

</doc>
<doc id="53080" url="https://el.wikipedia.org/wiki?curid=53080" title="Κλειτορίδα">
Κλειτορίδα

Η κλειτορίδα αποτελεί στυτικό μόριο των γυναικείων γεννητικών οργάνων. Βρίσκεται στην κορυφή των εξωτερικών γεννητικών οργάνων, πάνω από την ουρήθρα και τον κόλπο. Από άποψη λειτουργίας, είναι ανάλογη με το ανδρικό πέος. Αποτελείται από τα σηραγγώδη σώματα της κλειτορίδας τα οποία κατά την σεξουαλική διέγερση πληρούνται με αίμα και επέρχεται στύση της κλειτορίδας. Η βάλανος της κλειτορίδας όταν αυτή δεν βρίσκεται σε στύση δεν είναι ορατή διότι καλύπτεται από την πόσθη. Τα αγγεία και τα νεύρα που κατανέμονται στην κλειτορίδα είναι περίπου όμοια με τα αντίστοιχα του πέους στον άνδρα.
Οι ομοιότητες της κλειτορίδας με το ανδρικό μόριο είναι κοινές τόσο στην προέλευση όσο και στην ανατομία.
Το φύλο του εμβρύου είναι αποφασισμένο από την στιγμή της σύλληψης, ανάλογα εάν το σπερματοζωάριο που γονιμοποίησε το ωάριο έφερε το Χ ή το Υ χρωμόσωμα. Τίποτα όμως οπτικά δεν διευκρινίζει εάν το έμβρυο είναι αρσενικό ή θηλυκό, αφού τα ανάλογα κύτταρα είναι μέσα στο σώμα του εμβρύου. Εάν το έμβρυο είναι θηλυκό, τότε τα κύτταρα που θα μορφοποιήσουν τα σεξουαλικά του όργανα θα γίνουν κλειτορίδα και ωοθήκες. Αντίθετα, εάν το έμβρυο είναι αρσενικό, τα ίδια κύτταρα θα γίνουν πέος και όρχεις αντίστοιχα. Έτσι και τα δύο καταλήγουν σε περιοχή με μεγάλη πυκνότητα νεύρων, και αυτό τα κάνει πιο ευαίσθητα στην αφή είτε κατά τον αυνανισμό είτε κατά τη συνουσία.

</doc>
<doc id="53083" url="https://el.wikipedia.org/wiki?curid=53083" title="Παρτούζα">
Παρτούζα



</doc>
<doc id="53084" url="https://el.wikipedia.org/wiki?curid=53084" title="Κόλπος">
Κόλπος

Η λέξη κόλπος μπορεί να αναφέρεται στα εξής:

</doc>
<doc id="53085" url="https://el.wikipedia.org/wiki?curid=53085" title="Αναπτυξιακή ψυχολογία">
Αναπτυξιακή ψυχολογία

Η αναπτυξιακή ψυχολογία είναι κλάδος της ψυχολογίας που μελετά τα στάδια ανάπτυξης του ανθρώπου, και ειδικότερα του παιδιού. Θεμελιωτής της ήταν ο γνωστός Ελβετός ψυχολόγος Ζαν Πιαζέ. Σύμφωνα με τη θεωρία του τα στάδια ανάπτυξης του παιδιού είναι τέσσερα:αισθησιοκινητικο, προ-ενεργητικό,συγκεκριμένων νοητικών ενεργειών και τυπικών νοητικών ενεργειών.
"Ανάλυση των επιμέρους σταδίων".
Το αισθησιοκινητικό στάδιο, αρχίζει από τη γέννηση του ανθρώπου και τελειώνει στα 
2 1/2 έτη. Όπως άλλωστε φανερώνει και η λέξη το παιδί σε αυτήν την περίοδο, χρησιμοποιεί τις αισθήσεις του προκειμένου να γνωρίσει τον κόσμο που το περιβάλλει. Κατά την περίοδο αυτή, το βρέφος αναπτύσσει την ικανότητα της μονιμότητας του αντικειμένου. Επίσης τα παιδιά γνωρίζουν σιγά-σιγά να συναλλάσονται με τον κόσμο σκοπίμως.
Το δεύτερο στάδιο που εξετάζουμε είναι το προ-ενεργητικό(2-6 ετών). Τα παιδιά αναπαριστούν την πραγματικότητα στον εαυτό τους με τη χρήση συμβόλων, λέξεων και χειρονομιών. Δεν είναι σε θέση να ξεχωρίσουν την αποψή τους από την άποψη των άλλων, παρασύρονται εύκολα από την επιφανειακή εμφάνιση ενώ μπερδεύουν συχνά τις αιτιώδεις σχέσεις.
Στο στάδιο των συγκεκριμένων νοητικών ενεργειών, τα παιδιά έχουν ήδη μπει στην παιδική ηλικία αφού ξεκινάει στην ηλικία των 6 ετών και τελειώνει στα 12 έτη. Είναι ικανά για νοητικές ενέργειες, εσωτερικευμένη δράση η οποία εντάσσεται σε ένα σύστημα λογικής. Η σκέψη τούς επιτρέπει να συνδυάζουν, να ξεχωρίζουν, να κατατάσσουν και να μετασχηματίζουν αντικείμενα και πράξεις. Οι νοητικές ενέργειες θεωρούνται συγκεκριμένες γιατί πραγματοποιούνται παρουσία των αντικειμένων και των συμβάντων στα οποία απευθύνονται.
Τελευταίο στάδιο είναι αυτό των τυπικών νοητικών ενεργειών, το οποίο καλύπτει όλη την περίοδο της εφηβείας (12-19 έτη). Στην εφηβεία το αναπτυσσόμενο άτομο αποκτά την ικανότητα να σκέφτεται συστηματικά όλες τις λογικές λυσεις ενός προβλήματος. Οι έφηβοι παρουσιάζουν έντονο ενδιαφέρον για αφηρημένες έννοιες και για την ίδια τη διεργασία της σκέψης.
Η εσφαλμένη χρήση του όρου "εξελικτική" άντί του ορθού "αναπτυξιακή" ψυχολογία.
Ένα σοβαρό ζήτημα το οποίο έχει προκύψει είναι ο ορθός και συνεπής με τη διεθνή βιβλιογραφία τίτλος του κλάδου. Στην ελληνική βιβλιογραφία παρατηρείται μερικές φορές εσφαλμένη χρήση του όρου εξελικτική ψυχολογία, ενώ η ορθή απόδοση του όρου developmental psychology στην ελληνική γλώσσα είναι αναπτυξιακή ψυχολογία. Η εσφαλμένη χρήση του όρου "εξελικτική" ψυχολογία σε θέματα ανθρώπινης ανάπτυξης δημιουργεί επίσης σύγχυση σε σχέση με τον ξεχωριστό κλάδο της εξελικτικής ψυχολογίας (evolutionary psychology) που μελετά τις ψυχολογικές συνέπειες της βιολογικής εξέλιξης του ανθρώπινου είδους. Άρα ο όρος developmental psychology σημαίνει αναπτυξιακή ψυχολογία και ο όρος evolutionary psychology σημαίνει εξελικτική ψυχολογία.
Αλλά ακόμα και αν αγνοηθεί η διεθνής πρακτική και βιβλιογραφία, ορθός νοηματικά ως τίτλος του κλάδου είναι ο όρος αναπτυξιακή καθώς ο άνθρωπος αναπτύσσεται και δεν εξελίσσεται με την έννοια που λέμε για τη βιολογική εξέλιξη του ανθρώπινου είδους από όταν πρωτοεμφανίστηκε στη Γη μέχρι σήμερα. Ο διαχωρισμός των δύο αυτών όρων είναι δεδομένος στη διεθνή βιβλιογραφία και η σύγχυση είναι αποκλειστικά ελληνικό φαινόμενο που πρέπει σύντομα να εκλείψει με τη συντονισμένη προσπάθεια των ελλήνων ψυχολόγων.
Η Αναπτυξιακή ψυχολογία στην Ελλάδα.
Ειδικότερα όσον αφορά την αναπτυξιακή ψυχολογία σε όλα τα τμήματα ψυχολογίας υπάρχει σχετικός τομέας ενώ θεωρείται βασικό γνωστικό αντικείμενο στην κατάρτιση των εκπαιδευτικών. Ένας από τους βασικότερους ερευνητές της αναπτυξιακής ψυχολογίας στην Ελλάδα, ήταν ο καθηγητής Ιωάννης Παρασκευόπουλος της Φιλοσοφικής Σχολής του Πανεπιστημίου Αθηνών.

</doc>
<doc id="53086" url="https://el.wikipedia.org/wiki?curid=53086" title="Παγκοσμιοποίηση">
Παγκοσμιοποίηση

Παγκοσμιοποίηση ή διεθνοποίηση είναι η αυτονόμηση όλων εκείνων των παραμέτρων (οικονομία, επικοινωνία κλπ) οι οποίες μέχρι πρόσφατα (μερικές δεκαετίες) επεδίωκαν να έχουν σύνορα μέσα σε ένα κράτος - προστάτη. Παράμετροι που τείνουν να ελευθερώνονται και να διαχέονται, ακολουθώντας την παγκοσμιοποίηση, είναι το εμπόριο, η κοινωνική δομή, η τεχνολογία, η κουλτούρα, το πολιτικό σύστημα, η γνώση κλπ. Ο όρος συχνά χρησιμοποιείται στην επιχειρηματολόγηση για την ανάγκη μιας νέας καθολικού τύπου ηγεμονίας στον κόσμο. Ο όρος χρησιμοποιείται τουλάχιστον από το 1944 και ο πρώτος που τον χρησιμοποίησε σε οικονομικό πλαίσιο ήταν ο Θήοντορ Λέβιτ.
Ορισμός Ένας τυπικός, αν και περιοριστικός, ορισμός είναι αυτός που δίνει το Διεθνές Νομισματικό Ταμείο, ο οποίος δίνει έμφαση στην αυξανόμενη οικονομική αλληλεξάρτηση των χωρών παγκόσμια μέσω του αυξανόμενου όγκου και ποικιλίας διεθνών συναλλαγών αγαθών και υπηρεσιών, της ελεύθερης ροής κεφαλαίου διεθνώς, και της γρήγορης και ευρείας διάχυσης της τεχνολογίας. Παρόλο που η παγκοσμιοποίηση είναι ένα ιδιαίτερα περίπλοκο σύμπλεγμα φαινομένων και σχέσεων, εντούτοις μπορεί κάποιος να διαχωρίσει διάφορες πτυχές της:
Σύμφωνα με τον Ισμαήλ Σαρίφ, η παγκοσμιοποίηση είναι η παγκόσμια διαδικασία ομογενοποίησης τιμών, προϊόντων, απολαβών, τόκων, και κερδών. Η ανάπτυξη της παγκοσμιοποίησης έγκειται σε τρεις παράγοντες: στον ρόλο της μετανάστευσης ανθρώπων, στο διεθνές εμπόριο, και στις γρήγορες μετακινήσεις κεφαλαίων και την ολοκλήρωση των χρηματοπιστωτικών αγορών.
Χαρακτηριστικά.
Η παγκοσμιοποίηση ταυτίζεται με διάφορες τάσεις οι οποίες έκαναν την εμφάνισή τους ή ενισχύθηκαν σημαντικά μετά τον Δεύτερο Παγκόσμιο Πόλεμο. Αυτές περιλαμβάνουν την αυξημένη διεθνή κινητικότητα αγαθών, χρημάτων, πληροφοριών και ανθρώπων, καθώς και την ανάπτυξη της τεχνολογίας, των οργανισμών, των νομικών συστημάτων και των υποδομών που συνέβαλαν σε αυτή την κινητικότητα. Όμως αμφισβητείται το κατά πόσο αυτές οι τάσεις υπάρχουν πραγματικά. 
Έλεγχος.
Οι τεχνολογίες (Web 2.0, μεταφορές) κάνουν πλέον σήμερα την παγκόσμια διάχυση αναπόφευκτη σε πολλά επίπεδα. Η παγκοσμιοποίηση χαλιναγωγείται κυρίως σε οικονομικό επίπεδο, σε επίπεδο ανταλλαγής ανθρώπινων πληθυσμών, διάχυσης πανίδας και τέλος με απαγόρευση πληροφόρησης που ενδέχεται να συμβαίνει εντός ή εκτός κάποιων συνόρων. Το ενδιαφέρον είναι πως οι παράμετροι αυτές δεν ελέγχονται κοινωνικά αλλά από τις ηγεσίες που τις διαχειρίζονται.
Υποστηρικτές της παγκοσμιοποίησης.
Οι υποστηρικτές της δημοκρατικής παγκοσμιοποίησης θεωρούν ότι η πρώτη φάση, η οποία αφορά τις αγορές, πρέπει να ολοκληρωθεί με τη δημιουργία πολιτικών θεσμών που θα εκφράζουν τη θέληση των παγκόσμιων πολιτών. Η διαφορά τους με άλλους "γκλομπαλιστές" είναι ότι δεν καθορίζουν εκ των προτέρων κάποια ιδεολογία που να συγκεκριμενοποιεί αυτή τη θέληση, η οποία θα πρέπει να αφεθεί στην ελεύθερη επιλογή των πολιτών μέσω δημοκρατικών διαδικασιών.
Οι υποστηρικτές του ελεύθερου εμπορίου επισημαίνουν ότι οι οικονομικές θεωρίες για συγκριτικό πλεονέκτημα υποδεικνύουν ότι το ελεύθερο εμπόριο οδηγεί σε πιο αποτελεσματική κατανομή του πλούτου, με όφελος για όλες τις χώρες που μετέχουν στο εμπόριο. Γενικά, αυτό οδηγεί σε χαμηλότερες τιμές, χαμηλότερη ανεργία και υψηλότερη αποδοτικότητα.
Οι φιλελεύθεροι και άλλοι υποστηρικτές του laissez-faire καπιταλισμού ισχυρίζονται ότι περισσότερη πολιτική και οικονομική ελευθερία υπό τη μορφή δημοκρατίας και καπιταλισμού στον ανεπτυγμένο κόσμο είναι αυτοσκοπός, αλλά παράγει ταυτόχρονα και περισσότερο υλικό πλούτο. Βλέπουν την παγκοσμιοποίηση ως την ωφέλιμη επικράτηση της ελευθερίας και του καπιταλισμού.
Πολλοί ισχυρίζονται ότι το κίνημα ενάντια στην παγκοσμιοποίηση παρουσιάζει μη εμπεριστατωμένα επιχειρήματα και ότι οι διεθνείς στατιστικές υποστηρίζουν σθεναρά την παγκοσμιοποίηση:
Παρ' όλα αυτά, μερικές από αυτές τις βελτιώσεις πιθανόν να μην οφείλονται στην παγκοσμιοποίηση, ή να ήταν δυνατές σε κάποιον βαθμό χωρίς τη σημερινή μορφή της παγκοσμιοποίησης ή των αρνητικών συνεπειών τις οποίες επικαλούνται τα κινήματα ενάντια στην παγκοσμιοποίηση.
Μερικοί υπέρμαχοι του καπιταλισμού τηρούν κριτική στάση έναντι στην Παγκόσμια Τράπεζα και το Διεθνές Νομισματικό Ταμείο, υποστηρίζοντας ότι πρόκειται για διεφθαρμένους γραφειοκρατικούς οργανισμούς που ελέγχονται και χρηματοδοτούνται από κράτη και όχι από εταιρείες. Πολλά δάνεια έχουν δοθεί σε δικτάτορες που ποτέ δεν υλοποίησαν μεταρρυθμίσεις τις οποίες υποσχέθηκαν, αφήνοντας αντ' αυτού τον λαό να πληρώσει αργότερα τα χρέη. Θεωρούν ότι ο καπιταλισμός σήμερα είναι πολύ λίγος και όχι υπερβολικός. Επισημαίνουν επίσης ότι αντίσταση στην παγκοσμιοποίηση φέρνουν διάφορες ομάδες με ειδικά συμφέροντα, όπως συντεχνίες σε χώρες του Δυτικού Κόσμου. Ο Χοσέ Μποβέ, ένας από τους ηγέτες του κινήματος ενάντια στην παγκοσμιοποίηση, εκπροσωπεί επίσης τους Γάλλους αγρότες, οι οποίοι προστατεύονται από τον ανταγωνισμό με χώρες του αναπτυσσόμενου κόσμου με ψηλούς εισαγωγικούς δασμούς και μεγάλες επιχορηγήσεις από την Ευρωπαϊκή Ένωση.
Άλλοι, όπως ο Καναδός γερουσιαστής Ντάγκλας Ρος, βλέπουν την παγκοσμιοποίηση ως απλώς αναπόφευκτη και υποστηρίζουν τη δημιουργία θεσμών όπως μια Κοινοβουλευτική Συνέλευση των Ηνωμένων Εθνών, η οποία θα εκλέγεται απευθείας από τους πολίτες και θα επιβλέπει τη λειτουργία διεθνών φορέων των οποίων η διοίκηση δεν εκλέγεται.
Οι υποστηρικτές της παγκοσμιοποίησης ασκούν έντονη κριτική σε αρκετές υφιστάμενες πολιτικές, ιδιαίτερα στις πολύ ψηλές επιχορηγήσεις για τη γεωργία στον αναπτυγμένο κόσμο και τους σχετικούς προστατευτικούς δασμούς. Για παράδειγμα, σχεδόν ο μισός προϋπολογισμός της Ευρωπαϊκής Ένωσης πάει σε αγροτικές επιχορηγήσεις, κυρίως σε μεγαλοαγρότες και αγροεπιχειρήσεις, οι οποίοι αποτελούν ένα ισχυρό λόμπι. Το 2005 η Ιαπωνία έδωσε 47 δισ. δολάρια σε επιχορηγήσεις του αγροτικού της τομέα, σχεδόν τέσσερις φορές περισσότερα χρήματα από τη συνολική βοήθεια που έδωσε σε άλλες χώρες. Οι ΗΠΑ δίνουν 3,9 δισ. δολάρια κάθε χρόνο για να στηρίξουν τον τομέα καλλιέργειας βαμβακιού, ο οποίος περιλαμβάνει 25.000 καλλιεργητές, τρεις φορές φορές περισσότερο από τον προϋπολογισμό της USAID για τα 500 εκατομμύρια Αφρικανούς. Αυτό εξαντλεί τα έσοδα του κράτους από φορολογία και αυξάνει τις τιμές για τους καταναλωτές στον αναπτυσσόμενο κόσμο, μειώνει τον ανταγωνισμό και την αποτελεσματικότητα, αποτρέπει τις εξαγωγές από περισσότερο ανταγωνιστικούς αγροτικούς και άλλους τομείς στον αναπτυσσόμενο κόσμο λόγω των εμποδίων, και υποδαυλίζει τους τομείς στους οποίους οι αναπτυσσόμενες χώρες έχουν συγκριτικό πλεονέκτημα.
Πολέμιοι της παγκοσμιοποίησης.
Οι επικριτές της οικονομικής πτυχής της παγκοσμιοποίησης υποστηρίζουν ότι δεν είναι, όπως δηλώνουν οι υποστηρικτές της, μια αναπόφευκτη διαδικασία η οποία πηγάζει φυσικά από τις οικονομικές ανάγκες όλων. Οι επικριτές συνήθως επισημαίνουν ότι η παγκοσμιοποίηση είναι μια διαδικασία που εξυπηρετεί τα συμφέροντα των πολυεθνικών εταιρειών, και αντιτάσσουν τη δυνατότητα καθιέρωσης εναλλακτικών θεσμών και πολιτικών, οι οποίοι θα αντιμετωπίσουν τις επιθυμίες των φτωχών και εργατικών τάξεων στον κόσμο, καθώς και τα περιβαλλοντικά θέματα, με πιο δίκαιο και σωστό τρόπο. Το κίνημα είναι πολύ ευρύ και περιλαμβάνει εθνικοαπελευθερωτικές ομάδες, αριστερά κόμματα, αναρχικούς, οικολόγους, αγροτικές συντεχνίες, αντιρατσιστικές οργανώσεις, θρησκευτικές οργανώσεις, κλπ. Κάποιοι ζητούν μεταρρυθμίσεις (για ένα «πιο ανθρώπινο» είδος καπιταλισμού), ενώ άλλοι έχουν πιο επαναστατική προσέγγιση (υποστηρίζοντας εναλλακτικές προτάσεις στον καπιταλισμό) και άλλοι αντιδρούν θεωρώντας την παγκοσμιοποίηση ως καταστροφική για τη βιομηχανία και την απασχόληση της χώρας τους.
Αναφορικά με το φλέγον θέμα της παγκόσμιας μετανάστευσης, η διαμάχη εκτυλίσσεται γύρω από τις αιτίες (σε τι βαθμό είναι εθελοντική ή υποχρεωτική, απαραίτητη ή όχι), αλλά και τις συνέπειες (κατά πόσο είναι ωφέλιμη ή όχι, αν συμφέρει κοινωνικά ή περιβαλλοντικά). Οι υποστηρικτές θεωρούν τη μετανάστευση απλά σαν μια διαδικασία κατά την οποία μέλη του εργατικού δυναμικού μπορούν να πάνε από μία χώρα σε άλλη για να προσφέρουν τις υπηρεσίες τους, ενώ οι επικριτές δίνουν έμφαση στις αρνητικές συνέπειες, όπως την οικονομική, πολιτική και περιβαλλοντική ανασφάλεια, και επισημαίνουν τον συσχετισμό μεταξύ μετανάστευσης και της τεράστιας ανάπτυξης φτωχών συνοικιών σε πόλεις του αναπτυσσόμενου κόσμου. Σύμφωνα με το "The Challenge of Slums", έκθεση που εξέδωσε ο Οργανισμός Ηνωμένων Εθνών το 2003, «η κυκλική φύση του καπιταλισμού, η αυξημένη ζήτηση για ειδικευμένο ανθρώπινο δυναμικό σε σχέση με το ανειδίκευτο, και οι αρνητικές συνέπειες της παγκοσμιοποίησης — και ιδιαίτερα οι απότομες βελτιώσεις και επιδεινώσεις της οικονομίας ανά τον κόσμο που συμβάλλουν στην ανισότητα και τη μη ομοιόμορφη κατανομή του νέου πλούτου — συμβάλλουν στην τεράστια ανάπτυξη των φτωχογειτονιών».
Διάφορες πτυχές της παγκοσμιοποίησης θεωρούνται ζημιογόνες από πολλές ομάδες ακτιβιστών, καθώς και από εθνικιστές. Έτσι, περί τα τέλη της δεκαετίας του '90 σφυρηλατήθηκε ένα ετερόκλητο, διεθνές κίνημα το οποίο έγινε γνωστό κυρίως από τις αναταραχές, τις διαδηλώσεις και τις συγκρούσεις που ξέσπασαν το 1999 στο Σιάτλ των ΗΠΑ κατά τη διάρκεια του Συνεδρίου του Παγκόσμιου Οργανισμού Εμπορίου. Παρόμοιες συγκρούσεις επαναλήφθηκαν το 2001 στη Γένουα της Ιταλίας, στην 27η Σύνοδο των G8. Το κίνημα αυτό, το οποίο χαρακτηρίζεται κυρίως από έναν σοσιαλιστικό και οικολογικό χαρακτήρα, δεν έχει συγκεκριμένο όνομα. Ο όρος "ενάντια στην παγκοσμιοποίηση" ή "κατά της παγκοσμιοποίησης" χρησιμοποιείται συχνά από τα ΜΜΕ, αλλά μπορεί να οδηγήσει σε σύγχυση, καθώς πολύ συχνά οι ακτιβιστές αντιτίθενται σε συγκεκριμένες πτυχές της παγκοσμιοποίησης και όχι σε ολόκληρο το φαινόμενο. Ακτιβιστές όπως ο Νόαμ Τσόμσκι είπαν ότι ο όρος αυτός δεν έχει νόημα, αφού στόχος του κινήματος είναι η παγκοσμιοποίηση της δικαιοσύνης (βλ. Κίνημα Παγκόσμιας Δικαιοσύνης). Πολλοί ακτιβιστές έχουν ως σύνθημα το «ένας άλλος κόσμος είναι εφικτός», το οποίο έχει δώσει ονόματα όπως το "altermondialisme" στα γαλλικά.
Υπάρχουν πολλά είδη «αντι-παγκοσμιοποίησης». Σε γενικές γραμμές, οι πολέμιοι ισχυρίζονται ότι τα αποτελέσματα της παγκοσμιοποίησης δεν ήταν αυτά που προβλέφθηκαν όταν ξεκίνησαν οι προσπάθειες για απελευθέρωση του εμπορίου και ότι πολλοί οργανισμοί που είναι αναμεμιγμένοι στο σύστημα της παγκοσμιοποίησης δεν λαμβάνουν υπ' όψη τα συμφέροντα των φτωχότερων χωρών, της εργατικής τάξης και του φυσικού περιβάλλοντος.
Στο επίπεδο της οικονομίας, θεωρητικοί που υποστηρίζουν το δίκαιο εμπόριο δηλώνουν ότι το ελεύθερο εμπόριο χωρίς περιορισμούς ευνοεί τους πλούσιους σε βάρος των φτωχών. Ορισμένοι πολέμιοι της παγκοσμιοποίησης βλέπουν το φαινόμενο ως την προώθηση των συμφερόντων των εταιρειών, με πρόθεση να περιοριστούν οι ατομικές ελευθερίες στο όνομα του κέρδους. Υποστηρίζουν επίσης ότι η αυξανόμενη αυτονομία και δύναμη των εταιρειών καθορίζει την πολιτική των κρατών.
Η οικονομική κρίση που ξέσπασε στην ανατολική Ασία το 1997, ξεκινώντας από την εύθραυστη οικονομία της Ταϊλάνδης για να εξαπλωθεί γρήγορα στη Μαλαισία, την Ινδονησία και τη Νότια Κορέα και σιγά σιγά έγινε αισθητή σε όλο τον κόσμο, έδειξε τους νέους κινδύνους και την αστάθεια των ευμετάβλητων παγκοσμιοποιημένων αγορών. Η εκχώρηση χρημάτων που ακολούθησε από το ΔΝΤ ήταν υπό όρους για πολιτικές αλλαγές, κάτι οι πολέμιοι της παγκοσμιοποίησης είδαν ως νεοαποικιακό πλήγμα στην εθνική κυριαρχία των κρατών.
Η κύρια αντίδραση είναι στη νεοφιλελεύθερη πτυχή της παγκοσμιοποίησης, βασικοί εκφραστές της οποίας θεωρούνται κυβερνήσεις και άλλοι φορείς με μεγάλη δύναμη (όπως το Διεθνές Νομισματικό Ταμείο και η Παγκόσμια Τράπεζα), οι οποίοι - σύμφωνα με τους πολέμιους - δεν ενδιαφέρονται για τους λαούς, αλλά για τα συμφέροντα των εταιρειών. Πολλά συνέδρια και συναντήσεις μεταξύ υπουργών εμπορίου και οικονομικών των ισχυρών χωρών συνοδεύτηκαν από διαμαρτυρίες, καμιά φορά βίαιες, από ομάδες που αντιτίθενται στην εταιρική παγκοσμιοποίηση. Ορισμένοι έχουν εκφράσει την άποψη ότι η παγκοσμιοποίηση είναι ταυτόχρονα αναπόφευκτη συνέπεια αλλά και αιτία του νεοφιλελευθερισμού, η οποία συνίσταται κυρίως στην απελευθέρωση των αγορών κεφαλαίου και στην κατάργηση δασμών και ρυθμιστικών ελέγχων στις διεθνείς αγορές, με αποτέλεσμα την υπερσυγκέντρωση πλούτου στα χέρια των πιο ανταγωνιστικών πολυεθνικών εταιρειών εις βάρος των επί μέρους τοπικών κοινωνιών.
Ακτιβιστές που είναι εναντίον της παγκοσμιοποίησης αντιδρούν επίσης στο γεγονός ότι η τρέχουσα παγκοσμιοποίηση παγκοσμιοποιεί το κεφάλαιο και τις επιχειρήσεις, αλλά όχι τους ανθρώπους και τις συντεχνίες, υποδεικνύοντας τους αυστηρούς ελέγχους μετανάστευσης σε όλες σχεδόν τις χώρες και την απουσία εργατικών δικαιωμάτων σε πολλές χώρες του αναπτυσσόμενου κόσμου.
Μερικές ομάδες που τάσσονται εναντίον ισχυρίζονται ότι η παγκοσμιοποίηση είναι ιμπεριαλιστική, και είναι ένας από τους παράγοντες που οδήγησαν στον πόλεμο του Ιράκ και συμβάλλουν στην εισροή κεφαλαίων στις ΗΠΑ αντί στον αναπτυσσόμενο κόσμο. Έτσι, από μία άποψη, η «παγκοσμιοποίηση» είναι άλλος ένας όρος για την «αμερικανοποίηση», καθώς κάποιοι υποστηρίζουν ότι οι ΗΠΑ είναι μια από τις πολύ λίγες χώρες που πραγματικά επωφελούνται από την παγκοσμιοποίηση.
Μία πιο συντηρητική παράταξη που αντιτίθεται στην παγκοσμιοποίηση είναι οι εθνικιστές που υποστηρίζουν ένα ισχυρό κράτος και οι οποίοι φοβούνται ότι η παγκοσμιοποίηση συρρικνώνει τον ρόλο των εθνικών κρατών στη διεθνή πολιτική, καθώς και ότι οι μη κυβερνητικές οργανώσεις τα αποδυναμώνουν. Παραδείγματα αυτής της αντίληψης είναι ο Πατ Μπιουκάναν και ο Ζαν Μαρί Λεπέν.
Πολλοί έχουν επικρίνει την έλλειψη ενότητας και προσανατολισμού του κινήματος, αν και άλλοι, όπως ο Νόαμ Τσόμσκι έχουν δηλώσει ότι αυτή η απουσία συγκέντρωσης μπορεί να είναι και ένα δυνατό σημείο.
Δείκτες παγκοσμιοποίησης.
Η μέτρηση της οικονομικής παγκοσμιοποίησης συνήθως επικεντρώνεται σε στοιχεία της εμπορικής δραστηριότητας μιας χώρα, όπως το ΑΕΠ, επενδύσεις, και εισόδημα ανά κεφαλή. Ωστόσο άλλοι δείκτες προσπαθούν να απεικονίσουν την παγκοσμιοποίηση μιας περιοχής λαμβάνοντας υπόψιν και άλλους παράγοντες πολιτικοκοινωνικής, πολιτιστικής και περιβαλλοντολογικής φύσεως.
Δείκτης "KOF".
Ο δείκτης KOF δημιουργείται με βάση τα οικονομικά, κοινωνικά, και πολιτικά χαρακτηριστικά των χωρών.
Δείκτης "The Good Country".
Ο δείκτης αυτός στηρίζεται στη σύνθετη ανάλυση 35 παραμέτρων οι τιμές των οποίων προέρχονται από τα Ηνωμένα Έθνη. Από τον συνδυασμό των μετρήσεων αυτών προκύπτει ένα κοινό μέτρο βάσει του οποίου γίνεται η κατάταξη των διαφόρων χωρών ως προς τους τομείς "Επιστήμη και Τεχνολογία", "Πολιτισμός", "Παγκόσμια Ειρήνη και Ασφάλεια", "Παγκόσμια Τάξη", "Πλανήτης και Κλίμα", "Ευδαιμονία και Ισότητα", "Υγεία και Ευεξία".
Δείκτης Global Enabling Trade.
Στον δείκτη αυτόν μετρώνται οι παράγοντες, πολιτικές και υπηρεσίες οι οποίες ρυθμίζουν το εμπόριο αγαθών προς το εξωτερικό. Αποτελείται από 4 μέρη, την "πρόσβαση στις αγορές", "διαχείριση των συνόρων", "μεταφορές και τηλεπικοινωνιακές υποδομές", και "επιχειρηματικό περιβάλλον".
Δείκτης Global Enabling Trade (2010)
Δείκτης Global Enabling Trade (2014)

</doc>
<doc id="53089" url="https://el.wikipedia.org/wiki?curid=53089" title="Λόμπυ">
Λόμπυ



</doc>
<doc id="53097" url="https://el.wikipedia.org/wiki?curid=53097" title="Ευάγγελος Αβέρωφ-Τοσίτσας">
Ευάγγελος Αβέρωφ-Τοσίτσας



</doc>
<doc id="53098" url="https://el.wikipedia.org/wiki?curid=53098" title="Μπαράτ Τζαγκντέο">
Μπαράτ Τζαγκντέο



</doc>
<doc id="53099" url="https://el.wikipedia.org/wiki?curid=53099" title="Μιχαήλ Σαακασβίλι">
Μιχαήλ Σαακασβίλι

Ο Μιχαήλ Σαακασβίλι ("მიხეილ სააკაშვილი", 1967-) είναι Γεωργιανός πολιτικός, πρόεδρος της χώρας από το 2004 έως το 2007, οπότε και παραιτήθηκε για να λάβει μέρος στις προεδρικές εκλογές των αρχών του 2008. Επανεξελέγη με 53% των ψήφων και υπηρέτησε ξανά ως πρόεδρος ως το 2013. Είναι παντρεμένος με τη Sandra Roelofs, ολλανδικής καταγωγής και έχει 2 γιους. Μιλάει απταίστως 7 γλώσσες.
Πρώτα χρόνια και εκπαίδευση.
Γεννήθηκε στις 21 Δεκεμβρίου 1967. Αποφοίτησε από τη Σχολή του Διεθνούς Δικαίου του Κρατικού Πανεπιστημίου του Κιέβου, το 1992. Για μικρό χρονικό διάστημα εργάστηκε ως υπεύθυνος επί θεμάτων ανθρωπίνων δικαιωμάτων στο προσωρινό κρατικό συμβούλιο της Γεωργίας μετά την ανατροπή του προέδρου Ζβιάντ Γκαμσαχούρντια. Έλαβε υποτροφία από το αμερικανικό Υπουργείο Εξωτερικών και απέκτησε τίτλο Μάστερ στις Νομικές Επιστήμες από τη Νομική Σχολή της Κολούμπια το 1994. Τον επόμενο χρόνο απέκτησε δίπλωμα από το Διεθνές Ινστιτούτο για τα Ανθρώπινα Δικαιώματα στο Στρασβούργο της Γαλλίας. 
Πολιτική καριέρα.
Πρώτη προεδρική θητεία.
Η κάθοδός του στην πολιτική έγινε με προτροπή του παλιού φίλου του από τη Γεωργία, Ζουράμπ Σβάνια στις αρχές του 1995. Ο τελευταίος εργαζόταν για λογαριασμό του προέδρου Έντβαρντ Σεβαρτνάτζε και έτσι τον Δεκέμβριο του 1995 ο Σαακασβίλι κατήλθε υποψήφιος στις βουλευτικές εκλογές εκείνης της χρονιάς, μαζί με τον Σβάνια. Αμφότεροι εξελέγησαν βουλευτές με την Ένωση των Γεωργιανών Πολιτών, το κόμμα του Σεβαρτνάτζε.
Το 2001 δημιούργησε το κεντροαριστερό κόμμα UNM και το 2002 εξελέγη Πρόεδρος της Βουλής της Γεωργίας. Στις βουλευτικές εκλογές που διενεργήθηκαν στις 2 Νοεμβρίου 2003 υπήρξαν καταγγελίες για νοθεία, που οδήγησαν στην «Επανάσταση των τριαντάφυλλων» στις 20-23 Νοεμβρίου 2003. Ο Πρόεδρος Σεβαρντνάτζε αναγκάστηκε να παραιτηθεί στις 23 Νοεμβρίου και έγινε προσωρινή πρόεδρος η Νινό Μπουρτζανάντζε. Στις 4 Ιανουαρίου του 2004 ο Μιχαήλ Σαακασβίλι κέρδισε τις προεδρικές εκλογές, με ποσοστό 96% των ψήφων, και έγινε ο νεότερος σε ηλικία ηγέτης στην Ευρώπη. Ορκίστηκε στις 25 Ιανουαρίου του 2004. Στις 26 Ιανουαρίου του 2004 αποκατέστησε τη μνήμη του έκπτωτου Προέδρου Γκαμσαχούρντια.
Δεύτερη προεδρική θητεία.
Στις 25 Νοεμβρίου του 2007 παραιτήθηκε για να κατέλθει ξανά υποψήφιος στις προεδρικές εκλογές του Ιανουαρίου του 2008. Τον διαδέχθηκε προσωρινά στην προεδρία η Πρόεδρος της Βουλής, Νινό Μπουρτζανάντζε.
Στις εκλογές, που διεξήχθησαν τελικά στις 5 Ιανουαρίου 2008 αναδείχθηκε νικητής και ανανέωσε τη θητεία του. Η αντιπολίτευση όμως δε δέχθηκε το αποτέλεσμα και μίλησε για νοθεία.
Τα τελικά αποτελέσματα που ανακοινώθηκαν στις 11 Ιανουαρίου έδωσαν 53,38% στο Σαακασβίλι έναντι 25,67% του βασικότερου αντιπάλου, του Λέβαν Γκατσετσιλάντζε. Το ποσοστό συμμετοχής στις εκλογές έφτασετο 58,9%.
Ο Σαακασβίλι ορκίστηκε για δεύτερη προεδρική θητεία στις 20 Ιανουαρίου του 2008. Στις 22 Μαΐου του 2008 ανακοίνωσε τη νίκη του κόμματός του στις βουλευτικές εκλογές που είχαν διεξαχθεί την προηγούμενη ημέρα. Τα πρώτα επίσημα αποτελέσματα έδειξαν ότι το Ενωμένο Εθνικό Κίνημα εξασφάλισε 63% των ψήφων έναντι 13% για την Αντιπολίτευση.
Την ίδια χρονιά ενεπλάκη στον πόλεμο με τη Νότια Οσετία. Στις 23 Νοεμβρίου του 2008 η αυτοκινητοπομπή που μετέφερε το Σαακασβίλι και τον Πολωνό πρόεδρο Λεχ Καζίνσκι δέχτηκε πυρά ενώ περνούσαν από τα όρια της Νότιας Οσετίας. Τα πυρά ήταν από ρωσικές δυνάμεις, όπως επιβεβαίωσε ο ίδιος ο πρόεδρος της Πολωνίας την επόμενη ημέρα. Η Μόσχα αρνήθηκε τις κατηγορίες για απόπειρα δολοφονίας του Καζίνσκι και του Σαακασβίλι και μίλησε για σκόπιμη πρόκληση από την Τιφλίδα.
Διαδηλώσεις 2009.
Στις 9 Απριλίου του 2009 η αντιπολίτευση ξεκίνησε μαζικές διαδηλώσεις στην Τιφλίδα ζητώντας την παραίτηση του προέδρου και τη διενέργεια πρόωρων εκλογών. Οι διαδηλωτές θεώρησαν τον Σαακασβίλι ως υπεύθυνο για την στρατιωτική ήττα από τη Ρωσία τον Αύγουστο του 2008 και για τις συνέπειές της. Η Αντιπολίτευση μίλησε για 60 συλλήψεις, κάτι που διαψεύστηκε από τις αρχές.
Απόπειρα πραξικοπήματος 2009.
Στις 5 Μαΐου του 2009 η κυβέρνηση ανακοίνωσε την αποτροπή σχεδίου στρατιωτικού πραξικοπήματος, το οποίο αποκαλύφθηκε όταν ξέσπασε στάση στη στρατιωτική βάση Μουχροβάνι..
Η Γεωργία έστειλε τανκς στην εν λόγω βάση και κατηγόρησε τη Μόσχα ότι υποκινεί τη στάση, την παραμονή της διεξαγωγής των στρατιωτικών ασκήσεων της Γεωργίας με το ΝΑΤΟ.. Η Ρωσία αρνήθηκε οποιαδήποτε δική της ανάμιξη στο πραξικόπημα.
Ο Σαακασβίλι ανακοίνωσε ότι η κατάσταση είχε τεθεί υπό έλεγχο.
Τον διαδέχθηκε στο αξίωμα του προέδρου ο Γκιόργκι Μαργκβελασβίλι.
Κυβερνήτης της Οδησσού.
Στις 29 Μαΐου 2015 του δόθηκε η ουκρανική υπηκοότητα από τον πρόεδρο της Ουκρανίας Πέτρο Ποροσένκο και διορίστηκε κυβερνήτης της Οδησσού.
Στις 13 Αυγούστου του 2014 καταδικάστηκε εν ερήμην στη Γεωργία για κατάχρηση δημοσίου πλούτου και αναζητείται από τις αρχές της χώρας. 

</doc>
<doc id="53100" url="https://el.wikipedia.org/wiki?curid=53100" title="Ζουράμπ Νογκαϊντέλι">
Ζουράμπ Νογκαϊντέλι

Ο Ζουράμπ Νογαϊντέλι ("ზურაბ ნოღაიდელი", 1964-) είναι πολιτικός από τη Γεωργία, πρωθυπουργός της χώρας από το 2005 ως την παραίτησή του, τον Νοέμβριο του 2007.
Γεννήθηκε στο Κομπουλέτι στις 22 Οκτωβρίου 1964 και σπούδασε Φυσικός, ενώ έκανε επίσης σπουδές στη Γεωλογία και στη Γεωγραφία. Η πολιτική του καριέρα ξεκίνησε στο Κόμμα των Οικολόγων. Αργότερα έγινε υπουργός Οικονομικών (2000), αξίωμα στο οποίο επανήλθε το 2004. Στις 11 Φεβρουαρίου 2005 έγινε πρωθυπουργός, έπειτα από τον αδόκητο θάνατο του Ζουράμπ Ζβάνια. Με 175 ψήφους υπέρ και 24 κατά, η Βουλή ενέκρινε στις 17 Φεβρουαρίου 2005 την κυβέρνησή του. Είναι παντρεμένος, με ένα παιδί.
Τον Απρίλιο του 2007 υποβλήθηκε σε εγχείριση ανοικτής καρδιάς στο Νοσοκομείο του Αγίου Λουκά στο Χιούστον των ΗΠΑ. 
Στις 16 Νοεμβρίου του 2007 ο Νογαϊντέλι παραιτήθηκε για λόγους υγείας και στη θέση του ορίστηκε από τον πρόεδρο Σαακασβίλι ο Λάντο Γκουργκενίτζε. 

</doc>
<doc id="53101" url="https://el.wikipedia.org/wiki?curid=53101" title="Νεμπόισα Ραντμάνοβιτς">
Νεμπόισα Ραντμάνοβιτς

Ο Νεμπόισα Ραντμάνοβιτς ("Nebojša Radmanović", 1 Οκτωβρίου 1949) είναι Σερβοβόσνιος πολιτικός.
Προφίλ.
Γεννήθηκε την 1η Οκτωβρίου του 1949 στην Γκρατσάνιτσα της τότε Γιουγκοσλαβίας. Είναι μέλος της Συμμαχίας των Ανεξάρτητων Σοσιαλδημοκρατών, παντρεμένος , με 2 παιδιά. 
Θητείες στο Προεδρείο.
Εξελέγη την 1η Οκτωβρίου 2006 για τετραετή θητεία στο Εναλλασσόμενο Προεδρείο της Βοσνίας και Ερζεγοβίνης. Ο Ραντμάνοβιτς είναι 4 χρόνια μικρότερος από το Χάρις Σιλάζιτς, το Μουσουλμάνο ομόλογό του στο Προεδρείο, ο οποίος κατά σύμπτωση έχει γενέθλια και αυτός την 1η Οκτωβρίου. Ο Ραντμάνοβιτς ανέλαβε πρώτος στο Προεδρείο στις 6 Νοεμβρίου 2006 και διατηρήθηκε στη θέση αυτή μέχρι τον Ιούλιο του 2007. Τον διαδέχθηκε ο Ζέλικο Κόμσιτς. Στις 6 Νοεμβρίου του 2008 ανέλαβε ξανά την προεδρία, μέχρι τον Ιούλιο του 2009.
Στις εκλογές που διενεργήθηκαν στις 3 Οκτωβρίου 2010 , ο Ραντμάνοβιτς εξελέγη ξανά μέλος του τριμελούς Προεδρείου, ως Σέρβος αντιπρόσωπος, με ποσοστό 48,9%. Ανέλαβε πρώτος πρόεδρος στο νέο συλλογικό Προεδρείο, στις 10 Νοεμβρίου 2010 και μέχρι το 2011.

</doc>
<doc id="53102" url="https://el.wikipedia.org/wiki?curid=53102" title="Βιρακότσα">
Βιρακότσα

Στη μυθολογία των Ίνκας, ο Κον Τίκι Βιρακότσα, ή απλά Βιρακότσα ή Ουιρακότσα (η «Αόρατη Φωτιά, αυτός που γεννιέται από τον αφρό της θάλασσας») , θεωρείται ο δημιουργός του σύμπαντος, του χρόνου και του πολιτισμού κι ένας από τους σημαντικότερους θεούς των Ίνκας. Είχε ένα γιο, τον Ίντι, και μια κόρη, τη Μάμα Κίγια 
Υπάρχει μόνο μία αναπαράσταση του θεού στην «Πύλη του Ήλιου», ένα μονόλιθο, όπου αναπαριστάνεται ο θεός σε γλυπτό. Έχει ως στέμμα του τον ήλιο, από τα μάτια του τρέχουν δάκρυα βροχής και κρατά στα χέρια του δύο κόνδορες-ραβδιά. Κατά άλλη ερμηνεία κρατά κεραυνούς (αντιστοίχους με του Δία ή του Odin - Όντιν). Στέκεται πάνω σε ένα βάθρο, στο οποίο οδηγούν σκαλοπάτια, και είναι πλαισιωμένος από 6 Αγγέλους.
Μύθοι.
Σύμφωνα με ένα μύθο, ο Βιρακότσα προκάλεσε ένα μεγάλο κατακλυσμό, που ονομάζεται Unu Pachakuti, γύρω από τη λίμνη Τιτικάκα. Αφανίστηκαν όλοι οι άνθρωποι εκτός από δυο, που επέλεξε αν σώσει: το Μάνκο Κάπακ, γιο του Ίντι ή του ίδιου του Βιρακότσα σε διάφορους μύθους, και τη Μάμα Όκλιο. Αυτοί οι δυο ίδρυσαν τον πολιτισμό των Ίνκας, κουβαλώντας ένα χρυσό ραβδί. Ο μύθος του χρυσού ραβδιού υπάρχει και σε άλλο μύθο, όπου ο Βιρακότσα στέλνει όλα τα παιδιά του στη γη: το χρυσό ραβδί προσγειώνεται στο Κούζκο, που γίνεται η πρωτεύουσα των Ίνκας. 
Σε ορισμένους μύθους, εμφανίζεται σαν σύζυγός του η θεότητα "Μάμα Κότσα".
Ο θεός είναι γνωστός και με το προσωνύμιο "Κον Τίκι Βιρακότσα", όπου και ταυτίζεται με τον ομώνυμο θεό του ήλιου της Πολυνησίας. Έτσι πήρε το όνομά του και το πλοίο Κον Τίκι.
Ο Βιρακότσα έφτιαξε τον κόσμο με χώμα και ουρανό και τον άφησε στο σκοτάδι. Έφτιαξε τους ανθρώπους-γίγαντες για να κατοικήσουν αυτό τον κόσμο, αλλά δεν έμεινε ευχαριστημένος μαζί τους γιατί ήταν ανυπάκουοι. Τότε, πέτρωσε πολλούς από αυτούς και τους κατέστρεψε με μια μεγάλη πλημμύρα, απ’ την οποία μόνο δύο γλίτωσαν. Έπειτα δημιούργησε μια νέα φυλή ανθρώπων, μικρότερων σε μέγεθος, έφτιαξε τον ήλιο και τη μέρα, τη σελήνη και τα αστέρια.
Σύμφωνα με τον (χρονικογράφος του 16ου αιώνα) ο μύθος της Δημιουργίας έλεγε: 
"Από τη λίμνη Κολλασούγιο βγήκε ο Kon Tiki Viracocha, Παντοδύναμος Κύριος, που δημιούργησε τον Ουρανό, τη Γη και τα ανθρώπινα όντα, αφήνοντας τα όλα στο σκοτάδι. Με την ανυπακοή τους αυτοί οι άνθρωποι προκάλεσαν το θυμό του Θεού που τους μεταμόρφωσε σε πέτρες. Αυτή η περίοδος ονομάζεται «Πουρούμ Πάτσα». Στη συνέχεια ,ο Kon Tiki Viracocha βγήκε για δεύτερη φορά από τη λίμνη Τιτικάκα και κατευθύνθηκε κατά μήκος της λίμνης προς τον τόπο που ονομάζεται . Εκεί έφτιαξε τον ήλιο και την ημέρα και διέταξε τον ήλιο να ξεκινήσει την πορεία του, που ακόμα ακολουθεί.&lt;br&gt;
Έφτιαξε έπειτα τη σελήνη και τα αστέρια και κατεργάστηκε τους ανθρώπους - πέτρες σαν πρίγκιπας για να τους κυβερνήσει. Οι αγγελιοφόροι του Viracocha διέτρεξαν τη χώρα και ζωντάνεψαν τους ανθρώπους-πέτρες, διατάζοντας τους να βγουν από τις σπηλιές, τους ποταμούς και τις πηγές όπου είχαν γεννηθεί για να πάνε να κατοικήσουν την περιοχή και να εγκατασταθούν σε διάφορα εδάφη. Έτσι, σιγά-σιγά κατοικήθηκε η χώρα μετά τον κατακλυσμό Χούνο Παρατσούτι, που είχε καταστρέψει την πρώτη ανθρωπότητ"α.
Σταλμένος για να εκπολιτίσει τους ανθρώπους, τους μετέδωσε τους δίκαιους νόμους, νίκησε θριαμβευτικά τους εχθρούς του, διέτρεξε τη χώρα των Άνδεων μέχρι την ακτή και περπατώντας πάνω στα κύματα εξαφανίστηκε στη θάλασσα. Επειδή περπατούσε πάνω στα νερά, όπως ο αφρός, ονομάστηκε Viracocha: «αφρός της θάλασσας».

</doc>
<doc id="53103" url="https://el.wikipedia.org/wiki?curid=53103" title="Ζέλικο Κόμσιτς">
Ζέλικο Κόμσιτς

Ο Ζέλικο Κόμσιτς ("Željko Komšić", 1964-) είναι Βόσνιος δικηγόρος και πολιτικός. Το 2000 εξελέγη δήμαρχος του Νέου Σεράγεβου. Επί δύο χρόνια ήταν επίσης αντιδήμαρχος του Σεράγεβου. Είναι παντρεμένος με την Μουσουλμάνα της Βοσνίας Σαμπίνα, πολιτικό μηχανικό, και έχουν μια κόρη, τη Λάνα.
Καριέρα.
Πρώτα χρόνια και σπουδές.
Γεννήθηκε στις 20 Ιανουαρίου του 1964. Η μητέρα του (Σερβοβόσνια) φονεύτηκε κατά την πολιορκία του Σεράγεβο το 1992. Ο Κόμσιτς έχει πτυχίο Νομικής από το Πανεπιστήμιο του Σαράγεβο. Επίσης σπούδασε στη σχολή Διεθνών Υπηρεσιών του Έντμουντ Γουόλς στο Πανεπιστήμιο Τζώρτζταουν στην Ουάσιγκτον (Washington, D.C.), από όπου απέκτησε τίτλο μπάτσελορ Στη διάρκεια του πολέμου του 1992-1995, ο Κόμσιτς συντάχθηκε με τους υποστηρικτές της ακεραιότητας της Βοσνίας-Ερζεγοβίνης (κυρίως Βόσνιοι Μουσουλμάνοι) και παρασημοφορήθηκε για την τόλμη του.
Προεδρία.
Είναι μέλος του Σοσιαλδημοκρατικού Κόμματος της Βοσνίας-Ερζεγοβίνης (SDP) και ένας από τους τρεις αντιπροέδρους του. Εξελέγη ως ο Κροάτης αντιπρόσωπος στην Προεδρία της Βοσνίας και Ερζεγοβίνης, στις εκλογές της 1ης Οκτωβρίου 2006 με τετραετή θητεία. Κέρδισε την κροατική έδρα με 40,8% έναντι 23,1% για τον Ίβο Μίρο Γιόβιτς (Κροατική Δημοκρατική Ένωση) και 17,8% για τον Μπόζο Λιούμπιτς (Κροατική Δημοκρατική Ένωση 1990), χάρη στις ψήφους κυρίως των Βόσνιων Μουσουλμάνων.
Στις 6 Ιουλίου του 2007 ανέλαβε προεδρεύων του τριμελούς σώματος και στη συνέχεια από τις 6 Ιουλίου του 2009 ως τις 6 Μαρτίου 2010.
Στις εκλογές που διενεργήθηκαν στις 3 Οκτωβρίου 2010 , ο Κόμσιτς επανεξελέγη μέλος της τριμελούς κρατικής Προεδρίας, ως αντιπρόσωπος της κροατικής εθνότητας, με ποσοστό 60,6%, πάλι χάρη στις ψήφους κυρίως των Βόσνιων Μουσουλμάνων.
Το 2012 εγκατέλειψε το Σοσιαλδημοκρατικό Κόμμα (SDP) και το 2013 ίδρυσε το Δημοκρατικό Μέτωπο, στο οποίο είναι πρόεδρος.
Υπηρέτησε ξανά ως πρόεδρος της Βοσνίας-Ερζεγοβίνης από το 2011 ως το 2012 και ως κροατικό μέλος της Προεδρίας της Βοσνίας, από το 2018.
Στις 20 Ιουλίου 2019 ανέλαβε ξανά Επικεφαλής της Προεδρίας της Βοσνίας Ερζεγοβίνης, όπως και στις 20 Ιουλίου 2021.

</doc>
<doc id="53106" url="https://el.wikipedia.org/wiki?curid=53106" title="Μάνκο Κάπακ">
Μάνκο Κάπακ

Ο Μάνκο Κάπακ (Κέτσουα: "Manqo Qhapaq" "θαυμάσιο εύρημα", "Manku Qhapaq", ισπ. "Manco Cápac") στη μυθολογία των Ίνκας, ήταν ο πρώτος βασιλιάς του Κούσκο. Για την προέλευσή του, υπάρχουν διάφοροι μύθοι.
Η μυθολογία.
Ο Μάνκο Κάπακ υπήρξε ως ιστορικό πρόσωπο και επειδή ήταν πολύ σημαντική προσωπικότητα για το λαό του θεοποιήθηκε και γύρω από το πρόσωπο του αναπτύχθηκε μια ολόκληρη θρησκεία. Οι μύθοι που γράφτηκαν για την καταγωγή του διασώθηκαν από ορισμένους Ισπανούς μοναχούς.
Ο μύθος σχετικά με το θεό Ίντι.
Σύμφωνα με αυτο το μύθο, ο Μάνκο Κάπακ ήταν γιος του θεού ήλιου Ίντι και της Μάμα Κίγια, και αδερφός του Πατσακάμακ, ενώ λατρευόταν ως θεός του ήλιου και της φωτιάς. Ο Μάνκο Κάπακ και τα αδέρφια του στάλθηκαν στη γη με ένα χρυσό ραβδί, που ονομαζόταν "tapac-yauri". Το ραβδί βυθίστηκε στην περιοχή του Κούσκο, μέχρι την οποία ταξίδεψαν μέσω υπόγειων σπηλαίων κι έχτισαν ναό προς τιμήν του θεού ήλιου και πατέρα τους. Κατά τη διάρκεια του ταξιδιού, κάποιο ή κάποια από τα αδέρφια του Μάνκο Κάπακ μεταμορφώθηκε σε Ουάκα.
Ο μύθος σχετικά με το θεό Βιρακότσα.
Σε αυτό το μύθο, ο Μάνκο Κάπακ είναι γιος του Βιρακότσα. Μαζί με τα αδέρφια του ζούσε στο Πακάρι Τάμπου, κοντά στο Κούσκο. Ενώθηκαν μαζί με άλλες φυλές, με τις οποίες ήρθαν σε επαφή στα ταξίδια τους, με σκοπό να κατακτήσουν τις φυλές της Κοιλάδας του Κούσκο. Και σε αυτή την ιστορία υπάρχει ο μύθος του χρυσού ραβδιού. Επίσης, σύμφωνα με κάποιες εκδοχές του μύθου, ο νεαρός Μάνκο Κάπακ πρόδωσε από ζήλεια τους μεγαλύτερους αδερφούς του, τους σκότωσε κι έγινε ο ηγέτης του Κούσκο.
Η ζωή του.
Ο Μάνκο Κάπακ ήταν ο ιδρυτής της δυναστείας των Ουρίν και βασίλευσε στη φυλή των Ίνκας για περίπου σαράντα χρόνια. Αυτός οδήγησε τον λαό του από το Πακάρι Τάμπου στην περιοχή του Κούσκο. Οι λόγοι που ανάγκασαν τους Ίνκας να αναζητήσουν νέα πατρίδα ήταν η έλλειψη εύφορης γης για καλλιέργεια αλλά και οι απειλητικές διαθέσεις των γειτονικών τους λαών. Στο Κούσκο ο Μάνκο Κάπακ καθιέρωσε σύστημα νόμων, ενώ θεωρείται ότι κατάργησε τις ανθρωποθυσίες. Οι Ίνκας, με επικεφαλής τον Μάνκο Κάπακ και με βάση τη νέα τους πατρίδα, άρχισαν να εισχωρούν στις γειτονικές περιοχές για να επεκτείνουν τις αγροτικές εκτάσεις τους. Ο πρώτος ηγεμόνας των Ίνκας παντρεύτηκε την αδερφή του, Μάμα Όκλιο, κι ο γιος του, Σίντσι Ρόκα, έγινε ο επόμενος Σάπα Ίνκα. Πιθανολογείται ότι βασίλεψε μέχρι το 1230 ή το 1250 αρκετοί όμως τοποθετούν το θάνατο του πολύ νωρίτερα, το 1107. Από τα χρονολογικά στοιχεία δεδομένα που να οριοθετούν την βασιλεία του δεν έχουν βρεθεί ακόμα.

</doc>
<doc id="53108" url="https://el.wikipedia.org/wiki?curid=53108" title="Κούθκο">
Κούθκο



</doc>
<doc id="53111" url="https://el.wikipedia.org/wiki?curid=53111" title="Κούσκο">
Κούσκο

Το Κούσκο, επίσης Κούζκο (ισπανικά "Cuzco", Κέτσουα "Qosqo" ή "Qusqu") ισπανική : [ˈkusko], είναι μια πόλη στο νοτιοανατολικό Περού. Έχει πληθυσμό 300.000 κατοίκων, ενώ βρίσκεται σε υψόμετρο 3.500 μέτρων. Η πόλη αποτελούσε την αρχαία ιστορική πρωτεύουσα της αυτοκρατορίας των Ίνκα. Κατά τη βασιλεία του Σάπα Ίνκα Πατσακούτι, η μικρή πόλη-κράτος μεταμορφώθηκε σε μια τεράστια και δυνατή αυτοκρατορία. 
Οι πρώτοι Ισπανοί κατέφτασαν στο Κούσκο στις 15 Νοεμβρίου 1533, ενώ επίσημα ανακαλύφθηκε το 1534 από το Φρανσίσκο Πισάρρο. Πολλά κτίρια που κατασκευάστηκαν μετά την κατάκτηση του Περού έχουν ισπανικές επιρροές, αλλά εμπνέονται και από την αρχιτεκτονική των Ίνκα. Οι Ισπανοί έχτισαν εκκλησίες στη θέση των παλαιών ναών και επαύλεις στη θέση των αρχαίων παλατιών. Κατά τη διάρκεια της αποικιοκρατίας, η πόλη ευημερούσε χάρη στη γεωργία, την κτηνοτροφία, τα μεταλλεία και το εμπόριο με την Ισπανία. 
Ο μεγάλος σεισμός του 1950 στην πόλη του Κούσκο κατέστρεψε το ηγουμενείο και την εκκλησία του Αγίου Δομήνικου, τα οποία είχαν χτιστεί πάνω από τον Ναό του Ήλιου. Ωστόσο, τα κτίρια των Ίνκα άντεξαν το σεισμό, ενώ ήρθαν στην επιφάνεια και κάποια από τα παλαιά τείχη της πόλης. 
Το Κούσκο είναι αδελφοποιημένη πόλη με την Αθήνα.
Αξιοθέατα.
Η αρχική πόλη των Ίνκα καταστράφηκε από τον Φρανσίσκο Πισάρρο το 1535. Ωστόσο, υπάρχουν ακόμη ερείπια από το Παλάτι, το Ναό του Ήλιου και το Ναό των Παρθένων του Ήλιου. Από τη μετέπειτα περίοδο, από τα πιο σημαντικά κτίρια της πόλης είναι ο καθεδρικός του Αγίου Δομήνικου. Κοντά στο Κούσκο βρίσκεται και η πόλη Μάτσου Πίτσου.

</doc>
<doc id="53114" url="https://el.wikipedia.org/wiki?curid=53114" title="Κίος">
Κίος

Η Κίος (σήμερα "Gemlik" στη τουρκική γλώσσα) ήταν αρχαία πόλη της Μικράς Ασίας. 
Ιστορική αναδρομή.
Χτίστηκε από τους Μιλήσιους τον 8ο - 7ο αιώνα π.Χ. στις ακτές της Βιθυνίας, στον κόλπο της Προποντίδας. Αποτέλεσε ένα σπουδαίο εμπορικό κέντρο για πάρα πολλά χρόνια και η πόλη έμεινε γνωστή για την εξαιρετική δημοκρατική οργάνωσή της. Ο Αριστοτέλης στο βιβλίο του "Κιανών Πολιτεία" περιγράφει την πολιτική και οικονομική οργάνωση της πόλης, με έξυπνη οργάνωση της φορολογίας και του εμπορίου. Κατά την περίοδο 4ου - 3ου π.Χ. αιώνα η πόλη διέθετε στην κυκλοφορία νομίσματα που βρέθηκαν σε λιμάνια απομακρυσμένων χωρών και διασώζονται σήμερα σε πολλές συλλογές. Αργότερα ο Βιθυνός βασιλιάς Προυσίας Α΄ την μετονόμασε σε Προυσιάδα. Κατά την Ρωμαϊκή και Βυζαντική περίοδο συνέχισε την πολιτιστική παρουσία της στον τότε γνωστό κόσμο και ακόμη στα χέρια των Οθωμανών Τούρκων υπήρξε σπουδαίο λιμάνι ναυπήγησης του Οθωμανικού στόλου από έμπειρα χέρια Κιανών. 
Το 1919 η πόλη είχε περίπου 5000 κατοίκους εκ των οποίων 4620 Έλληνες, 242 Τούρκοι, 107 Αρμένιοι και 178 διάφοροι. Ύστερα από τη Μικρασιατική καταστροφή oι πρόσφυγες της Κίου ίδρυσαν την Παραλία Πιερίας και την Νέα Κίο στην Αργολίδα.

</doc>
