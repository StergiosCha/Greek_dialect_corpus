<doc id="46956" url="https://el.wikipedia.org/wiki?curid=46956" title="Κλωντ Ντεμπυσύ">
Κλωντ Ντεμπυσύ



</doc>
<doc id="46959" url="https://el.wikipedia.org/wiki?curid=46959" title="Πρώτη (Αποσαφήνιση)">
Πρώτη (Αποσαφήνιση)

Το τοπωνύμιο Πρώτη μπορεί να αναφέρεται:

</doc>
<doc id="46962" url="https://el.wikipedia.org/wiki?curid=46962" title="Παλατινοί Κόμητες">
Παλατινοί Κόμητες



</doc>
<doc id="46963" url="https://el.wikipedia.org/wiki?curid=46963" title="Χρωματικός κώδικας ηλεκτρονικών εξαρτημάτων">
Χρωματικός κώδικας ηλεκτρονικών εξαρτημάτων

Οι χρωματικοί κώδικες χρησιμοποιούνται στην επιστήμη της ηλεκτρονικής ως ένδειξη για τα χαρακτηριστικά κάποιου ηλεκτρονικού εξαρτήματος. Εμφανίζονται με την μορφή χρωματικών λωρίδων, οι οποίες τυπώνονται πάνω στο εξάρτημα και υποδηλώνουν την τιμή του εξαρτήματος αυτού, την ανοχή και τον θερμικό συντελεστή. Επειδή τα εξαρτήματα είναι πολύ μικρά, είναι δύσκολο να τυπωθούν πάνω αριθμοί που να υποδηλώνουν την τιμή του εξαρτήματος και έτσι τυπώνονται χρωματικές λωρίδες . Ένα μειονέκτημα των χρωματικών κώδικων είναι ότι άνθρωποι με προβλήματα στην όραση και συγκεκριμένα στην αναγνώριση χρωμάτων δεν μπορούν να διαβάσουν τα χρώματα. Σε αυτές τις περιπτώσεις θα πρέπει να χρησιμοποιούνται πολύμετρα για τις μετρήσεις των εξαρτημάτων . 
Μορφή.
Οι χρωματικοί κώδικες εμφανίζονται κατά κόρον στις ηλεκτρικές αντιστάσεις άνθρακα, αλλά χρησιμοποιούνται επίσης και σε πυκνωτές, πηνία, μετασχηματιστές κα. Στις αντιστάσεις κωδικοποιείται η τιμή σε ohm (Ω), στους πυκνωτές σε picofarads (pF), στα πηνία σε microhenries (μΗ) και στους μετασχηματιστές σε volts (V).
Η πιο συνηθισμένη μορφή χρωματικού κώδικα είναι των τεσσάρων λωρίδων, όπως φαίνεται και στο σχήμα. Παρόλα αυτά υπάρχουν χρωματικοί κώδικες με πέντε λωρίδες (3 ψηφία, πολλαπλασιαστής, θερμικός συντελεστής) και έξι λωρίδες (3 ψηφία, πολλαπλασιαστής, ανοχή, θερμικός συντελεστής). Σε αντιστάσεις που χρησιμοποιούνται σε εφαρμογές όπου απαιτείται μεγάλη αξιοπιστία υπάρχει μία λωρίδα που υποδηλώνει την αξιοπιστία του εξαρτήματος (ποσοστό αποτυχίας υλικού σε 1000 ώρες λειτουργίας). 
Ο Χρωματικός Κώδικας.
Στον παρακάτω πίνακα παρουσιάζονται οι τιμές που αντιστοιχούν σε κάθε χρώμα σύμφωνα με το πρότυπο IEC 60062 ed5.0 της Διεθνούς Επιτροπής Ηλεκτροτεχνιτών (EIA - International Electrotechnical Commission) 
Παραδείγματα.
Στην εικόνα που βρίσκεται στα δεξιά βλέπουμε μία ηλεκτρική αντίσταση, πάνω στην οποία βρίσκονται 4 λωρίδες χρωμάτων. Οι πρώτες δύο λωρίδες συμβολίζουν ψηφία, η τρίτη λωρίδα καθορίζει τον πολλαπλασιαστή και η τέταρτη την ανοχή της αντίστασης. Χρησιμοποιώντας τον πίνακα του Χρωματικού Κώδικα μπορούμε να εξάγουμε την τιμή της αντίστασης ως εξής: Το καφέ χρώμα συμβολίζει την μονάδα, το μαύρο χρώμα συμβολίζει το μηδέν, το πορτοκαλί χρώμα συμβολίζει το 1000 και το χρυσαφί καθορίζει πως η ανοχή είναι ±5%. Άρα η τιμή της αντίστασης θα είναι: 10 * 1000 = 10ΚΩ με ανοχή ±5%.
Ως δεύτερο παράδειγμα θα θεωρήσουμε την αντίσταση άνθρακα που φαίνεται στα δεξιά και θα προσπαθήσουμε να διαβάσουμε την τιμή της. Ακολουθώντας παρόμοιο συλλογισμό όπως και προηγουμένως και χρησιμοποιώντας τον πίνακα του Χρωματικού Κώδικα έχουμε: Το καφέ συμβολίζει το 1, το πράσινο συμβολίζει το 5 το κόκκινο συμβολίζει το 100 και το χρυσαφί καθορίζει την ανοχή ίση με ±5%. Άρα η τελική τιμή της αντίστασης προκύπτει: 15 * 100 = 1500Ω = 1.5ΚΩ με ανοχή ±5%. Η ανοχή ουσιαστικά καθορίζει το εύρος τιμών που μπορεί να πάρει η ηλεκτρική αντίσταση. Στο συγκεκριμένο παράδειγμα, η αντίσταση θα πρέπει να βρίσκεται ανάμεσα στις τιμές 1500 - 0.05*1500 = 1425Ω και 1500 + 0.05*1500 = 1575Ω.
Εναλλακτικές.
Υπάρχουν πολλοί άλλοι τρόποι χάραξης των χαρακτηριστικών των διαφόρων κυκλωματικών στοιχείων πάνω σε αυτά.
Ένας από αυτούς είναι η εκτύπωση στην επιφάνειά τους τριών αριθμών, από τους οποίους οι δύο πρώτοι είναι ψηφία και ο τρίτος είναι ο πολλαπλασιαστής (δύναμη του δέκα). Για παράδειγμα εάν σε κάποια ηλεκτρική αντίσταση αναγράφεται η τιμή "472", τότε πρόκειται για αντίσταση 47 * 100 = 4.7ΚΩ. Αντίστοιχα εάν σε έναν πυκνωτή αναγράφεται η τιμή 104, τότε πρόκειται για πυκνωτή 10 * 10000 pF = 100 nF. Η προαναφερθείσα μέθοδος σε πολλές περιπτώσεις είναι παραπλανητική και η ορθή ανάγνωση μίας τιμής εξαρτάται κατά πολύ από την εμπειρία του χρήστη.
Τέλος, μία εναλλακτική μέθοδος χρησιμοποιεί τα γράμματα K και M για να υποδηλώσει το 1000 (Kilo) και το 1000000 (Mega) αντίστοιχα. Για παράδειγμα ο κώδικας "1Κ2" σημαίνει 1.2Κ = 1200 ohm και ο κώδικας 4Μ7 σημαίνει 4.7Μ = 4700000 ohm.

</doc>
<doc id="46965" url="https://el.wikipedia.org/wiki?curid=46965" title="Πατριάρχης Νεόφυτος Η΄">
Πατριάρχης Νεόφυτος Η΄

Ο Νεόφυτος Η΄ (κατά κόσμον "Ιωακείμ Παπακωνσταντίνου", Ροδολίβος Σερρών, 1833 - Αντιγόνη Πριγκηποννήσων, 18 Ιουλίου 1909) ήταν Πατριάρχης Κωνσταντινουπόλεως από το 1891 ως το 1894.
Βιογραφία.
Γεννήθηκε στο Ροδολίβος Σερρών το 1833. Σε ηλικία έξι ετών στάλθηκε στη Μονή Εικοσιφοινίσσης, στην οποία μόναζαν συγγενείς του. Το 1851 ξεκίνησε τις σπουδές του στη Θεολογική Σχολή της Χάλκης. Κατά τη διάρκεια των σπουδών του χειροτονήθηκε διάκονος και μετονομάστηκε σε Νεόφυτος.
Μετά τις σπουδές του εργάστηκε για λίγο ως δάσκαλος, και κατόπιν ως βοηθός του Μητροπολίτη Νύσσης και αργότερα του Στρωμνίτσης. Έπειτα πήγε στη Γερμανία, όπου έμαθε γερμανικά και σπούδασε Θεολογία στο Μόναχο. Μετά την επιστροφή του έγινε αρχιδιάκονος του Μητροπολίτη Αμασείας, από τον οποίο και χειροτονήθηκε πρεσβύτερος και χειροθετήθηκε αρχιμανδρίτης.
Στις 25 Νοεμβρίου 1867 εξελέγη επίσκοπος Ελευθερουπόλεως. Στις 19 Ιανουαρίου 1872 μετατέθηκε στη Μητρόπολη Φιλιππουπόλεως. Το 1878 ήταν υποψήφιος στις Πατριαρχικές Εκλογές, κατά τις οποίες εξελέγη Πατριάρχης ο Ιωακείμ Γ΄. Το 1880 μετατέθηκε στη Μητρόπολη Αδριανουπόλεως. Το 1886 παραιτήθηκε λόγω υπερκόπωσης και πήγε στη Μονή Βατοπεδίου στο Άγιο Όρος. Το 1887 όμως εξελέγη Μητροπολίτης Πελαγονίας και το 1891 Μητροπολίτης Νικοπόλεως και Πρεβέζης. 
Μετά το θάνατο του Οικουμενικού Πατριάρχη Διονυσίου Ε΄, εξελέγη νέος Πατριάρχης στις 27 Οκτωβρίου 1891, όχι όμως χωρίς αντιπαραθέσεις και επεισόδια, καθώς εκείνη την εποχή υπήρχε διχασμός μεταξύ «ιωακειμικών» και «αντιιωακειμικών». Στις 2 Νοεμβρίου του ίδιου έτους παρουσιάστηκε στο Σουλτάνο Αμπντούλ Χαμίτ Β΄ και κατόπιν ενθρονίστηκε.
Κατά τη διάρκεια της Πατριαρχίας του αντιμετωπίστηκε το λεγόμενο «σχολικό ζήτημα», δηλαδή το ζήτημα αναγνώρισης των σχολείων της ομογένειας, καθώς επίσης διευθετήθηκε το θέμα της εισαγωγής σε αυτά της διδασκαλίας της τουρκικής γλώσσας. Αυτή εισήχθη στην δευτεροβάθμια, αλλά όχι στην πρωτοβάθμια. Επίσης καθορίστηκε να τελείται δοξολογία στο Οικουμενικό Πατριαρχείο κατά την ημέρα των γενεθλίων του Σουλτάνου, αλλά και την ημέρα ανάρρησης νέου Σουλτάνου στο Θρόνο. Επί Πατριαρχίας του ξεκίνησε επίσης η δημιουργία κτηματολογίου των μονών.
Στις 25 Οκτωβρίου του 1894 εξαναγκάστηκε σε παραίτηση και απεσύρθη στη νήσο Αντιγόνη, όπου και πέθανε στις 5 Ιουλίου 1909. Ετάφη στο νεκροταφείο της Θεολογικής Σχολής Χάλκης.

</doc>
<doc id="46966" url="https://el.wikipedia.org/wiki?curid=46966" title="Ανδριανούπολη">
Ανδριανούπολη



</doc>
<doc id="46967" url="https://el.wikipedia.org/wiki?curid=46967" title="Edirne">
Edirne



</doc>
<doc id="46969" url="https://el.wikipedia.org/wiki?curid=46969" title="Εργοθεραπεία">
Εργοθεραπεία

Η Εργοθεραπεία είναι επιστήμη αποκατάστασης που προωθεί την υγεία παρέχοντας στους ανθρώπους τη δυνατότητα να εκτελέσουν ουσιαστικές και σκόπιμες δραστηριότητες. Οι Εργοθεραπευτές εργάζονται με άτομα που πάσχουν από ψυχικές, φυσικές (σωματικές), αναπτυξιακές ή/και συναισθηματικές διαταραχές, χρησιμοποιώντας θεραπείες οι οποίες αναπτύσσουν, ανακτούν ή διατηρούν τις δραστηριότητες καθημερινής ζωής των ατόμων. Ο Εργοθεραπευτής βοηθά τα άτομα όχι μόνο να βελτιώσουν τις βασικές κινητικές λειτουργίες τους και τις ικανότητες συλλογιστικής τους, αλλά επίσης να αντισταθμίσουν τη μόνιμη απώλεια της εκάστοτε λειτουργίας. Ο απώτερος στόχος της Εργοθεραπείας είναι να βοηθήσει τα άτομα να έχουν ανεξάρτητη, παραγωγική και ικανοποιητική ζωή. Επιπλέον, οι Εργοθεραπευτές ασχολούνται ολοένα και περισσότερο με την αντιμετώπιση των επιπτώσεων των κοινωνικών, πολιτικών και περιβαλλοντικών παραγόντων που συμβάλλουν στον αποκλεισμό και τη στέρηση έργου.
Η Παγκόσμια Ομοσπονδία Εργοθεραπευτών (WFOT) παρέχει τον ακόλουθο ορισμό της Εργοθεραπείας: «Η Εργοθεραπεία ως επιστήμη ασχολείται με την προώθηση της υγείας και της ευημερίας μέσω της εμπλοκής στο έργο». Οι Εργοθεραπευτές χρησιμοποιούν προσεκτική ανάλυση των φυσικών (σωματικών), περιβαλλοντικών, ψυχοκοινωνικών, διανοητικών, πνευματικών, πολιτικών και πολιτιστικών παραγόντων για να εντοπίσουν τα εμποδία για το έργο. Η Εργοθεραπεία αντλεί πληροφορίες από τον χώρο της ιατρικής, της νοσηλευτικής, ψυχολογίας, της κοινωνιολογίας, της ανθρωπολογίας και πολλών άλλων ειδικοτήτων προκειμένου να αναπτύξει τη δική της βάση γνώσεων. Ένα νέο πεδίο μελέτης, αυτό της Επιστήμης Έργου, έχει αναπτυχθεί για να ενισχύσει την τεκμηρίωση της επιστήμης.
Η εργοθεραπεία (σύνθετος όρος εκ των "έργο + θεραπεία") είναι η θεραπεία μιας διαταραχής μέσω σωματικού έργου.
Επίσης ορίζεται ως "θεραπεία ατόμων με σωματικά, συναισθηματικά ή κοινωνικά προβλήματα μέσω σκόπιμης δραστηριότητας για να τους βοηθήσει να ξεπεράσουν ή να αντιμετωπίσουν τα προβλήματά τους", ως "χρήση παραγωγικής ή δημιουργικής δραστηριότητας στη θεραπεία ή αποκατάσταση ατόμων με σωματικές ή συναισθηματικές διαταραχές" και ως "θεραπεία βασισμένη στην εμπλοκή σε σκόπιμες Δραστηριότητες Καθημερινής Ζωής, ειδικά για να παράσχει δυνατότητα ή να ενθαρρύνει τη συμμετοχή σε τέτοιες δραστηριότητες παρά τις βλάβες ή τους περιορισμούς σε σωματικές ή ψυχικές λειτουργίες".
Έχει επίσης περιγραφεί ως "επάγγελμα υγείας στην αποκατάσταση σχεδιασμένο να βοηθά άτομα όλων των ηλικιών με σωματικά, αναπτυξιακά, κοινωνικά ή συναισθηματικά ελλείμματα να επανακτήσουν και να αποκτήσουν δεξιότητες απαραίτητες για λειτουργική ανεξαρτησία, υγεία και ευεξία" και "θεραπευτική χρήση δραστηριοτήτων αυτοφροντίδας, παραγωγικότητας και ψυχαγωγίας για αύξηση λειτουργικότητας, προαγωγή της ανάπτυξης και πρόληψη αναπηρίας".
Η εργοθεραπεία είναι η εφαρμοσμένη επιστήμη και το επάγγελμα υγείας που παρέχει εξειδικευμένη θεραπεία για να βοηθήσει ανθρώπους να αναπτύξουν, να επανακτήσουν ή να διατηρήσουν δεξιότητες απαραίτητες για να συμμετέχουν σε όλες τις εκφάνσεις της ζωής τους.
Οι εργοθεραπευτές πετυχαίνουν το αποτέλεσμα αυτό, καθιστώντας τα άτομα ικανά να πραγματοποιούν δραστηριότητες, οι οποίες ενισχύουν την ικανότητα τους να συμμετέχουν στην καθημερινή ζωή ή τροποποιώντας το φυσικό τους περιβάλλον, προκειμένου να υποστηρίξουν καλύτερα τη συμμετοχή τους.
Η ανάκτηση της λειτουργικότητας του ατόμου γίνεται μέσα από ευχάριστες δραστηριότητες, όπως η ζωγραφική, το παιχνίδι, η κεραμική, η ζαχαροπλαστική, το κέντημα, η υφαντική κ.ά., ενώ η ανάλυση και η τροποποίηση του χώρου του γίνεται έπειτα από κατ' οίκον επίσκεψη.
Οι εργοθεραπευτές σήμερα εργάζονται είτε αυτόνομα, είτε κυρίως σε συνεργασία με άλλους επαγγελματίες υγείας όπως: ιατροί, νοσηλευτές, ψυχολόγοι, φυσικοθεραπευτές κ.α , ώστε να επιτευχθεί το καλύτερο δυνατό αποτέλεσμα για τον ασθενή.
Ιστορία της Εργοθεραπείας.
Η γέννηση της θεραπείας.
Τα πρώτα στοιχεία χρήσης έργων ως θεραπευτικής μεθόδου ανάγονται στα αρχαία χρόνια. Το 100 π.Χ., ο Έλληνας ιατρός Ασκληπιός εισήγαγε την ανθρωπιστική μεταχείριση των ατόμων με ψυχικές ασθένειες χρησιμοποιώντας ιαματικά λουτρά, εντριβές, άσκηση και μουσική. Αργότερα, ο Κέλσος ενέταξε τη μουσική, τα ταξίδια, τη συνδιάλεξη και την άσκηση στις θεραπείες των θεραπευόμενών του. Ωστόσο, από την εποχή του Μεσαίωνα η έννοια της ανθρωπιστικής μεταχείρισης των ατόμων που θεωρούντο παράφρονες ήταν σπάνια, αν όχι ανύπαρκτη.
Στην Ευρώπη του 18ου αιώνα, επαναστάτες, όπως ο Philippe Pinel και ο Johann Christian Reil, μεταρρύθμισαν το σύστημα περίθαλψης. Αντί της χρήσης μεταλλικών αλυσίδων και άλλων εργαλείων χαλιναγώγησης, τα ιδρύματά τους χρησιμοποιούσαν αυστηρή εργασία και ψυχαγωγικές δραστηριότητες στα τέλη του 18ου αιώνα. Αν και ήταν ακμάζον στο εξωτερικό, το ενδιαφέρον για το μεταρρυθμιστικό κίνημα ήταν παρακμάζον στις Ηνωμένες Πολιτείες καθ' όλον τον 19ο αιώνα. Στο ξεκίνημα του 20ού αιώνα, καθώς οι γιατροί άρχισαν να ενδιαφέρονται όλο και περισσότερο για τις χρόνιες νόσους, ο ενθουσιασμός για τη μεταρρύθμιση του συστήματος ψυχικής υγείας αναβίωσε στις Ηνωμένες Πολιτείες διαμέσου της θεραπείας μέσω εργασίας (work therapy).
Επάγγελμα υγείας.
Η Εργοθεραπεία ως επάγγελμα υγείας συνελήφθη στις αρχές της δεκαετίας του 1910. Δόθηκε έμφαση στην προώθηση της υγείας στους «αναπήρους». Οι πρώτοι επαγγελματίες συγχώνευσαν υψηλής αξίας ιδεώδη, όπως την ύπαρξη μιας ισχυρής εργασιακής ηθικής και τη σημασία της χειροτεχνίας, με επιστημονικές και ιατρικές αρχές. Οι πρώτοι πολέμιοι αυτής της άποψης θεώρησαν την ξυλογλυπτική και τη χειροτεχνία των ασθενών ασήμαντη.
Η εμφάνιση της Εργοθεραπείας αμφισβήτησε τις απόψεις της επικρατούσας επιστημονικής Ιατρικής. Αντί της εστίασης σε αμιγώς φυσικές αιτιολογίες, ισχυρίζονταν ότι ένας σύνθετος συνδυασμός των κοινωνικών, οικονομικών και βιολογικών λόγων προκαλούν δυσλειτουργία. Αρχές και τεχνικές αντλήθηκαν από πλήθος επιστημονικών κλάδων, συμπεριλαμβανομένων, δίχως περιορισμό, της νοσηλευτικής, της ψυχιατρικής, της αποκατάστασης, της αυτοβοήθειας, της ορθοπεδικής και της κοινωνικής εργασίας, για να εμπλουτίσουν το πεδίο εφαρμογής της ειδικότητας. Μεταξύ του 1900 και 1930, οι θεμελιωτές όρισαν τη σφαίρα της πρακτικής και ανέπτυξαν τις θεωρίες της πρακτικής. Στη σύντομη 20ετή διάρκεια, έπεισαν με επιτυχία το κοινό και τον ιατρικό κόσμο για την αξία της Εργοθεραπείας και καθιέρωσαν πρότυπα για την ειδικότητα.
Μια σημαντική έλλειψη πρωτογενών πηγών πληροφόρησης έχει αφήσει τους σημερινούς Εργοθεραπευτές με πολλές ερωτήσεις όσον αφορά τους θεμελιωτές του κλάδου. Πληροφορίες συλλέγονται από πρώιμης κατάρτισης ιδρύματα και νοσοκομεία, επιστημονικά κείμενα των επαγγελματιών, αρχεία κυβερνητικών υπηρεσιών του Πρώτου Παγκοσμίου Πόλεμου, άρθρα εφημερίδων και προσωπικές μαρτυρίες. 
Ο Πρώτος Παγκόσμιος Πόλεμος ανάγκασε τη νέα ειδικότητα να αποσαφηνίσει το ρόλο της στον τομέα της ιατρικής και να καθιερώσει πρότυπα εκπαίδευσης και πρακτικής. Επιπλέον για να αποσαφηνίσει τη δημόσια εικόνα της, η Εργοθεραπεία καθιέρωσε επίσης κλινικές, εργαστήρια και επαγγελματικές σχολές σε εθνικό επίπεδο (στην Αμερική). Λόγω του μεγάλου αριθμού των εν καιρώ πολέμου τραυματισμών, «βοηθοί επανόρθωσης» (ένας γενικός όρος για φυσικοθεραπευτές και εργοθεραπευτές) είχαν προσληφθεί από τον Γενικό Χειρούργο (επικεφαλής του Εντεταλμένου Σώματος Δημόσιας Υπηρεσίας Υγείας των Ηνωμένων Πολιτειών). Μεταξύ του 1917 και 1920, περίπου 148.000 άνδρες τραυματίες εισήχθησαν σε νοσοκομεία μετά την επιστροφή τους από το μέτωπο. Αυτός ο αριθμός δεν λαμβάνει υπ' όψιν όσους τραυματίστηκαν όντες στο εξωτερικό. Η επιτυχία των βοηθών επανόρθωσης, αποτελούμενων σε μεγάλο βαθμό από γυναίκες που προσπαθούν να "κάνουν το καθήκον τους" για να βοηθήσουν την πολεμική προσπάθεια, ήταν ένα μεγάλο επίτευγμα. Μεταπολεμικώς, ωστόσο, δόθηκε αγώνας για να κρατηθούν οι άνθρωποι στην ειδικότητα. Η έμφαση μεταφέρθηκε από την αλτρουιστική εν καιρώ πολέμου νοοτροπία στην οικονομική, επαγγελματική και προσωπική ικανοποίηση που επέρχεται από το να είναι κάποιος θεραπευτής. Για να καταστεί η ειδικότητα περισσότερο ελκυστική, η πρακτική υπάχθηκε σε πρότυπα, ακριβώς όπως και το πρόγραμμα σπουδών. Θεσπίστηκαν κριτήρια εισόδου και εξόδου και ο Αμερικανικός Σύλλογος Εργοθεραπείας (AOTA) συνηγόρησαν υπέρ της μόνιμης απασχόλησης, των αξιοπρεπών αμοιβών και των δίκαιων εργασιακών συνθηκών. Μέσω αυτών των μεθόδων, η Εργοθεραπεία ζήτησε και έλαβε ιατρική νομιμότητα στη δεκαετία του 1920.
Εξέλιξη της φιλοσοφίας της Εργοθεραπείας.
Η φιλοσοφία της Εργοθεραπείας έχει εξελιχθεί κατά τη διάρκεια της ιστορίας της ειδικότητας. Η φιλοσοφία που αρθρώθηκε από τους ιδρυτές όφειλε πολλά στα ιδεώδη του ρομαντισμού, του πραγματισμού και του ανθρωπισμού τα οποία συλλογικά θεωρούνται οι θεμελιώδεις ιδεολογίες του περασμένου αιώνα.
Ένα από τα πιο διαδεδομένα πρώιμα έγγραφα σχετικά με τη φιλοσοφία της εργοθεραπείας παρουσιάστηκε από τον Adolf Meyer, έναν ψυχίατρο ο οποίος είχε μεταναστεύσει από την Ελβετία στις Ηνωμένες Πολιτείες στα τέλη του 19ου αιώνα και ο οποίος κλήθηκε να παρουσιάσει τις απόψεις του σε μια συνάθροιση της νεοσύστατης κοινότητας της εργοθεραπείας το 1922. Εκείνη την εποχή, ο Δρ. Meyer ήταν ένας από τους κορυφαίους ψυχιάτρους στις Ηνωμένες Πολιτείες και επικεφαλής του νέου ψυχιατρικού τμήματος και της Κλινικής Phipps στο Πανεπιστήμιο Johns Hopkins της Βαλτιμόρης, Μέριλαντ.
Ο William Rush Dunton, υποστηρικτής της τότε Εθνικής Εταιρείας για την Προώθηση της Εργοθεραπείας, τωρινού Αμερικανικού Συλλόγου Εργοθεραπείας, προσπάθησε να προωθήσει τις ιδέες ότι το έργο είναι μια βασική ανθρώπινη ανάγκη και ότι το έργο ήταν θεραπευτικό. Από τις δηλώσεις του, προήλθαν μερικές από τις βασικές παραδοχές της εργοθεραπείας, οι οποίες περιλαμβάνουν:
Αυτά έχουν εκπονηθεί με την πάροδο του χρόνου, προκειμένου να σχηματίσουν οι αξίες στις οποίες βασίζονται οι Κώδικες Δεοντολογίας οι οποίοι εκδίδονται από κάθε εθνικό σύλλογο. Ωστόσο, η σημασία του έργου για την υγεία και την ευημερία παραμένει το κεντρικό ζήτημα. Επηρεασμένη από την κριτική από την ιατρική και την πληθώρα των σωματικών αναπηριών που προέκυψαν από το Δεύτερο Παγκόσμιο Πόλεμο, η εργοθεραπεία υιοθέτησε μια πιο αναγωγιστική φιλοσοφία για ένα χρονικό διάστημα. Παρότι αυτή η προσέγγιση οδηγεί στην εξέλιξη των τεχνικών γνώσεων σχετικά με την εκτέλεση έργου, οι κλινικοί ιατροί απογοητεύθηκαν και επανεξέτασαν αυτές τις πεποιθήσεις. Ως αποτέλεσμα, η πελατο-κεντρική προσέγγιση και το έργο επανεμφανίζονται ως κυρίαρχα θέματα στην ειδικότητα, υποδηλώνοντας ενδεχομένως αυξανόμενη ωριμότητα και αυτοπεποίθηση. Κατά τη διάρκεια του περασμένου αιώνα, η φιλοσοφία της εργοθεραπείας έχει εξελιχθεί από έναν περισπασμό από την ασθένεια, σε θεραπεία, σε παροχή δυνατότητας μέσω σκόπιμου έργου. Αυτό έγινε φανερό με την ανάπτυξη και την ευρεία υιοθέτηση του Καναδικού Μοντέλου της Εκτέλεσης Έργου (Canadian Model of Occupational Performance).
Οι δύο πιο συχνά αναφερόμενες αξίες είναι ότι το έργο είναι απαραίτητο για την υγεία και η έννοια της ολιστικότητας. Ωστόσο, υπήρξαν ορισμένοι διαφωνούντες. Ιδίως ο Mocellin υποστήριξε την εγκατάλειψη της έννοιας της υγείας μέσω έργου ως ξεπερασμένη έννοια για το σύγχρονο κόσμο και αμφισβήτησε την ορθότητα της υποστήριξης της ολιστικότητας, όταν η πρακτική σπάνια την υποστηρίζει. Οι αξίες που διατυπώθηκαν από τον Αμερικανικό Σύλλογο Εργοθεραπείας έχουν επίσης κατακριθεί για την επικέντρωσή τους στον εργοθεραπευτή και την ανικανότητα ανάκλασής τους στη σύγχρονη πραγματικότητα της πολυπολιτισμικής πρακτικής.
Επίκεντρο της φιλοσοφίας της εργοθεραπεία είναι η έννοια της εκτέλεσης έργου. Κατά την αξιολόγηση της εκτέλεσης έργου ο εργοθεραπευτής πρέπει να αξιολογήσει τους διάφορους παράγοντες οι οποίοι συμπεριλαμβάνονται στη συνολική εκτέλεση. Αυτή η έννοια γίνεται πιο απτή μέσω της χρήσης μοντέλων, όπως το μοντέλο άτομο-περιβάλλον-έργο το οποίο πρότειναν οι Law et al. (1996). Αυτή η προσέγγιση υπογραμμίζει τη σημασία των ικανοποιήσεων στα έργα ενός ατόμου, διευρύνοντας το σκοπό της εργοθεραπείας πέρα ​​από την απλή ολοκλήρωση των εργασιών στην ολιστική επίτευξη της προσωπικής ευημερίας.
Τελευταία οι εργοθεραπευτές έχουν προκαλέσει τον ίδιο τους τον εαυτό να σκεφτούν ακόμα πιο γενικά το πεδίο εφαρμογής της ειδικότητας και να το επεκτείνουν ώστε να περιλαμβάνει συνεργασία με ομάδες οι οποίες βιώνουν στέρηση έργου η οποία προέρχεται κι από άλλες πηγές πέραν της αναπηρίας. Παραδείγματα των νέων και αναδυόμενων πεδίων πρακτικής θα περιλαμβάνουν εργοθεραπευτές που εργάζονται με πρόσφυγες, και αστέγους.
Η διευρυμένη έκδοση του Καναδικού Μοντέλου Εκτέλεσης Έργου και Εμπλοκής (CMOP-Ε) ενθαρρύνει τους εργοθεραπευτές να σκέφτονται πέρα από την απλή εκτέλεση έργου και στρέφεται προς μοντέλα αλληλεπίδρασης έργου, όπως η στέρηση έργου, η επάρκεια έργου και η δικαιοσύνη έργου. Η ευρύτερη έννοια της εμπλοκής στο έργο περιλαμβάνει όλα όσα κάνουμε για να καταστούμε απασχολούμενοι και είναι σύμφωνη με τον τρόπο με τον οποίο οι εργοθεραπευτές αντιμετωπίζουν τα ζητήματα της παροχής δυνατότητας (έργου) σήμερα.
Παροχή δυνατότητας έργου.
Η βέλτιστη πρακτική στην εργοθεραπεία επιδιώκει να προσφέρει αποτελεσματικές, πελατοκεντρικές υπηρεσίες οι οποίες παρέχουν τη δυνατότητα στους ανθρώπους να εμπλακούν σε έργα της ζωής. Το Καναδικό Μοντέλο της Πελατοκεντρικής Παροχής Δυνατότητας (Canadian Model of Client Centered Enablement - CMCE) ενστερνίζεται την παροχή δυνατότητας έργου ως την κύρια αρμοδιότητα της εργοθεραπείας και το Καναδικό Πλαίσιο Αναφοράς της Διαδικασίας Πρακτικής (Canadian Practice Process Framework - CPPF) ως την κύρια διαδικασία της παροχής δυνατότητας έργου.
Έργα.
Η 4η έκδοση του πλαισίου πρακτικής του Αμερικανικού Συλλόγου Εργοθεραπείας προσδιορίζει τα ακόλουθα Έργα:
Το Μοντέλο Παρέμβασης και Διαδικασίας της Εργοθεραπείας [Occupational Therapy Intervention and Process Model (OTIPM)] της Anne Fisher είναι ένα μοντέλο που σχεδιάστηκε για να καθοδηγήσει εργοθεραπευτές στην κλινική συλλογιστική τους. Η εστίασή του είναι από άνω προς τα κάτω (πρώτα εξετάζει ποιες από τις δραστηριότητες δεν ολοκληρώνονται από το άτομο στο πλαίσιό τους και στη συνέχεια καθορίζει το πού και πώς μπορεί να πραγματοποιηθεί η παρέμβαση). (Fisher, A.D., 2014)
Scandinavian Journal of Occupational Therapy 2013; 20: 162–173. Scandinavian Journal of Occupational Therapy, 21(sup1), 96-107.
Εργοθεραπευτική παρέμβαση.
Ένας Εργοθεραπευτής εργάζεται συστηματικά διαμέσου μιας σειράς σταδίων τα οποία είναι γνωστά ως εργοθεραπευτική παρέμβαση. Υπάρχουν διάφορες εκδοχές αυτής της διαδικασίας, ακριβώς επειδή έχει περιγραφεί από διαφορετικούς συγγραφείς. Η Creek επιδίωξε να διατυπώσει μια ολοκληρωμένη εκδοχή βασιζόμενη σε εκτενή έρευνα. Αυτή η εκδοχή έχει 11 στάδια, τα οποία για τον έμπειρο εργοθεραπευτή μπορεί να μην ακολουθούνται γραμμικά στην πραγματικότητα. Τα στάδια αυτά έχουν ως εξής:
Ένα άλλο πλαίσιο αναφοράς παρέμβασης προς χρήση από Εργοθεραπευτές είναι το Καναδικό Πλαίσιο Αναφοράς της Διαδικασίας Πρακτικής (CPPF), το οποίο απεικονίζει 8 στάδια δράσης και τρία γενικότερα πλαίσια για τη διαδικασία της βασισμένης στο έργο, πελατοκεντρικής παροχής δυνατότητας.
Τα γενικότερα πλαίσια είναι τα εξής:
Τα 8 στάδια δράσης περιλαμβάνουν:
Οι Fearing, Law, και Clark πρότειναν μια διαδικασία 7 σταδίων η οποία περιλαμβάνει:
Ένα κεντρικό στοιχείο αυτού του μοντέλου παρέμβασης είναι η έμφαση στον προσδιορισμό των δυναμικών και των πόρων τόσο του πελάτη όσο και των εργοθεραπευτών πριν από την έναρξη της προσπάθειας επίτευξης των αποτελεσμάτων και του σχεδίου δράσης.
Τομείς πρακτικής της Εργοθεραπείας.
Ο ρόλος της Εργοθεραπείας επιτρέπει στους Εργοθεραπευτές να εργάζονται σε πλήθος διαφορετικών δομών, να συνεργάζονται με πολλούς διαφορετικούς πληθυσμούς και να αποκτούν μεγαλύτερη «εξειδίκευση». Ακριβώς αυτό το ευρύ φάσμα πρακτικής οδηγεί στη δυσκολία κατηγοριοποίησης των υφιστάμενων τομέων πρακτικής, ιδιαίτερα αν λάβουμε υπ' όψιν μας το πλήθος των χωρών και των διαφορετικών συστημάτων υγείας στο οποίο εφαρμόζεται. Σε αυτήν την ενότητα χρησιμοποιείται η κατηγοριοποίηση του Αμερικανικού Συλλόγου Εργοθεραπευτών. Ωστόσο, υπάρχουν και άλλοι τρόποι κατηγοριοποίησης των τομέων πρακτικής της Εργοθεραπείας, όπως η φυσική (σωματική), η ψυχική και η πρακτική στην κοινότητα (AOTA, 2009). Αυτές οι κατηγορίες προκύπτουν όταν η εκάστοτε θεραπευτική δομή χαρακτηρίζεται από τον πληθυσμό τον οποίο εξυπηρετεί. Παραδείγματος χάριν, μονάδες εντατικής θεραπείας είτε φυσικής (σωματικής) είτε ψυχικής υγείας (π.χ.: νοσοκομεία), υποξείας νοσηλείας (π.χ.: γηροκομεία), εξωτερικά ιατρεία και δομές της κοινότητας.
Σε καθέναν από τους παρακάτω τομείς πρακτικής ο Εργοθεραπευτής μπορεί να εργαστεί με διαφορετικούς πληθυσμούς, διαγνωστικές κατηγορίες, ειδικότητες και σε διαφορετικές δομές.
Ψυχική υγεία.
Σύμφωνα με τις οδηγίες του Medicare (2005), «Μόνο ένας εξειδικευμένος εργοθεραπευτής έχει τις γνώσεις, την κατάρτιση και την εμπειρία που απαιτούνται για να αξιολογήσει και, εφόσον είναι αναγκαίο, να επαναξιολογήσει το επίπεδο λειτουργικότητας του ασθενούς, να καθορίσει κατά πόσον ένα πρόγραμμα εργοθεραπείας θα μπορούσε ευλόγως να αναμένεται να βελτιώσει, να αποκαταστήσει ή να αντιστάθμισει μια απωλεσμένη λειτουργία και, κατά περίπτωση, να προτείνει στον ιατρό ένα θεραπευτικό πλάνο.». [52]
Σύμφωνα με τον Αμερικανικό Σύλλογο Εργοθεραπείας (AOTA), οι εργοθεραπευτές εργάζονται με τον πληθυσμό της Ψυχικής Υγείας καθ' όλην τη διάρκεια της ζωής και σε πολλά θεραπευτικά πλαίσια όπου παρέχονται υπηρεσίες ψυχικής υγείας και ψυχιατρικής αποκατάστασης (AOTA, 2009). Ακριβώς όπως και με άλλους πελάτες, ο εργοθεραπευτής διευκολύνει τη μέγιστη ανεξαρτησία στις δραστηριότητες καθημερινής ζωής (ένδυση, καλλωπισμός, κ.λπ.) και στις instrumental δραστηριότητες καθημερινής ζωής (διαχείριση φαρμακευτικής αγωγής, αγορά τροφίμων, κ.λπ.). Σύμφωνα με τον Αμερικανικό Σύλλογο Εργοθεραπείας, ο εργοθεραπευτής βελτιώνει την λειτουργική ικανότητα και την ποιότητα ζωής των ατόμων με ψυχική ασθένεια στους τομείς της απασχόλησης, της εκπαίδευσης, της διαβίωσης στην κοινότητα, της προσωπικής φροντίδας και της φροντίδας του σπιτιού μέσα από την χρήση των πραγματικών δραστηριοτήτων της ζωής στις εργοθεραπευτικές του παρεμβάσεις (AOTA, 2005).
Ηλικιωμένοι, Ενήλικες, Έφηβοι και Παιδιά με κάθε είδους ψυχική ασθένεια ή θέματα ψυχικής υγείας: Αυτές οι περιπτώσεις περιλαμβάνουν αλλά δεν περιορίζονται σε: Σχιζοφρένεια, κατάχρηση ουσιών, εθισμό, άνοια, νόσο Alzheimer, διαταραχές διάθεσης, διαταραχές προσωπικότητας, ψυχώσεις, διατροφικές διαταραχές, αγχώδεις διαταραχές (συμπεριλαμβανομένης της διαταραχής μετα-τραυματικού στρες και της διαταραχής άγχους αποχωρισμού) (Cara &amp; MacRae, 2005) και διαταραχή της αντιδραστικής προσκόλλησης (αφορά μόνο σε παιδιά) (Lambert, 2005).
Τυπικά θέματα που εξετάζονται είναι τα εξής: Βοήθεια προς ανθρώπους ώστε να αποκτήσουν τις απαραίτητες δεξιότητες για να φροντίζουν τον εαυτό τους ή τους άλλους, συμπεριλαμβανομένων της τήρησης ενός χρονοδιαγράμματος, της διαχείρισης της φαρμακευτικής αγωγής, της εργασιακής απασχόληση, της εκπαίδευσης, της αύξησης της συμμετοχής στην κοινότητα, της πρόσβασης στην κοινότητα (παντοπωλείο, βιβλιοθήκη, τράπεζα, κ.λπ.), των δεξιοτήτων διαχείρισης χρημάτων, της συμμετοχής σε παραγωγικές δραστηριότητες για εμπλουτισμό της ημέρας, της αντιμετώπισης δύσκολων καταστάσεων, της δόμησης ρουτίνας, της ανάπτυξης κοινωνικών δεξιοτήτων, καθώς και της φροντίδας των παιδιών (Cara &amp; MacRae, 2005).
Στο Ηνωμένο Βασίλειο, το Κολλέγιο των Εργοθεραπευτών (COT) έχει δημοσιεύσει το Ανακτώντας Κανονικές Ζωές, το οποίο παρουσιάζει αναλυτικά τη στρατηγική των Εργοθεραπευτών στα της ψυχικής υγείας έως το 2017, και αναφέρει ρητά τους στόχους που έχουν τεθεί για το επάγγελμα, σύμφωνα με τις οδηγίες της κυβέρνησης (COT 2006).
Οι τομείς της Ψυχικής Υγείας στις οποίες θα μπορούσε να εργαστεί ένας Εργοθεραπευτής έχουν ως εξής: [54]
Κοινότητα.
Η βασισμένη στην Κοινότητα πρακτική περιλαμβάνει την εργασία με ανθρώπους στο δικό τους περιβάλλον και όχι σε κάποια νοσοκομειακή δομή. Συχνά συνδυάζει τις γνώσεις και τις δεξιότητες που σχετίζονται με τη σωματική και ψυχική υγεία. Μπορεί επίσης να περιλαμβάνει την εργασία με άτυπους πληθυσμούς, όπως οι άστεγοι ή πληθυσμούς υψηλού κινδύνου.
Παραδείγματα δομών άσκησης βασισμένης στην κοινότητα πρακτικής:[56]
Αναδυόμενοι τομείς πρακτικής Εργοθεραπείας.
Δικαιοσύνη Έργου.
Αυτός ο τομέας πρακτικής της Εργοθεραπείας σχετίζεται με τα “οφέλη, τα προνόμια και τις βλάβες που συνδέονται με τη συμμετοχή σε έργα” και τα αποτελέσματα που σχετίζονται με την πρόσβαση ή την άρνηση των ευκαιριών συμμετοχής σε έργα. Αυτή η θεωρία επικεντρώνει την προσοχή στη σχέση μεταξύ έργων και υγείας. Οι δεξιότητες ενός Εργοθεραπευτή του επιτρέπουν να υπηρετήσει ως υποστηρικτής συστημικής αλλαγής, επηρεάζοντας θεσμούς, πολιτική και ολόκληρους πληθυσμούς. Παραδείγματα πληθυσμών οι οποίοι βιώνουν αδικία έργου περιλαμβάνουν:
Για παράδειγμα, ο ρόλος ενός Εργοθεραπευτή που εργάζεται με πρόσφυγες θα μπορούσε να περιλαμβάνει:
Ταξιδιωτική Εργοθεραπεία.
Λόγω της αυξανόμενης ανάγκης για Εργοθεραπευτές στις Η.Π.Α., πολλοί φορείς επιλέγουν ταξιδιωτικούς Εργοθεραπευτές—οι οποίοι είναι πρόθυμοι να ταξιδέψουν, συχνά εκτός πολιτείας, για να εργαστούν προσωρινά σε μια δομή. Οι συνεργασίες μπορούν να κυμαίνονται από 8 εβδομάδες έως 9 μήνες, αλλά συνήθως διαρκούν 13-26 εβδομάδες. Το 43% των ταξιδιωτικών Εργοθεραπευτών οι οποίοι εισέρχονται σε αυτήν την εργασία είναι ηλικίας 21–30 ετών.
Εργοθεραπευτικές προσεγγίσεις.
Οι υπηρεσίες κατά κανόνα περιλαμβάνουν:
Ανάλυση δραστηριότητας.
Η ανάλυση δραστηριότητας έχει οριστεί ως μια διαδικασία κατάτμησης μιας δραστηριότητας στα συστατικά της μέρη και στις ακολουθίας εργασιών-βημάτων της, προκειμένου να εντοπιστούν οι εγγενείς ιδιότητές της και οι απαιτούμενες δεξιότητες για την εκτέλεσή της, επιτρέποντας έτσι στον θεραπευτή να αξιολογήσει τα θεραπευτικά δυναμικά της.
Θεωρητικά Πλαίσια Αναφοράς.
Οι Εργοθεραπευτές χρησιμοποιούν μια πληθώρα θεωρητικών πλαισίων για να σχεδιάσουν την πρακτική τους. Επισημαίνεται ότι η ορολογία διέφερε μεταξύ των εκάστοτε μελετητών. Οι θεωρητικές βάσεις για τη διαμόρφωση ενός ανθρώπου και της ύπαρξής του ως έργοον (οντότητα έργου) είναι οι εξής:
Πλαίσια Αναφοράς/Γενικά μοντέλα.
Πλαίσια αναφοράς ή γενικά μοντέλα είναι ο πρωταρχικός τίτλος που δόθηκε σε μια συλλογή συμβατής γνώσης, έρευνας και θεωριών που διαμορφώνουν την εννοιολογική πρακτική. Γενικότερα μπορούν να οριστούν ως «εκείνες τις πτυχές που επηρεάζουν τις αντιλήψεις, τις αποφάσεις και την πρακτική μας».
Πλαίσια Αναφοράς στην Εργοθεραπεία/Μοντέλα Εργοθεραπείας:
Προκλήσεις για την Εργοθεραπεία.
Μια βασική πρόκληση για την Εργοθεραπεία είναι να αναπτύξει και να διατηρήσει έναν ορισμό της φύσης και του πεδίου εφαρμογής της υποστηρίζοντας ότι ενώ αυτό αποτελεί πρόκληση, ταυτοχρόνως οδηγεί σε μια μοναδική ευελιξία η οποία επιτρέπει την πειθαρχία για να κινηθεί με τη ροή της κοινωνικής, πολιτιστικής και περιβαλλοντικής αλλαγής. Αυτή η δυσκολία στον ορισμό μπορεί να είναι μια αιτία χρόνιας καταπόνησης για επαγγελματίες και μπορεί επίσης να συμβάλει στην έλλειψη του ορισμού του ρόλου του εργοθεραπευτή και στην επακόλουθη σύγχυση.
Η πρόσφατη βιβλιογραφία έχει επίσης εγκαλέσει την εργοθεραπεία να αντιμετωπίσει την πολιτική φύση του ποιοι είναι οι εργοθεραπευτές και τι κάνουν (Kronenberg &amp; Pollard, 2005). Επαγγελματικώς συγκεκριμένα μοντέλα της εργοθεραπεία έχουν επίσης δεχθεί δριμύ κριτική για το ότι είναι μεροληπτικά προς τη Δύση, αμπλεϊστικά (ableist) και γενικώς μη αντιπροσωπευτικά των πιο μειονεκτουσών σε έργα ομάδων (occupationally deprived groups).
Εργοθεραπεία και ICF.
Η Διεθνής Ταξινόμηση της Λειτουργικότητας, Αναπηρίας και Υγείας (ICF) είναι ένα πλαίσιο για τη μέτρηση της υγείας και της ικανότητας εξηγώντας τον τρόπο με τον οποίο αυτές οι συνιστώσες έχουν αντίκτυπο στη λειτουργιά κάποιου. Αυτό συνδέεται πολύ στενά με το Πλαίσιο Αναφοράς Πρακτικής της Εργοθεραπείας, καθότι αναφέρεται ότι, «Οι βασικές πεποιθήσεις του επαγγέλματος είναι η θετική σχέση μεταξύ του έργου και της υγείας και την άποψή της για τους ανθρώπους ως εργοόντα/όντα έργου (occupational beings)». Η ICF έχει επίσης εξελιχθεί με την 2η έκδοση του πλαισίου αναφοράς πρακτικής. Παραδείγματα δραστηριοτήτων και συμμετοχής της ICF επικαλύπτουν Τομείς του Έργου, Δεξιότητες Εκτέλεσης και Πατέντα/Πρότυπα Εκτέλεσης στο πλαίσιο αναφοράς. Η ICF περιλαμβάνει επίσης παράγοντες του ευρύτερου πλαισίου (περιβαλλοντικούς και προσωπικούς παράγοντες) που σχετίζονται με το γενικό πλαίσιο εντός του πλαισίου αναφοράς. Επιπλέον, οι λειτουργίες και οι δομές του σώματος οι οποίες ταξινομούνται στην ICF βοηθάνε στην περιγραφή των παραγόντων του πελάτη, όπως περιγράφονται στο πλαίσιο αναφοράς της Εργοθεραπείας.
Περαιτέρω διερεύνηση της σχέσης μεταξύ εργοθεραπείας και των συνιστωσών της ICIDH-2 (αναθεώρηση της αρχικής Διεθνούς Ταξινόμηση Δυσλειτουργιών, Ανικανοτήτων και Αναπηριών (ICIDH), η οποία μετέπειτα εξελίχθηκε στην ICF) διεξήχθη από την McLaughlin Gray. Πρώτον, η ICF είναι ένα διεθνές πλαίσιο και παρέχει την ευκαιρία στον κλάδο της εργοθεραπείας να γίνει ευρύτερα γνωστός ανά τον κόσμο. Δεύτερον, η ICF παρέχει στους εργοθεραπευτές μια παγκόσμια γλώσσα για να περιγράψουν την εμπειρογνωσία τους στην μεγαλύτερη διεθνή κοινότητα υγειονομικής περίθαλψης. Η ICF χρησιμοποιεί μια θετική, ολιστική γλώσσα τονίζοντας τις δεξιότητες, ικανότητες, και τις δυνάμεις ενός ατόμου αντί να επικεντρώνεται στα ελλείμματα και την αναπηρία του. Αυτό είναι παρόμοιο με τη θεώρηση των εργοθεραπευτών. Τρίτον, η ICF περιλαμβάνει περιβαλλοντικούς και προσωπικούς συναφείς παράγοντες, οι οποίοι είναι ενσωματωμένοι στη θεωρία της εργοθεραπείας. Είναι σημαντικό να ληφθούν υπ' όψιν οι προσωπικοί, περιβαλλοντικοί και επαγγελματικοί παράγοντες ενός ατόμου για την ανάπτυξη μιας αποτελεσματικής παρέμβασης. Η τελευταία αξιοσημείωτη εφαρμογή της ICF στην εργοθεραπεία είναι η αναγνώριση των πολιτιστικών προτύπων του έργου. Ο πολιτισμός έχει σημασία για τις δραστηριότητες και τη συμμετοχή ενός ατόμου και είναι σημαντικό να το έχουμε κατά νου κατά την διάρκεια της θεραπείας ενός ατόμου.
Παρότι η ICF μπορεί να είναι αρκετά χρήσιμη στους εργοθεραπευτές, στη βιβλιογραφία επισημαίνεται ότι οι εργοθεραπευτές θα πρέπει να χρησιμοποιούν συγκεκριμένο λεξιλόγιο εργοθεραπείας μαζί με την ICF, προκειμένου να εξασφαλίσουν την ορθή επικοινωνία σχετικά με συγκεκριμένες έννοιες. Η ICF ίσως να στερείται ορισμένων κατηγοριών προκειμένου να περιγράψει αυτό που οι εργοθεραπευτές χρειάζονται να επικοινωνούν με τους εξυπηρετούμενους και τους συναδέλφους τους. Επίσης, μπορεί να μην είναι δυνατό να ταιριάξουν επακριβώς οι υποδηλώσεις των κατηγοριών της ICF με την ορολογία της εργοθεραπείας. Η ICF δεν είναι μια αξιολόγηση και επομένως η εξειδικευμένη ορολογία της εργοθεραπείας δεν θα πρέπει να αντικατασταθεί με αυτήν της ICF. Η ICF είναι ένα γενικό πλαίσιο για τις τρέχουσες πρακτικές της θεραπείας.
Παγκόσμια Ημέρα Εργοθεραπείας.
Η 27η Οκτωβρίου έχει ανακηρυχθεί Παγκόσμια Ημέρα Εργοθεραπείας και κατά την ημέρα αυτή γιορτάζονται οι πολλοί διαφορετικοί τρόποι με τους οποίους οι εργοθεραπευτές μπορούν να αλλάξουν τις ζωές των άλλων. Προς τιμήν της Παγκόσμιας Ημέρας Εργοθεραπείας, εργοθεραπευτές από όλον τον κόσμο συμμετέχουν σε μια Παγκόσμια Ημέρα Υπηρεσιών Εργοθεραπείας (Occupational Therapy Global Day of Service - OTGDS). Η εκδήλωση αυτή δίνει την ευκαιρία στους επαγγελματίες εργοθεραπευτές και στους φοιτητές εργοθεραπείας παγκοσμίως να προσφέρουν στις κοινότητές τους μέσω των υπηρεσιών τους και να προωθήσουν το επάγγελμα βοηθώντας τους άλλους. Μέσω των κοινωνικών μέσων, οι συμμετέχοντες έχουν επίσης τη δυνατότητα να επικοινωνήσουν με την παγκόσμια κοινότητα της εργοθεραπείας για να συζητήσουν τις δραστηριότητές τους κατά την Παγκόσμια Ημέρα Υπηρεσιών Εργοθεραπείας και να μάθουν για το πώς άλλοι συνάδελφοί τους γιόρτασαν την Παγκόσμια Ημέρας Εργοθεραπείας. Η παροχή δωρεάν θεραπειών, ο εθελοντισμός σε τοπικές οργανώσεις και η συμμετοχή σε εκδηλώσεις της κοινότητας είναι μερικοί από τους τρόπους με τους οποίους οι εργοθεραπευτές γιορτάζουν την Παγκόσμια Ημέρα Υπηρεσιών Εργοθεραπείας και την Παγκόσμια Ημέρα Εργοθεραπείας.
Πανελλήνιος Σύλλογος Εργοθεραπευτών.
Ο Πανελλήνιος Σύλλογος Εργοθεραπευτών (συντ. ΠΣΕ) είναι το "Νομικό Πρόσωπο Δημοσίου Δικαίου" (συντ. ΝΠΔΔ) που συστάθηκε στις 28 Μαρτίου 2017 με τα άρθρα 72 έως 88 του Νόμου 4461/2017 (ΦΕΚ Α 38/28-03-2017) και εποπτεύεται από το Υπουργείο Υγείας. Η έδρα του βρίσκεται στην Αθήνα.

</doc>
<doc id="46971" url="https://el.wikipedia.org/wiki?curid=46971" title="Antalya">
Antalya



</doc>
<doc id="46972" url="https://el.wikipedia.org/wiki?curid=46972" title="Türkçe">
Türkçe



</doc>
<doc id="46973" url="https://el.wikipedia.org/wiki?curid=46973" title="Κατάλογος πόλεων της Τουρκίας">
Κατάλογος πόλεων της Τουρκίας

Ακολουθεί κατάλογος πόλεων της Τουρκίας, κατά αλφαβητική σειρά.

</doc>
<doc id="46974" url="https://el.wikipedia.org/wiki?curid=46974" title="Μινγκατσεβίρ">
Μινγκατσεβίρ

Η Μινγκατσεβίρ (αζερικά: Mingəçevir) είναι η 4η μεγαλύτερη πόλη του Αζερμπαϊτζάν. Έχει πληθυσμό περίπου 100.000 κατοίκους. Βρίσκεται στις όχθες του ποταμού Κύρου, ο οποίος είναι ο μεγαλύτερος ποταμός της χώρας.
Η περιοχή έχει κατοικηθεί εδώ και χιλιάδες χρόνια, αλλά η σημερινή πόλη ιδρύθηκε το 1948, εν μέρει από Γερμανούς στρατιώτες που κρατήθηκαν αιχμάλωτοι κατά τη διάρκεια του Β' Παγκοσμίου Πολέμου. Η Μινγκατσεβίρ φιλοξενεί επίσης το Πολυτεχνικό Ινστιτούτο Μινγκατσεβίρ. Η πόλη αποτελεί διοικητικό τμήμα του Αζερμπαϊτζάν.

</doc>
<doc id="46975" url="https://el.wikipedia.org/wiki?curid=46975" title="Σιρβάν (Αζερμπαϊτζάν)">
Σιρβάν (Αζερμπαϊτζάν)

Η Σιρβάν (αζερικά: "Şirvan") είναι πόλη του ανατολικού Αζερμπαϊτζάν. Βρίσκεται στις όχθες του ποταμού Κουρά.

</doc>
<doc id="46976" url="https://el.wikipedia.org/wiki?curid=46976" title="Χαϊδελβέργη">
Χαϊδελβέργη

Η Χαϊδελβέργη (γερμ. "Heidelberg") είναι μια γραφική πόλη της Γερμανίας χτισμένη στις όχθες του ποταμού Νέκαρ (γερμ. "Neckar"). Διοικητικά ανήκει στο κρατίδιο της Βάδης-Βυρτεμβέργης και γεωγραφικά βρίσκεται στο βορειοδυτικό άκρο του κρατιδίου αυτού. Η πόλη είναι και έδρα της διοκητικής περιοχής Ράιν-Νέκαρ-Κράις ("Rhein-Neckar-Kreis").
Στο παρελθόν αποτέλεσε ένα κέντρο του γερμανικού ρομαντισμού, ενώ σήμερα αποτελεί έναν από τους κυριότερους τουριστικούς προορισμούς, κυρίως χάρη στα γραφικά ερείπια του παλατιού, την παλιά πόλη (γερμ. "Altstadt"), το ποτάμι και τα λοιπά αξιοθέατα. Ιδιαίτερα γνωστό είναι το πανεπιστήμιο, το οποίο ιδρύθηκε το 1386 μ.Χ. και είναι το παλαιότερο της Γερμανίας.
Γεωγραφία.
Την πόλη διασχίζει ο ποταμός Νέκαρ ο οποίος δημιουργεί μια κοιλάδα, στην οποία είναι χτισμένη η πόλη. Τα υψηλότερα βουνά της περιοχής είναι το Κένιγκστουλ, νότια της πόλης, με υψόμετρο 568 μέτρα, και το Χάιλιγκενμπεργκ, βόρεια της πόλης, με υψόμετρο 445 μέτρα.
Ιστορία.
Στην περιοχή της Χαϊδελβέργης έχει αποδειχτεί ότι αναπτύχθηκαν προϊστορικοί οικισμοί. Το 1907 βρέθηκε στην περιοχή "Μάουερ" η κάτω γνάθος του "homo heidelbergensis". Η λεγόμενη και "γνάθος του Μάουερ" φέρεται να έχει ηλικία περίπου 600.000 ετών. Την περίοδο της Ρωμαϊκής Αυτοκρατορίας ο ευρύτερος γεωγραφικός χώρος της Χαϊδελβέργης υπήρξε πολιτικό, θρησκευτικό και πολιτιστικό κέντρο, με κέντρο την ρωμαϊκή πόλη Λοποντούνουμ ("Lopodunum"), το σημερινό Λάντενμπουργκ (γερμ. "Ladenburg"). Ωστόσο, η παλαιότερη γραπτή αναφορά για την ύπαρξη πόλης με το όνομα Χαϊδελβέργη ανάγεται στον μεσαίωνα και συγκεκριμένα στο 1196. Το 1386 ιδρύεται το πανεπιστήμιο της Χαϊδελβέργης, το οποίο είναι το παλαιότερο στη Γερμανία. Από το 1225 η πόλη αποτελεί την έδρα του πριγκιπάτου του Παλατινάτου, ενός μεσαιωνικού γερμανικού κρατιδίου, του οποίου ο ηγέτης, είχε τον τίτλο του εκλέκτορα. Ήταν δηλαδή ένας από τους επτά Γερμανούς ηγεμόνες που εξέλεγαν τον Αυτοκράτορα της Αγίας Ρωμαϊκής Αυτοκρατορίας του Γερμανικού Έθνους. Το 1421 ιδρύεται η βιβλιοθήκη της Χαϊδελβέργης (λατ. "bibliotheca palatina"), η οποία αποτελεί μέχρι σήμερα την παλαιότερη της Γερμανίας. Κατά τον τριακονταετή πόλεμο, το 1623, η "bibliotheca palatina" έγινε αντικείμενο αρπαγής από τον στρατηγό Τιλλί, και παραχωρήθηκε στο Βατικανό (λατ. "bibliotheca apostolica vaticana"). Το 1688 και το 1693 η πόλη καταστράφηκε ολικώς από τους Γάλλους κατά τον πόλεμο για την διαδοχή του Παλατινάτου (γερμ. "pfälzischer Erbfolgekrieg"). Η ανοικοδόμηση της πόλης μετά την καταστροφή άρχισε αμέσως, αλλά μερικά χρόνια αργότερα πυρκαγιά επέφερε μεγαλύτερο πλήγμα στην πόλη, σε σχέση με την ζημιά που προκάλεσε ο πόλεμος κατά της Γαλλίας. Το 1720 ο εκλέκτορας Κάρολος-Φίλιππος μεταφέρει την έδρα των ηγεμόνων του Παλατινάτου στη γειτονική πόλη Μάνχαϊμ. Το 1848 η συνέλευση φιλελεύθερων δημοκρατικών πολιτικών συνιστά ένα προκαταρκτικό κοινοβούλιο, που αποτελεί το σημαντικό βήμα για την δημιουργία του πρώτου γερμανικού κοινοβουλίου στη Φρανκφούρτη. Οι ενέργειες αυτές καταπνίγονται από τον πρωσσικό στρατό. Το 1871 προσχωρεί η περιοχή στη Γερμανική Αυτοκρατορία και ακολουθεί πλέον την ιστορική πορεία της Γερμανίας στον 20 αιώνα.
Δημοτικά Διαμερίσματα.
Η πόλη της Χαϊδελβέργης συγκροτείται από 15 περιοχές:
Αξιοθέατα.
Τα σημαντικότερα αξιοθέατα της πόλης είναι το Παλάτι (γερμ. "Schloss"), χτισμένο στις πλαγιές του βουνού Königstuhl, η οδός των φιλοσόφων (γερμ. "Philosophenweg"), από την οποία έχει κανείς την πιο ωραία θέα της πόλης, η παλιά πόλη (γερμ. "Altstadt") με τον πεζόδρομο, που θεωρείται ο μεγαλύτερος της Γερμανίας και ένας από τους μεγαλύτερους της Ευρώπης, με μήκος 1,6 χμ. και με πολλά εμπορικά καταστήματα, όμορφα δρομάκια με εστιατόρια και καφετέριες. Στην πόλη κυριαρχούν πολλές μεσαιωνικές και νεώτερης περιόδου εκκλησίες, όπως η εκκλησία του Αγίου Πνεύματος, και η εκκλησία των Ιησουϊτών. Επίσης υπάρχουν τα παλιά κτίρια του ιστορικού πανεπιστημίου, η λεγόμενη «φυλακή των φοιτητών», ο «πύργος των μαγισσών», που είναι τμήμα του μεσαιωνικού οχυρωματικού τείχους, το ξενοδοχείο "Zum Ritter", το οποίο χρονολογείται από το 1592 και είναι το μόνο που δεν καταστράφηκε, και η παλιά γέφυρα (γερμ. "Alte Brücke") που ενώνει την πόλη με την απέναντι όχθη.
Γύρω από τη Χαϊδελβέργη.
Πόλεις.
Σε κοντινή απόσταση από την πόλη βρίσκονται οι μεγάλες πόλεις Μάνχαϊμ και Λούντβιχσχαφεν, καθώς και οι ιστορικές πόλεις Σπάιερ, Βορμς, Σβέτσιγκεν, και πιο μακριά η Μπάντεν-Μπάντεν (νότια) και η Φρανκφούρτη (βόρεια).
Φυσικά Αξιοθέατα.
Σε κοντινή απόσταση βρίσκεται η κοιλάδα του ποταμού Νέκαρ και πιο μακριά ο ποταμός Ρήνος (γερμ. "Rhein") και ο Μέλας Δρυμός (γερμ. "Schwarzwald").

</doc>
<doc id="46977" url="https://el.wikipedia.org/wiki?curid=46977" title="Ηλεκτρονικός Κώδικας Χρωμάτων">
Ηλεκτρονικός Κώδικας Χρωμάτων



</doc>
<doc id="46980" url="https://el.wikipedia.org/wiki?curid=46980" title="Κάμπος Αβίας Μεσσηνίας">
Κάμπος Αβίας Μεσσηνίας

Ο Κάμπος είναι οικισμός της Δυτικής Μάνης του νομού Μεσσηνίας. Απέχει 22 χιλιόμετρα από την Καλαμάτα και είναι κτισμένος σε υψόμετρο 350 - 421μ. 
Γενικά και ιστορικά στοιχεία.
Η περιοχή είναι καθαρά αγροτική και η κύρια ασχολία των κατοίκων είναι η καλλιέργεια της ελιάς και η κτηνοτροφία. Ο Κάμπος τοποθετείται από πολλούς αρχαιολόγους στο χώρο της αρχαίας Γερηνίας και της ομηρικής Ενόπης. Θεωρείται, δηλαδή, σα διάδοχος των δύο αυτών πανάρχαιων πολισμάτων. Η Γερηνία, όπως μας πληροφορεί ο Παυσανίας - και σ´ αυτό συμφωνεί κι ο γεωγράφος Κλαύδιος Πτολεμαίος - ήταν πόλη μεσόγειος. Την ταυτίζει με την Ενόπη, την οποία ο Όμηρος αναφέρει σαν ένα από τα εφτά "ευ ναιόμενα πτολίεθρα" του Αγαμέμνονα και διευκρινίζει ότι στις ημέρες του λεγόταν "Γερηνία".
Η Γερηνία (και Γέρηνα), σύμφωνα με τις παραδόσεις που διέσωσε ο Παυσανίας, έδωσε το όνομά της και στο θρυλικό Βασιλιά της Πύλου Νέστορα που λεγόταν και "Γερήνιος", γιατί σ´ αυτή, κατέφυγε και παρέμεινε κάμποσο καιρό ο Ηρακλής, όταν κατέλαβε την Πύλο. Και σ´ αυτή ο Νέστωρ μετέφερε τα οστά του Μαχάονος, γιου του Ασκληπιού, που σκοτώθηκε στον πόλεμο της Τροίας και τα ενταφίασε στη θέση "Ρόδον". Στην ίδια θέση υπήρχε και το "Ιερόν Άγιον", όπου είχε στηθεί και όρθιο χάλκινο άγαλμα του "Μαχάονος εστεφανωμένου" και γίνονταν "ιάματα νόσων". Ο μυκηναϊκός θολωτός-βασιλικός "τάφος του Μαχάονος" που τοποθετείται γύρω στο 1250 π.Χ., έχει βρεθεί στη θέση "Γαρμπελιά" Κάμπου και διατηρείται σε αρκετά καλή κατάσταση.
Όσο για τα ιερά του Διονύσου και της Αρτέμιδος (που επίσης αναφέρει ο Παυσανίας) τοποθετούνται βορειοανατολικά του Κάμπου, κοντά στη σωζόμενη αρχαιοπελασγική ακρόπολη, στο χωριό Κέντρο-Μπρίντα Γαϊτσών, όπου μάλιστα ο Valmin βλέπει και το πολυθρύλητο ιερό της "Λιμνάτιδος Αρτέμιδος", τοποθετώντας την αρχαία "Χοίρειο Νάπη" στη χαράδρα της "Κοσκάρακας". Σ´ αυτή τη χαράδρα, όπου και τα όρια των Κοινοτήτων Κάμπου και Σωτηριανίκων, σώζονται βυζαντινά τείχη της άλλοτε ισχυρής πόλεως "Μαρβινίτσας". Επίσης, πάνω από την "Κοσκάρακα", στο μεταίχμιο Κάμπου - Σωτηριανίκων και κάτω από τον "Κόκκινο γκρεμό", υπάρχουν το "Καταφύγι του Πόντου" και το "Καταφύγι της Πρίφτσαινας" - κι αυτά, όπως και τα τείχη της "Μαρβίνιτσας", ανήκουν στη δικαιοδοσία της Τοπικής Κοινότητας Σωτηριανίκων.
Στον Κάμπο, το Υπουργείο Πολιτισμού με αποφάσεις του, έχει χαρακτηρίσει ως Ιστορικά Διατηρητέα Μνημεία τα εξής: Βυζαντινο ΝαοΑγίων Θεοδώρων, Εκκλησια Αγίου Νικολάου, Πύργο Πρωθυπουργού Αλέξανδρου Κουμουνδούρου, Μυκηναϊκό θολωτό τάφο, Εκκλησια Προφητη Ηλια, Εκκλησια Ζωοδόχου Πηγής, Εκκλησια Κοίμησης Θεοτόκου, Εκκλησια Αγίου Βασιλείου και την ΕκκλησιαΣωτήρος.τελος και τον ενοριακο Ιερο Ναο Αγιας Βαρβαρας
Στον Κάμπο στεγάζονται οι αποκεντρωμένες υπηρεσίες του Δήμου Δυτικής Μάνης και το Κέντρο Εξυπηρέτησης Πολιτών (ΚΕΠ), ενώ λειτουργεί Υποθηκοφυλακείο και Περιφερειακό Ιατρείο. Διαθέτει, επίσης, Δημοτικό Παιδικό Σταθμό καθώς και εξαθέσιο Δημοτικό Σχολείο και Γυμνάσιο.
Στις 4 Δεκεμβρίου κάθε έτους, ημέρα εορτής της Αγίας Βαρβάρας γιορτάζει ο Κάμπος με δοξολογία που πραγματοποιείται στον Ιερό Ναό της Αγίας Βαρβάρας, στο κέντρο του Κάμπου. Μετά την τέλεση της δοξολογίας και στα πλαίσια του εορτασμού, παρουσιάζονται παραδοσιακοί χοροί από τους τοπικούς συλλόγους (Πολιτιστικός Σύλλογος «Μαχάων», Χορευτικός Σύλλογος «Λεύκιππος») και προσφέρονται τοπικά εδέσματα.
Στον Κάμπο Αβίας γεννήθηκε ο αγωνιστής της Ελληνικής Επανάστασης, Ηλίας Λυκουρέζος.

</doc>
<doc id="46981" url="https://el.wikipedia.org/wiki?curid=46981" title="Τεχνητή Νοημοσύνη">
Τεχνητή Νοημοσύνη



</doc>
<doc id="46984" url="https://el.wikipedia.org/wiki?curid=46984" title="Πλοπένι">
Πλοπένι

Η Πλοπένι (ρουμανικά: Plopeni) είναι μια μικρή πόλη της νότιας Ρουμανίας. Ανήκει στην επαρχία Πραχόβα και έχει πληθυσμό 9.612 κατοίκους. Δήμαρχος από το 2008 είναι ο Dragoş Niţă. 

</doc>
<doc id="46986" url="https://el.wikipedia.org/wiki?curid=46986" title="Ματθαίος Β΄ Ορσίνι">
Ματθαίος Β΄ Ορσίνι

Ο Ματθαίος Β΄ Ορσίνι ήταν Παλατινός Κόμης Κεφαλληνίας και Ζακύνθου 1238-1259.
Καταγωγή.
Ο Μάιος ή Ματθαίος Β΄ Ορσίνι ήταν γιός του Ματθαίου Α΄Ορσίνη. Όπως συνηθιζόταν την εποχή εκείνη ο γιός ενός Κυρίαρχου λάβαινε το όνομα του πατέρα του εν όσο αυτός ζούσε. Η συνωνυμία όμως αυτή αφ’ ενός και η έλλειψη διασταυρωμένων πληροφοριών από την εποχή εκείνη αφ’ ετέρου, έχει προκαλέσει σύγχυση και διαφωνίες γύρω από το πρόσωπο αυτό. Αναφέρεται και ως ένας ανώνυμος διάδοχος του Ματθαίου Α΄. Στη βιβλιογραφία σε κάποιες περιπτώσεις περιγράφεται ένας Ματθαίος Ορσίνι ως Παλατινός Κόμης από το 1195 έως 1259.
Σχέση με το Δεσποτάτο της Ηπείρου.
Ο Ματθαίος Β΄διαδέχθηκε τον ομώνυμο πατέρα του Ματθαίο Α΄ στην Παλατινή Κομητεία Κεφαλληνίας και Ζακύνθου το 1238, και ήταν υποτελής του Πρίγκιπα της Αχαϊας. Για να εξασφαλίσει σχέσεις καλής γειτονίας και με το Δεσποτάτο της Ηπείρου, έλαβε για σύζυγό του την Άννα Κομνηνή αδελφή του Δεσπότη Θεόδωρου Αγγέλου Κομνηνού, ενώ σύμφωνα με άλλη πηγή, σύζυγός του έγινε ή Θεοδώρα, θυγατέρα του Δεσπότη Μιχαήλ Α’ Κομνηνού Δούκα Αγγέλου.
Συμμετοχή στην λύση της πολιορκίας της Κωνσταντινούπολης.
Στην προσπάθεια να εκδίωξη τους Λατίνους από την Πόλη, ο Ιωάννης Γ´ Δούκας Βατάτζης πολιόρκησε την Κωνσταντινούπολη με την βοήθεια του Τσάρου των Βουλγάρων Ιβάν Ασέν Β΄. Εκείνη την περίοδο Λατίνος αυτοκράτορας ήταν ο ανήλικος Βαλδουίνος Β΄ υπό την κηδεμονία του Ιωάννη του Μπριέν ο οποίος μπροστά στον κίνδυνο της ανακατάληψης της Πόλης από τους Βυζαντινούς ζήτησε την βοήθεια του Γοδεφρείδου Β΄ Βιλλεαρδουίνου.
Ο Πρίγκιπας της Αχαΐας συνοδευόμενος από τους υποτελείς του ηγεμόνες, έσπευσε με στόλο σε βοήθεια του Λατίνου αυτοκράτορα το 1239. Για την συμμετοχή του ο Ματθαίος ανταμείφθηκε με δωρεές και τιμάρια.
Συμμετοχή στην πολιορκία της Μονεμβασιάς.
Όταν ο Γουλιέλμος Β΄ Βιλλεαρδουίνος αποφάσισε να κατακτήσει το τελευταίο οχυρό των Βυζαντινών στην Πελοπόννησο, την Μονεμβασιά, εκάλεσε το 1248 τούς υποτελείς Ηγεμόνες του Πριγκιπάτου της Αχαΐας να τον βοηθήσουν στην πολιορκία. Ο Ματθαίος σαν υποτελής και ομότιμος του ηγεμόνα του Πριγκιπάτου συμμετείχε στην πολιορκία η οποία διήρκεσε τρία περίπου χρόνια και κατέληξε στην παράδοση της Μονεμβασιάς.
Οικογένεια.
Ο Ματθαίος Β΄και η σύζυγός του Άννα (ή Θεοδώρα) Αγγελίνα απέκτησαν 4 παιδιά:
1. Μία θυγατέρα η οποία παντρεύτηκε τον GUILLAUME DE MERY
2. Τον Ριχάρδο, Παλατινό Κόμη Κεφαλονιάς και Ζακύνθου 1259 – 1303
3. Τον Θεόδωρο ο οποίος έγινε Πατριάρχης Αντιοχείας ως Θεοδόσιος.
4. Δεύτερη θυγατέρα η οποία παντρεύτηκε τον BAUDOUIN D'AINE.
Ο Ματθαίος πέθανε το 1259 και τον διαδέχθηκε ο γιος του Ριχάρδος.

</doc>
<doc id="46988" url="https://el.wikipedia.org/wiki?curid=46988" title="Αναστάσιος Παπούλας">
Αναστάσιος Παπούλας

Ο Αναστάσιος Παπούλας (Μεσολόγγι, 1857 - Αθήνα, 24 Απριλίου 1935) ήταν Έλληνας αξιωματικός του στρατού που διετέλεσε αρχιστράτηγος του ελληνικού στρατού κατά τη Μικρασιατική εκστρατεία την περίοδο 1920 - 1922.
Βιογραφικά στοιχεία.
Γεννήθηκε στο Μεσολόγγι το 1857 και ήταν γιος του Σπυρίδωνος Παπούλα, αγωνιστή του 1821 στο Μεσολόγγι και, μετά την ανεξαρτησία, πλοιοκτήτη των μεγαλυτέρων της εποχής ελληνικών σκαφών "Αγαμέμνων" και "Εκτωρ". Περάτωσε τις εγκύκλιες σπουδές του στο Μεσολόγγι και το 1878 κατατάχθηκε ως εθελοντής στον ελληνικό στρατό.
Στρατιωτική καριέρα.
Φοίτησε στη Στρατιωτική Σχολή Υπαξιωματικών και έλαβε μέρος στον ελληνοτουρκικό πόλεμο του 1897 με το βαθμό του Υπολοχαγού ως διοικητής Λόχου στο στράτευμα Θεσσαλίας. Στον Μακεδονικό αγώνα ήταν μεταξύ των αξιωματικών που συνέβαλαν στην διοργάνωση του και το Φεβρουάριο του 1904 με το βαθμό του λοχαγού Πεζικού, μαζί με τον ομόβαθμό του Αλέξανδρο Κοντούλη, τον υπολοχαγό Γεώργιο Κολοκοτρώνη και τον ανθυπολογαχό Παύλο Μελά, επισκέφθηκαν την υπό οθωμανική κυριαρχία Μακεδονία.[1] Στο τέλος του Ιανουαρίου 1905, με το βαθμό του Λοχαγού διετέλεσε διευθυντής της τότε διοικητικής αστυνομίας Αθηνών—Πειραιώς.[2] 
Κατά τη διάρκεια των γεγονότων της επανάστασης στο Γουδή ο Αναστάσιος Παπούλας τάχθηκε με την πλευρά της κυβέρνησης, αν και είχε μυηθεί στον Στρατιωτικό Σύνδεσμο λίγους μήνες νωρίτερα. Λίγες ημέρες πριν το ξέσπασμα αυτής διορίστηκε προσωπάρχης του υπουργείου Στρατιωτικών και από τη θέση αυτή διαδραμάτισε πρωταγωνιστικό ρόλο στις διαπραγματεύσεις μεταξύ κυβέρνησης και κινηματιών. Την ημέρα του κινήματος ο Παπούλας μαζί με τον Σπυρίδωνα Μερκούρη στάλθηκαν ως εκπρόσωποι του πρωθυπουργού Ράλλη προκειμένου να διαπραγματευθούν με τους κινηματίες. Συμμετείχε στους Βαλκανικούς πολέμους ως συνταγματάρχης, διοικητής του 10ου Συντάγματος Πεζικού και έλαβε μέρος σε όλες τις επιχειρήσεις της 3ης Μεραρχίας σε Μακεδονία και Ήπειρο, ενώ πήρε μέρος και στον Α΄ Παγκόσμιο Πόλεμο.[3]
Με το βαθμό του Υποστρατήγου ο Παπούλας, διοίκησε το Ε΄ Σώμα Στρατού. Στο τέλος Δεκεμβρίου 1913 ανακλήθηκε στην Αθήνα ο Αντιστράτηγος Παναγιώτης Δαγκλής, τον οποίο αντικατέστησε ο Παπούλας, που ανέλαβε "[4]" την ευθύνη του πρωτοκόλλου της Φλωρεντίας.
Έφτασε στην Κορυτσά στις 10 Φεβρουαρίου 1914 και είχε αποστολή να επιβλέψει την εκκένωση και την παράδοση της περιοχής σύμφωνα με τις διαταγές της Ελληνικής Κυβερνήσεως "[5]". Ενημέρωσε στη Μητρόπολη όλα τα μέλη της Επιτροπής Εθνικής Άμυνας της Κορυτσάς, ότι η Ελλάδα ήταν υποχρεωμένη να αποχωρίσει και τους διαβεβαίωσε ότι είχαν εξασφαλιστεί η ζωή, η τιμή, η περιουσία, τα εκκλησιαστικά και σχολικά τους προνόμια. Η Επιτροπή Εθνικής Άμυνας απαίτησε να έχει γραπτές τις διαβεβαιώσεις του και ο υποστράτηγος τους διαμήνυσε μέσω του αστυνομικού διευθυντή, ότι έπρεπε να διαλύσουν την επιτροπή και με έγγραφη απάντησή του στον Μητροπολίτη Γερμανό, διαβεβαίωνε ότι η ζωή, η περιουσία, η εθνική οντότητα και τα προνόμια του Πατριαρχείου ήταν εξασφαλισμένα, και στις 14 προς 15 Φεβρουαρίου 1914, αναχώρησε για το Αργυρόκαστρο. 
Το 1917 οργάνωσε, μετά την εκθρόνιση του βασιλιά Κωνσταντίνου, τα κινήματα της Θήβας και της Πελοποννήσου. Για τον λόγο αυτό, όσο και για τη συμμετοχή του παλιότερα στη δημιουργία των ομάδων επιστράτων, καταδικάστηκε σε θάνατο. Τελικά δεν εκτελέστηκε έπειτα από προσωπική παρέμβαση του Ελευθερίου Βενιζέλου. Έμεινε έγκλειστος στις φυλακές του Ιτζεδδίν έως τις εκλογές τον Νοέμβριο του 1920, οπότε και του ανατέθηκε από την αντιβενιζελική κυβέρνηση η αρχιστρατηγία του ελληνικού στρατού στην Μικρά Ασία.
Διοικητής της Στρατιάς Μικράς Ασίας.
Με το βαθμό του αντιστρατήγου ανέλαβε τη διοίκηση της Στρατιάς Μικράς Ασίας τον Νοέμβριο του 1920. Ένα μήνα αργότερα, τον Δεκέμβριο για να διακριβώσει τις δυνατότητες του ελληνικού στρατού, αλλά και του τουρκικού, επιτέθηκε κατά των θέσεων αμύνης των Τούρκων, αποτυγχάνοντας και επιστρέφοντας άπρακτος στις θέσεις εξόρμησης.
Τον Μάρτιο του ίδιου έτους επιτέθηκε πάλι κατά των αμυντικών θέσεων του τουρκικού στρατού με σκοπό την κατάληψη των Εσκί Σεχίρ και Αφιόν Καραχισάρ. Και πάλι η κακοσχεδιασμένη επίθεση απέτυχε πανυγηρικά με ασυνήθιστα μεγάλες απώλειες για τον ελληνικό στρατό, δίνοντας μεγάλα διπλωματικά οφέλη στην κεμαλική κυβέρνηση της Άγκυρας.
Τον Ιούνιο του ίδιου έτους μετά από συστηματική προπαρασκευή, ενίσχυση των μονάδων εκστρατείας με νέες κλάσεις στρατολογημένων και αναδιάταξη των μονάδων, η Στρατιά εφόρμησε προς ανατολάς για την κατάληψη της Κιουτάχειας και στη συνέχεια των Εσκί Σεχίρ και Αφιόν Καραχισάρ, αλλά και για τη συντριβή του κεμαλικού στρατού. Ο ΕΣ κατέλαβε την Κιουτάχεια και μετά τη Μάχη του Εσκί Σεχίρ κατέλαβε την πόλη αυτή και νοτιότερα το Αφιόν Καραχισάρ, αλλά απέτυχε να συντρίψει τον τουρκικό στρατό ο οποίος υποχώρησε αλώβητος και εγκαταστάθηκε αμυντικά ανατολικά του Σαγγαρίου ποταμού μπροστά από την Άγκυρα, έδρα των Κεμαλιστών.
Με αυτή την εξέλιξη των επιχειρήσεων στο ελληνικό Γενικό Επιτελείο Στρατού προέβαλλε επιτακτικά η κατάληψη της Άγκυρας, ώστε να εξαρθρωθεί η κεμαλική αντίσταση και να αποκτήσει η Ελλάδα ένα αδιαμφισβήτητο διπλωματικό πλεονέκτημα για την υπέρ της διευθέτηση του μικρασιατικού ζητήματος.
Στο Πολεμικό Συμβούλιο της Κιουτάχειας στις 15 Ιουλίου 1921 που έλαβαν μέρος ανώτατα στρατιωτικά και κυβερνητικά στελέχη υπό την προεδρία του βασιλιά Κωνσταντίνου, διατύπωσε επιφυλάξεις για την εισήγηση της κυβέρνησης Γούναρη και του βασιλιά Κωνσταντίνου για την περαιτέρω προέλαση του ελληνικού στρατού προς Άγκυρα, αλλά τελικά συντάχθηκε υπέρ της εκστρατείας και η απόφαση ήταν ομόφωνη. Σύμφωνα με κάποιες πηγές παραιτήθηκε, αλλά, σύμφωνα με τα αρχεία του Γενικού Επιτελείου, η Στρατιά Μικράς Ασίας της οποίας ήταν Αρχιστράτηγος, είχε εισηγηθεί την προέλαση αυτή στην κυβέρνηση και τον Φεβρουάριο του 1921και στο Πολεμικό Συμβούλιο της Κιουτάχειας η απόφαση πάρθηκε ομόφωνα.
Στην συνέχεια ηγήθηκε της εκστρατείας Σαγγαρίου - Αγκύρας, η αποτυχία της οποίας αποτέλεσε σημαντική καμπή για την πορεία του πολέμου και για το δικό του μέλλον.
Αποστρατεία και επιστροφή στην Αθήνα.
Τον Μάιο του 1922 τελικά αντικαταστάθηκε στην αρχιστρατηγία από τον Γεώργιο Χατζανέστη και αποστρατεύθηκε. Οι συζητήσεις για την αντικατάστασή του ή την παραμονή στην ηγεσία είχαν ξεκινήσει από τις αρχές Μαΐου καθώς την 15η Μαΐου θα έπρεπε να αποχωρήσει από το στράτευμα λόγω κατάληψης του ορίου ηλικίας. Η κυβέρνηση ήταν αρχικά θετική για την παραμονή του, όμως λόγω διαφωνίας που προέκυψε μεταξύ Στεργιάδη και Παπούλα για την τακτική στη Μικρά Ασία, ο τελευταίος υπέβαλε παραίτηση.. Σύμφωνα με την Διεύθυνση Ιστορίας του Ελληνικού Στρατού παραιτήθηκε στις 8 Μαΐου 1922 διότι είχε την γνώμη πως έπρεπε η κυβέρνηση να δώσει μεγαλύτερη σημασία στις προτάσεις Μικρασιατικών Οργανώσεων και Αμυνιτών Αξιωματικών, που ζητούσαν ανεξάρτητο Μικρασιατικό Κράτος με κυβερνήτη αυτόν τον ίδιο. Η κυβέρνηση έκανε δεκτή την παραίτηση του και τον αποστράτευσε με κύρια αιτιολογία την κατάληψη του ορίου ηλικίας του και ενώ πριν είχε δημοσιεύσει στο ΦΕΚ την αντικατάστασή του από τον Χατζανέστη, γεγονός που εξόργισε τον Παπούλα. 
Μετά την ήττα στη Μικρά Ασία τον Αύγουστο του 1922, το ξέσπασμα της επαναστάσεως και τον ερχομό του στρατού στην Αθήνα ανέλαβε την εκπροσώπηση της κυβέρνησης στις συνομιλίες με την επαναστατική επιτροπή που έδρευε στο Λαύριο. Υπήρξε δε και ένας από τους επικρατέστερους για να αναλάβει τον πρωθυπουργικό θώκο από την επαναστατική επιτροπή, ιδέα που τελικώς απορρίφθηκε. Τελικά ανέλαβε γενικός διοικητής Θράκης, θέση από την οποία παραιτήθηκε μερικές μέρες αργότερα.
Μάρτυρας κατηγορίας στη Δίκη των Έξι.
Κατά τη Δίκη των έξι, αν και ο ίδιος πριν την διαφωνία με τον βασιλιά Κωνσταντίνο σχετικά με την προέλαση, ανήκε στη φιλοβασιλική παράταξη το Νοέμβριο του 1922, κατέθεσε ως μάρτυρας κατηγορίας εναντίον του Γεωργίου Χατζηανέστη παρ' όλο που υπήρχε κίνδυνος να παραπεμφθεί και ο ίδιος σε δίκη. Υποστηρίχθηκε ότι πολλές ευθύνες που του αναλογούσαν τις επέρριψε στο διάδοχό του.
Αλλαγή πολιτικού στρατοπέδου και η εκτέλεσή του.
Τελικά προσχώρησε στη βενιζελική παράταξη και αργότερα έγινε υποστηρικτής της αβασίλευτης δημοκρατίας. 
Το 1935 συνελήφθη για τη συμμετοχή του στο αποτυχημένο κίνημα της 1ης Μαρτίου 1935 των Πλαστήρα-Βενιζέλου,καταδικάστηκε σε θάνατο και τελικά εκτελέστηκε, παρόλο που είχε δοθεί χάρη, δια τουφεκισμού ξημερώματα της Μεγάλης Τετάρτης 24 Απριλίου του 1935 μαζί με τον αντιστράτηγο Μιλτιάδη Κοιμήση, όχι αναγκαστικά ως οι περισσότερο υπεύθυνοι.
Η εκτέλεσή του θεωρήθηκε ως εκδίκηση των αντιβενιζελικών στις εκτελέσεις των έξι το 1922.

</doc>
<doc id="46990" url="https://el.wikipedia.org/wiki?curid=46990" title="Κομμουνιστικό Κόμμα Ελλάδας Εσωτερικού">
Κομμουνιστικό Κόμμα Ελλάδας Εσωτερικού

Το Κομμουνιστικό Κόμμα Ελλάδας εσωτερικού (Κ.Κ.Ε. εσωτερικού) υπήρξε ελληνικό πολιτικό κόμμα της Αριστεράς, που προήλθε από τη διάσπαση του Κομμουνιστικού Κόμματος Ελλάδας μετά το Φεβρουάριο του 1968. Ιδεολογική του ταυτότητα υπήρξε η ελληνική εκδοχή του Ευρωκομμουνισμού, η ανανέωση της Αριστεράς και η επαγγελία ενός «σοσιαλισμού με ανθρώπινο πρόσωπο». 
Στη διάρκεια της δικτατορίας συμμετείχε ενεργά στον αντιδικτατορικό αγώνα μέσα από το Πανελλήνιο Αντιδικτατορικό Μέτωπο - Π.Α.Μ., το Αντιδικτατορικό Εργατικό Μέτωπο (Α.Ε.Μ.), την οργάνωση νεολαίας «Ρήγας Φεραίος» και την Κομμουνιστική Οργάνωση Σπουδαστών. Οι νεολαιίστικες δυνάμεις του Κ.Κ.Ε. εσωτερικού μετά τη δικτατορία συγκροτήθηκαν στην ΠΟΝ Ρήγας Φεραίος που μετεξελίχτηκε σε ΕΚΟΝ Ρήγας Φεραίος, ενώ οι φοιτητές στην παράταξη Δημοκρατικός Αγώνας-Δημοκρατική Ενότητα (ΔΑ-ΔΕ). Μετά τη μεταπολίτευση συγκροτήθηκε από το χώρο η Αδέσμευτη Κίνηση Ειρήνης. 
Το Κ.Κ.Ε. εσωτερικού κατά την περίοδο της δικτατορίας είχε εκδώσει στην παρανομία την εφημερίδα "Μαχητής" που μετεξελίχτηκε σε "Ριζοσπάστη-Μαχητή", για να παραπέμπει στην εφημερίδα του ενιαίου Κ.Κ.Ε., η έκδοση της οποίας είχε απαγορευτεί το 1947. Στο εξωτερικό το Κ.Κ.Ε. εσωτερικού προχώρησε το 1969 σε επανέκδοση του θεωρητικού περιοδικού του Κ.Κ.Ε. "Κομμουνιστική Επιθεώρηση" μέχρι και το 1974, καθώς και του περιοδικού "Διάλογος". Μετά τη μεταπολίτευση οι τίτλοι του 'Ριζοσπάστη" και της "Κομμουνιστικής Επιθεώρησης" είχαν εξασφαλιστεί από το Κ.Κ.Ε. και έτσι από το 1974 επανακυκλοφόρησε νόμιμα η εφημερίδα "Αυγή", που έκφραζε την Ε.Δ.Α. προδικτατορικά, σαν όργανο της Κεντρικής Επιτροπής του Κ.Κ.Ε. εσωτερικού. Την περίοδο 1975-1983 το θεωρητικό περιοδικό "Κομμουνιστική Θεωρία και Πολιτική" που αντικαταστάθηκε από το περιοδικό "Η Αριστερά Σήμερα". 
Ιστορικό.
Η διάσπαση του Κ.Κ.Ε..
Στις 5 - 15 Φεβρουαρίου 1968 συνήλθε στη Βουδαπέστη η 12η Πλατιά Ολομέλεια της Κεντρικής Επιτροπής του Κομμουνιστικού Κόμματος Ελλάδας για να εξετάσει την πολιτική κατάσταση της Ελλάδας με τη δικτατορία και εσωκομματικά ζητήματα. Τρία μέλη του Πολιτικού Γραφείου, οι Μήτσος Παρτσαλίδης, Ζήσης Ζωγράφος, Πάνος Δημητρίου, και ακόμη οι Δημήτρης Βατουσιανός, Βασίλης Ζάχος, Σταύρος Καράς, Θανάσης Καρτσούνης, Λεωνίδας Τζεφρώνης, επτά αναπληρωματικά μέλη της Κεντρικής Επιτροπής και τα τρία μέλη της Κεντρικής Εξελεγκτικής Επιτροπής διαφώνησαν με την πλειοψηφία σε εσωκομματικά και κεντρικά πολιτικά ζητήματα, όπως η πολιτική των συμμαχιών και ο ρόλος της Σοβιετικής Ένωσης και αποχώρησαν. 
Αυτά τα στελέχη εκπροσωπούσαν μία τάση που από καιρό διαμορφωνόταν, δυσφορούσε για την απόλυτη εξάρτηση του κόμματος από τις επιλογές της σοβιετικής ηγεσίας και έβλεπε με ενδιαφέρον τις εξελίξεις στην Τσεχοσλοβακία και την «Άνοιξη της Πράγας».
Με απόφαση της 12ης Ολομέλειας καθαιρέθηκαν τα τρία διαφωνούντα μέλη του Πολιτικού Γραφείου και περιθωριοποιήθηκαν οι υπόλοιποι. Στην ψηφοφορία που ακολούθησε ο μόνος που μειοψήφησε ήταν ο Πέτρος Ρούσος που όμως δε συντάχτηκε με τους αποχωρήσαντες και παρέμεινε στις γραμμές του Κ.Κ.Ε. που οδηγήθηκε φυσικά στη διάσπαση. 
Μαζί με τους διαφωνούντες συμπαρατάχτηκαν άλλα στελέχη του «Γραφείου Εσωτερικού», δηλαδή του τμήματος της ηγεσίας που δρούσε στο εσωτερικό της χώρας σε συνθήκες παρανομίας, όπως οι Μπάμπης Δρακόπουλος, Νίκος Καρράς, Αντώνης Μπριλλάκης, Τάκης Μπενάς κ.ά. Έτσι συγκροτήθηκε το Κ.Κ.Ε. εσωτερικού, τα στελέχη του οποίου απέδιδαν την ονομασία «Κ.Κ.Ε. Εξωτερικού» στο τμήμα του κόμματος που ακολουθούσε την ηγεσία. Στην πράξη το Κ.Κ.Ε. εσωτερικού λειτουργούσε σαν αυτοτελές κόμμα μετά την Έκτακτη Ολομέλεια της Κεντρικής Επιτροπής του Κ.Κ.Ε. τον Απρίλιο του 1969, με τη συμμετοχή των στελεχών που διαφώνησαν με την 12η Ολομέλεια.
Μεταπολίτευση.
Στις πρώτες εκλογές μετά την Μεταπολίτευση το Κ.Κ.Ε. εσωτερικού συνεργάστηκε μέσω της Ε.Δ.Α., στην οποία συμμετείχε ακόμα, με το Κ.Κ.Ε. στη δημιουργία του συνασπισμού της Ενωμένης Αριστεράς. Η Ενωμένη Αριστερά απέσπασε 464.787 ψήφους και εξέλεξε οκτώ βουλευτές. Η συνεργασία με το ΚΚΕ δεν συνεχίστηκε, και στις εκλογές του 1977 το Κ.Κ.Ε. εσωτερικού σύναψε τη «Συμμαχία Προοδευτικών και Αριστερών Δυνάμεων» μαζί με την Ε.Δ.Α., τη Σοσιαλιστική Πορεία, τη Χριστιανική Δημοκρατία και τη Σοσιαλιστική Πρωτοβουλία, η οποία και απέσπασε 139.356 ψήφους και εξέλεξε δύο βουλευτές, τον Ηλία Ηλιού από την Ε.Δ.Α. και τον Λεωνίδα Κύρκο από το Κ.Κ.Ε. εσωτερικού, ο οποίος αργότερα δέχτηκε και σκληρή κριτική για τη συνεργασία αυτή. Η συγκρότηση και η αποτυχία της «Συμμαχίας» έπαιξε σημαντικό ρόλο στην ανάπτυξη διαφωνιών από αριστερή σκοπιά στην ΕΚΟΝ Ρήγας Φεραίος, με αποκορύφωμα τη διάσπαση της οργάνωσης ενόψει της Β' Πανελλαδικής Συνδιάσκεψης το 1978. Οι διαφωνούντες συγκρότησαν αυτοτελή οργάνωση με τον τίτλο ΕΚΟΝ Ρήγας Φεραίος-Β' Πανελλαδική, η οποία εκφραζόταν με το περιοδικό "Αγώνας" και έδρασε μέχρι τις αρχές της δεκαετίας του 1980, κυρίως στο φοιτητικό κίνημα. 
Στις εκλογές του 1981, το Κ.Κ.Ε. εσωτερικού πήρε μέρος αυτόνομο και έλαβε 76.404 ψήφους με ποσοστό μόλις 1.34% και δεν κατάφερε να εκλέξει βουλευτή στη Βουλή των Ελλήνων. Στις ευρωεκλογές του ίδιου χρόνου τα ποσοστά ήταν αρκετά υψηλότερα (5,3%) και εκλέχτηκε ευρωβουλευτής ο Λεωνίδας Κύρκος, γεγονός το οποίο αποδεικνύει την «αιμορραγία» της εκλογικής βάσης του κόμματος προς το ΠΑ.ΣΟ.Κ. καθώς και την επιτυχία του συνθήματος του Ανδρέα Παπανδρέου «όχι ψήφος στη Δεξιά».
Το 4ο Συνέδριο.
Στον εσωκομματικό διάλογο που προηγήθηκε του 4ου συνεδρίου διατυπώθηκαν τέσσερις προτάσεις σχετικά με το μέλλον του κόμματος. Η πρώτη άποψη, με ηγετική φυσιογνωμία το Λεωνίδα Κύρκο, ζητούσε τη «μετεξέλιξη» του κόμματος σε ένα νέο, μη κομμουνιστικό, κόμμα της Αριστεράς, που θα ήταν ανοιχτό σε ευρύτερες συμμαχίες. Η δεύτερη άποψη, που υποστηρίχτηκε από το γραμματέα του κόμματος Γιάννη Μπανιά και τον πρώην γραμματέα Μπάμπη Δρακόπουλο, επεδίωκε την «αναβάθμιση» του κόμματος, τη διατήρηση του κομμουνιστικού χαρακτήρα του και παράλληλα τη ριζοσπαστικοποίησή του. Η λεγόμενη «τρίτη άποψη» ήταν και αυτή υπέρ ενός νέου φορέα της Αριστεράς, έκανε όμως κριτική στην παλαιότερη πορεία του κόμματος από τα αριστερά, και τόνιζε την ανάγκη της σύνδεσής του με τα νέα κοινωνικά κινήματα. Τέλος, η λεγόμενη «τέταρτη άποψη» θεωρούσε ότι οι συνθήκες δεν ήταν ακόμη ώριμες για ριζικές αλλαγές στη φυσιογνωμία του κόμματος.
Στο συνέδριο (Μάιος 1986) υπερίσχυσαν οι προτάσεις για τη δημιουργία ενός νέου, μη κομμουνιστικού φορέα. Τον Ιανουάριο του 1987, 29 μέλη της Κεντρικής Επιτροπής από την τάση της «αναβάθμισης», δήλωσαν ότι δεν πρόκειται να συμμετάσχουν στις διεργασίες για την ίδρυση του νέου φορέα και συγκρότησαν το Κ.Κ.Ε. Εσωτερικού - Ανανεωτική Αριστερά, κίνηση στην οποία συμμετείχε και η πλειοψηφία της ΕΚΟΝ Ρήγας Φεραίος. Τον Απρίλιο του 1987 έγινε το ιδρυτικό συνέδριο του νέου κόμματος που ονομάστηκε Ελληνική Αριστερά (Ε.ΑΡ.) με γραμματέα το Λεωνίδα Κύρκο.

</doc>
<doc id="46991" url="https://el.wikipedia.org/wiki?curid=46991" title="Λεωνίδας Παρασκευόπουλος (Αντιστράτηγος)">
Λεωνίδας Παρασκευόπουλος (Αντιστράτηγος)

Ο Λεωνίδας Παρασκευόπουλος (1860 - 1936) ήταν Έλληνας αντιστράτηγος και γερουσιαστής. Κατά τη διάρκεια της στρατιωτικής του καριέρας συμμετείχε σε μια σειρά πολεμικών αναμετρήσεων, από τον πόλεμο του 1897 μέχρι την Μικρασιατική Εκστρατεία.
Βιογραφία.
Καταγωγή και αρχική σταδιοδρομία.
Γεννήθηκε στην Κύθνο το 1860 και καταγόταν από τη Σμύρνη. Αρχικά φοίτησε στην Ευαγγελική Σχολή Σμύρνης και ακολούθως ερχόμενος στην Ελλάδα φοίτησε στη Σχολή Ευελπίδων απ΄όπου και αποφοίτησε τον Νοέμβριο του 1881 με τον βαθμό του ανθυπολοχαγού ΠΒ.
Η στρατιωτική του σταδιοδρομία εγκαινιάστηκε ουσιαστικά από το 1881 όταν ως ανθυπολοχαγός του πυροβολικού έλαβε μέρος στην κατάληψη της Άρτας (1881) καθώς και στην επιστράτευση και τα επεισόδια στην ελληνοτουρκική μεθόριο της Θεσσαλίας το 1886.
Κατά τα τέλη της δεκαετίας του 1890 αποτέλεσε μέλος της Εθνικής Εταιρείας. Ακολούθως συμμετείχε στον ελληνοτουρκικό πόλεμο του 1897 στο μέτωπο της Κρήτης, ως υπασπιστής - αγγελιαφόρος και επιτελάρχης του συνταγματάρχη Τ. Βάσσου, και έπειτα του αντικαταστάτη του, Στάικου.
Μετά τη λήξη του πολέμου προβιβάστηκε στο βαθμό του ταγματάρχη και τοποθετήθηκε στη θέση του επιτελάρχη του Β' Σώματος Στρατού. Έπειτα, γύρω στο 1900, παρέμεινε για μια διετία στην Ελβετία και τη Γαλλία με εκπαιδευτική άδεια.
Όταν εκδηλώθηκε η επανάσταση στο Γουδί το 1909, ήταν υποδιοικητής στη Σχολή Ευελπίδων και προσχωρώντας στην επανάσταση εκείνη διορίσθηκε προσωπάρχης στο υπουργείο Στρατιωτικών, έχοντας λάβει προηγουμένως αμνηστία μαζί με όλους τους άλλους κινηματίες, από τον Βασιλέα Γεώργιο Α'. Το ίδιο έτος, διετέλεσε για σύντομο χρονικό διάστημα, πρόεδρος του Μακεδονικού Κομιτάτου, θέση από την οποία παραιτήθηκε μετά από διαφωνία με τον τότε υπουργό Εξωτερικών, Καλλέργη.
Αργότερα, τοποθετήθηκε πρώτα στο Ναύπλιο και έπειτα στο Γενικό Επιτελείο Στρατού.
Βαλκανικοί, Α' Παγκόσμιος Πόλεμος και Μικρασιατική Εκστρατεία.
Ακολούθως στον Α' Βαλκανικό πόλεμο υπηρέτησε ως διοικητής του 2ου Συντάγματος Πεδινού Πυροβολικού της Στρατιάς και στη συνέχεια Αρχηγός πυροβολικού της Στρατιάς, στο μέτωπο της Ηπείρου και κατά την πολιορκία του Μπιζανίου (1913). Μάλιστα, φέρεται να δυσανασχετούσε με την τροπή που είχε πάρει η πολιορκία του Μπιζανίου και μέσω του πολιτικού και αδελφού της συζύγου του, Αλέξανδρου Διομήδη, είχε εισηγηθεί την εγκατάλειψη του μετώπου της Ηπείρου, υποβαθμίζοντας τη σπουδαιότητά του και τη σημασία της περιοχής Κατά τον Β' Βαλκανικό πόλεμο (1913) κατάρτισε και διοίκησε την Χ ευζωνική μεραρχία και συμμετείχε σε πολεμικές επιχειρήσεις στο Κιλκίς, τη Δοϊράνη, τη Γευγελή, τη Στρώμνιτσα, το όρος Τεπέ κ.α..&lt;br&gt;
Στον Α' Παγκόσμιο πόλεμο, το 1916, &lt;br&gt; 
προάχθηκε σε υποστράτηγο και ανέλαβε διοικητής της Χ Μεραρχίας και το ίδιο έτος προσχώρησε από τους πρώτους στο βενιζελικό κίνημα που εκδηλώθηκε στη Θεσσαλονίκη, αναλαμβάνοντας κατόπιν αυτού διοικητής του "Σώματος Στρατού Εθνικής Αμύνης" (1916-1917). Το 1917, με τον Εθνικό Διχασμό και την είσοδο της χώρας στον Παγκόσμιο Πόλεμο στο πλευρό της Αντάντ, ο Παρασκευόπουλος ανέλαβε διοικητής του Α΄ Σώματος Στρατού με έδρα τη Θεσσαλονίκη. Ηγήθηκε των ελληνικών δυνάμεων στο Μακεδονικό μέτωπο μέχρι το τέλος του πολέμου. 
Μετά την ανακωχή του Μούδρου ο Παρασκευόπουλος επιμελήθηκε την επιβίβαση του ελληνικού εκστρατευτικού σώματος της εκστρατείας της Κριμαίας που ακολούθησε καθώς και στην μεταφορά του ελληνικού στρατού από την Μακεδονία στη Μικρά Ασία. Στη συνέχεια μετείχε στη Μικρασιατική εκστρατεία, μετά την κατάργηση της βραχυχρόνιας "Στρατιάς Κατοχής Μικράς Ασίας" όπου και ηγήθηκε των πρώτων επιχειρήσεων ως επικεφαλής του Α΄ κλιμακίου του Γενικού Στρατηγείου της Σμύρνης. Επί της αρχιστρατηγίας του καταλήφθηκε από τους Έλληνες η Ανατολική Θράκη και η περιοχή της Σμύρνης, ενώ ξεκίνησε και η προέλαση προς Προύσα και Ουσάκ. Διετέλεσε αρχιστράτηγος του στρατού την περίοδο 1918-1920. Με την ήττα των Βενιζελικών όμως παραιτήθηκε από το στράτευμα και αποσύρθηκε στο Παρίσι. Κατά δε την παραμονή του στη Σμύρνη ήρθε σε σύγκρουση με τον Έλληνα Ύπατο Αρμοστή της Σμύρνης Α. Στεργιάδη.
Ύστερη δράση.
Κατά τη διάρκεια της δικτατορίας του Παγκάλου, ο Παρασκευόπουλος κλήθηκε να σχηματίσει κυβέρνηση. Γι' αυτό το λόγο έσπευσε στην Αθήνα από το Παρίσι, αλλά τελικά την τελευταία στιγμή αρνήθηκε να λάβει την εντολή σχηματισμού κυβέρνησης επιστρέφοντας πάλι στο Παρίσι. Το 1929- 1932 διετέλεσε "αριστίνδην γερουσιαστής" και πρόεδρος της Γερουσίας από τις 18 Μαρτίου 1930 μέχρι τις 19 Αυγούστου 1932.
Ο Λεωνίδας Παρασκευόπουλος υπήρξε ικανότατος στρατιωτικός ηγέτης και τύχαινε σεβασμού και των συμμαχικών δυνάμεων. Τιμήθηκε με πλείστα ανώτατα παράσημα από τρεις Βασιλείς, από τον Ε. Βενιζέλο καθώς και από συμμαχικά κράτη. Απεβίωσε στο Παρίσι το 1936. Ήταν παντρεμένος με την ζωγράφο Κούλα Νικολάου Διομήδη (1871-1964)

</doc>
<doc id="46995" url="https://el.wikipedia.org/wiki?curid=46995" title="Μαξ Πλανκ">
Μαξ Πλανκ

Ο Μαξ Πλανκ ("Max Karl Ernst Ludwig Planck") ήταν Γερμανός φυσικός και κάτοχος Βραβείου Νόμπελ Φυσικής. Γεννήθηκε στις 23 Απριλίου 1858 στο Κίελο της Γερμανίας και πέθανε στις 4 Οκτωβρίου 1947 στο Γκέτινγκεν. Θεωρείται ως ο πατέρας της Κβαντικής Θεωρίας.
Η ζωή του.
Καταγωγή, παιδική ηλικία και σπουδές.
Ο Πλανκ καταγόταν από οικογένεια πανεπιστημιακών. Ο προπάππος και ο παππούς του ήταν καθηγητές της Θεολογίας στο Πανεπιστήμιο του Γκέτινγκεν, ο πατέρας του ήταν καθηγητής της Νομικής στα πανεπιστήμια του Κιέλου και Μονάχου, ενώ ο θείος του Γκότλιμπ Πλανκ ήταν δικαστής και συνέβαλε σημαντικά στην Α' έκδοση του γερμανικού Βιβλίου Ιδιωτικού Δικαίου το 1900, που ακόμα και σήμερα ρυθμίζει όλη τη ιδιωτική ζωή των Γερμανών.
Ο Μαξ Πλανκ ήταν το έκτο παιδί του Γιόχαν Γιούλιους Βίλελμ Πλανκ και το τέταρτο της δεύτερης συζύγου του, Έμμα Πάτσιγκ. Το 1867 η οικογένεια μετακόμισε στο Μόναχο και ο Μαξ εγγράφηκε στο περίφημο Königliches Maximilians gymnasium, όπου είχε ως διδάσκαλο τον μαθηματικό Χέρμαν Μίλλερ, ο οποίος του δίδαξε επίσης Αστρονομία και Μηχανική. Ο Πλανκ τελείωσε τη μέση εκπαίδευση σε ηλικία 16 ετών, ενώ, όπως και ο Χάιζενμπεργκ, είχε εξαιρετικό ταλέντο στη Μουσική, σε βαθμό που θα μπορούσε να σταδιοδρομήσει και ως επαγγελματίας μουσικός: έπαιζε πιάνο, εκκλησιαστικό όργανο και βιολοντσέλο, τραγουδούσε και συνέθετε τραγούδια και όπερες. Παρόλα αυτά, αποφάσισε να σπουδάσει Φυσική.
Ο καθηγητής της Φυσικής στο Πανεπιστήμιο του Μονάχου, Φίλιπ φον Γιόλι, τον συμβούλευσε να ακολουθήσει κάποια άλλη επιστήμη, αφού, κατά τη γνώμη του, στη Φυσική όλα σχεδόν είχαν ανακαλυφθεί. Ο Πλανκ του απάντησε ότι δεν επιθυμούσε να ανακαλύψει νέα πράγματα, απλώς να κατανοήσει τα ήδη γνωστά. Ξεκίνησε έτσι τις σπουδές του υπό τον φον Γιόλι το 1874. Μετά από λίγα πειράματα (π.χ. μελέτη της διαχύσεως του υδρογόνου σε υπέρθερμο λευκόχρυσο), ο Πλανκ στράφηκε οριστικά προς τη Θεωρητική Φυσική.
Το 1877 πήγε στο Βερολίνο για ένα χρόνο μελέτης με τους διάσημους φυσικούς Χέρμαν φον Χέλμχολτς (Hermann von Helmholtz) και Γκούσταβ Κίρκοφ (Gustav Kirchhoff). Επίσης μελέτησε κοντά στον μαθηματικό Καρλ Βάιερστρας. Βρήκε τις διαλέξεις των Χέλμχολτζ και Κίρκοφ μάλλον βαρετές, ωστόσο απέκτησε φιλία με τον πρώτο. Κυρίως, όμως, μελέτησε μόνος του τα έργα του Ρούντολφ Κλαούζιους (R. Clausius), κάτι που τον οδήγησε να επιλέξει τη θεωρία της θερμότητας ως πεδίο για ειδίκευση. Τον Φεβρουάριο 1879 ο Πλανκ υπέβαλε τη διδακτορική του διατριβή, που είχε τίτλο "Über den zweiten Hauptsatz der mechanischen Wärmetheorie" («Επί του δεύτερου θεμελιώδους θεωρήματος της μηχανικής θεωρίας της θερμότητας»). Στη συνέχεια δίδαξε για λίγο καιρό Μαθηματικά και Φυσική στο παλιό του γυμνάσιο στο Μόναχο.
Τον Ιούνιο 1880 παρουσίασε τη διατριβή του επί υφηγεσία (Habilitation) «Καταστάσεις ισορροπίας ισοτροπικών σωμάτων σε διάφορες θερμοκρασίες» (Gleichgewichtszustände isotroper Körper in verschiedenen Temperaturen).
Ακαδημαϊκή σταδιοδρομία.
Μετά την ολοκλήρωση της υφηγεσίας του, ο Πλανκ διορίσθηκε ως άμισθος υφηγητής στο Μόναχο, μέχρι να του προσφερθεί μία καθηγητική έδρα. Συνέχισε την έρευνα στη θεωρία της θερμότητας και ανακάλυψε ανεξάρτητα τον φορμαλισμό της Θερμοδυναμικής χωρίς να το συνειδητοποιήσει. Οι ιδέες περί εντροπίας του Κλαούζιους κατείχαν σημαντική θέση στη δουλειά του.
Τον Απρίλιο 1885 ο Πλανκ διορίσθηκε έκτακτος καθηγητής της Θεωρητικής Φυσικής στο Πανεπιστήμιο του Κιέλου. Ακολούθησαν νέες μελέτες του πάνω στην εντροπία και την εφαρμογή της στη Φυσικοχημεία. Ο Πλανκ πρότεινε μία θερμοδυναμική βάση για τη θεωρία της ηλεκτρολυτικής διασπάσεως του Σβάντε Αρρένιους.
Το 1889 χρίστηκε διάδοχος του Κίρκοφ στο Πανεπιστήμιο του Βερολίνου, το πιθανότερο χάρη στη μεσολάβηση του Χέλμχολτς, και το 1892 έγινε τακτικός καθηγητής. Εκεί έγινε μέλος της τοπικής εταιρείας Φυσικής. Αργότερα θα έγραφε για την περίοδο εκείνη: «Εκείνες τις ημέρες ήμουν ουσιαστικώς ο μοναδικός θεωρητικός φυσικός εκεί, γεγονός που με δυσκόλεψε κάπως, αφού όταν άρχισα να αναφέρω την εντροπία ήμουν εκτός κλίματος, καθώς την θεωρούσαν ως ένα μαθηματικό φάντασμα (χωρίς φυσικό νόημα)». Χάρη σε πρωτοβουλία του Πλανκ οι διάφορες τοπικές Εταιρείες Φυσικής στη Γερμανία συνενώθηκαν το 1898 και σχημάτισαν τη Γερμανική Φυσική Εταιρεία (Deutsche Physikalische Gesellschaft, DPG), της οποίας ο Πλανκ ήταν πρόεδρος από το 1905 ως το 1909.
Ο Πλανκ εγκαινίασε ένα μάθημα 6 εξαμήνων στη Θεωρητική Φυσική, «ξηρό, κάπως απρόσωπο» κατά τη Μάιτνερ, «χωρίς να χρησιμοποιεί σημειώσεις, χωρίς να κάνει λάθη: ο καλύτερος δάσκαλός μου» κατά τον Βρετανό Τζέιμς Ρ. Πάρτινγκτον. Ο Πλανκ δεν θεμελίωσε κάποια «σχολή»: Ο αριθμός των μεταπτυχιακών του φοιτητών ήταν συνολικά μόλις περί τους 20, μεταξύ των οποίων και οι εξής:
Το 1907 προτάθηκε στον Πλανκ η θέση του Μπόλτσμαν στο Πανεπιστήμιο της Βιέννης, αλλά απέρριψε την προσφορά προκειμένου να παραμείνει στο Βερολίνο. Το 1909 δίδαξε ως επισκέπτης καθηγητής της Θεωρητικής Φυσικής στο Πανεπιστήμιο Κολούμπια της Νέας Υόρκης. Συνταξιοδοτήθηκε από το Πανεπιστήμιο του Βερολίνου στις 10 Ιανουαρίου 1926. Τη θέση του κατέλαβε ο Έρβιν Σρέντινγκερ.
Μεταξύ 1930 και 1937, και πάλι επί μικρό διάστημα μετά τον Β΄ Παγκόσμιο Πόλεμο, διετέλεσε πρόεδρος της Εταιρίας του Αυτοκράτορα Γουιλιέλμου (Kaiser-Wilhelm-Gesellschaft), της κρατικής εταιρείας επιστημονικών ερευνών υπό την αιγίδα της οποίας λειτουργούσαν τα ομώνυμα ερευνητικά ινστιτούτα (Kaiser-Wilhelm-Institut). Τον Φεβρουάριο 1948 η εταιρεία μετονομάστηκε προς τιμή του σε Εταιρεία Μαξ Πλανκ (Max-Planck-Gesellschaft) και τα ερευνητικά ινστιτούτα αντίστοιχα σε Ινστιτούτο Μαξ Πλανκ (Max-Planck-Institut).
Οικογενειακή κατάσταση.
Τον Μάρτιο 1887 ο Πλανκ νυμφεύθηκε την Μαρί Μερκ (Marie Merck) (1861-1909), αδελφή συμμαθητή του. Μαζί της απέκτησε τέσσερα παιδιά, τον Καρλ (1888-1916), τις δίδυμες Έμμα (1889-1919) και Γκρέτε (1889-1917), και τον Έρβιν (1893-1945). Μετά τον διορισμό στο Βερολίνο, η οικογένεια Πλανκ ζούσε σε μία έπαυλη στο προάστιο Γκρίνεβαλντ (Berlin-Grunewald), του Βερολίνου, οδός Wangenheimstraße 21. Στη γειτονιά εκείνη ζούσαν και αρκετοί άλλοι καθηγητές στο Πανεπιστήμιο του Βερολίνου, όπως π.χ. ο διάσημος θεολόγος Άντολφ φον Χάρνακ (Adolf von Harnack), που συνδέθηκε με φιλία με τον Πλανκ. Σύντομα, το σπίτι των Πλανκ έγινε κοινωνικό και πολιτιστικό σταυροδρόμι: Αρκετοί γνωστοί επιστήμονες ήταν τακτικοί επισκέπτες, μεταξύ τους οι Άλμπερτ Αϊνστάιν, Ότο Χαν και Λίζε Μάιτνερ.
Μετά από αρκετά ευτυχισμένα χρόνια, η οικογένεια του Πλανκ γνώρισε άσχημες ώρες: Τον Οκτώβριο του 1909 η σύζυγός του Μαρί απεβίωσε, πιθανώς από φυματίωση. Τον Μάρτιο του 1911 ο Μαξ Πλανκ νυμφεύθηκε με την Μάργκα φον Έσσλιν (Marga von Hoesslin) (1882-1948) και τον Δεκέμβριο γεννήθηκε ο γιος τους Χέρμαν. Κατά τον Α΄ Παγκόσμιο Πόλεμο ο μεγαλύτερος γιος του Πλανκ, ο Καρλ, σκοτώθηκε στη Μάχη του Βερντέν, ενώ ο Έρβιν είχε ήδη συλληφθεί αιχμάλωτος των Γάλλων το 1914. Η Γκρέτε πέθανε το 1917 κατά τη γέννα του πρώτου της παιδιού, κι η αδελφή της το ίδιο, δύο χρόνια αργότερα, αφού είχε παντρευτεί τον χήρο της Γκρέτε. Και οι δύο εγγονές του Πλανκ, ωστόσο, επέζησαν και έλαβαν τα ονόματα των μητέρων τους. Ο Πλανκ υπέμεινε όλες αυτές τις απώλειες με στωική υποταγή στη μοίρα. Τέλος, τον Ιανουάριο του 1945 και ο νεότερος γιος Έρβιν, στον οποίο ο Μαξ έτρεφε ιδιαίτερη αδυναμία, εκτελέσθηκε από το χιτλερικό καθεστώς εξαιτίας της συμμετοχής του στην αποτυχημένη απόπειρα δολοφονίας του Χίτλερ τον Ιούλιο 1944.
Η ακτινοβολία μέλανος σώματος.
Το 1894 ο Πλανκ έστρεψε την προσοχή του στο πρόβλημα της ακτινοβολίας μέλανος σώματος. Είχε αναλάβει να ανακαλύψει για λογαριασμό εταιρειών ηλεκτρισμού τον τρόπο παραγωγής του περισσότερου δυνατού φωτός με λαμπτήρες που θα κατανάλωναν την ελάχιστη ενέργεια. Με το πρόβλημα είχε ήδη ασχοληθεί ο Κίρκοφ το 1859: πώς εξαρτάται η ένταση της ηλεκτρομαγνητικής ακτινοβολίας που εκπέμπει ένα μέλαν σώμα (ένας τέλειος απορροφητής της ξένης ακτινοβολίας, όπως μία κοιλότητα) από τη συχνότητα της ακτινοβολίας (π.χ. το χρώμα του φωτός) και τη θερμοκρασία του μέλανος σώματος; Το ζήτημα είχε ήδη μελετηθεί πειραματικά, αλλά ο νόμος Rayleigh-Jeans που εξαγόταν με τη βοήθεια της Κλασικής Φυσικής αποτύγχανε να εξηγήσει την παρατηρούμενη συμπεριφορά σε υψηλές συχνότητες, δίνοντας πυκνότητα ενέργειας αποκλίνουσα προς το άπειρο, από όπου και ο όρος «υπεριώδης καταστροφή». Ο Βίλχελμ Βίεν πρότεινε τον ομώνυμο νόμο (Νόμος του Βίεν), που προέβλεπε με ακρίβεια τη συμπεριφορά σε υψηλές συχνότητες, αλλά αποτύγχανε στις χαμηλές. Στην προσπάθειά του να συμφιλιώσει τη θεωρία με το πείραμα, ο Πλανκ ανακάλυψε τον περίφημο Νόμο του Πλανκ για την ακτινοβολία μέλανος σώματος, που θα συγκλόνιζε την επιστήμη της Φυσικής από τα θεμέλιά της. Ο νόμος πρωτοπαρουσιάσθηκε σε μία συνάντηση της Γερμανικής Φυσικής Εταιρείας, στις 19 Οκτωβρίου 1900, και δημοσιεύθηκε το 1901.
Μία πλήρης θεωρητική θεμελίωση του νόμου ήταν έτοιμη στις 14 Δεκεμβρίου 1900, και απαιτούσε ιδέες από τη Στατιστική Μηχανική. Μέχρι τότε ο Πλανκ απεχθανόταν τη στατιστική ερμηνεία του Δεύτερου Νόμου της Θερμοδυναμικής, τον οποίο εκλάμβανε ως αξίωμα ή αρχή: «... μία πράξη απελπισίας... ήμουν έτοιμος να θυσιάσω οποιαδήποτε από τις προηγούμενες πεποιθήσεις μου σχετικά με τη Φυσική...».
Η θεμελιώδης παραδοχή για να μπορεί να εξαχθεί ο Νόμος του Πλανκ είναι ότι η ηλεκτρομαγνητική ακτινοβολία μπορεί να εκπέμπεται μόνο σε κβαντισμένη μορφή, σε «κβάντα» ή «πακέτα», η ποσότητα της ενέργειας που περιείχε το καθένα από τα οποία ήταν υποχρεωτικώς ακέραιο πολλαπλάσιο μιας στοιχειώδους ποσότητας. Στην περίπτωση αυτή, η στοιχειώδης ποσότητα είναι ανάλογη της συχνότητας της ακτινοβολίας, E = hν, όπου h μία σταθερά που σήμερα ονομάζεται «σταθερά του Πλανκ» και είναι η θεμελιώδης σταθερά της Κβαντομηχανικής.
Αρχικώς, ο Πλανκ θεωρούσε την κβάντωση, στην οποία είχε υποχρεωθεί, ως «μία καθαρώς τυπική παραδοχή... στην πραγματικότητα δεν τη σκεφτόμουν και πολύ». Μόνο που η παραδοχή αυτή ήταν όχι απλώς αντίθετη, αλλά και ασύμβατη με τη μέχρι τότε Φυσική (που από τότε αποκαλούμε Κλασική Φυσική), και απετέλεσε τη γέννηση της Κβαντικής Φυσικής και το μεγαλύτερο διανοητικό επίτευγμα του Πλανκ (πάντως ο Μπόλτσμαν είχε μιλήσει ήδη από το 1877 σε μία θεωρητική δημοσίευση για την πιθανότητα οι ενεργειακές καταστάσεις ενός φυσικού συστήματος να είναι διακριτές). Προς αναγνώριση αυτού, ο Πλανκ τιμήθηκε με το Βραβείο Νόμπελ Φυσικής το 1918.
Στη συνέχεια, ο Πλανκ προσπαθούσε για πολλά χρόνια να συλλάβει το αληθινό νόημα των κβάντων με κλασικούς όρους σκέψεως, αλλά μάταια: «οι πολυετείς άκαρπες προσπάθειές μου να ενσωματώσω με κάποιο τρόπο το κβάντο (h) της δράσεως στην κλασική θεωρία... ...μου προκάλεσαν πολλές φασαρίες». Αρκετά χρόνια μετά, μεγάλοι φυσικοί όπως οι Ρέιλι, Τζινς, και Λόρεντς έθεταν h = 0 προκειμένου να ευθυγραμμισθούν με την Κλασική Φυσική, αλλά ο Πλανκ γνώριζε καλά ότι η σταθερά του είχε μία ακριβή μη μηδενική τιμή: «Αδυνατώ να κατανοήσω το πείσμα του Τζινς — συνιστά ένα παράδειγμα θεωρητικού που δεν θα έπρεπε να υπάρχει ποτέ, το ίδιο με τον Έγελο στη Φιλοσοφία. Τόσο το χειρότερο για τα γεγονότα, αν αυτοί λαθεύουν.»
Ο Μαξ Μπορν έγραψε για τον Πλανκ: «Από τη φύση του και την οικογενειακή του παράδοση ήταν συντηρητικός, αντιτιθέμενος προς επαναστατικές καινοτομίες και σκεπτικιστής ως προς τις εικασίες. Αλλά η πίστη του στην καταλυτική ισχύ της ορθολογικής σκέψεως που βασίζεται πάνω σε δεδομένα ήταν τόσο δυνατή, ώστε δεν δίστασε να εκφράσει ένα ισχυρισμό που ερχόταν σε αντίθεση με ολόκληρη την παράδοση, επειδή είχε πρώτα ο ίδιος πεισθεί ότι δεν υπήρχε άλλη λύση.»
Μετά την οριστική θεμελίωση της Κβαντομηχανικής, η (στατιστική) «Ερμηνεία της Κοπεγχάγης» των Χάιζενμπεργκ και Πάουλι απορρίφθηκε από τον Πλανκ, όπως είχε ήδη απορριφθεί από τους Σρέντινγκερ και Λάουε. Ο Πλανκ αποκαλούσε «αηδιαστική» τη «μητρομηχανική» του Χάιζενμπεργκ, μολονότι είχε καλύτερη γνώμη για την κυματική εξίσωση του Σρέντινγκερ, περιμένοντας ότι η Κυματική θα καθιστούσε άχρηστη την καταφυγή στην Κβαντική Φυσική. Η επιστημονική πρόοδος διέψευσε τις προσδοκίες του. Ο Πλανκ πάντως τελικά είχε δίκιο στην παλαιότερη διαπίστωσή του ότι: «Μία νέα αλήθεια στην Επιστήμη δεν επιβάλλεται επειδή οι εχθροί της πείσθηκαν και εξέφρασαν την αλλαγή της γνώμης τους, αλλά κυρίως επειδή οι εχθροί της σιγά-σιγά πεθαίνουν και η νεότερη γενιά διδάσκεται τη νέα αλήθεια από την αρχή.»
Πώς ανέδειξε τον Αϊνστάιν.
Το 1905 ο μέχρι τότε τελείως άγνωστος Άλμπερτ Αϊνστάιν δημοσίευσε τις τρεις μνημειώδεις εργασίες του στο επιστημονικό περιοδικό "Annalen der Physik". Ο Πλανκ ήταν ένας από τους λίγους επιστήμονες του κατεστημένου που κατάλαβαν αμέσως τη σημασία της Ειδικής Θεωρίας της Σχετικότητας. Χάρη στη μεγάλη επιρροή του Μαξ Πλανκ, η θεωρία έγινε σύντομα ευρύτατα αποδεκτή στη Γερμανία, και από εκεί και στη διεθνή κοινότητα των Φυσικών. Ο Πλανκ είχε εξάλλου ο ίδιος σημαντική συνεισφορά στην επέκταση της θεωρίας.
Αντιθέτως, η υπόθεση του Αϊνστάιν για την ύπαρξη κβάντων φωτός (των φωτονίων) για την ερμηνεία του φωτοηλεκτρικού φαινομένου είχε απορριφθεί αρχικώς από τον Πλανκ, ο οποίος ήταν απρόθυμος να απορρίψει την Κλασική Ηλεκτροδυναμική του Μάξγουελ: «Η θεωρία του φωτός θα οπισθοδρομούσε όχι δεκαετίες, αλλά αιώνες, στην εποχή που ο Κρίστιαν Χόυχενς τόλμησε να αντιπαλέψει τη δυνατή θεωρία εκπομπής του Νεύτωνα...».
Το 1910 ο Αϊνστάιν υπέδειξε την ανώμαλη συμπεριφορά της ειδικής θερμότητας σε χαμηλές θερμοκρασίες ως ένα ακόμα παράδειγμα φαινομένου που δεν εξηγείται με την Κλασική Φυσική. Οι Πλανκ και Νερνστ, προκειμένου να διευκρινισθεί ο αυξανόμενος αριθμός των αντιφάσεων της Κλασικής Φυσικής με το πείραμα, διοργάνωσαν το πρώτο συνέδριο του Σολβέ στις Βρυξέλλες το 1911. Σε αυτή τη συνάντηση ο Αϊνστάιν κατόρθωσε τελικώς να πείσει τον Πλανκ για την ορθότητα της απόψεώς του. Από τότε η υποστήριξη του Πλανκ προς τον κατά 21 χρόνια νεότερό του Αϊνστάιν ήταν αμέριστη και ολόπλευρη. Καθώς ο Πλανκ είχε τη θέση του κοσμήτορα στο Πανεπιστήμιο του Βερολίνου το 1914, μπόρεσε να μετακαλέσει τον Αϊνστάιν εκεί και να δημιουργήσει μία νέα θέση καθηγητή για αυτόν. Σύντομα οι δυο επιστήμονες έγιναν και φίλοι, και μάλιστα συναντιόνταν τακτικά για να ψυχαγωγηθούν παίζοντας μουσική.
Βέβαια η ταραγμένη περίοδος του Α' Παγκόσμιου Πολέμου ήταν αναπόφευκτο να αποφέρει διαφορές στη συμπεριφορά ανάμεσα στους επιστήμονες ως προς τη φιλειρηνικότητά τους: Ο Πλανκ συνυπέγραψε το «Μανιφέστο των 93 διανοουμένων», ένα φιλοπολεμικό κείμενο, ενώ ο Αϊνστάιν κράτησε μία αυστηρά φιλειρηνική στάση, που λίγο έλειψε να οδηγήσει στη φυλάκισή του (από την οποία σώθηκε μόνο χάρη στην Ελβετική υπηκοότητα). Αλλά και ο Πλανκ ήδη από το 1915 είχε αποκηρύξει (μετά και από συναντήσεις του με τον Ολλανδό φυσικό Λόρεντς) τμήματα του Μανιφέστου, και το 1916 υπέγραψε μία διακήρυξη κατά της πολιτικής των προσαρτήσεων χωρών από τη Γερμανία. Κατά τη δύσκολη αυτή πολεμική και μεταπολεμική περίοδο στη Γερμανία, ο Πλανκ είχε την τύχη να θεωρείται η μεγαλύτερη αυθεντία της Φυσικής εκεί, κάτι που πιθανώς διευκόλυνε περισσότερο και τη συνακόλουθη ευρεία αποδοχή της Γενικής Θεωρίας της Σχετικότητας του Αϊνστάιν. Ο Πλανκ διέδωσε το «σλόγκαν» «επιμείνετε και εξακολουθείστε να εργάζεσθε» προς τους συμπατριώτες του ερευνητές επιστήμονες. Τον Οκτώβριο 1920 ο Πλανκ ίδρυσε με τον Φριτς Χάμπερ το "Notgemeinschaft der Deutschen Wissenschaft", που είχε ως στόχο την παροχή υποστηρίξεως για την άπορη επιστημονική έρευνα. Τα λίγα χρήματα που μπορούσαν να συγκεντρώσουν και να διανείμουν συγκεντρώνονταν κατά μεγάλο μέρος στο εξωτερικό.
Μετά την άνοδο του Χίτλερ στην εξουσία, ο Πλανκ, ήδη 74 ετών, είδε αρκετούς συνεργάτες και φίλους να διώχνονται από τις θέσεις τους και να ταπεινώνονται επειδή είχαν έστω και μερικώς εβραϊκή καταγωγή. Επισήμως υιοθέτησε και πάλι το «επιμείνετε και εξακολουθείτε να εργάζεσθε», ζητώντας από τους επιστήμονες που σκέπτονταν να μεταναστεύσουν στο εξωτερικό, να παραμείνουν στη Γερμανία. Την ίδια στιγμή ωστόσο δεν εμπόδισε τον Αϊνστάιν να διαφύγει εγκαίρως από τη χώρα, μολονότι έλπιζε πως η κατάσταση θα βελτιωνόταν.
Η επίδραση του Πλανκ στον Αϊνστάιν πιθανώς να διαφαίνεται στην απόρριψη από τον δεύτερο της στατιστικής ή πιθανοκρατικής «Ερμηνείας της Κοπεγχάγης» για την Κβαντομηχανική, όπως είχε κάνει και ο Πλανκ (πρβλ. τη γνωστή έκφραση του Αϊνστάιν «Ο Θεός δεν παίζει ζάρια»).
Τα τελευταία χρόνια του Πλανκ.
Καθώς το πολιτικό κλίμα στη Γερμανία γινόταν όλο και πιο εχθρικό, ο Γιοχάνες Σταρκ, οπαδός της ναζιστικής ιδεολογίας, επιτέθηκε στους Πλανκ, Σόμερφελντ και Χάιζενμπεργκ επειδή εξακολουθούσαν να διδάσκουν τις θεωρίες του Αϊνστάιν, αποκαλώντας τους «λευκούς Εβραίους». Το "Hauptamt Wissenschaft" (το γραφείο των Ναζί για την Επιστήμη) άρχισε μία λεπτομερή διερεύνηση του γενεαλογικού δένδρου του Πλανκ, αλλά δεν μπόρεσαν να βρουν ότι ήταν Εβραίος πάνω από το όριο του «1/16».
Το 1938, όταν ο Πλανκ γινόταν 80 ετών, η Γερμανική Φυσική Εταιρεία εόρτασε επισήμως το γεγονός και κατά την τελετή τίμησε με το ομώνυμο μετάλλιο Max-Planck (την υψηλότερη τιμή της από το 1928) τον Γάλλο επιστήμονα Λουί ντε Μπρολί, ένα μόλις χρόνο πριν κηρυχθεί ο πόλεμος ανάμεσα στη Γαλλία και τη Γερμανία. Στο τέλος του έτους, η «Πρωσική Ακαδημία Επιστημών», της οποίας ο Πλανκ ήταν πρόεδρος, έχασε την όποια ανεξαρτησία τής είχε απομείνει και καταλήφθηκε από πιστούς του καθεστώτος (Gleichschaltung). Ο Πλανκ διαμαρτυρήθηκε παραιτούμενος. Συνέχισε να ταξιδεύει, να δίνει πολυάριθμες δημόσιες ομιλίες, όπως την περίφημη διάλεξή του για τη σχέση Επιστήμης και Θρησκείας, και πέντε χρόνια αργότερα μπορούσε ακόμα να ορειβατεί στις Άλπεις.
Οι αεροπορικοί βομβαρδισμοί του Βερολίνου υποχρέωσαν τον Πλανκ και τη σύζυγό του να αναζητήσουν καταφύγιο στην εξοχή. Το 1942 ο Πλανκ έγραψε: «Μέσα μου ένας έντονος πόθος έχει μεγαλώσει, να αντέξω αυτή την κρίσιμη εποχή και να ζήσω αρκετά ώστε να μπορέσω να δω το σημείο επιστροφής, την αρχή μιας νέας ανόδου.» Τον Φεβρουάριο του 1944 το σπίτι του στο Βερολίνο καταστράφηκε εντελώς από μία αεροπορική επιδρομή, μαζί και το σύνολο του επιστημονικού του αρχείου και της επιστημονικής του αλληλογραφίας. Τελικά περιήλθε σε επικίνδυνη θέση και στο εξοχικό του καταφύγιο εξαιτίας της γρήγορης επέλασης των συμμαχικών δυνάμεων από τις δύο πλευρές. Διέφυγε και από εκεί, και τελικά ανακαλύφθηκε μετά από ημέρες να περιπλανιέται στο γειτονικό δάσος σε κακή κατάσταση. Μετά το τέλος του πολέμου, φιλοξενήθηκε από ένα συγγενή του στην πόλη Γκέτινγκεν. Το 1946 ταξίδεψε στο Λονδίνο με αφορμή τα 300 χρόνια από τη γέννηση του Νεύτωνα, και ήταν ο μόνος Γερμανός που είχε προσκληθεί. Τον Απρίλιο του 1946 ο Πλανκ παρέδωσε την προεδρία του Kaiser-Wilhelm-Gesellschaft στον Ότο Χαν. Πέθανε σε ηλικία 89 ετών και τάφηκε στο Γκέτινγκεν.

</doc>
<doc id="47007" url="https://el.wikipedia.org/wiki?curid=47007" title="Ετεοκρητική γλώσσα">
Ετεοκρητική γλώσσα

Η Ετεοκρητική («αληθινή Κρητική», από το ἐτεός, που σημαίνει «αληθινό» + κρητική) είναι μη ελληνική γλώσσα σε λίγες αλφαβητικές επιγραφές της αρχαίας Κρήτης.
Στην ανατολική Κρήτη βρέθηκαν επιγραφές οι οποίες, αν και γραμμένες με το ελληνικό αλφάβητο, δεν είναι καθαρά ελληνικές. Χρονολογούνται στα τέλη του 7ου ή στις αρχές του 6ου αιώνα έως και τον 3ο αι. ΠΚΕ. Η γλώσσα, μη κατανοητή, είναι πιθανώς επιβίωση γλώσσας που ομιλείτο στην Κρήτη πριν από την άφιξη των Ελλήνων και δεν είναι βέβαιο αν προέρχεται από τη μινωική γλώσσα που σώζεται σε επιγραφές της Γραμμικής Α μια χιλιετία νωρίτερα. Δεδομένου ότι η γλώσσα παραμένει αμετάφραστη, δεν είναι βέβαιο ότι η ετεοκρητική και οι μινωικές γραφές είναι συναφείς.
Ο όρος «ετεοκρητική» μερικές φορές εφαρμόζεται στην μινωική γλώσσα ή γλώσσες γραπτές πάνω από μια χιλιετία νωρίτερα στα αποκαλούμενα Κρητικά «ιερογλυφικά» (συλλαβάριο) και στη Γραμμική Α γραφή. Ο Υβ Ντυχού (Yves Duhoux), αυθεντία στην Ετεοκρητική, δήλωσε ότι «είναι απαραίτητο να διαχωριστει αυστηρά η μελέτη της Ετεοκρητικής από εκείνη των 'ιερογλυφικών' επιγραφών και της Γραμμικής Α».
Επιγραφές.
Οι επιγραφές έχουν βρεθεί στην ανατολική Κρήτη, στις αρχαίες πόλεις Πραισό και Δρήρο και χρονολογούνται μεταξύ 6ου και 3ου αι. π.Χ. Συνολικά πρόκειται για πέντε επιγραφές κατά την επικρατούσα άποψη, εκ των οποίων η μία δίγλωσση με ελληνικό κείμενο μαζί με το ετεοκρητικό. Στις αρχαιότερες επιγραφές χρησιμοποιείται το αρχαϊκό κρητικό αλφάβητο, με ορισμένα γράμματα, των οποίων η φωνητική αξία ερίζεται. Δύο από τις επιγραφές χάθηκαν κατά τη διάρκεια της γερμανικής κατοχής και σώζονται μόνο οι αποτυπώσεις τους. Οι λέξεις συχνά χωρίζονται με μια κάθετη γραμμή και το κείμενο στις παλαιότερες επιγραφές είναι γραμμένο βουστροφηδόν. Οι νεότερες επιγραφές είναι γραμμένες εξ ολοκλήρου από αριστερά προς τα δεξιά με το ιωνικό αλφάβητο.
Παράδειγμα ετεοκρητικού κειμένου:
1. ||| 
2. |||| "vacat" 
3. 
4. -- 
5. 
Ονοματοδοσία.
Η συμβατική ονομασία Ετεοκρητική προέρχεται από τον Όμηρο, ο οποίος στην Οδύσσεια, αναφερόμενος στους λαούς που κατοικούν στην Κρήτη, κατονομάζει και έναν λαό ως «Ετεόκρητες», που σημαίνει «γνήσιοι Κρήτες»:
 (τ 172-177)
Η παρουσία του λαού των «Ετεοκρητών» στην Κρήτη μαρτυρείται επίσης από τον Διόδωρο τον Σικελιώτη:
 (V.64.1)
και από τον Στράβωνα:
 (10.4.6)
Περισσότερα για την προέλευση ή τα χαρακτηριστικά αυτού του λαού δεν είναι γνωστά.
Γλώσσα.
Πολλές είναι οι απόπειρες να ερμηνευθεί ή να καταταγεί η Ετεοκρητική σε μια γλωσσική οικογένεια. Ως τώρα καμιά δεν έχει επικρατήσει και το ελάχιστο δείγμα κειμένων δεν αφήνει και πολλά περιθώρια αποκρυπτογράφησης της γλώσσας.
Μινωική γλώσσα.
Μια πρώτη εξήγηση είναι η ταύτιση της Ετεοκρητικής με τη γλώσσα του Μινωικού πολιτισμού, όπως αυτή έχει καταγραφεί στη Μινωική ιερογλυφική γραφή ή στη Γραμμική Α και Γραμμική Β. Η εξήγηση αυτή δεν γίνεται από όλους αποδεκτή. Οι αρχαίες περιγραφές αφήνουν να εννοηθεί ότι στην Κρήτη ζούσαν περισσότεροι του ενός λαοί. Ο Ηρόδοτος μάλιστα παραδίδει έναν μύθο, κατά τον οποίο ο Μίνως σκοτώθηκε στη Σικελία και οι Κρήτες, εκτός των Πραισίων, εκστράτευσαν για να εκδικηθούν τον θάνατό του. Μια τέτοια εκδοχή διαφοροποιεί τους Ετεόκρητες (Πραίσιους) από τους λοιπούς Μινωίτες:
 (VII.170.1-2)
Πέραν τούτου, η ανάγνωση των κειμένων της Γραμμικής Α, με βάση τις φωνητικές αξίες της αποκρυπτογραφημένης Γραμμικής Β, δεν αποδίδει κατανοητά κείμενα.
Σημιτική γλώσσα.
Μια θεωρία υποστηρίζει ότι η Ετεοκρητική είναι σημιτική γλώσσα. Η άποψη αυτή έχει κυρίως υποστηριχθεί από τον Cyrus Gordon, γνωστό κυρίως για τις εργασίες του στα Ουγκαριτικά κείμενα. Κατ’ αυτή την ερμηνεία, πρόκειται για νεκρικά/επιτύμβια κείμενα. Η υπόθεση αυτή όμως ελέγχεται, τόσο για την ορθή ανάγνωση των κειμένων, όσο και για την πειστικότητα της μετάφρασής τους. Τα κείμενα έχουν βρεθεί μακριά από το νεκροταφείο της Πραισού, ανάμεσα σε άλλα επίσημα πολιτικά και θρησκευτικά κείμενα. Το αποτέλεσμα της μετάφρασης παραμένει ανακριβές, προσεγγιστικό και χωρίς εσωτερική συνέπεια.
Ελληνική γλώσσα.
Έχει υποστηριχθεί ότι η Ετεοκρητική συγγενεύει με κάποια από τις ελληνικές διαλέκτους. Ως τώρα όμως δεν έχει παρουσιαστεί καμιά πειστική ανάγνωση των κειμένων, η οποία να γίνεται αποδεκτή από τους γλωσσολόγους.
Ταξινόμηση.
Αν και πενιχρές, οι επιγραφές υποδεικνύουν γλώσσα που δεν έχει προφανή συγγένεια είτε με τις Ινδοευρωπαϊκές γλώσσες ή τις Σημιτικές γλώσσες. Επίσης, η γλώσσα δεν φαίνεται να σχετίζεται με την ετρουσκική γλώσσα ή οποιαδήποτε άλλη γνωστή αρχαία γλώσσα του Αιγαίου ή της Μικράς Ασίας. Ο Ρ.Α. Μπράουν, καταγράφοντας μια σειρά από λέξεις προελληνικής καταγωγής από την Κρήτη υποδεικνύει μια σχέση μεταξύ Ετεοκρητικής, Λημνιακής (Πελασγικής), Μινωικών και Τυρρηνικών γλωσσών, για τις οποίες εισάγει το όνομα "Αιγαιοασιατικές" ως προτεινόμενη γλωσσική οικογένεια. Ενώ είναι πιθανό να προήλθε η Ετεοκρητική από τη Μινωική της Γραμμικής Α, έως ότου υπάρξει αποδεκτή αποκρυπτογράφηση της Γραμμικής Α, η γλώσσα παραμένει αταξινόμητη και το ζήτημα της σχέσης μεταξύ των δύο γλωσσών υποθετικό, εξαιτίας του γεγονότος ότι φαίνεται να υπάρχουν και άλλες μη ελληνικές γλώσσες που ομιλούνταν στην Κρήτη.

</doc>
<doc id="47013" url="https://el.wikipedia.org/wiki?curid=47013" title="Πάρων">
Πάρων



</doc>
<doc id="47016" url="https://el.wikipedia.org/wiki?curid=47016" title="Διαιρέτης τάσης">
Διαιρέτης τάσης

Ο διαιρέτης τάσης ή διαιρέτης δυναμικού είναι μία απλή κυκλωματική διάταξη η οποία αποτελείται από δύο αντιστάτες συνδεδεμένους εν σειρά, στα άκρα των οποίων εφαρμόζεται η τάση εισόδου. Ως τάση εξόδου λαμβάνεται η διαφορά δυναμικού ανάμεσα στους ακροδέκτες της μίας εκ των δύο αντιστάσεων. Οι τιμές που μπορεί να πάρει η τάση εξόδου κυμαίνονται από το 0 έως την τάση εισόδου.
Ανάλυση.
Η ανάλυση του κυκλώματος ενός διαιρέτη τάσης είναι αρκετά απλή. Σύμφωνα με την θεωρία των ηλεκτρικών κυκλωμάτων, η ένταση του ρεύματος που διαρρέει το κύκλωμα των δύο αντιστατών εν σειρά προκύπτει από την διαίρεση της τάσης που εφαρμόζεται στα άκρα του κυκλώματος προς το άθροισμα των τιμών των εν σειρά αντιστάσεων. Η τάση εξόδου είναι ουσιαστικά η τάση που αναπτύσσεται στα άκρα της δεύτερης αντίστασης. Η τάση αυτή μπορεί να βρεθεί εάν πολλαπλασιάσουμε το ρεύμα που διαρρέει την αντίσταση επί την τιμή της. Ο συλλογισμός αυτός μπορεί να δοθεί μαθηματικά με τους ακόλουθους τύπους:
Ρεύμα κυκλώματος: formula_1
Τάση εξόδου: formula_2
Από την παραπάνω ανάλυση προκύπτει πως, με κατάλληλη εκλογή των ηλεκτρικών αντιστάσεων του κυκλώματος, μπορούμε να πάρουμε στην έξοδο οποιαδήποτε τιμή τάσης ανάμεσα στο 0 και την τάση εισόδου.
Ειδικές Περιπτώσεις.
Στην περίπτωση που η αντίσταση R1 είναι πολύ μικρότερη σε σχέση με την R2, η τάση στην έξοδο θα είναι περίπου ίση με την τάση εισόδου. Επίσης, στην περίπτωση που η αντίσταση R2 είναι πολύ μικρότερη σε σχέση με την R1, η τάση εξόδου θα πλησιάζει το 0. Τέλος, εάν θεωρήσουμε ότι οι δύο αντιστάσεις είναι ίσες (R1 = R2), τότε η τάση εξόδου θα είναι ακριβώς το μισό της τάσης εισόδου.
Εάν θέλουμε να προσθέσουμε φορτίο στον διαιρέτη τάσης, τότε αντί της αντίστασης R2 θα πρέπει να εισάγουμε στους τύπους τον παράλληλο συνδυασμό της αντίστασης R2 και της αντίστασης Rin, όπου η δεύτερη είναι η αντίσταση εισόδου του κυκλώματος που έχουμε θεωρήσει ως φορτίο.
Χρήσεις.
Ο διαιρέτης τάσης χρησιμοποιείται όταν θέλουμε να προσαρμόσουμε την τάση εισόδου μιας διάταξης (π.χ. μιας ενισχυτικής διάταξης) ή ενός ηλεκτρονικού εξαρτήματος (π.χ. ενός τρανζίστορ) έτσι ώστε να τροφοδοτήσουμε το κύκλωμα είτε με τάση που βρίσκεται μέσα στα όρια ασφαλούς λειτουργίας του ή με τάση που θα μας δώσει μια επιθυμητή τάση εξόδου και τον επιθυμητό συντελεστή απολαβής.

</doc>
<doc id="47017" url="https://el.wikipedia.org/wiki?curid=47017" title="Βριγαντίνο">
Βριγαντίνο

Το Βριγαντίνο ή Βεργαντίνο ή Περγαντίνο ή Μπεργαντί ή Μπριγκαντίνι (εκ του ιταλικού "brigantino") είναι τύπος ιστιοφόρου πλοίου που σήμερα έχει εκλείψει.
Το κλασσικό Βριγαντίνο ήταν σκάφος με "πρύμνη αϊνά" (=κάθετη), όπως των "τσερνικιών", έφερε τρία κατάρτια, το "μπομπρέσο" (πρόβολο), που προβάλλει έξω από τη πλώρη και με κλίση προς τα πάνω, και δύο "όρθια", το "τουρκέτο" (ο ακάτιος ιστός) πλώρα και το "μεγάλο" (μέγας ιστός) πρύμα.
Ήταν και τα τρία "μονοκόμματα" (επίβολοι ιστοί) δίχως μπαστούνι (δοράτιο του αρτέμωνα) ούτε "τσιμπούκια" (=επιστήλια). Είχε "αντένες στραυρωτές" (κεραίες σταυρωτές, οριζόντια ξύλινα μέρη του καταρτιού που φέρονται τα πανιά), καμία στο "μπομπρέσο", τρεις στο "τουρκέτο", δύο στο "μεγάλο" και μια τρίτη μεγάλη λοξή από πρύμνης προς πλώρα όπως του λατινιού της βάρκας που την λέγανε "όρσα"".
Τα πανιά του (ιστιοφορία) ήταν: από το "μπομπρέσο" 3 "φλόκους", τον "κόντρα φλόκο" (πρόθοον), τον μεγάλο φλόκο (αρτέμονα) και την "τουρκετίνα" (αρτεμονίδα). Στον "τουρκέτο" 3 τετράγωνα πανιά τον "τρίγκο" (ακάτιο) κάτω-κάτω, το "παροκέτο" (δολώνιο) και το πλωριό "παπαφίγκο" (φωσώνιο) το ψηλότερο. Στο μέσο κατάρτι (μέγα ιστό) είχε 2 τετράγωνα πανιά, η "γάπια" (δόλων) στη μέση του, και το "παπαφίγκο" ή "μπαφίγκο", (φώσων) στο ψηλό, ούτε "μαΐστρα" (μεγίστη) υπήρχε σ΄ αυτό το "σκαρί" ούτε "μπούμα", (επίδρομος), υπήρχε, τα αντικαθιστούσε και τα δύο ένα πελώριο τριγωνικό πανί στο σχήμα λατινιού βάρκας που ήταν δεμένο με την λοξή αντένα την "όρσα" ονομαζόμενο και αυτό "όρσα πανί" και που έκανε το καράβι να ορτσάρει, να σπρώχνει.
Ήταν ο πρόδρομος του Βρικίου.
Ναυτική Ιστορία.
Τέτοιος τύπος πλοίου ήταν το τελειοποιημένο Βριγαντίνο "Λα Πας" που πρωτοήλθε το 1819 στην υπόδουλη ακόμη Ελλάδα με σημαία Ιονίου Πολιτείας του Κερκυραίου Πέτρου Γ. Λυκούδη, (προπάππου του Στυλιανού Ε. Λυκούδη αντιναυάρχου Β.Ν.), ο οποίος από Αντινάυαρχος του Βενετικού στόλου, μετά την κατάλυση της Βενετικής Δημοκρατίας, είχε προσληφθεί ως Υποπλοίαρχος στον Ρωσικό στόλο της κατοχής της Επτανήσου και αργότερα ως Πλωτάρχης του στόλου του Γκαντώμ, κατά την Γαλλική κατοχή της Επτανήσου για να τελειώσει εμποροπλοίαρχος στο Βριγαντίνο του που αγόρασε για να ζήσει την οικογένειά του, πουλώντας τα κτήματά του στην Κέρκυρα.
Γεγονός πάντως ήταν πως με βάση το σχέδιο αυτού του σκάφους του "Λα Πας" τροποποιήθηκαν τα παλιά ελληνικά σκάφη τόσο που οι απεικονίσεις πολλών πλοίων του Αγώνα του '21, ενώ αναφέρονται ως Βριγαντίνια ή Βριγαντίνα παριστάνονται ως Βρίκια. Αλλά και στο ημερολόγιο του ναυάρχου Γ. Σαχτούρη το μεν έτος 1824 αναφέρει την ναυαρχίδα του "Αθηνά" ως Βριγαντίνο, το δε 1825 ως Βρίκιον.

</doc>
<doc id="47028" url="https://el.wikipedia.org/wiki?curid=47028" title="Νίκος Σταυρακούδης">
Νίκος Σταυρακούδης

Ο Νίκος Σταυρακούδης (Αλεξανδρούπολη, 24 Σεπτεμβρίου 1970) είναι ηθοποιός της τηλεόρασης και του θεάτρου και σεναριογράφος. 
Βιογραφία.
Έχει γράψει, σε συνεργασία με τη Σάρα Γανωτή, το σενάριο για τις τηλεοπτικές σειρές "Το μικρό σπίτι στο Παγκράτι", "Και πάλι φιλοι", "Κάπου σε ξέρω", "Τύχη Βουνό" και "Εργαζόμενη Γυναίκα".

</doc>
<doc id="47032" url="https://el.wikipedia.org/wiki?curid=47032" title="Βίκυ Παπαδοπούλου">
Βίκυ Παπαδοπούλου

Η Βίκυ Παπαδοπούλου (9 Φεβρουαρίου 1982) είναι Ελληνίδα ηθοποιός.
Βιογραφία.
Γεννήθηκε και μεγάλωσε στο Χαλάνδρι στις 9 Φεβρουαρίου 1982. Σπούδασε υποκριτική στη Δραματική Σχολή Αθηνών Γιώργος Θεοδοσιάδης. Έγινε γνωστή στο ευρύ κοινό μέσα από την συμμετοχή της στην σειρά του Χριστόφορου Παπακαλιάτη, "Δυο μέρες μόνο". Παρά τα προβλήματα που αντιμετώπισε η σειρά, η Βίκυ κατάφερε να ξεχωρίσει και να εδραιώσει την θέση της στο χώρο. Ακολούθησαν ρόλοι στις σειρές "Η τελευταία παράσταση", "10η εντολή", "Έχω ένα μυστικό" και "L.A.P.D." Είναι παντρεμένη με τον επίσης ηθοποιό Θάνο Τοκάκη, με τον οποίο παντρεύτηκαν στις 3 Σεπτεμβρίου του 2017 στην Πάτμο.
Η ίδια έχει δηλώσει ότι αρχικά επιθυμούσε να γίνει κριτικός θεάτρου, αλλά τελικά την κέρδισε η υποκριτική.

</doc>
<doc id="47033" url="https://el.wikipedia.org/wiki?curid=47033" title="Μπελλιντσόνα (επαρχία)">
Μπελλιντσόνα (επαρχία)

Η Μπελλιντσόνα (Bellinzona) είναι μια από τις 7 επαρχίες του καντονιού του Τιτσίνο στη Ελβετία. Πρωτεύουσα είναι η πόλη Μπελλιντσόνα.
Δήμοι (σε αλφαβητική σειρά).
Αρμπέντο-Καστιόνε, Γκορντούνο, Γκούντο, Ιζόνε, Καμορίνο, Καντενάτσο, Λουμίνο, Μεντέλια, Μολένο, Μόντε Καράσσο, Μπελλινζόνα, Νιόσκα, Πιανέτσο, Πρεόνζο, Σαντ'Αντονίνο, Σαντ'Αντόνιο, Σεμεντίνα, Τζιουμπιάσκο

</doc>
<doc id="47034" url="https://el.wikipedia.org/wiki?curid=47034" title="Κυλώνειο Άγος">
Κυλώνειο Άγος

Το Κυλώνειον άγος ήταν μια σειρά από δεινοπαθήματα και θεομηνίες που έπληξαν την αρχαία Αθήνα και που αποδόθηκαν στην οργή των θεών για τη σφαγή των οπαδών του Κύλωνα.
Η απόπειρα του Κύλωνα.
Ο Κύλων που ανήκε στην τάξη των ευγενών, είχε αναδειχθεί ολυμπιονίκης. Εκμεταλλευόμενος την δημοτικότητά που είχε αποκτήσει και έχοντας τη βοήθεια του πεθερού του Τυράννου των Μεγάρων Θεαγένη επιχείρησε να καταλάβει την εξουσία στην Αθήνα. Είχε μάλιστα πάρει και χρησμό από το Μαντείο των Δελφών που έλεγε να καταλάβει την ακρόπολη των Αθηνών στην μεγάλη εορτή του Δία «ἐν τοῦ Διὸς τῇ μεγίστῃ ἑορτῇ καταλαβεῖν τὴν Ἀθηναίων ἀκρόπολιν» (Θουκ. Α' 126, 4). Θεώρησε ότι η μεγαλύτερη γιορτή του Δία ήταν τα Ολύμπια (κατά πάσα πιθανότητα όμως το Μαντείο αναφερόταν στα Διάσια). Κατά την διάρκεια της εορτής των Ολυμπίων επιτρεπόταν στους ολυμπιονίκες στην επέτειο της νίκης τους να πηγαίνουν με συγγενείς και φίλους και να κάνουν θυσίες σε διάφορα ιερά της πόλης. Εκμεταλλευόμενος τη συνήθεια αυτή αλλά και τη δυσαρέσκεια εκείνη των Αθηναίων, μαζί με τον αδελφό του και τους οπαδούς του κατέλαβε την Ακρόπολη το 632 π.Χ., (κατ΄ άλλους το 628 π.Χ.). Δεν πέτυχε όμως το σκοπό του γιατί ο τότε επώνυμος άρχων της Αθήνας Μεγακλής, που ανήκε στην ισχυρή οικογένεια των Αλκμεωνιδών, αντέδρασε δραστήρια και πολιορκώντας την Ακρόπολη ανάγκασε τον μεν Κύλωνα και τον αδελφό του να διαφύγουν στα Μέγαρα, τους δε οπαδούς του να καταφύγουν ικέτες στον βωμό της Πολιάδος Αθηνάς. Τότε όσοι κατέφευγαν στους βωμούς θεωρούνταν προστατευόμενοι των θεών και συνεπώς ήταν απαραβίαστοι. Οι οπαδοί όμως του Μεγακλή, ενώ τους υποσχέθηκαν πως αν βγουν από το ιερό δεν θα τους πείραζαν, παραβαίνοντας το πανελλήνιο εκείνο ιερό έθιμο, τους φόνευσαν προ του ιερού των Ευμενίδων, τη στιγμή που κατέρχονταν από την Ακρόπολη κρατώντας κατά την παράδοση ταινίες των οποίων η άλλη άκρη ήταν δεμένη στο βωμό, αφού προηγουμένως έκοψαν αυτές τις ταινίες (έτσι, θεώρησαν ότι δεν τυγχάνουν πλέον της θείας προστασίας).
Συνέπειες.
Το έγκλημα αυτό των ικετών προκάλεσε τη φρίκη των Αθηναίων και τη γενική κατακραυγή και εκτός της Αθήνας, και οι δε Αλκμεωνίδες θεωρήθηκαν «εναγείς», ενώ αντίθετα οι συμπάθειες στράφηκαν προς τον Κύλωνα. Του γεγονότος αυτού επακολούθησε σειρά στάσεων και ταραχών μέχρι το 597 π.Χ. που ανέλαβε ο Σόλωνας να συμβιβάσει τα αντιμαχόμενα μέρη παρακαλώντας τους "εναγείς" να υποβληθούν οικειοθελώς στην κρίση τριακοσιομελούς δικαστηρίου που θα αποφασίσει σχετικά. Οι Αλκμεωνίδες προ αυτής της κατακραυγής δέχτηκαν και το δικαστήριο εκείνο με κατήγορο τον Μύρωνα τον Φλυέα τους καταδίκασε σε εξορία. Αποφάσισε μάλιστα να εκταφούν όσοι εν τω μεταξύ είχαν πεθάνει και να θαφτούν έξω από την πόλη. 
Αν και εκτελέστηκε η απόφαση εκείνη το άγος εξακολουθούσε να υφίσταται και φοβερή ασθένεια, λοιμός έπληξε την Αθήνα, με πολλούς θανάτους, τον οποίο οι πολίτες θεώρησαν ως θεία δίκη για το έγκλημα. Τότε λέγεται πως πάνω από την πόλη εμφανίσθηκαν να πλανώνται ψυχές νεκρών (φαντάσματα) και ένας δεισιδαίμονας φόβος κατέλαβε τους Αθηναίους. Την ίδια περίοδο ο Κύλωνας ξεσήκωσε τους Μεγαρείς εναντίον των Αθηναίων και κατάφεραν να καταλάβουν την Σαλαμίνα προκαλώντας καταστροφές και στην υπόλοιπη Αττική. Μετά απ΄ αυτά ρωτήθηκε το Μαντείο των Δελφών το οποίο και έδωσε εντολή να γίνει πλήρης καθαρμός υπό τις οδηγίες του τότε φιλόσοφου αλλά και ιερέα Επιμενίδη που έμενε όμως στη Φαιστό στη Κρήτη. Τότε στάλθηκε στην Κρήτη εσπευσμένα ο Αθηναίος Νικίας ο Νικηράτου, με ιερό πλοίο, πιθανώς την Πάραλο ο οποίος προσκάλεσε τον Επιμενίδη στην Αθήνα πράγμα που δέχθηκε και τον ακολούθησε. Σημειώνεται πως μόλις ο Επιμενίδης έφθασε στο λιμένα Μουνιχίας και αντίκρισε τον λόφο της Μουνιχίας, προφήτεψε τον πραγματικό κίνδυνο της Αθήνας.
Ο Επιμενίδης φθάνοντας στην αρχαία Αθήνα και βλέποντας τον χώρο έδωσε αμέσως εντολή να συγκεντρώσουν πάνω στον Άρειο Πάγο μαύρα και λευκά πρόβατα τα οποία στη συνέχεια άφησαν ελεύθερα διατάζοντας να τα παρακολουθούν και όπου σταματήσει καθένα εξ αυτών εκεί να ιδρύεται (στήνεται) βωμός και να θυσιάζεται. Μετά την εκτέλεση των οδηγιών αυτών του Επιμενίδη οι θεοί μαλάκωσαν και το άγος εξέλιπε. Οι Αθηναίοι τίμησαν ιδιαίτερα τον Επιμενίδη προσφέροντάς του μεγάλες αμοιβές και δώρα πλην όμως εκείνος αρκέσθηκε μόνο σε ένα κλώνο ελαίας.
Πού χρησιμοποιούμε σήμερα αυτή την έκφραση.
Σήμερα χρησιμοποιείται η έκφραση "Κυλώνειο άγος" για κάθε πράξη που μπορεί να επισύρει ντροπή σε πόλη ή κράτος.

</doc>
<doc id="47035" url="https://el.wikipedia.org/wiki?curid=47035" title="Αρμπέντο-Καστιόνε">
Αρμπέντο-Καστιόνε

Ο Αρμπέντο-Καστιόνε (ιταλικά: "Arbedo-Castione") είναι δήμος της επαρχίας Μπελλιντσόνα στην Ελβετία. Έχει πληθυσμό 3.992 κατοίκους κατά την απογραφή του 2006.
Στην περιοχή του χωριού Αρμπέντο στις 30 Ιουνίου του 1422 πραγματοποιήθηκε η μάχη του Αρμπέντο μεταξύ των δυνάμεων του Δουκάτου του Μιλάνου και της Παλαιάς Ελβετικής Ομοσπονδίας, η οποία υπήρξε νικηφόρα για το Δουκάτο, εδραιώνοντας την κυριαρχία του στις περιοχές των Μπελλιντσόνα και Λεβεντίνα. 
Το χωριό αναπτύχθηκε την περίοδο του Μεσαίωνα, μαζί με το διπλανό Λουμίνο. Το 1810 το Καστιόνε πρότεινε την συγχώνευσή του με το Αρμπέντο, κάτι που πραγματοποιήθηκε οριστικά το 1820. Ο λόγος της συνένωσης αυτής ήταν κυρίως για να αντιμετωπίσουν τα οικονομικά προβλήματα που άφησαν οι Ναπολεόντειοι πόλεμοι στην ευρύτερη περιοχή του καντονιού του Τιτσίνο. Κατά τα πρώτα χρόνια της ένωσης αυτής υπήρχαν πάντως μερικές αντιδράσεις μεταξύ των κατοίκων των τριών γειτονικών χωριών, οι οποίες έληξαν με συμφωνία μεταξύ τους το 1863.

</doc>
<doc id="47036" url="https://el.wikipedia.org/wiki?curid=47036" title="Πίτερ Πωλ Ρούμπενς">
Πίτερ Πωλ Ρούμπενς



</doc>
<doc id="47037" url="https://el.wikipedia.org/wiki?curid=47037" title="Πολιάδα">
Πολιάδα

Πολιάδα ή Πολιάτις ή Πολιάς ή Πολίτις ονομαζόταν η προστάτιδα θεά των αρχαίων πόλεων και ιδιαίτερα η θεά Αθηνά που την θεωρούσαν προστάτιδα των ακροπόλεων. Από τα γνωστότερα ήταν το Ιερό της Πολιάδος Αθηνάς στην ακρόπολη των Αθηνών.

</doc>
<doc id="47040" url="https://el.wikipedia.org/wiki?curid=47040" title="Λεονάρδος Α΄ Τόκκος">
Λεονάρδος Α΄ Τόκκος

Ο Λεονάρδος Α΄ Τόκκος ("Leonardo I Tocco", ... - 1375/1377) από τον Οίκο των Τόκκων ήταν Κόμης παλατινός Κεφαλληνίας και Ζακύνθου, Δούκας Λευκάδας και Αυθέντης Βόνιτσας (1357 – 1376 περίπου).
Ο Λεονάρδος Α΄ ήταν γιος του Γουλιέλμου Τόκκου διοικητή Κέρκυρας και της Μαργαρίτας, θυγατέρας του Ιωάννη Α΄ Ορσίνι κόμη της Κεφαλληνίας. Το 1357 ανέλαβε την Παλατινή Κομητεία Κεφαλληνίας και Ζακύνθου σαν αμοιβή για τις υπηρεσίες που προσέφερε στον Ροβέρτο του Τάραντα κατά την διάρκεια της αιχμαλωσίας του, ενώ ταυτόχρονα παντρεύτηκε την αδελφή του Ροβέρτου Φραγκίσκα. Στην συνέχεια παντρεύτηκε την Μαγδαληνή Μπουοντελμόντι, αδελφή του Ησαύ Μπουοντελμόντι δεσπότη της Ηπείρου και ανιψιά του Νικολό Ατσαγιόλι.
Μετά τον θάνατο του Δούκα της Λευκάδας Γεωργίου Γκρατσιανού το 1362, παραχωρήθηκαν στον Λεονάρδο Α΄ η Λευκάδα (Αγία Μαύρα) και η Βόνιτσα. Είχε προηγηθεί εξέγερση των κατοίκων εναντίων του καταπιεστικού οίκου των Ζώρζη. Οι κάτοικοι της Βόνιτσας είχαν καλέσει τον Λεονάρδο σε βοήθεια, ο οποίος τους είχε υποσχεθεί συμμετοχή στη τοπική διοίκηση, σεβασμό στη περιουσία και τη θρησκεία τους. Αλλά αργότερα έδιωξε από την Λευκάδα τον ορθόδοξο αρχιεπίσκοπο.
Ο Λεονάρδος Α' στην αρχή είχε σαν έδρα της Κομητείας του την Κεφαλλονιά και αργότερα την μετέφερε στην Λευκάδα όπου έκτισε φρούριο. Κυβερνούσε τα υπόλοιπα νησιά με αρμοστές που ονομαζόταν Σοπραμασάροι και ήταν κυρίως οικονομικοί επιθεωρητές.
Ο Λεονάρδος Α΄ απεβίωσε μεταξύ 1375 και 1377. Τον διαδέχθηκε ο υιός του Κάρολος Α΄ Τόκκος.
Οικογένεια.
Από την δεύτερη σύζυγό του Μαγδαληνή Μπουοντελμόντι απέκτησε τα παρακάτω παιδιά:

</doc>
<doc id="47041" url="https://el.wikipedia.org/wiki?curid=47041" title="Γκορντούνο">
Γκορντούνο

Το Γκορντούνο (ιταλικά: "Gorduno") είναι δήμος της επαρχίας Μπελλινζόνα στην Ελβετία. Έχει πληθυσμό 682 κατοίκους και είναι χτισμένο κοντά στον ποταμό Τιτσίνο.

</doc>
<doc id="47048" url="https://el.wikipedia.org/wiki?curid=47048" title="Ανώνυμος Ναυτιλιακή Εταιρεία">
Ανώνυμος Ναυτιλιακή Εταιρεία

Η Ανώνυμη Ναυτιλιακή Εταιρεία (Α.Ν.Ε.) είναι ειδική (ελληνική) εταιρική μορφή επιχείρησης που μοιάζει με την Ανώνυμη Εταιρεία που όμως η σύστασή της στηρίζεται στο άρθρο 13 του ΝΔ 2687/53 "Περί επενδύσεως και προστασίας κεφαλαίων εξωτερικού", με το οποίο εξωμειώθηκαν προς "κεφάλαια εισαγόμενα" από το εξωτερικό τα νηολογούμενα, βάσει του παραπάνω άρθρου, πλοία.
Τα κύρια χαρακτηριστικά του είδους αυτού της εταιρείας είναι:
Παρά τις παραπάνω διευκολύνσεις πολλοί θεωρούν ότι ο θεσμός αυτός χρήζει συνεχών αναθεωρήσεων λόγω πολλών και ευμετάβλητων παραγόντων για τους οποίους κάποιες Χώρες αφήνουν τέτοια θέματα ανοικτά, άνευ περιορισμού.

</doc>
<doc id="47049" url="https://el.wikipedia.org/wiki?curid=47049" title="Ανώνυμη ναυτιλιακή εταιρεία">
Ανώνυμη ναυτιλιακή εταιρεία



</doc>
<doc id="47050" url="https://el.wikipedia.org/wiki?curid=47050" title="Απόστολος Φίλιππος">
Απόστολος Φίλιππος

Ο Απόστολος Φίλιππος ήταν ένας από τους μαθητές του Ιησού, και ένας από τους δώδεκα απόστολους. Καταγόταν από τη Βηθσαϊδά της Γαλιλαίας. Κήρυξε το Ευαγγέλιο στη Μικρά Ασία (Λυδία και Μυσία), μαζί με τον Βαρθολομαίο και την αδελφή του Μαριάμνη. Βρήκε μαρτυρικό θάνατο στην Ιεράπολη της Φρυγίας, καθώς τρυπήθηκε στους αστραγάλους και καρφώθηκε σ' ένα ξύλο.
Η παράδοση αναφέρει ότι ο Φίλιππος κήρυξε το Ευαγγέλιο στους Πάρθους και πέθανε μαρτυρικά στην Ιεράπολη της Συρίας.
Ιερά Λείψανα.
Το σεπτό σκήνωμα του αποστόλου για πολλά χρόνια στόλισε τον ιερό ναό που είχε κτισθεί στην Ιεράπολη προς τιμή του αγίου. Η δε αγία κάρα του τιμήθηκε από διάφορους αυτοκράτορες, όπως τον Θεοδόσιο, τον Ηράκλειο και άλλους με τις βασιλικές σφραγίδες τους. Μετά την άλωση της Βασιλίδος των πόλεων από τους Λατίνους κατά το 1204 μ.Χ. το σεπτό λείψανο μεταφέρθηκε στην Κύπρο και για πολλά χρόνια φυλασσόταν στο χωριό Άρσος (Αρσινόη της Πάφου) στον ιερό ναό που κτίστηκε εκεί προς τιμή του αποστόλου.
Αργότερα ένα μέρος των λειψάνων για ευλογία διανεμήθηκε σε διάφορα μέρη. Η θήκη δε με την ιερή κάρα προ του 1788 μ.Χ. για μεγαλύτερη ασφάλεια μετακομίσθηκε στην Ιερά Μονή του Σταυρού στο Όμοδος και εκεί φυλάσσεται μέχρι σήμερα.
Μία παλάμη του Αγίου βρίσκεται στη Μονή Κύκκου Κύπρου. Ένας δάκτυλος του Αγίου βρίσκεται στη Μονή Νεάμτς Ρουμανίας. Μέρος των Λειψάνων του Αγίου βρίσκονται στη ρωμαιοκαθολική Βασιλική των Αγίων Αποστόλων Ρώμης. Αποτμήματα του Ιερού Λειψάνου του Αγίου βρίσκονται στις Μονές Διονυσίου και Ξενοφώντος Αγίου Όρους.
Στις 27 Ιουλίου του 2011 ομάδα αρχαιολόγων ανακοίνωσε την ανακάλυψη του τάφου του στην δυτική Τουρκία.
Εορτασμοί.
Η Λουθηρανική και η Αγγλικανική εκκλησία τιμούν τη μνήμη του στις 1 Μαΐου, η Καθολική στις 3 Μαΐου και η Ορθόδοξη στις 14 Νοεμβρίου.

</doc>
<doc id="47051" url="https://el.wikipedia.org/wiki?curid=47051" title="Φίλιππος ο Απόστολος">
Φίλιππος ο Απόστολος



</doc>
<doc id="47052" url="https://el.wikipedia.org/wiki?curid=47052" title="Εξειδίκευση πλοίων">
Εξειδίκευση πλοίων

Ως εξειδίκευση πλοίων (specialization) χαρακτηρίζεται η σύγχρονη τάση, των μόλις τελευταίων δεκαετιών που παρατηρείται στις θαλάσσιες μεταφορές, της ειδίκευσης ή εξειδίκευσης του μεταφορικού έργου και δυνατοτήτων των εμπορικών πλοίων.
Από αυτή την τάση προέκυψε μια πληθώρα κατηγοριών και τύπων πλοίων άγνωστες μέχρι την δεκαετία του 1950. Σ΄ αυτές υπάγονται οι επιμέρους διακρίσεις των δεξαμενόπλοιων όπως πετρελαιοφόρα, υγραεριοφόρα, οινοφόρα κ.λπ., των φορτηγών σε μπαλκ-κάριερ (μεταφοράς χύδην φορτίου (χύμα φορτίου), σε κοντέϊνερς (μεταφοράς εμπορευματοκιβωτίων), σε φορτηγιδοφόρα (μεταφοράς φορτηγίδων) σε ΟΡΕ (μεταλλευματοφόρα) κ.λπ. Αλλά και τα επιβατηγά σε επιβατηγά - οχηματαγωγά, καταμαράν επιβατηγά - οχηματαγωγά κ.λπ.
Πράγματι με αυτή την τάση παρατηρείται καλύτερη και ταχύτερη εξυπηρέτηση των θαλασσίων μεταφορών αφού κάθε εξειδικευμένο πλοίο είναι προσαρμοσμένο στις ειδικές ανάγκες μεταφοράς ενός ή και μιας κατηγορίας συγκεκριμένων εμπορευμάτων με μικρότερους κινδύνους, μικρότερα ασφάλιστρα, ταχύτερες και ασφαλέστερες φορτορκφορτώσεις.

</doc>
<doc id="47055" url="https://el.wikipedia.org/wiki?curid=47055" title="Χεζμπολάχ">
Χεζμπολάχ

Η Χεζμπολάχ ή Χεζμπολά (αραβικά: حزب الله, κυριολεκτικά: «Κόμμα του Θεού») αποτελεί σιιτική στρατιωτική και πολιτική οργάνωση με βάση το Λίβανο. Συμμετέχει στην κυβέρνηση και στο κοινοβούλιο της χώρας. Η ένοπλη πτέρυγα της οργάνωσης θεωρείται κίνημα αντίστασης στον αραβικό κόσμο, ενώ οι ΗΠΑ, η Ολλανδία, το Ηνωμένο Βασίλειο, η Αυστραλία, ο Καναδάς και το Ισραήλ την κατατάσσουν ως τρομοκρατική οργάνωση.
Διαθέτοντας αρχικά μια σχετικά μικρή στρατιωτική δύναμη, σήμερα αυτή έχει αυξηθεί σημαντικά, ενώ η οργάνωση έχει εξελιχθεί σε μια πολιτική συνιστώσα που συμμετέχει στη λιβανέζικη κυβέρνηση και προωθεί προγράμματα κοινωνικής ανάπτυξης. Έχει κερδίσει τη στήριξη των σιιτών μουσουλμάνων παρέχοντας κοινωνικές υπηρεσίες και έχει τη δύναμη να κινητοποιεί πλήθος υποστηρικτών, όπως συνέβη στην περίπτωση των διαδηλώσεων του 2006-8 κατά της κυβέρνησης του Φουάτ Σινιόρα.
Στηρίζεται οικονομικά από το Ιράν, ενώ πολιτική στήριξη παρέχει και η Συρία. Οι ένοπλες μονάδες της οργανώθηκαν και εκπαιδεύτηκαν από τμήμα του ιρανικού στρατού των «Φρουρών της Ισλαμικής Επανάστασης». Το στρατιωτικό τμήμα της οργάνωσης παρέχει υποστήριξη με μαχητές στις δυνάμεις του Άσαντ στην Συρία κατά του Ισλαμικού κράτους.
Η Χεζμπολάχ σχηματίστηκε με αφορμή την ισραηλινή επέμβαση στο Λίβανο το 1982, ενώ η επίσημη ίδρυσή της ως πολιτική οργάνωση έγινε το 1985. Στο μανιφέστο της οργάνωσης καταγράφονται ως κύριοι στόχοι της η αποχώρηση του Ισραήλ από το Λίβανο, ο τερματισμός της εμπλοκής οποιασδήποτε ιμπεριαλιστικής δύναμης στο Λίβανο, καθώς και η επιλογή από το λαό της χώρας του είδους της διακυβέρνησης που επιθυμεί.
Οι Μουτζαχεντίν μαχητές της Χεζμπολάχ πολέμησαν εναντίον σερβικών δυνάμεων κατά τη διάρκεια του πολέμου της Βοσνίας.
Τον Μάρτιο του 2016, ο Αραβικός Σύνδεσμος κατέταξε τη Χεζμπολάχ στη λίστα με τις τρομοκρατικές οργανώσεις.
Ο πρώτος αρχηγός της Χεζμπολάχ ήταν ο Αμπάς αλ Mouσσάβι, ένας Λιβανέζος σιίτης κληρικός, συνιδρυτής και γενικός γραμματέας της Χεζμπολάχ ο οποίος σκοτώθηκε από τις δυνάμεις ασφαλείας του Ισραήλ το 1992. Αρχηγός της Χεζμπολάχ από το 1992 είναι ο Χασάν Νασράλα.

</doc>
<doc id="47057" url="https://el.wikipedia.org/wiki?curid=47057" title="Ψευδοεπιστήμη">
Ψευδοεπιστήμη

Ψευδοεπιστήμη ονομάζεται κάθε σύνολο απόψεων, παραδόσεων, θεωρία, μεθοδολογία, πίστη ή πρακτική σε κάποιο τομέα, η οποία ισχυρίζεται ότι είναι επιστημονική, που όμως είτε δεν ακολουθεί επιστημονικές μεθόδους και διαδικασίες είτε τις ακολουθεί αλλά δεν ακολουθεί το πνεύμα της επιστήμης. Η ψευδοεπιστήμη, μπορεί να έχει αρνητικές επιπτώσεις στον πραγματικό κόσμο. Για παράδειγμα, υποστηρικτές του αντιεμβολιαστικού κινήματος παρουσιάζουν ψευδοεπιστημονικές έρευνες και μελέτες, που λανθασμένα ισχυρίζονται ότι η ασφάλεια των εμβολίων είναι αμφίβολη, πράγμα που έχει οδηγήσει σε αρκετούς θανάτους.
Το πνεύμα της επιστήμης.
Ψευδοεπιστήμη επίσης θεωρείται από τον Ρίτσαρντ Φάινμαν, (Βραβείο Νόμπελ Φυσικής 1965) η διαδικασία του «να παρατηρεί, να πειραματίζεται, να γράφει κανείς κλπ» που μοιάζει επιστημονική σε όλες τις λεπτομέρειες και είναι τυπικά αποδεκτή, αλλά χάνει το περιεχόμενο και την ουσία γιατί δεν δίνει αξία στην κατανόηση και την ελευθερία της σκέψης που εκδηλώνονται κυρίως με την αμφισβήτηση των πραγμάτων που έχει κανείς διδαχθεί. Υπό την έννοια αυτή επισήμανε μια μορφή «τυραννίας της επιστήμης» από φορείς όπως εκπαιδευτικά ιδρύματα που καταδιώκουν αυτόν τον τρόπο σκέψης, τον οποίο ο ίδιος θεωρεί ως τον αληθινά επιστημονικό. Επισημαίνει ακόμα την παραγωγή σωρείας «ειδικών» χωρίς ουσιαστική γνώση οι οποίοι προκύπτουν μιμούμενοι την επιστημονική διαδικασία που ακολουθεί αυτή η μορφή ψευδοεπιστήμης. Υποδεικνύει πως οι εκπαιδευτικοί οφείλουν να διδάσκουν σε πρώτη ευκαιρία την «αμφισβήτηση των ειδικών» (οι οποίοι μπορεί να σφάλλουν και να καθοδηγούν λανθασμένα) και να ενθαρρύνουν περισσότερο την εμπιστοσύνη στην «κοινή αίσθηση» και τη «νοημοσύνη της φυσικότητας».
Παραδείγματα.
Παραδείγματα ψευδοεπιστημών που δεν φαίνονται να ακολουθούν την επιστημονική διαδικασία σε όσα υποστηρίζουν είναι η Αστρολογία, κάποιες από τις μεθόδους εναλλακτικής ιατρικής, όπως ο βελονισμός, η ομοιοπαθητική, η ρεφλεξολογία, η παραψυχολογία κλπ. 

</doc>
<doc id="47058" url="https://el.wikipedia.org/wiki?curid=47058" title="ΡΚ Ζάγκρεμπ">
ΡΚ Ζάγκρεμπ

Η Ρ.Κ. Ζάγκρεμπ είναι σύλλογος Χάντμπολ της Κροατίας στην πόλη του Ζάγκρεμπ.Ιδρύθηκε το 1922 έχει χρώματα μπλε και άσπρο και αγωνίζεται στην Ντόμ σπόρτοβα.

</doc>
<doc id="47061" url="https://el.wikipedia.org/wiki?curid=47061" title="Κομμουνιστική Οργάνωση Ελλάδας">
Κομμουνιστική Οργάνωση Ελλάδας

Η Κομμουνιστική Οργάνωση Ελλάδας (Κ.Ο.Ε.) είναι πολιτικός οργανισμός αναζήτησης και συμβολής. Η ιδεολογία της ΚΟΕ είναι ο "δημιουργικά εντοπισμένος μαρξισμός" . Παλιότερα, ως οργάνωση, ήταν ο "επαναστατικός μαρξισμός" (μαρξισμός-λενινισμός και Σκέψη Μάο Τσε Τουνγκ). 
Ιστορική προέλευση.
Απαρχή.
Το Νοέμβριο του 1976 ιδρύεται το Κομμουνιστικό Κόμμα Ελλάδας (μαρξιστικό-λενινιστικό) από την πλειοψηφία των μελών και των στελεχών της Οργάνωση Μαρξιστών Λενινιστών Ελλάδας. Μέσα σε λίγα χρόνια το Κ.Κ.Ε. (μ-λ) καταφέρνει να συγκινήσει εκατοντάδες Έλληνες, φτάνοντας τα 3.000 μέλη. Όμως, δεν κατάφερε να κάνει μια ανάλυση της νέας φάσης της γενικής κρίσης στην οποία εισήλθε ο καπιταλισμός, ούτε συνεπώς να αναλύσει και να απαντήσει πολιτικά στο «φαινόμενο ΠΑΣΟΚ» στην Ελλάδα και να ερμηνεύσει την παλινόρθωση του καπιταλισμού στη Λαϊκή Δημοκρατία της Κίνας. Έτσι ήρθε η αργή διάλυσή του ή (διάσπαση του κατά άλλους πολιτικούς φορείς), από το 2ο συνέδριο του ΚΚΕ (μ-λ) (1981) έως τα μέσα του 1982.
Πολιτική και εκδοτική ομάδα Α/συνέχεια.
Το 1982 μετά την διάσπαση του ΚΚΕ (μ-λ), 20 περίπου μέλη και στελέχη του ιδρύουν την πολιτική και εκδοτική ομάδα Α/συνέχεια. Πολιτικός και ιδεολογικός καθοδηγητής της Α/συνέχεια γίνεται, όταν αργότερα προσχώρησε σε αυτή, μέχρι και τον θάνατό του το 1994, ο Γιάννης Χοντζέας, επονίτης, μέλος του Κ.Κ.Ε. από τα 14 του, κατά τιμητική εξαίρεση, μακρονησιώτης που δεν υπέγραψε δήλωση μετανοίας, αργότερα συνεκδότης της Αναγέννησης, συνιδρυτής της ΣΠΑΚ και μέλος του Κ.Κ.Ε. (μ-λ) ως το 1982. 
Η Α/συνέχεια παρεμβαίνει από το 1982 στους φοιτητικούς χώρους μέσα από τις ΑΣΦ-Σ (Αριστερές Συσπειρώσεις Φοιτητών-Σπουδαστών) μέχρι το 1989, οπότε και δημιουργεί τα Αριστερά Σχήματα. Η Α/συνέχεια επίσης κυκλοφορεί το ομώνυμο πολιτικό δελτίο της, και το περιοδικό Μήπως, που από το 1989 γίνεται μηνιαίο, ενώ το Φλεβάρη του 1996 κυκλοφορεί τη μηνιαία εφημερίδα «Αριστερά!». 
Στις δημοτικές εκλογές του 1998, οι εκπρόσωποί της σε κάποιες μεγάλες πόλεις και νομούς, αποσπούν κατά μ.ό. το 4% των ψήφων. Στις ευρωεκλογές του 1999, μετά την άρνηση των υπόλοιπων οργανώσεων της εξωκοινοβουλευτικής αριστεράς, η Α/συνέχεια συμμετέχει στις εκλογές με την επωνυμία "Αριστερά!" και αποσπά 9.693 ψήφους (0.15%). Η αριστεροποίηση της ελληνικής κοινωνίας εκείνη τη χρονιά ωθεί την Α/συνέχεια να απευθύνει εκ νέου κάλεσμα στις οργανώσεις της εξωκοινοβουλευτικής Αριστεράς, για ένα πρόγραμμα με συγκεκριμένες πολιτικές προτεραιότητες, όμως μόνο το Μ-Λ Κ.Κ.Ε. απαντά θετικά. Στις εθνικές εκλογές του 2000, στην πρώτη συμμετοχή της Α/συνέχεια σε βουλευτικές εκλογές, το ενωτικό ψηφοδέλτιο Αριστερά!-Μ-Λ ΚΚΕ αποσπά μόλις 5.866 ψήφους. Το Μάη του 2000, η Α/συνέχεια, συνεχίζοντας την ποσοτική και ποιοτική της αλλαγή, μετατρέπει την εφημερίδα της "Αριστερά!" σε 15ήμερη.
Από την ίδρυση της Κ.Ο.Ε. μέχρι σήμερα.
Μετά από μια συνεχή διαδικασία ποσοτικών και ποιοτικών αλλαγών της πολιτικής ομάδας Α/συνέχεια, τον Ιανουάριο του 2003 ιδρύεται η Κομμουνιστική Οργάνωση Ελλάδας, η οποία προσχωρεί την ίδια χρονιά στο Ελληνικό Κοινωνικό Φόρουμ, πρωτοστατώντας στη δημιουργία του «Αντιιμπεριαλιστικού χώρου». Στις εθνικές εκλογές του 2004 προέτρεψε τα μέλη και τους φίλους της να ψηφίσουν το Συνασπισμό της Ριζοσπαστικής Αριστεράς (ΣΥ.ΡΙΖ.Α.), αν και δεν συμμετείχε στους εκλογικούς συνδυασμούς του σχήματος. Στις δημοτικές εκλογές του 2006, η οργάνωση εκλέγει αρκετούς δημοτικούς και δύο περιφερειακούς συμβούλους. Η Κ.Ο.Ε. ανακοινώνει τη συμμετοχή της στο ΣΥ.ΡΙΖ.Α. το καλοκαίρι του 2007. 
2ο Συνέδριο ΚΟΕ.
Το 2ο Συνέδριο της ΚΟΕ πραγματοποιήθηκε στις 22, 23 και 24 Ιουνίου του 2007, με κεντρικά συνθήματα «Με τη Διεθνή Κοινότητα των Λαών, για την ενότητα της Αριστεράς, στο δρόμο της Κομμουνιστικής Αριστεράς!»
Τον Ιούνιο του 2008, πολυμελής αποστολή της ΚΟΕ έφτασε στο Νεπάλ για επιτόπια μελέτη της πολιτικής του ΚΚ Νεπάλ (Μαοϊκού), το οποίο μετά από 12ετή ένοπλο αγώνα βγήκε πρώτο στις εκλογές του Απρίλη του 2008, με ποσοστό 38,5%.
Από το φθινόπωρο του 2008 η ΚΟΕ πήρε την πρωτοβουλία για τη δημιουργία πλατιών επιτροπών ενάντια στην ακρίβεια, Ακρίβεια-STOP, οι οποίες προβαίνουν σε μια σειρά ακτιβισμών και παρεμβάσεων, με πιο γνωστή το άνοιγμα πολλών σταθμών διοδίων σε όλη τη χώρα. 
Συμμετείχε ενεργά στον ξεσηκωμό της νεολαίας τον Δεκέμβρη του 2008, με αφορμή την δολοφονία του Αλέξανδρου Γρηγορόπουλου στις 6 Δεκέμβρη του 2008.
Στις ευρωεκλογές του Ιουνίου του 2009, η Ελένη Σωτηρίου, ιδρυτικό μέλος της ΚΟΕ, τοποθετήθηκε στη δεύτερη θέση του ψηφοδελτίου του ΣΥΡΙΖΑ, όμως απέτυχε να εκλεγεί.
Στις 15 Ιανουαρίου 2010 διακόπτει την κυκλοφορία της εφημερίδας «Αριστερά!» για να κυκλοφορήσει μαζί με την ΚΕΔΑ την εβδομαδιαία εφημερίδα "Δρόμος της Αριστεράς" από τις 20 Φλεβάρη του 2010, σε ένα πρωτότυπο πείραμα για την ελληνική Αριστερά.
Στις 22 Ιουνίου 2010 στέλνει πρόσκληση προς 23 οργανώσεις και κόμματα της Αριστεράς για συζήτηση και δημιουργία ενός "«Πολιτικού και κοινωνικού μετώπου»" για την Πέμπτη 24 Ιουνίου 2010.
Στις περιφερειακές εκλογές της 7ης Νοέμβρη 2010 εκλέγει 2 περιφερειακούς συμβούλους σε Θεσσαλονίκη και Πάτρα, 3 δημοτικούς συμβούλους στο Ίλιον, 1 στη Νίκαια κ.α.
Από το Μάιο του 2011 προτείνει την Πολιτική, Οικονομική και Κοινωνική Διέξοδο της Χώρας την οποία θα φέρει μια Μεταπολίτευση του Λαού.
Αποχώρηση στελεχών και μελών της ΚΟΕ.
Αρκετά στελέχη και μέλη της ΚΟΕ διαφώνησαν με τις πολιτικές επιλογές της οργάνωσης το 2012 και αποχώρησαν. Συγκρότησαν την πολιτική οργάνωση Παρέμβαση.
3ο Συνέδριο ΚΟΕ.
Το 3ο συνέδριο της ΚΟΕ πραγματοποιήθηκε στις 16-18 Μάρτη 2012 με κεντρικά συνθήματα "Πολιτικός Αγώνας για να γκρεμίσουμε την Τρόικα και το Μνημονιακό Μέτωπο-Ανεξαρτησία-Δημοκρατία-Χειραφέτηση".
Από το Δεκέμβρη του 2012, δεδομένης της εμβάθυνσης της ερήμωσης της οικονομίας, της ανθρωπιστικής κρίσης, της εξάρτησης από τον ιμπεριαλισμό, και της ανόδου του ΣΥΡΙΖΑ-ΕΚΜ σε αξιωματική αντιπολίτευση, η ΚΟΕ συμπληρώνει την πρότασή της για Πολιτική, Οικονομική και Κοινωνική Διέξοδο της Χώρας με την πρόταση για δημιουργία όχι απλώς ενός "ενιαίου φορέα"-κόμματος, αλλά ενός Αριστερού Πολιτικού Ρεύματος Διεξόδου, που θα απαντά σε πιο στρατηγικά ζητήματα για τη χώρα.
Με ανακοίνωσή της στις 5 Ιουλίου 2013, σε μια προσπάθεια συμβολής της στην ενιαία έκφραση του ΣΥΡΙΖΑ, ενόψει του 1ου (ιδρυτικού) του συνεδρίου, η ΚΟΕ ανακοίνωσε την "αναστολή της αυτοτελούς δημόσιας παρουσίας της", διατηρώντας παράλληλα την οργανωτική, πολιτική και ιδεολογική της αυτονομία, η οποία ωστόσο συρρικνώθηκε.
Ανοιχτό πανελλαδικό σώμα ΚΟΕ 2017.
Το Μάρτιο του 2017 η ΚΟΕ πραγματοποίησε ανοιχτό πανελλαδικό σώμα και αποφάσισε την αλλαγή των θέσεων της και την μετεξέλιξή της από οργάνωση σε "πολιτικό οργανισμό αναζήτησης και συμβολής" με βασικό πολιτικό της βήμα την εφημερίδα Δρόμος.
Εφημερίδα «Δρόμος της Αριστεράς».
Στις αρχές του 2010, η ΚΟΕ από κοινού με την ΚΕΔΑ αποφάσισαν να σταματήσουν την έκδοση των εφημερίδων τους ("Αριστερά!" και "Ενότητα" αντίστοιχα) προκειμένου να εκδώσουν μια νέα εφημερίδα της Αριστεράς, η οποία θα εκφράζει όλο το χώρο της Αριστεράς. Το νέο εγχείρημα, που έκανε την εμφάνισή του το Φλεβάρη του 2010, ονομάστηκε "Δρόμος της Αριστεράς" και κυκλοφορεί κάθε Σάββατο.
Η συντακτική επιτροπή της εφημερίδας αρχικά αποτελούταν από ανένταχτους αριστερούς, καθώς και μέλη των δύο οργανώσεων. Ο πιο γνωστός συνεργάτης εξωτερικού της εφημερίδας είναι ο Μουμία Αμπού Τζαμάλ, δημοσιογράφος, ακτιβιστής και μέλος των Μαύρων Πανθήρων, ο οποίος είναι καταδικασμένος σε θάνατο στις ΗΠΑ. Επίσης συνεργάτης της εφημερίδας είναι ο Βραζιλιάνος σκιτσογράφος και ακτιβιστής Κάρλος Λατούφ, τα σκίτσα του οποίου (ιδιαίτερα αυτά για την Παλαιστίνη και τον αγώνα του παλαιστινιακού λαού) είναι γνωστά σε όλο τον κόσμο.
Μετωπικά σχήματα.
Η ΚΟΕ παρενέβαινε στους εργασιακούς χώρους μέσα από την «Ένωση Εργαζομένων». Η φοιτητική νεολαία της παρενέβαινε στα Πανεπιστήμια της χώρας, αρχικά μέσα από τα Αριστερά Σχήματα, ενώ από το 2007 συμμετείχε μέσα από την Αριστερή Ενότητα, που ήταν συσπείρωση αριστερών παρατάξεων, από την οποία αποχώρησε το 2015. Από το 2007 μέχρι τον Ιούλιο του 2015, η ΚΟΕ ήταν συνιστώσα του Συνασπισμού Ριζοσπαστικής Αριστεράς (ΣΥΡΙΖΑ). Παράλληλα, το 2010 αποτέλεσε ιδρυτικό μέλος του Μετώπου Ανατροπής και Αλληλεγγύης, από το οποίο αποχώρησε τον Μάρτιο του 2012. Το 2011 και μέχρι τις εκλογές του 2012, η ΚΟΕ παρακολουθούσε και πιο πλατιά σχήματα όπως το Μέτωπο του ΟΧΙ καθώς και την ΕΛΑΔΑ, χωρίς να είναι μέλος των συντονιστικών τους οργάνων. 
Διεθνή Φόρα.
Συμμετείχε στη Διάσκεψη Κομμουνιστικών και Εργατικών Κομμάτων των Βαλκανίων και στη Διεθνή Συνδιάσκεψη Μαρξιστικών Λενινιστικών Κομμάτων και Οργανώσεων, στη Διεθνή Λίγκα των Λαϊκών Αγώνων ILPS και την ΙCOR. 
Resistance Festival.
Το φεστιβάλ Resistance (Αντίσταση), ήταν ένα διεθνιστικό φεστιβάλ που διοργανωνόταν από το 2008 και κάθε χρόνο ως και το 2018 από την ΚΟΕ αρχικά στον χώρο του Γεωπονικού Πανεπιστημίου Αθήνας και τα τελευταία χρόνια στην Ανώτατη Σχολή Καλών Τεχνών, με αποστολές από κινήματα, κόμματα και οργανώσεις από όλο τον κόσμο, πολιτικές συζητήσεις και συναυλίες. Το φεστιβάλ Resistance από το 2013 διεξαγόταν υπό τη διοργάνωση του "Δρόμου της Αριστεράς".

</doc>
<doc id="47062" url="https://el.wikipedia.org/wiki?curid=47062" title="Αλκυονίδες ημέρες">
Αλκυονίδες ημέρες



</doc>
<doc id="47063" url="https://el.wikipedia.org/wiki?curid=47063" title="Δήμος Πέτρας Λέσβου">
Δήμος Πέτρας Λέσβου

Ο Δήμος Πέτρας λειτούργησε σύμφωνα με το Σχέδιο Καποδίστριας ως δήμος του νομού Λέσβου από το 1999 έως το 2010 με έδρα την Πέτρα.
Με τη διοικητική διαίρεση του 2011 (Σχέδιο Καλλικράτης), από 1 Ιανουαρίου 2011 εντάχθηκε στο νέο διευρυμένο Δήμο Λέσβου της Περιφέρειας Βορείου Αιγαίου.
Ο δήμος περιελάμβανε τα παρακάτω δημοτικά διαμερίσματα και οικισμούς:
Οι κάτοικοι ασχολούντo κυρίως με τη γεωργία (ελαιοπαραγωγοί), την κτηνοτροφία (αιγοπρόβατα) και τον τουρισμό. Παραλίες υπάρχουν στην Πέτρα, την Άναξο, τα Αμπέλια και τη Τσιχράντα. Στην Πέτρα υπάρχει Δημοτικό, Γυμνάσιο και Λύκειο. Στο χωριό δεσπόζει ο Βράχος της Παναγιάς με τα 114 σκαλοπάτια του. Αξιοθέατα αποτελούν ο Ναός του Αγίου Νικολάου και το αρχοντικό της Βαλερτζίδαινας.
Πηγές.
Αποκεντρωμένη διοίκηση Αιγαίου.

</doc>
<doc id="47064" url="https://el.wikipedia.org/wiki?curid=47064" title="Κομμουνιστική Οργάνωση Ελλάδος">
Κομμουνιστική Οργάνωση Ελλάδος



</doc>
<doc id="47065" url="https://el.wikipedia.org/wiki?curid=47065" title="Νέο Αριστερό Ρεύμα">
Νέο Αριστερό Ρεύμα

Το Νέο Αριστερό Ρεύμα για την Κομμουνιστική Απελευθέρωση (Ν.Α.Ρ.) είναι ελληνικό πολιτικό κόμμα της Αριστεράς. Ιδρύθηκε τον Φεβρουάριο του 1990. Από το 2009 συμμετέχει ως συνιστώσα, στην Αντικαπιταλιστική Αριστερή Συνεργασία για την Ανατροπή (ΑΝΤ.ΑΡ.ΣΥ.Α.). 
Ιστορικό.
Το Νέο Αριστερό Ρεύμα ιδρύθηκε το 1990, ύστερα από τη διάσπαση του Κ.Κ.Ε. και της Κ.Ν.Ε. το 1989 και την αποχώρηση μελών της Κ.Ν.Ε. και του Κ.Κ.Ε., μεταξύ άλλων ο βουλευτής Κώστας Κάππος, ο ευρωβουλευτής με το Κ.Κ.Ε. Δημήτρης Δεσύλλας, ο γραμματέας της Κ.Ν.Ε. Γιώργος Γράψας, ο Νίκος Κοτζιάς, η Νάντια Βαλαβάνη, ο Άγγελος Χάγιος, ο Ευτύχης Μπιτσάκης, ο Κώστας Τζιαντζής, ο Παύλος Πολάκης. Αφορμή για τη διάσπαση υπήρξε η συμμετοχή του Συνασπισμού της Αριστεράς και της Προόδου (στον οποίον συμμετείχε το Κ.Κ.Ε.) στην κυβέρνηση Τζαννετάκη με τη Νέα Δημοκρατία και στην οικουμενική κυβέρνηση Ζολώτα με τη Νέα Δημοκρατία και το ΠΑ.ΣΟ.Κ.
Το Ν.Α.Ρ. έλαβε μέρος στις βουλευτικές εκλογές του 1990 μαζί με το Εργατικό Επαναστατικό Κόμμα, σχηματίζοντας το συνδυασμό Λαϊκή Αντιπολίτευση. Ο συνδυασμός έλαβε το 0,22% των ψήφων.
Το κόμμα συμμετείχε στις επόμενες δύο εκλογικές αναμετρήσεις του 1993 και του 1996 με το σχηματισμό της Μαχόμενης Αριστεράς, σε συνεργασία με άλλα κόμματα και οργανώσεις της εξωκοινοβουλευτικής Αριστεράς, με ποσοστά 0,12% και 0,15% αντίστοιχα. Παράλληλα, έλαβε μέρος και στις ευρωεκλογές του 1994 με την Αριστερή Κίνηση κατά της ΕΟΚ. 
Το 1999 συγκροτήθηκε ο συνασπισμός Μέτωπο Ριζοσπαστικής Αριστεράς με τον οποίο το κόμμα έλαβε μέρος στις επόμενες εκλογικές αναμετρήσεις μέχρι το 2007, με αποτελέσματα από 0,12% έως 0,22%.
Παραμονές των ευρωεκλογών του 2009, συμμετείχε στη συγκρότηση της Αντικαπιταλιστικής Αριστερής Συνεργασίας για την Ανατροπή μαζί με άλλες οργανώσεις της Αριστεράς. Έκτοτε συμμετέχει μέσω αυτής σε όλες τις εκλογές μέχρι και σήμερα, με αποτελέσματα από 0,33% έως και 1,19%.
Το 2013 πραγματοποιήθηκε το 3ο συνέδριο, κατά το οποίο αποφασίστηκε η προσθήκη του προσδιορισμού «"για την Κομμουνιστική Απελευθέρωση"» στον τίτλο, ενώ αποφασίστηκε επίσης, η έναρξη των διαδικασιών για την ίδρυση ενός «"σύγχρονου κομμουνιστικού προγράμματος και κόμματος"».
Το 4ο συνέδριο πραγματοποιήθηκε στην Αθήνα το 2017, όπου αποφασίστηκε εκτός των άλλων, η επιτάχυνση των διαδικασιών για την δημιουργία κομμουνιστικού κόμματος.
Ιδεολογία.
Κατά το Ν.Α.Ρ. είναι αναγκαία ""η ανασυγκρότηση του εργατικού κινήματος, η ενοποίηση των δυνάμεων της επαναστατικής Αριστεράς και η δημιουργία ενός νέου κομμουνιστικού κόμματος". 
Στόχος του Ν.Α.Ρ. είναι η ανατροπή του καπιταλισμού, η εδραίωση της εργατικής δημοκρατίας και ενός κομμουνιστικού συστήματος. Βασικά στοιχεία της εργατικής δημοκρατίας σύμφωνα με την οργάνωση, είναι η κατάργηση της καπιταλιστικής ιδιοκτησίας στους βασικούς τομείς της οικονομίας, ο έλεγχος της παραγωγής από τους εργαζόμενους και η κατοχύρωση της ελευθερίας λόγου μέσα στην κοινωνία.
Είναι αντίθετο με την Ευρωπαϊκή Ένωση και απορρίπτει ως "ανώτατο" στάδιο του καπιταλισμού τον ιμπεριαλισμό (βλ. "Ιμπεριαλισμός, το ανώτατο στάδιο του Καπιταλισμού""), θεωρώντας ότι ο καπιταλισμός κρατώντας βασικά ιμπεριαλιστικά χαρακτηριστικά, έχει πλέον μεταβεί σε νέο στάδιο, αυτό του ολοκληρωτικού καπιταλισμού.
Σύμφωνα με τις θέσεις του Ν.Α.Ρ., ο σοσιαλισμός δεν εφαρμόστηκε στις χώρες του ανατολικού μπλοκ. Αντιθέτως, θεωρεί πως οικοδομήθηκε ένα ταξικό σύστημα στο οποίο η εργατική τάξη είχε μεν σημαντικές κατακτήσεις, αλλά εν τέλει κυρίαρχη τάξη αναδείχθηκε η κρατική-κομματική γραφειοκρατία.
Οργάνωση νεολαίας.
Η οργάνωση νεολαίας του Ν.Α.Ρ. είναι η Νεολαία Κομμουνιστική Απελευθέρωση, η οποία συμμετέχει στο φοιτητικό κίνημα μέσα από τα σχήματα της Ενιαίας Ανεξάρτητης Αριστερής Κίνησης.
Εφημερίδα ΠΡΙΝ και Τετράδια Μαρξισμού.
Το Ν.Α.Ρ. εκδίδει την εβδομαδιαία πολιτική εφημερίδα «"ΠΡΙΝ"». Το «"ΠΡΙΝ"» κυκλοφόρησε για πρώτη φορά το 1989 ως μηνιαίο περιοδικό και στις αρχές του 1990 μετατράπηκε σε εφημερίδα. Διευθυντής του από το 1990 έως το 2016, ήταν ο Γιώργος Δελαστίκ. Συμμετέχει επίσης στην έκδοση του περιοδικού «"Τετράδια Μαρξισμού"».
Επίθεση από την Χρυσή Αυγή και από άλλες ομάδες.
Στις 16 Ιουνίου 1998 στα δικαστήρια της Ευελπίδων, τρία μέλη του ΝΑΡ δέχτηκαν επίθεση από μέλη της εγκληματικής οργάνωσης Χρυσή Αυγή με επικεφαλή τον τότε υπαρχηγό της Περίανδρο Ανδρουτσόπουλο, με αποτέλεσμα τον πολύ σοβαρό τραυματισμό του Δημήτρη Κουσουρή, μέλος τότε του Κεντρικού Συμβουλίου της ΕΦΕΕ. Έχει γίνει στόχος επιθέσεων από ακροδεξιούς υποστηρικτές του Περίανδρουαλλά και από άλλους.

</doc>
<doc id="47066" url="https://el.wikipedia.org/wiki?curid=47066" title="Αταμάνος">
Αταμάνος

Αταμάνος (ρωσικά: атаман) ή Χατμάνος ήταν ο αρχηγός κάθε οικισμού των Κοζάκων ή της περιοχής που έλεγχαν αυτοί. Ο Αταμάνος εκλέγονταν από τους ομοεθνείς του και ήταν αιρετός. Από το 1715 οι Αταμάνοι των κοζάκων ορίζονταν απευθείας από τον Τσάρο αλλά η εξουσία τους και η μακροημέρευσή τους σ’ αυτή τη θέση ήταν εξασφαλισμένη μόνο αν είχαν την αποδοχή των συμπατριωτών τους.

</doc>
<doc id="47070" url="https://el.wikipedia.org/wiki?curid=47070" title="Αλκμεωνίδες">
Αλκμεωνίδες

Οι Αλκμεωνίδες ήταν αριστοκρατικό γένος της αρχαίας Αθήνας, με σημαντικό ρόλο στην πολιτική και κοινωνική ζωή της πόλης, κυρίως κατά τον 6ο και τον 5ο π.Χ. αιώνα. Οφείλουν το όνομά τους στον δισέγγονό του Νέστορα της Πύλου Αλκμέωνα της οικογένειας των Νηλειίδων, από όπου κατάγονται. Ήταν από τις σημαντικές και ισχυρές οικογένειες της αρχαίας Αθήνας και έπαιξαν σπουδαίο ρόλο για περίπου 6 αιώνες.
Κατά καιρούς εξορίστηκαν από αυτήν λόγω της συμμετοχής τους σε σοβαρά ιστορικά γεγονότα της εποχής. Αυτά ήταν : το Κυλώνειο Άγος με τη συμμετοχή του Αλκμαιωνίδη Μεγακλή σ΄ αυτό (επέστρεψαν έπειτα από χάρη που τους έδωσε ο Σόλωνας), η διαμάχη τους με τον Τύραννο Πεισίστρατο ο οποίος τους εξόρισε και τις δύο φορές που κατέλαβε την εξουσία, και οι μεταρρυθμίσεις από τον Κλεισθένη, ο οποίος ήταν Αλκμαιωνίδης, έπειτα από εντολή των Σπαρτιατών. 
Διαμάχες.
Στο προσκήνιο της ιστορίας εμφανίζονται στο τέλος του 7ου π.Χ. αιώνα, όταν στην Αττική έχουν ήδη αρχίσει οι διαμάχες μεταξύ των διαφόρων γενών και τάξεων. Στα πλαίσια τής διαμάχης αυτής, ο Αλκμεωνίδης Μεγακλής που ήταν άρχοντας στην Αθήνα, σκότωσε με παρασπονδία τους στασιαστές οπαδούς τού Κύλωνος αφού πρώτα τους έπεισε να εγκαταλείψουν την Ακρόπολη, όπου είχαν καταφύγει ως ικέτες. Αυτό θεωρήθηκε ασέβεια (Κυλώνειο άγος) και οι Αλκμεωνίδες χαρακτηρίστηκαν γένος μιαρό και εξορίστηκαν από την πόλη. Επέστρεψαν με αμνηστία που παραχώρησε ο Σόλων.
Μετά την επιστροφή τους ενεπλάκησαν και πάλι στις συνεχιζόμενες διαμάχες όπου πρωτοστάτησαν στην αντίσταση εναντίον του Πεισιστράτου, που οδήγησε τα πρώτα χρόνια της τυραννίας του στην απομάκρυνσή του από την αρχή. Όταν έπειτα από 10 χρόνια (546 π.Χ.) ο τύραννος ξεκινώντας από την Ερέτρια αποβιβάστηκε στον Μαραθώνα και βάδιζε με τον στρατό του εναντίον της Αθήνας, οι Αλκμεωνίδες και άλλοι Αθηναίοι προσπάθησαν να τον αντιμετωπίσουν αλλά ηττήθηκαν και έφυγαν από την Αθήνα.
Επιστροφή στην Αθήνα.
Την περίοδο αυτή εμφανίζονται να ζητούν άσυλο στους Δελφούς, όπου αναλαμβάνουν την ανοικοδόμηση του ναού του Απόλλωνα που είχε καεί. Τελικά, μετά την κατάλυση τού τυραννικού πολιτεύματος, οι Αλκμεωνίδες ξαναγύρισαν στην Αθήνα και από το 510 π.Χ. πολλά μέλη του γένους αυτού διαδραμάτισαν σημαντικό ρόλο στην πολιτική κατάσταση της Αθήνας. Πολλές προσωπικότητες της αθηναϊκής ιστορίας, από τον 7o έως τον 5o αι. π.Χ., προέρχονταν από το γένος αυτό, όπως ο Περικλής που ήταν Αλκμεωνίδης από τη μητέρα του Αγαρίστη, ο Αλκιβιάδης με τη μητέρα του Δεινομάχη και ο νομοθέτης Κλεισθένης.

</doc>
<doc id="47072" url="https://el.wikipedia.org/wiki?curid=47072" title="ΝΑΡ">
ΝΑΡ



</doc>
<doc id="47073" url="https://el.wikipedia.org/wiki?curid=47073" title="ΝΚΑ">
ΝΚΑ



</doc>
<doc id="47075" url="https://el.wikipedia.org/wiki?curid=47075" title="Δήμος Κρουσώνα">
Δήμος Κρουσώνα

"Το παρόν λήμμα αφορά τον πρώην καποδιστριακό δήμο Κρουσώνος."
"Για τον σημερινό δήμο βλέπε: Δήμος Μαλεβιζίου."
Ο Δήμος Κρουσώνα ήταν δήμος του νομού Ηρακλείου που συστάθηκε με το πρόγραμμα Καποδίστριας από τη συνένωση παλαιότερων κοινοτήτων της περιοχής, που αποτέλεσαν στη συνέχεια τα δημοτικά διαμερίσματα του δήμου. Λειτούργησε την περίοδο 1999 -2010 οπότε και καταργήθηκε με την εφαρμογή του προγράμματος Καλλικράτης και εντάχθηκε στον νέο δήμο Μαλεβιζίου. Βρισκόταν στο δυτικά του νομού Ηρακλείου και είχε σαν έδρα το χωριό Κρουσώνα. Πρόκειται για ημιορεινό δήμο με τα περισσότερα χωριά να βρίσκονται στους πρόποδες του Ψηλορείτη. Σύμφωνα με την απογραφή του 2001 είχε συνολικά 4.059 κατοίκους και έκταση 65.033 στρέμματα.
Ο δήμος περιλάμβανε 4 δημοτικά διαμερίσματα:

</doc>
<doc id="47076" url="https://el.wikipedia.org/wiki?curid=47076" title="Δήμος Χαλανδρίου">
Δήμος Χαλανδρίου



</doc>
<doc id="47078" url="https://el.wikipedia.org/wiki?curid=47078" title="Εορδαϊκός Παλμός">
Εορδαϊκός Παλμός



</doc>
<doc id="47079" url="https://el.wikipedia.org/wiki?curid=47079" title="Πανεπιστήμιο του Καρόλου">
Πανεπιστήμιο του Καρόλου

Το Πανεπιστήμιο του Καρόλου (Τσέχικα: "Univerzita Karlova") είναι το παλαιότερο και μεγαλύτερο τσεχικό πανεπιστήμιο και μεταξύ των παλαιότερων πανεπιστημίων στην Ευρώπη. Ιδρύθηκε το 1348 στην Πράγα από τον βασιλιά Κάρολο τον Δ΄. Έχει πάνω από 45.000 φοιτητές.
Σύμφωνα με την πρόσφατη ακαδημαϊκή ταξινόμηση των παγκόσμιων πανεπιστημίων από το Πανεπιστήμιο της Σαγκάης Τσάο Τονγκ, είναι ένα από τα καλύτερα Πανεπιστήμια στην Κεντρική και Ανατολική Ευρώπη, μαζί με το Πανεπιστήμιο του Σέγκεντ στην Ουγγαρία.
Ο Βάτσλαβ Χάβελ είχε διοριστεί πρόεδρος του Πανεπιστημίου το 1990 και αργότερα έγινε πρόεδρος της Τσεχικής Δημοκρατίας.
Ιστορία.
Μεσαίωνας (1349–1419).
Η ίδρυση ενός μεσαιωνικού πανεπιστημίου στην Πράγα έγινε από τον Άγιο Ρωμαίο Αυτοκράτορα Κάρολο Δ΄. Ζήτησε από τον φίλο του και σύμμαχό του, τον Πάπα Κλήμη ΣΤ', να το πράξει. Στις 26 Ιανουαρίου 1347 ο Πάπας εξέδωσε Χρυσόβουλο για την ίδρυση ενός πανεπιστημίου στην Πράγα, με το μοντέλο του Πανεπιστημίου του Παρισιού, με τον πλήρη (4) αριθμό σχολών, που περιλαμβάνει μια θεολογική σχολή. Στις 7 Απριλίου 1348 ο Κάρολος, ο βασιλιάς της Βοημίας, έδωσε στα καθιερωμένα πανεπιστημιακά προνόμια και ασυλίες από την κοσμική εξουσία σε ένα Χρυσόβουλο και στις 14 Ιανουαρίου 1349 το επανέλαβε ως Βασιλιάς των Ρωμαίων. Οι περισσότερες πηγές της Τσεχίας από τον 19ο αιώνα - εγκυκλοπαίδειες, γενικές ιστορίες, υλικά του ίδιου του Πανεπιστημίου - προτιμούν να δώσουν το 1348 ως έτος ίδρυσης του πανεπιστημίου, παρά το 1347 ή το 1349. Αυτό προκλήθηκε από μια αντικυκλική μετατόπιση τον 19ο αιώνα , από κοινού από Τσέχους και Γερμανούς.
Προτεσταντική Ακαδημία.
Η σχολή των τεχνών έγινε κέντρο του κινήματος Χουσίτ, και η κύρια δογματική εξουσία των Ουτρακιστών. Δεν δόθηκαν πτυχία κατά τα έτη 1417–30, κατά καιρούς υπήρχαν μόνο οκτώ ή εννέα καθηγητές. Από το 1541 έως το 1558 ο Τσέχος ανθρωπιστής Mattheus Collinus (1516–1566) ήταν καθηγητής της Ελληνικής γλώσσας. Πρόοδος σημειώθηκε ξανά όταν ο αυτοκράτορας Ρούντολφ Β εγκαταστήθηκε στην Πράγα. Το 1609 καταργήθηκε η υποχρεωτική αγαμία των καθηγητών.
Σύμβολα.
Σφραγίδα.
Η σφραγίδα του δείχνει τον προστάτη του Πανεπιστημίου, Αυτοκράτορα Κάρολο Δ ', με τα οικόσημά του ως Βασιλιά των Ρωμαίων και Βασιλιά της Βοημίας, γονατισμένο μπροστά στον Άγιο Βενσέσλα, τον προστάτη άγιο της Βοημίας. Περιβάλλεται από την επιγραφή, Sigillum Universitatis Scolarium Studii Pragensis (= Σφραγίδα της Ακαδημίας της Πράγας).
Τα τμήματα του Πανεπιστημίου.
Στο ξεκίνημα του, το πανεπιστήμιο αποτελούταν από 4 τμήματα. Σήμερα το πανεπιστήμιο του Καρόλου αποτελείται από 17 σχετικώς ανεξάρτητα και αυτοδιοικούμενα τμήματα που βρίσκονται στην Πράγα, στο Πίλζεν και στο Χράντετς Κράλοβε.
Τα τμήματα του Πανεπιστημίου είναι:

</doc>
<doc id="47080" url="https://el.wikipedia.org/wiki?curid=47080" title="Πανεπιστήμιο Καρόλου">
Πανεπιστήμιο Καρόλου



</doc>
<doc id="47081" url="https://el.wikipedia.org/wiki?curid=47081" title="Τσερνόμπιλ">
Τσερνόμπιλ

Ο όρος Τσερνόμπιλ μπορεί να αναφέρεται:

</doc>
<doc id="47082" url="https://el.wikipedia.org/wiki?curid=47082" title="Τσέρνομπιλ">
Τσέρνομπιλ



</doc>
<doc id="47083" url="https://el.wikipedia.org/wiki?curid=47083" title="Τσερνομπίλ">
Τσερνομπίλ



</doc>
<doc id="47084" url="https://el.wikipedia.org/wiki?curid=47084" title="Πυρηνικός Σταθμός Παραγωγής Ενέργειας του Τσερνόμπιλ">
Πυρηνικός Σταθμός Παραγωγής Ενέργειας του Τσερνόμπιλ

Ο Πυρηνικός Σταθμός Παραγωγής Ενέργειας του Τσερνόμπιλ (σοβιετική πλήρης ονομασία: "Εργοστάσιο Παραγωγής Πυρηνικής Ενέργειας του Τσερνόμπιλ, Β.Ι. Λένιν" - "Чернобыльская АЭС им. В.И.Ленина"), βρίσκεται 3χλμ από το εγκαταλελειμμένο πλέον χωριό Πρίπιατ (ουκρανικά: "При́п'ять") της Ουκρανίας. Το εργοστάσιο που πήρε το όνομά του από την πόλη του Τσερνόμπιλ, μπήκε σε λειτουργία για τη Σοβιετική Ένωση το 1977 ως πρότυπο πυρηνικό εργοστάσιο. Στις 26 Απριλίου του 1986 σημειώθηκε στο εργοστάσιο το πυρηνικό ατύχημα του Τσερνόμπιλ και είχε ως αποτέλεσμα τον άμεσο θάνατο δεκάδων και την εκτεταμένη επιβάρυνση του περιβάλλοντος με ραδιενέργεια. Το εργοστάσιο λειτουργούσε ως τον Δεκέμβριο του 2000 εξαιτίας μεγάλης ενεργειακής ζήτησης στην Ουκρανία. 
Η κατασκευή.
Το Συμβούλιο Υπουργών της Σοβιετικής Ένωσης εξέδωσε απόφαση στις 29 Ιουνίου του 1966 με την οποία η παραγωγή ενέργειας της ΕΣΣΔ θα αυξανόταν κατά 11.9 εκατομμύρια Κιλοβάτ, με τα 8 εξ αυτών να προέρχονται από πυρηνικά εργοστάσια. Χρειαζόταν ένα εργοστάσιο να αντισταθμίσει την ανεπάρκεια ηλεκτρικής ενέργειας στην Κεντρική Ενεργειακή Περιοχή της Σοβιετικής Ένωσης. Η επιλογή της περιοχής έγινε μεταξύ 1965 και 1966 η Σοβιετική Επιτροπή Δημοσίου Σχεδιασμού, πρότεινε την ανέγερση του πυρηνικού εργοστασίου κοντά στο χωριό Κοπάτσι στο Κίεβο. Στο μελλοντικό εργοστάσιο δόθηκε το όνομα Τσερνόμπιλ, ένα τοπωνύμιο που συναντάται για πρώτη φορά στο Χρονικό του Υπατίου, ένα χειρόγραφο του 15ου αιώνα μ.Χ.&lt;ref name="cnpp.gov.ua/choiceofasite&gt;"Choice of a site". (2004, 12 Οκτωβρίου). Ανακτήθηκε 2 Δεκεμβρίου 2006 από http://www.chnpp.gov.ua/eng/articles.php?lng=en&amp;pg=25 &lt;/ref&gt;
Το εργοστάσιο λειτούργούσε τέσσερις αντιδραστήρες ζέοντος ύδατος με επιβραδυντή γραφίτη, τύπου RBMK-1000 και ήταν το τρίτο Σοβιετικό πυρηνικό εργοστάσιο που χρησιμοποιούσε τέτοιου τύπου αντιδραστήρες, μετά τους Σταθμούς Παραγωγής Πυρηνικής Ενέργειας του Στάλινγκραντ και του Κουρσκ. Είχε δυνατότητα συνολικής παραγωγής 4.000 MW ηλεκτρικής ενέργειας. &lt;ref name="cnpp.gov.ua/choiceofreactor&gt;"Choice of reactor type". (2004, 12 Οκτωβρίου). Ανακτήθηκε 2 Δεκεμβρίου 2006 από http://www.chnpp.gov.ua/eng/articles.php?lng=en&amp;pg=24 &lt;/ref&gt; Το 1977 λειτούργησε ο πρώτος πυρηνικός αντιδραστήρας του και σηματοδοτήθηκε η έναρξη λειτουργίας του Πυρηνικού Εργοστασίου του Τσερνόμπιλ ως πρότυπο πυρηνικό εργοστάσιο, όπως είχε σχεδιαστεί από επιστήμονες της Σοβιετικής Ένωσης. Το 1983 μπήκε σε λειτουργία ο αντιδραστήρας 4, στον οποίον σημειώθηκε το ατύχημα. Μέχρι τις 21 Αυγούστου του 1984, το εργοστάσιο του Τσερνόμπιλ είχε παράγει 100 δισεκατομμύρια κιλοβατώρες ηλεκτρικής ενέργειας. &lt;ref name="cnpp.gov.ua/stages&gt;"Stages of a construction". (2004, 12 Οκτωβρίου). Ανακτήθηκε 2 Δεκεμβρίου 2006 από http://www.chnpp.gov.ua/eng/articles.php?lng=en&amp;pg=26 &lt;/ref&gt;
Στο χώρο του εργοστασίου βρίσκονταν υπό κατασκευή δυο ακόμα αντιδραστήρες, ο Νο.5 και ο Νο.6, η κατασκευή των οποίων θα ολοκληρωνόταν το Φθινόπωρο του 1986, όμως ποτέ δεν τελείωσε, λόγω του ατυχήματος. Οι γερανοί που χρησιμοποιούνταν για την κατασκευή των κτιρίων υπάρχουν μέχρι και σήμερα εκεί όπου έμειναν το 1986. Κοντά στο εργοστάσιο επίσης υπάρχει μια μεγάλη κατασκευή της σοβιετικής αεράμυνας, κάτι που έδωσε λαβή για την ανάπτυξη αστικών μύθων που υποστήριζαν ότι το πραγματικό αίτιο του ατυχήματος ήταν κάποιο αποτυχημένο πείραμα του σοβιετικού στρατού.
Ατυχήματα.
Στο Τσερνόμπιλ έχουν συμβεί συνολικά 32 συμβάντα που χαρακτηρίζονται ως "ατυχήματα" σύμφωνα με την Διεθνή Επιτροπή Ατομικής Ενέργειας.
Σύμφωνα με έγγραφα του Ουκρανικού κλάδου της KGB, που δόθηκαν στη δημοσιότητα το 2003 σημειώθηκαν 29 ατυχήματα στην περίοδο μεταξύ 1977 και 1981. Τα ατυχήματα αυτά, αν και σχετικά μικρής έκτασης, κατέδειξαν σφάλματα στην κατασκευή και στον τρόπο λειτουργίας του πυρηνικού εργοστασίου καθώς και παρατυπίες στους κανονισμούς ασφαλείας. 
Ένα άλλο ατύχημα του 1982, που έγινε γνωστό αλλά αποκρύφθηκαν σημαντικές λεπτομέρειές του από τη Σοβιετική κυβέρνηση, ήταν ένα συμβάν στον αντιδραστήρα Νο 1 του εργοστασίου που οδήγησε σε μερική τήξη του πυρήνα του αντιδραστήρα με αποτέλεσμα την απελευθέρωση "σημαντικών ποσοτήτων ραδιενέργειας". 
Το δυστύχημα για το οποίο το πυρηνικό εργοστάσιο του Τσερνόμπιλ είναι γνωστό όμως, είναι αυτό που έγινε στις 26 Απριλίου του 1986. Μια έκρηξη και πυρκαγιά στον αντιδραστήρα Νο 4 του εργοστασίου οδήγησε σε συμβάν της μέγιστης βαθμίδας της κλίμακας των πυρηνικών ατυχημάτων, με δεκάδες θανάτους να σχετίζονται άμεσα με αυτό και πολλούς περισσότερους από τη ραδιενέργεια που απελευθερώθηκε.
Στις 11 Οκτωβρίου 1991 σημειώθηκε ένα ακόμη ατύχημα στο Τσερνόμπιλ. Ο θάλαμος μιας τουρμπίνας του αντιδραστήρα Νο 2 έπιασε φωτιά πράγμα που προκάλεσε μεγάλες ζημιές στο κτίριο του αντιδραστήρα. Εξαιτίας του γεγονότος αυτού ο αντιδραστήρας Νο 2 υπέστη ανεπιδιόρθωτες ζημιές και έτσι έπαψε να λειτουργεί το ίδιο έτος. 
Διακοπή λειτουργίας.
Η Ουκρανία, που διατηρούσε σε λειτουργία τον ενεργειακό σταθμό του Τσερνόμπιλ ακόμη και μετά το ατύχημα του 1986, υπέκυψε στις πιέσεις των κυβερνήσεων των κρατών του G8 και της Ευρωπαϊκής Ένωσης και στις 25 Δεκεμβρίου του 1995 ανακοίνωσε την πρόθεσή της για την παύση λειτουργίας του πυρηνικού σταθμού. Το 1996 διεκόπη η λειτουργία του αντιδραστήρα Νο 1, που ήταν και ο παλαιότερος, και ο αντιδραστήρας Νο 3 του εργοστασίου ήταν ο μόνος που παρέμεινε σε λειτουργία. Κατά τη διάρκεια επίσκεψης του Μπιλ Κλίντον στην Ουκρανία, στις 5 Ιουνίου του 2000, ο τότε πρόεδρος της Ουκρανίας Λεονίντ Ντανίλοβιτς Κούτσμα ανακοίνωσε τη διακοπή λειτουργίας του αντιδραστήρα Νο 3 που επρόκειτο να γίνει στις 15 Δεκεμβρίου του 2000.&lt;ref name"cnpp.gov.ua/shutdown"&gt;"ChNPP Shutdown". (2005, 27 Ιανουαρίου). Ανακτήθηκε 10 Δεκεμβρίου 2006 από http://www.chnpp.gov.ua/eng/articles.php?lng=en&amp;pg=43 &lt;/ref&gt; Η διακοπή λειτουργίας έγινε την καθορισμένη ημέρα στις 13:17 ώρα Ουκρανίας, οπότε και ο σταθμός έπαψε να παράγει ενέργεια. Σήμερα, το εργοστάσιο ελέγχεται τακτικά από ειδικούς για τα επίπεδα ραδιενέργειας στη γύρω περιοχή και για την κατάσταση των ανενεργών αντιδραστήρων.

</doc>
<doc id="47094" url="https://el.wikipedia.org/wiki?curid=47094" title="Ναυτική γεωγραφία">
Ναυτική γεωγραφία

Η ναυτική γεωγραφία (nautical geography) είναι ο κλάδος της φυσικής γεωγραφίας που έχει ως αντικείμενο μελέτης τις ακτές, τις θάλασσες, τα θαλάσσια ρεύματα, τον ενάλιο πλούτο, τις θαλάσσιες, ποτάμιες και λιμναίες συγκοινωνίες, τους λιμένες και γενικά κάθε μορφολογία που παρατηρείται στον θαλάσσιο χώρο και σε σχέση με αυτόν, που επηρεάζει την οικονομική ζωή των λαών. Η οικονομική εξέταση και δυνατότητες εκμετάλλευσης αυτών αποτελεί αντικείμενο της ναυτιλιακής γεωγραφίας.

</doc>
<doc id="47095" url="https://el.wikipedia.org/wiki?curid=47095" title="Ναυτιλιακή γεωγραφία">
Ναυτιλιακή γεωγραφία

Η Ναυτιλιακή Γεωγραφία ή Ναυτική Οικονομική Γεωγραφία (Maritime Geography) είναι τομέας της Οικονομικής Γεωγραφίας και έχει ως αντικείμενο μελέτης την ναυτιλιακή κατάσταση και δράση σ΄ όλο τον κόσμο αλλά και κατά Χώρα, την παρακολούθηση των εισαγωγών - εξαγωγών, την διακίνηση φορτίων εσωτερικού εμπορίου καθώς και εκείνη των επιβατών κατά λιμένα.

</doc>
<doc id="47097" url="https://el.wikipedia.org/wiki?curid=47097" title="Ναυταπάτη">
Ναυταπάτη

Με τον όρο ναυταπάτη (barratry) χαρακτηρίζεται οποιαδήποτε ζημία που προκαλείται στο πλοίο ή στο μεταφερόμενο φορτίο εκ προθέσεως (δόλος) από τον Πλοίαρχο ή το πλήρωμα, που έχει ως σκοπό την πρόκληση βλάβης στον πλοιοκτήτη ή τον εφοπλιστή, ή τον ναυλωτή (φορτωτή) ή τον ασφαλιστή. Ενίοτε περιλαμβάνεται και η εξ αμελείας πρόκληση βλαβών επί των παραπάνω.
Υπάρχουν ορισμένοι τύποι και συνδυασμοί των ναυταπατών που συναντώνται κατά τη διεξαγωγή του εμπορίου και των μεταφορών. Ωστόσο μια ναυταπάτη είναι δυνατόν να πάρει μία από τις ακόλουθες μορφές ή συνδυασμό τους : 
Ναυταπάτη στηριζόμενη σε έγγραφα..
Για την αποφυγή ναυταπάτης τέτοιας μορφής είναι απαραίτητος ο έλεγχος αξιοπιστίας των συμβαλλομένων. Φορείς που μπορούν να συμβάλλουν στην κατεύθυνση αυτή είναι :
Εμπορικά Τμήματα Πρεσβειών, Εμπορικά Επιμελητήρια, Εμπορικές Τράπεζες, αναγνωρισμένοι πράκτορες, εκτελωνιστές, επιθεωρητές φορτίου κ.α.. 
Ειδικά οι πλοιοκτήτες που εμπλέκονται στη μεταφορική διαδικασία θα πρέπει να συμβουλεύονται τα Ρ &amp; Ι clubs και, βέβαια, να εφιστούν την προσοχή των πλοιάρχων στο θέμα της φορτωτικής.
Πρόκληση ναυαγίου, παρέκκλιση πορείας και κλοπή φορτίου..
Τα περισσότερα περιστατικά πρόκλησης ναυαγίου λαμβάνουν χώρα κατά τη διάρκεια υφέσεων που επικρατούν στη ναυλαγορά, όταν εφοπλιστές που έχουν περιέλθει σε οικονομικό αδιέξοδο πείθουν το πλήρωμα του πλοίου ή μέρος αυτού να προκαλέσει ζημιές με σκοπό τη βύθιση του πλοίου. Η μορφή αυτή της ναυταπάτης είναι γνωστή και ως Hull Fraud. 
Η πρόκληση ναυαγίου είναι δυνατόν, επίσης, να συνδυαστεί είτε με απάτη σχετικά με το φορτίο όταν το πλοίο είναι έμφορτο με εμπορεύματα μεγάλης αξίας, είτε με παρέκκλιση από την κανονική πορεία και την πώληση του φορτίου. 
Οι προϋποθέσεις για ναυταπάτη αυτού του είδους είναι : 
Εμπρησμός..
Η πράξη του εμπρησμού συνδέεται στενά με την πρόκληση ναυαγίου και ακριβέστερα με την πρόκληση "ολικής απώλειας" (Total Loss) προσφέρει στον πλοιοκτήτη έναν εναλλακτικό τρόπο καταστροφής του πλοίου με σκοπό να εγείρει απαίτηση έναντι της ασφαλιστικής εταιρείας. 
Απάτη στη ναύλωση..
Η εμπορική λειτουργία ενός ταξιδιού που διεξάγεται με ναυλοσύμφωνο συμπεριλαμβάνει τις συμβατικές υποχρεώσεις μεταξύ των μερών που εμπλέκονται και που πηγάζουν από την υπογραφή του ναυλοσύμφωνου, καθώς και τη ροή των χρηματικών κεφαλαίων και των απαραίτητων εγγράφων. 
Οι δύο βασικές μορφές ναυταπάτης είναι ανάλογες με τις μορφές ναύλωσης. Έτσι διακρίνουμε : 
Απάτη αναφερόμενη στο φορτίο..
Χαρακτηρίζεται από την ασφάλιση των εμπορευμάτων ή του πλοίου, σε βαθμό υπερβολικό σε σχέση με την πραγματική τους αξία, με αντικειμενικό σκοπό το κέρδος που θα προκύψει από μια απώλεια ή ζημιά του φορτίου.
Αυτού του είδους η απάτη γενικά συναντάται σε χώρες όπου υπάρχουν συναλλαγματικοί περιορισμοί και η μέθοδος των υπερτιμολογήσεων χρησιμοποιείται σαν μέσο για τη μετατροπή του εγχωρίου νομίσματος σε "σκληρό" συνάλλαγμα. 

</doc>
<doc id="47099" url="https://el.wikipedia.org/wiki?curid=47099" title="Παραγραφή (ναυτιλία)">
Παραγραφή (ναυτιλία)

Κατά την ελληνική νομοθεσία και ειδικά στον Κ.Ι.Ν.Δ., τίτλο 15ο, άρθρα 289-292 ορίζονται οι παραγραφές (prescriptions) ορισμένων αξιώσεων.
Σε ετήσια παραγραφή υπόκεινται οι αξιώσεις: 
Σε διετή παραγραφή υπόκεινται οι αξιώσεις:
Τέλος ακόμη ορίζεται πως ο "καλή τη πίστει" και δυνάμει τίτλου νεμόμενος το πλοίο επί 3ετία, καθώς και ο νεμόμενος το πλοίο επί 10ετία ανεξαρτήτως τίτλου, γίνεται κύριος αυτού.
Η έναρξη της κάθε παραγραφής αρχίζει από το τέλος του έτους εντός του οποίου γεννήθηκε η αξίωση (αρθρ. 291 ΚΙΝΔ, σε συνδ. με αρθρ. 251, 253 ΑΚ)

</doc>
<doc id="47100" url="https://el.wikipedia.org/wiki?curid=47100" title="Παράκτιος">
Παράκτιος

Ο όρος παράκτιος ("inshore") αφορά χαρακτηρισμό ατόμου αντικειμένου ή γεγονότος που συμβαίνει κοντά σε ακτές προερχόμενο όμως από την θάλασσα, σε αντίθεση με τον όρο παράλιος που αφορά χαρακτηρισμό επί των ιδίων που προέρχονται από την ξηρά προς την ακτή.
Παραδείγματα εφαρμογής: Παράκτιος αλιεία (αλιεία κοντά στις ακτές), Παράκτιος ναυσιπλοΐα ή Ακτοπλοΐα (ναυσιπλοΐα κοντά στις ακτές), Παράκτιος σταθμός (συνήθως σταθμός επικοινωνιών ή ελέγχου ναυσιπλοΐας ή σταθμός επιθαλασσίας αρωγής), Παράκτιο πλοίο ή ακτοπλοϊκό (πλοίο που εκτελεί πλόες συνήθως εσωτερικού, κυρίως εντός χωρικών υδάτων).

</doc>
<doc id="47103" url="https://el.wikipedia.org/wiki?curid=47103" title="Ναύτης">
Ναύτης

Με τον όρο Ναύτης (Ντης), () χαρακτηρίζονται:
Ο Ναύτης στο Πολεμικό Ναυτικό.
Στην Κοινοπολιτεία, είναι η χαμηλότερη κατάταξη στο Πολεμικό Ναυτικό, ενώ στις Ηνωμένες Πολιτείες, αναφέρεται στις τρεις χαμηλότερες τάξεις του Πολεμικού Ναυτικού των ΗΠΑ και της Ακτοφυλακής των ΗΠΑ. Το αντίστοιχο του ναύτη είναι το "matelot" στις γαλλόφωνες χώρες και το "matrose" στις γερμανόφωνες χώρες.
Αντίστοιχα, οι ναύτες του Πολεμικού Ναυτικού διακρίνονται, ανάλογα των καθηκόντων τους, κατά επιστασίες.
Ελλάδα.
Στην Ελλάδα, σύμφωνα με το άρθρο 73 του Κ.Δ.Ν.Δ., ο ναύτης του υπό ελληνική σημαία πλοίου ή συμβεβλημένου με το Ν.Α.Τ., περιλαμβάνεται στο προσωπικό καταστρώματος και θα πρέπει να είναι κάτοχος σχετικής άδειας ναύτου.
Καναδάς.
Υπάρχουν 4 βαθμοί ναύτη (matelot) στο Βασιλικό Ναυτικό του Καναδά:
Γερμανία.
Η γερμανική κατάταξη του ναύτη () είναι η χαμηλότερη κατάταξη του Γερμανικού Πολεμικού Ναυτικού. Είναι ισοδύναμο με τον OR1 στο ΝΑΤΟ και είναι βαθμός Α3 στους μισθολογικούς κανόνες του Ομοσπονδιακού Υπουργείου Άμυνας.
Ινδονησία.
Στην Ινδονησία, αυτός ο βαθμός αναφέρεται ως "kelasi". Υπάρχουν τρία επίπεδα αυτού του βαθμού στο Πολεμικό Ναυτικό της Ινδονησίας τα οποία είναι: "ναυτικός στρατολόγησης" (kelasi dua), "ναυτικός μαθητευόμενος" (kelasi satu) και "ναύτης" (kelasi kepala). Το σύστημα αξιολόγησης αντικατοπτρίζει αυτό που χρησιμοποιείται στο Πολεμικό Ναυτικό των ΗΠΑ.
Ιταλία.
Η ιταλική κατάταξη του ναύτη () είναι η χαμηλότερη κατάταξη του Ιταλικού Πολεμικού Ναυτικού ισοδύναμου στο ΝΑΤΟ με τον OR1.
ΗΠΑ.
Ο ναύτης είναι η τρίτη καταταγμένη κατάταξη από το τέλος στα αξιώματα του Ναυτικού των Η.Π.Α. και της Ακτοφυλακής των ΗΠΑ, που κατατάσσεται πάνω από τον μαθητευόμενο ναύτη και κάτω από τον βαθμό του αξιωματικού τρίτης τάξης. Η τάξη χρησιμοποιείται επίσης στο Σώμα Ναυτών Θαλάσσιων Στρατιωτικών Μονάδων των Ηνωμένων Πολιτειών ().
Ρωσία.
Η ρωσική λέξη "ναυτικός" ή "ναύτης" () προέρχεται από το γερμανικό "matrose". Στην Αυτοκρατορική Ρωσία, η πιο κατώτερη ναυτική τάξη ήταν ο «ναύτης 2ης τάξης» (). Η Εσθονία () και η Λετονία () χρησιμοποιούν στενά συνδεδεμένους όρους.

</doc>
<doc id="47104" url="https://el.wikipedia.org/wiki?curid=47104" title="Ελληνικό πλοίο">
Ελληνικό πλοίο



</doc>
<doc id="47106" url="https://el.wikipedia.org/wiki?curid=47106" title="Μαξιμίνος Β΄">
Μαξιμίνος Β΄

Ο Γάιος Βαλέριος Γαλέριος Μαξιμίνος Δάιας Αύγουστος ("Gaius Valerius Galerius Maximinus Daia Augustus", 20 Νοεμβρίου 270 - Αύγουστος 313) ήταν Ρωμαίος αυτοκράτορας από το 308 έως το 313. 
Αρχικά ήταν ένας χωρικός που ονομαζόταν Δάιας, γεννημένος στην περιοχή του Δούναβη, στην νεοοργανωμένη Ρωμαϊκή επαρχία της Αυρηλιανής Δακίας (που μαζί με την Μακεδονία υπαγόταν στην μετέπειτα Πραιτωριανή επαρχία Ιλλυρικού). Ήταν ο ανιψιός του Γαλερίου, γιος της αδελφής του.
Διακρίθηκε αφού κατετάγη στο στρατό, και το 305 υιοθετήθηκε από τον εκ μητρός θείο του , Γαλέριο, και ανήλθε στο βαθμό του Καίσαρα, με τη διακυβέρνηση της Συρίας και της Αιγύπτου.
Το 308, όταν έγινε Αύγουστος ο Λικίνιος, ο Μαξιμίνος και ο Μέγας Κωνσταντίνος ανακηρύχθηκαν "filii Augustorum" ("γιοι του Αύγουστου"), ωστόσο ο Μαξιμίνος άρχισε να αυτοαποκαλείται Αύγουστος το 310.
Μετά το θάνατο του Γαλέριου, το 311, ο Μαξιμίνος μοιράστηκε μαζί με το Λικίνιο το ανατολικό μέρος της Αυτοκρατορίας και σύναψε μυστική συμμαχία με το σφετεριστή Μαξέντιο, ο οποίος είχε υπό τον έλεγχό του την Ιταλία. Ήρθε σε ανοικτή σύγκρουση με το Λικίνιο το 313 και υπέστη συντριπτική ήττα στη μάχη του Tzirallum, στις 30 Απριλίου και κατέφυγε αρχικά στη Νικομήδεια και έπειτα στην Ταρσό της Κιλικίας. Πέθανε εκεί, τον επόμενο Αύγουστο και ο θάνατός του αποδόθηκε σε "θλίψη, δηλητηρίαση και στην οργή των θεών".
Ο Μαξιμίνος ήταν διαβόητος για τους σκληρούς διωγμούς που εξαπέλυσε εναντίον των Χριστιανών.

</doc>
<doc id="47107" url="https://el.wikipedia.org/wiki?curid=47107" title="Έγγραφο εθνικότητας">
Έγγραφο εθνικότητας

Έγγραφο εθνικότητας ή Πιστοποιητικό εθνικότητας (certificate of registry ή ship's cetificate of registry) ονομάζεται το έγγραφο που χορηγείται όταν ένα πλοίο νηολογηθεί σε ένα λιμένα και αποκτήσει έτσι το δικαίωμα να φέρει τη σημαία της Χώρας που ανήκει ο λιμένας αυτός.
Το έγγραφο εθνικότητας είναι από τα σπουδαιότερα, αν όχι του σπουδαιότερο των εγγράφων του πλοίου αφού αυτό αποδεικνύει αφενός την εθνικότητά του αφετέρου και αυτή την έννοια του πλοίου ως ύπαρξή του. Αποτελεί δημόσιο έγγραφο που εκδίδεται από τον Λιμενάρχη (Νηολόγο) του λιμένα νηολόγησης που περιέχει όλα τα προς διάκριση του πλοίου απαιτούμενα στοιχεία όπως: όνομα πλοίου, είδος (τύπος) αυτού, το Διεθνές διακριτικό σήμα (ΔΔΣ), την χωρητικότητα πλοίου, τις διαστάσεις και το υλικό κατασκευής του, το είδος και την δύναμη της κινητήριας μηχανής ή μηχανών του, τον αριθμό και λιμένα νηολογίου, την κλάση πλοίου και το όνομα του ιδιοκτήτου ή των συνιδιοκτητών με το ποσοστό συμμετοχής εκάστου.
Αν το πλοίο υποστεί μεταρρυθμίσεις κατά το σχήμα, την χωρητικότητα ή κατ΄ οποιονδήποτε άλλο τρόπο, ο ιδιοκτήτης οφείλει να αιτήσει αμέσως την έκδοση νέου εγγράφου εθνικότητας. Νέο έγγραφο εθνικότητας εκδίδεται επίσης σε περίπτωση απώλειας αυτού, βεβαιωμένης όμως ενόρκως από τον Πλοίαρχο, οπότε και στο νέο γίνεται μνεία έκδοσης επί απώλειας προηγουμένου του οποίου η ημερομηνία έκδοσης και ο αριθμός αναφέρονται ρητά στο νέο. Επίσης όταν ένα ελληνικό πλοίο πωληθεί κατά ποσοστό σε άλλον θα πρέπει τούτο να σημειωθεί στο οπίσθιο μέρος του εγγράφου από την αρμόδια Λιμενική Αρχή του λιμένα νηολόγησης.

</doc>
<doc id="47108" url="https://el.wikipedia.org/wiki?curid=47108" title="Πιστοποιητικό εθνικότητας">
Πιστοποιητικό εθνικότητας



</doc>
<doc id="47109" url="https://el.wikipedia.org/wiki?curid=47109" title="Μαξιμίνος Β">
Μαξιμίνος Β



</doc>
<doc id="47111" url="https://el.wikipedia.org/wiki?curid=47111" title="Η δίκη των εξ">
Η δίκη των εξ



</doc>
<doc id="47112" url="https://el.wikipedia.org/wiki?curid=47112" title="Νικόλαος Θεοτόκης">
Νικόλαος Θεοτόκης

Ο Νικόλαος Θεοτόκης (20 Ιουλίου 1878 – 15 Νοεμβρίου 1922) ήταν Έλληνας πολιτικός και διπλωμάτης, βουλευτής Κέρκυρας.
Γεννήθηκε στην Κέρκυρα στις 20 Ιουλίου του 1878 και καταγόταν από την αρχοντική κερκυραϊκή οικογένεια Θεοτόκη (κλάδος Θεοτόκη-Daviazzo). Ήταν πρωτότοκος γιος του πρωθυπουργού Γεωργίου Θεοτόκη και της Αμαλίας Δήμα, αδελφός του επίσης πρωθυπουργού Ιωάννη Θεοτόκη και της Ζαΐρας Θεοτόκη, μητέρας του πρωθυπουργού Γεωργίου Ράλλη.
Σπούδασε νομική στην Αθήνα και πολιτικές επιστήμες στο Παρίσι και στο Βερολίνο. 
Το 1899 ο Νικόλαος Θεοτόκης ξεκίνησε την καριέρα του στο διπλωματικό σώμα, εισερχόμενος στη διπλωματική υπηρεσία του Υπουργείου των Εξωτερικών. Αρχικά διορίστηκε υποπρόξενος στο Δεδέαγατς (σημερινή Αλεξανδρούπολη) και τη Μαγνησία. Το 1905 μετακινήθηκε στο Παρίσι και αργότερα στη Βιέννη υπηρετώντας ως γραμματέας των αντίστοιχων ελληνικών πρεσβειών. Το 1909 ανέλαβε τη θέση του πρώτου γραμματέα στην ελληνική πρεσβεία της Κωνσταντινούπολης και ακολούθως του Παρισιού και της Βέρνης. Το 1914, με την έναρξη του Α΄ Παγκοσμίου πολέμου, ο Θεοτόκης μετακινήθηκε στην ελληνική πρεσβεία του Βερολίνου και αργότερα και διετέλεσε πρέσβης της Ελλάδας στο Βερολίνο. 
Το 1917, μετά την επικράτηση του κινήματος της Εθνικής Άμυνας, εγκαταστάθηκε στην Ελβετία, όπου μετέβη ο βασιλιάς Κωνσταντίνος, όταν εκθρονίστηκε. 
Το 1920 επέστρεψε στην Ελλάδα, εγκατέλειψε το διπλωματικό σώμα και ξεκίνησε η εμπλοκή του στην πολιτική. Εξελέγη βουλευτής Κέρκυρας, συμμετέχοντας με το Λαϊκό Κόμμα στις εκλογές της 1 Νοεμβρίου του ίδιου έτους. Από τις 24 Ιανουαρίου 1921 χρημάτισε υπουργός Δικαιοσύνης στην κυβέρνηση με πρωθυπουργό τον Νικόλαο Καλογερόπουλο και ακολούθως διετέλεσε Υπουργός Ναυτικών και Στρατιωτικών (20 Φεβρουαρίου-26 Μαρτίου 1921). Στις δύο κυβερνήσεις που σχημάτισε ο Δημήτριος Γούναρης (26 Μαρτίου 1921-3 Μαΐου 1922) διορίστηκε υπουργός Στρατιωτικών, αξίωμα που διατήρησε και στην κυβέρνηση του Πέτρου Πρωτοπαπαδάκη που ακολούθησε (9 Μαΐου-28 Αυγούστου 1922).
Μετά την αποτυχία της μικρασιατικής εκστρατείας και τις επακόλουθες εσωτερικές πολιτικές εξελίξεις (Κίνημα στο στρατό υπό τον Στυλιανό Γονατά και τον Νικόλαο Πλαστήρα, παραίτηση της κυβέρνησης και του βασιλιά), στις 28 Σεπτεμβρίου του 1922 ο Νικόλαος Θεοτόκης συνελήφθη με απόφαση της Επαναστατικής Επιτροπής, ως ένας από τους υπεύθυνους της Μικρασιατικής Καταστροφής. Εκτός από τον Νικ. Θεοτόκη στο Έκτακτο Στρατοδικείο που συγκροτήθηκε τότε παραπέμφθηκαν οι Δημ. Γούναρης, Π. Πρωτοπαπαδάκης, Γ. Μπαλτατζής, Ξ. Στρατηγός, Μ. Γούδας, Ν. Στράτος και Γ. Χατζηανέστης, όλοι με την κατηγορία της «εσχάτης προδοσίας». Σύμφωνα με το κατηγορητήριο οι οκτώ κατηγορούμενοι «εκουσίως και εκ προθέσεως υπεστήριξαν την εισβολήν ξένων στρατευμάτων, ήτοι του τουρκικού εθνικιστικού στρατού, εις την επικράτειαν του Βασιλείου… παραδώσαντες άμα εις τον εχθρόν πόλεις, φρούρια, μέγα μέρος του στρατού και μεγίστης αξίας υλικόν πολέμου». 
Η Δίκη των Εξ, όπως έμεινε γνωστή, άρχισε στις 31 Οκτωβρίου/13 Νοεμβρίου 1922 και ολοκληρώθηκε μετά από 14 συνεδριάσεις στις 14/27 Νοεμβρίου. Για την απόφαση του στρατοδικείου ωστόσο δεν υπήρχαν πολλές αμφιβολίες ούτε πριν την έναρξη της δίκης ούτε κατά τη διάρκειά της. Παρά τις ευθύνες των κατηγορουμένων για τη Μικρασιατική καταστροφή, η παραπομπή τους με το συγκεκριμένο κατηγορητήριο και η καταδίκη τους, με βάση το κατηγορητήριο αυτό, υπήρξαν πράξεις σκοπιμότητας· «εθνικής σκοπιμότητος» όπως παραδέχθηκε αργότερα τόσο ο Θ. Πάγκαλος όσο και οι συμμετέχοντες ή μελετητές των γεγονότων της εποχής εκείνης. Το κατηγορητήριο τυπικά ήταν αστήρικτο καθώς η κατεχόμενη από τον ελληνικό στρατό περιοχής της δυτικής Μικράς Ασίας δεν ήταν ελληνικό έδαφος ούτε κατά το διεθνές ούτε κατά το ελληνικό Δίκαιο. Παρέμεινε και ουσιαστικά αστήρικτο καθώς από κανένα στοιχείο της ακροαματικής διαδικασίας δεν προέκυψε η έννοια του δόλου των κατηγορουμένων. Χρησιμοποιήθηκαν ωστόσο οι κατηγορίες αυτές με απώτερο σκοπό να κατευναστεί η εθνική αισχύνη που είχε υποστεί ο ελληνικός στρατός από την ήττα στη Μικρά Ασία αλλά και να πληγεί καίρια η βασιλική αντιβενιζελική παράταξη μέσα από την πολιτική δολοφονία των ηγετών της.
Η απόφαση του στρατοδικείου ανακοινώθηκε από τον πρόεδρό του, στρατηγό Αλ. Οθωναίο τις πρώτες πρωινές ώρες της 15/28 Νοεμβρίου. Κρίθηκαν ένοχοι όλοι οι κατηγορούμενοι και καταδικάστηκαν παμψηφεί σε θάνατο οι Γ. Χατζηανέστης, Δ. Γούναρης, Ν. Στράτος, Π. Πρωτοπαπαδάκης, Γ. Μπαλτατζής και Ν. Θεοτόκης ενώ οι Μ. Γούδας και Ξ. Στρατηγός σε ισόβια δεσμά. 
Οι έντονες διεθνείς αντιδράσεις με αίτημα την αναβολή ή ματαίωση της εκτέλεσης της ποινής και οι προσπάθειες για την σωτηρία των καταδικασθέντων σε θάνατο δεν είχαν κανένα αποτέλεσμα. Έτσι οι Έξι τουφεκίστηκαν στο Γουδή στις 15 Νοεμβρίου 1922. 
Το 2010, μετά από αίτηση του Μιχάλη Πρωτοπαπαδάκη από το 2008, εγγονού του πρώην πρωθυπουργού Πέτρου Πρωτοπαπαδάκη, παύθηκε οριστικά από τον Άρειο Πάγο η δίωξη των Έξι (ανάμεσά τους και του Νικόλαου Θεοτόκη) λόγω παραγραφής.

</doc>
<doc id="47114" url="https://el.wikipedia.org/wiki?curid=47114" title="Γιάροσλαβ Χάσεκ">
Γιάροσλαβ Χάσεκ

Ο Γιάροσλαβ Χάσεκ (τσεχ.: "Jaroslav Hašek", 30 Απριλίου 1883 - 3 Ιανουαρίου 1923) ήταν Τσέχος σατιρικός συγγραφέας. Έζησε σε μια εποχή που η Πράγα ήταν ένα κέντρο λογοτεχνίας με σήμερα παγκοσμίως γνωστά ονόματα όπως ο Φραντς Κάφκα και ο Μαξ Μπροντ.
Ζωή.
Ο Χάσεκ γεννήθηκε στην Πράγα, όταν αποτελούσε πόλη της Αυστροουγγρικής Αυτοκρατορίας και υπήρξε γιος του δασκάλου μαθηματικών Josef Hašek και της συζύγου του, Κατερίνα. Η φτώχεια ανάγκασε την οικογένεια — με συνολικά τρία παιδιά, τον Γιάροσλαβ, τον τρία χρόνια νεότερο αδελφό του, Μπόχουσλαβ, και μια ορφανή ξάδελφη, τη Μαρία — να μετακομίζει συχνά, περισσότερες από δέκα φορές κατά τη διάρκεια της παιδικής ηλικίας του. Ως έφηβος, εγκατέλειψε το γυμνάσιο στην ηλικία των δεκαπέντε ετών για να γίνει φαρμακοποιός, αλλά τελικά αποφοίτησε από μία οικονομική σχολή. Εργάστηκε για λίγο ως τραπεζικός υπάλληλος και ως πωλητής σκυλιών (το ίδιο επάγγελμα ακολούθησε και ο ήρωας Σβέικ στο ομώνυμο μυθιστόρημά του). 
Το 1906 προσχώρησε στο αναρχικό κίνημα, έχοντας συμμετοχή και στις αντι-γερμανικές ταραχές που σημειώθηκαν στην Πράγα το 1897, τότε ως μαθητής. Έδινε διαλέξεις σε ομάδες εργαζομένων και το 1907 έγινε ο συντάκτης του αναρχικού περιοδικού "Komuna". Απομακρύνθηκε από το αναρχικό κίνημα και εργάστηκε ως σατιρικός συγγραφέας για περιοδικά όπως "Η Τσουκνίδα (Kopřivy)" και το "Karikatury", από το 1908 μέχρι το 1910.
Το 1911 συμμετείχε στις εκλογές με το "«Κόμμα υπέρ της προόδου μέσα στα πλαίσια του νόμου»" (μια παρωδία παραδοσιακών κομμάτων) ζητώντας την κρατικοποίηση των υπηρεσιών θυρωρού, την σκλαβιά κλπ. Κατά τη διάρκεια του Α' Παγκόσμιου Πολέμου αιχμαλωτίστηκε από τον ρωσικό στρατό και εντάχθηκε στις Τσεχοσλοβακικές Λεγεώνες, δυνάμεις εθελοντών που πολεμούσαν με το μέρος της Αντάντ κατά της Αυστροουγγαρίας. Μετά την Οκτωβριανή επανάσταση στη Ρωσία διαφώνησε με τις Λεγεώνες και εντάχθηκε στον Κόκκινο Στρατό. Τον Δεκέμβριο του 1920 επέστρεψε στην πατρίδα του. Παντρεύτηκε συνολικά δύο φορές, την πρώτη ακολουθώντας το καθολικό τελετουργικό, και τη δεύτερη φορά στη Ρωσία, με ορθόδοξο γάμο.
Έργο.
Ο Χάσεκ εργάστηκε με επιτυχία για εφημερίδες και περιοδικά, γράφοντας σατιρικές ιστορίες και άρθρα. Ως συγγραφέας συνδύασε την απλή λαϊκή γλώσσα με την περιγραφή πολύπλοκων λεπτομερειών. Λίγοι αναγνώρισαν την ποιότητα στα έργα του. Οι περισσότεροι συνάδελφοί του πίστευαν ότι τα έργα του ήταν ένα επιφανειακό φαινόμενο. Από το 1910 εργάστηκε για το ζωολογικό περιοδικό "Svět zvířat" ("Ο Κόσμος τον Ζώων"). Περιγράφοντας ανύπαρκτα ζώα έφερε μεγάλη αναταραχή στους ειδικούς. Το αποκορύφωμα ήταν άρθρα όπως η περιγραφή μεθυσμένων παπαγάλων και η ανακάλυψη της προϊστορικής ψείρας.
Το σημαντικότερο έργο του είναι το αντιπολεμικό (και εν πολλοίς αυτοβιογραφικό) μυθιστόρημα με τον τίτλο "Ο Καλός Στρατιώτης Σβέικ". Το βιβλίο αποτελεί αντίδραση στα γεγονότα του Α’ Παγκόσμιου Πολέμου και έχει μεταφραστεί σε 58 γλώσσες. Το μυθιστόρημα αναφέρεται στην ιστορία ενός απλού και ασήμαντου ανθρώπου που επιστρατεύεται και ξεκινά για τον πόλεμο. Η σχολαστική πραγματοποίηση των στρατιωτικών εντολών αποκαλύπτει τον παραλογισμό και την γελοιότητα του συστήματος και τον ξεπεσμό της Αυστροουγγρικής αυτοκρατορίας. Αυτό το έργο θεωρείται κλασσικό αριστούργημα της παγκόσμιας λογοτεχνίας και βρίσκεται συχνά μέσα σε καταλόγους των 100 καλύτερων βιβλίων.

</doc>
<doc id="47119" url="https://el.wikipedia.org/wiki?curid=47119" title="Προφορά τής κλασικής Αρχαίας Ελληνικής γλώσσας">
Προφορά τής κλασικής Αρχαίας Ελληνικής γλώσσας



</doc>
<doc id="47120" url="https://el.wikipedia.org/wiki?curid=47120" title="Δρόμωνας">
Δρόμωνας



</doc>
<doc id="47121" url="https://el.wikipedia.org/wiki?curid=47121" title="Κορβέτα">
Κορβέτα



</doc>
<doc id="47122" url="https://el.wikipedia.org/wiki?curid=47122" title="Καθολικισμός">
Καθολικισμός



</doc>
<doc id="47123" url="https://el.wikipedia.org/wiki?curid=47123" title="Αστικό δίκαιο">
Αστικό δίκαιο

Αστικό Δίκαιο "(Zivilrecht/Bürgerliches Recht, Droit civil, civil law)" είναι κλάδος Δικαίου ο οποίος αποτελεί τμήμα του Ιδιωτικού Δικαίου. Άλλοι κλάδοι είναι το εμπορικό δίκαιο, το εργατικό δίκαιο, το δίκαιο πνευματικής ιδιοκτησίας κλπ. Το ιδιωτικό δίκαιο ρυθμίζει τις διαφορές μεταξύ ιδιωτών ("πολιτών"), όχι όμως ποινικά αδικήματα. Γι' αυτό όλες οι διαφορές μεταξύ πολιτών δικάζονται από τα Πολιτικά Δικαστήρια, που είναι τα Ειρηνοδικεία για μικρά ποσά, μέχρι 5.000 ευρώ σε ειδική διαδικασία και γενικά μέχρι 20.000 ευρώ, τα Μονομελή Πρωτοδικεία για ποσά μέχρι 250.000 ευρώ και τα Πολυμελή Πρωτοδικεία για όλα τα μεγαλύτερα ποσά. Κατά αποφάσεων αυτών υποβάλλεται έφεση (στην περίπτωση αποφάσεων Πρωτοδικείων αρμόδια είναι τα Εφετεία) και ανώτατο Δικαστήριο είναι ο Άρειος Πάγος.
Η λέξη "πολίτης" δεν σημαίνει αναγκαστικά υπήκοος της Ελλάδας. Σημαίνει γενικά άνθρωπος, που αποκαλείται "φυσικό πρόσωπο", και όχι μόνο ενήλικος, αλλά και κάθε είδους ενώσεις προσώπων και εταιρείες, σωματεία, κλπ, που αποκαλούνται Νομικά Πρόσωπα Ιδιωτικού Δικαίου (ΝΠΙΔ) σε αντίθεση με τα Νομικά Πρόσωπα Δημοσίου Δικαίου (ΝΠΔΔ) όπως πχ ΕΦΚΑ.
Ο Αστικός Κώδικας εισήχθη στην Ελλάδα απ' ευθείας και ολόκληρος από τη Γερμανία επί γερμανικής κατοχής το 1941 και ισχύει από τότε τροποποιημένος, κυρίως με το Προεδρικό Διάταγμα 456/1984. Αποτελείται από 2035 άρθρα. Αναπόσπαστο τμήμα του Αστικού Κώδικα είναι ο εισαγωγικός νόμος του, που θεσπίστηκε με τον αναγκαστικό Νόμο 2783/1941, όπως κωδικοποιήθηκε και μεταγλωττίστηκε στη δημοτική με το Προεδρικό Διάταγμα 456/1984 με άλλα 127 άρθρα. Απ' όλους τους κλάδους Ιδιωτικού Δικαίου είναι ο μακράν πιο δύσκολος. Εκτός από το πολύ μεγάλο μέγεθός του και το εύρος εφαρμογής του, οι καθηγητές Πανεπιστημίου διαφωνούν σε πάρα πολλά άρθρα του, κι ακόμα και ο Άρειος Πάγος, το ανώτατο Δικαστήριο επ' αυτού, αρκετές φορές αμφιταλαντεύεται ως προς την ερμηνεία του. 
Σε αυτόν βασίζονται πολλοί άλλοι κλάδοι του ιδιωτικού αλλά και του Δημοσίου δικαίου. Το Δημόσιο Δίκαιο ρυθμίζει διαφορές μεταξύ κρατικών αρχών και πολιτών. Κρατική αρχή είναι οποιαδήποτε αρχή ασκεί δημόσια εξουσία, όπως εφορία, αστυνομία, δήμοι, ΕΦΚΑ, κλπ. Για παράδειγμα, πρόστιμο κρατικών αρχών όπως της εφορίας δημιουργεί διαφορά Δημοσίου Δικαίου, ο κλάδος του Δικαίου αυτού είναι κυρίως το Διοικητικό Δίκαιο, και αρμόδια είναι τα Διοικητικά Δικαστήρια, με ανώτατο αυτών το Συμβούλιο της Επικρατείας.
Αν και ο Αστικός Κώδικας είναι ιδιωτικό δίκαιο, πάρα πολλά άρθρα του εφαρμόζονται και στο Διοικητικό Δίκαιο. Επίσης, όποιος έπεσε θύμα ποινικού αδικήματος (εγκλήματος) δικαιούται αποζημίωση σύμφωνα με τον Αστικό Κώδικα (και θα απευθυνθεί στα Πολιτικά Δικαστήρια). Μια περαιτέρω εξήγηση εδώ θα διευκρινίσει πολλά: τα ποινικά Δικαστήρια δικάζουν μόνο ποινικά αδικήματα, μετά από μήνυση ή έγκληση, και μοναδικός σκοπός τους είναι να καταδικάσουν ποινικά τον κατηγορούμενο (δράστη του εγκλήματος) σε φυλάκιση ή κάθειρξη (δηλαδή πάνω από 5 χρόνια φυλάκισης). Την αποζημίωση τη ζητά το θύμα από τα πολιτικά Δικαστήρια με αγωγή. 
Οι γενικές αρχές αστικού δικαίου και πολλά άρθρα του του Ενοχικού Δικαίου εφαρμόζονται και σε όλους τους κλάδους του ιδιωτικού δικαίου και στις διοικητικές Δίκες. Ενδεικτικά, το άρθρο 914 του Αστικού Κώδικα "Όποιος ζημιώσει άλλον παράνομα και υπαίτια έχει υποχρέωση να τον αποζημιώσει" εφαρμόζεται αυτούσιο σε κάθε κλάδο δικαίου. 
Είναι απόλυτα αποδεκτό από τους πάντες ότι ο Αστικός Κώδικας είναι, μετά το Σύνταγμα της Ελλάδας, το πιο βασικό νομοθέτημα της Ελλάδας, η κορωνίδα ολόκληρου του δικαίου μας πλην του ποινικού, και υπεισέρχεται σε όλους τους τομείς δικαίου. Και το πιο δύσκολο, γιατί για να το μάθει κάποιος ολόκληρο και σε κάθε λεπτομέρειά του (αν και τίποτα δεν είναι λεπτομέρεια στους νόμους, μία μόνο λέξη αλλάζει ολόκληρο το νόημα, ένα "και" ή ένα "ή") πρέπει να αφιερώσει δεκαετίες από τη ζωή του σ' αυτό, χωρίς να εργάζεται ως δικηγόρος γιατί δεν θα έχει χρόνο, επομένως οι δικηγόροι βασίζονται σε βιβλία που γράφτηκαν από καθηγητές Πανεπιστημίου. Ακόμα κι έτσι, υπήρξε μόνο ο διάσημος Μπαλής τη δεκαετία του 1960 που έγραψε την ανάλυση και επεξήγηση του Αστικού Κώδικα, και αργότερα τη δεκαετία του 1980 εμφανίστηκε το έργο των καθηγητών Γεωργιάδη-Σταθόπουλου, 9 μεγάλων τόμων, και κανένα άλλο. Τα Δικαστήρια βασίζονται ακόμα και σήμερα μόνο στα έργα που αναφέρθηκαν όσον αφορά τη θεωρία. 
Ο Αστικός Κώδικας διακρίνεται σε πέντε μέρη:
Ο Αστικός Κώδικας ρυθμίζει δικαιώματα και υποχρεώσεις. Αν και, όπως ήδη γράφτηκε, είναι πάνω από 2.000 άρθρα, δεν μπορεί να εφαρμοστεί τίποτα χωρίς τη διαδικασία στα Δικαστήρια. Σε ποιο Δικαστήριο να απευθυνθεί κάποιος, αν θα τα πει προφορικά ή γραπτά και πώς, ποιες είναι οι εκεί προθεσμίες, γενικά ολόκληρη η διαδικασία ώστε να διεκδικήσει κάποιος τα δικαιώματά του και κάποιος να τηρήσει τις υποχρεώσεις που γράφονται στον Αστικό Κώδικα περιλαμβάνεται σ' ένα ακόμα τεράστιο νομοθέτημα, τον Κώδικα Πολιτικής Δικονομίας, που αναγκαστικά συνοδεύει τον αστικό Κώδικα, ΠΔ 503/1985: ΚΩΔ. ΠΟΛΙΤΙΚΗΣ ΔΙΚΟΝΟΜΙΑΣ.

</doc>
<doc id="47128" url="https://el.wikipedia.org/wiki?curid=47128" title="Μάστερ Θεώρημα">
Μάστερ Θεώρημα

Το μάστερ θεώρημα (master theorem) είναι ειδική περίπτωση του θεωρήματος Akra-Bazzi. Χρησιμοποιείται στην ανάλυση αλγορίθμων για τον προσδιορισμό του ασυμπτωτικού ορίου μιας αναδρομικής συνάρτησης. Ωστόσο δεν επιλύεται κάθε αναδρομική σχέση με το μάστερ θεώρημα.
Γενική Μορφή.
Η γενική μορφή του θεωρήματος είναι:
formula_1
,όπου formula_2 είναι η αναδρομική σχέση, formula_3 και formula_4 είναι σταθερές και formula_5 είναι μια μη αρνητική συνάρτηση ανεξάρτητη της formula_2.
Για να εφαρμοστεί το μάστερ θεώρημα θα πρέπει να ισχύουν για τις δυο σταθερές formula_7 οι εξής ανισότητες:
formula_8 και formula_9.
Το μάστερ θεώρημα χωρίζεται σε τρεις περιπτώσεις, οι οποίες μπορούν συνήθως να δώσουν λύση. Παρόλα αυτά υπάρχει και μια ειδική περίπτωση, η οποία μπορεί να χρησιμοποιηθεί όταν δεν ταιριάζουν όλες οι άλλες.
-Αν formula_14 και formula_15, τότε formula_16.
Δηλαδή ο ασυμπτωτικά μεγαλύτερος απο τους όρους formula_17 και formula_18 καθορίζει την λύση της εξίσωσης.

</doc>
<doc id="47136" url="https://el.wikipedia.org/wiki?curid=47136" title="Γκούντο">
Γκούντο

Το Γκούντο (ιταλικά: "Gudo") είναι δήμος της επαρχίας Μπελλιντσόνα, στο καντόνι Τίτσινο στην Ελβετία. Έχει πληθυσμό 754 κατοίκους και είναι χτισμένο στην δεξιά όχθη του ποταμού Τίτσινο.
Κατά την διάρκεια εργασιών στην κοίτη του ποταμού το 1909 ανακαλύφθηκε στην περιοχή νεκροταφείο της εποχής του Σιδήρου. Το παλαιότερο τμήμα της πόλης βρίσκεται στο κέντρο του Γκούντο, όπου το 1615 χτίστηκε η εκκλησία του San Lorenzo Martire, ενώ στην ευρύτερη περιοχή υπήρχε και ένα μοναστήρι του 1200, με τοιχογραφίες του 15ου αιώνα. 
Η οικονομία της περιοχής βασίζεται στην αμπελουργία.
Εξωτερικοί σύνδεσμοι.
 

</doc>
<doc id="47137" url="https://el.wikipedia.org/wiki?curid=47137" title="Πέτρος Α΄ της Ρωσίας">
Πέτρος Α΄ της Ρωσίας

Ο Πέτρος Α΄ ή Πιότρ Α΄ Αλεξέγιεβιτς (Пётр I Алексеевич, 9 Ιουνίου 1672 - 8 Φεβρουαρίου 1725) γνωστός και ως Πέτρος ο Μέγας ή Μέγας Πέτρος (Пётр Великий), ήταν τσάρος του Ρωσικού Βασιλείου για 43 έτη, από το 1682 έως το 1725. 
Γεννήθηκε στη Μόσχα στις 9 Ιουνίου 1672. Πατέρας του ήταν ο τσάρος Αλέξιος (του οίκου των Ρομάνοφ) και μητέρα του η Ναταλία Ναρύσκινα, δεύτερη σύζυγος του Αλεξίου. Υπό την ηγεσία του Πέτρου η Ρωσία μετατράπηκε από περιφερειακό βασίλειο σε υπερδύναμη της ΒΑ Ευρώπης, τερματίζοντας την κυριαρχία των Σουηδών στη Βαλτική. Για τα επιτεύγματά του, πέραν του χαρακτηρισμού "Μέγας", του δόθηκε το προσωνύμιο "πατέρας του ρωσικού έθνους".
Η ανάρρηση στον θρόνο.
Μετά το θάνατο του Αλεξίου (1676), προτεραιότητα στο θρόνο είχαν οι δύο ζώντες πρίγκιπες από τον πρώτο του γάμο με τη Μαρία Μιλοσλάβσκαγια. Πράγματι, τσάρος ανακηρύχθηκε ο δεκαπενταετής Φιοντόρ Γ΄, καίτοι βαριά ανάπηρος και παραμορφωμένος. Στα 21 του ο Φιοντόρ απεβίωσε άτεκνος (1682) και κανονικά έπρεπε να τον διαδεχθεί ο Ιβάν Ε΄, ο οποίος ήταν όχι μόνον ανάπηρος αλλά και ψυχικά διαταραγμένος.
Βασισμένοι στην αδυναμία του Ιβάν, οι Ναρίσκιν προώθησαν παρασκηνιακά τον Πέτρο και οι Μιλοσλάβσκι απάντησαν με εξέγερση της βασιλικής φρουράς. Η τελική ειρήνευση επήλθε το καλοκαίρι του 1682 με μία συμβιβαστική λύση: οι Ιβάν και Πέτρος ενθρονίσθηκαν ως συμβασιλείς Ιβάν Ε΄ και Πέτρος Α΄, ενώ η αδελφή τους Σοφία Αλεξέγιεβνα ορίστηκε επίτροπος μέχρι την ενηλικίωσή τους.
Η περίοδος της συμβασιλείας.
Για επτά χρόνια η Σοφία Αλεξέγιεβνα ήταν ο πραγματικός κυβερνήτης της χώρας. Αν και κανείς θα περίμενε πως θα μεροληπτούσε υπέρ του αδελφού της Ιβάν και θα μπορούσε να οδηγήσει τον Πέτρο ακόμα και στο θάνατο, ώστε ο θρόνος να παραμείνει στους Μιλοσλάβσκι, άσκησε με μάλλον αμερόληπτο τρόπο τα καθήκοντά της. Ο δε Πέτρος απολάμβανε την εφηβεία του ενδιαφερόμενος περισσότερο για τη ναυπηγική, η οποία έγινε η μεγάλη του αγάπη, και λιγότερο για την εξουσία.
Τα πράγματα άλλαξαν με την ενηλικίωση του νεαρού τσάρου το 1689. Φοβούμενος ότι η Σοφία δεν θα συμβιβαζόταν εύκολα με την επικείμενη απώλεια της απόλυτης εξουσίας, ο Πέτρος άρχισε να απεργάζεται την περιθωριοποίησή της. Η Σοφία το έμαθε και κατέφυγε στους παλιούς της συμμάχους, τους Στρέλτσι. Κάποιοι, όμως, ενημέρωσαν σχετικά τον Πέτρο και τον φυγάδευσαν στην οχυρωμένη Μονή της Αγ. Τριάδας ("Τρόιτσα"), όπου συγκεντρώθηκαν όσες δυνάμεις τού ήταν πιστές. Εν τέλει η επίτροπος υποχώρησε και κλείστηκε σε μοναστήρι, όπου έμεινε μέχρι τον θάνατό της παραιτούμενη από κάθε τίτλο και αξίωση. Λίγο νωρίτερα ο Πέτρος, με υπόδειξη της μητέρας του, είχε παντρευτεί την Ευδοξία Λοπούχινα.
Παρά τη νίκη του, ο Πέτρος δεν είχε αποκτήσει ακόμα την πραγματική εξουσία, ευρισκόμενος υπό την άμεση επιρροή της μητέρας του Ναταλίας έως το θάνατό της το 1694. Επίσης, έστω και τυπικά, ο Ιβάν εξακολουθούσε να είναι συμβασιλεύς έως το 1696 που απεβίωσε.
Ο Πέτρος ως αυτοκράτορας και μεταρρυθμιστής.
Μετά το θάνατο της Ναταλίας και του Ιβάν, η πλήρης εξουσία πέρασε στα χέρια του Πέτρου (1696). Τότε έκανε κάτι απρόβλεπτο: ανέθεσε τη διακυβέρνηση της χώρας σε έμπιστους του ευγενείς με επικεφαλής τον Φιοντόρ Γιούριεβιτς Ρομοντανόφσκι, ενώ ο ίδιος ταξίδεψε ινκόγκνιτο στη Δυτική Ευρώπη συνοδευόμενος από ολιγομελές επιτελείο ("Μεγάλη Πρεσβεία").
Αρχικός στόχος του ταξιδιού ήταν να εξασφαλίσει στήριξη από τις ευρωπαϊκές αυλές, ώστε να επιτεθεί κατά του ταταρικού Χανάτου της Κριμαίας και της Οθωμανικής Αυτοκρατορίας που τον απέκλειαν από την πρόσβαση στη Μεσόγειο. Όταν είδε την απροθυμία των δυτικών, έστειλε τη συνοδεία του πίσω στη Μόσχα αλλά αυτός έμεινε με ψεύτικο όνομα στη Δύση, για να έλθει σε επαφή με τις νεότερες εξελίξεις, σπουδάζοντας Ναυπηγική στην Ολλανδία και μελετώντας Στρατιωτικά στην Αυστρία. Απέστειλε επίσης τον φίλο του Μπαρίς Σερεμέτιεφ στη Μάλτα, για να διδαχθεί τις πολεμικές τακτικές των περίφημων Ιωαννιτών Ιπποτών.
Η περιπλάνηση του Πέτρου στη Δύση διακόπηκε απότομα το 1698, όταν αναγκάστηκε να γυρίσει εσπευσμένα στη Ρωσία για να καταστείλει μία εξέγερση των Στρέλτσι. Επιστρέφοντας έφερε μαζί του όχι μόνο νέες εικόνες και ιδέες, αλλά και ένα πολυεθνικό επιτελείο συμβούλων από τις χώρες που επισκέφθηκε.
Αμέσως χώρισε την πρώτη του σύζυγο (την οποία όχι μόνο δεν αγάπησε, αλλά επιπλέον φοβόταν λόγω της καταγωγής της) και ξεκίνησε ένα ριζοσπαστικό εκσυγχρονιστικό πρόγραμμα, ώστε να μετατρέψει τη Ρωσία σε υπερδύναμη και να φέρει τη ρωσική κοινωνία εγγύτερα στη Δύση ("εκδυτικισμός"). Στα χρόνια που κυβέρνησε τη χώρα:
Το πρόγραμμα του Πέτρου δεν υλοποιήθηκε αναίμακτα. Οι εκσυγχρονιστικές μεταρρυθμίσεις συνοδεύτηκαν από άγρια καταστολή στο πολιτικό και κοινωνικό επίπεδο. Γενικά η βασιλεία του χαρακτηρίστηκε από την επίδειξη σιδερένιας πυγμής εναντίον οποιουδήποτε τον απειλούσε, πραγματικά ή υποθετικά. Λέγεται ότι μετά την εξέγερση των στρέλτσι το 1698, χίλιοι διακόσιοι επίλεκτοι φρουροί βασανίστηκαν και εκτελέστηκαν, με τον ίδιο να είναι ένας από τους δημίους. Αργότερα δεν δίστασε να εκτελέσει για ανυπακοή τον ίδιο τον πρωτότοκο γιο του Αλεξέι (1718), ο οποίος είχε γίνει σημείο αναφοράς των συντηρητικών κύκλων.
Μεγάλο ήταν επίσης το οικονομικό κόστος των μεταρρυθμίσεων, οι οποίες καλύφθηκαν κυρίως με φορολογία. Εισήχθησαν νέοι πρωτότυποι φόροι, όπως ο φόρος γενειάδας για όσους βογιάρους ήθελαν να τη διατηρήσουν, ή ο φόρος παλαιού ημερολογίου για όσους ήθελαν να συνεχίσουν να το χρησιμοποιούν. Νομιμοποίησε τη χρήση του καπνού (μέχρι τότε ήταν αδίκημα που τιμωρούνταν με ρινοτομή ή, στην καλύτερη περίπτωση, εκτόπιση), ώστε να του αποφέρει υψηλά τέλη. Το βαρύτερο τίμημα όμως το πλήρωσε ο απλός λαός: επί Πέτρου φορολογήθηκαν για πρώτη φορά ακόμα και οι πιο φτωχές κοινωνικές ομάδες, όπως οι δουλοπάροικοι.Το πιό προσοδοφόρο γιά την κυβέρνηση και καταπιεστικότερο γιά τον λαό μονοπώλιο ήταν τού αλατιού:Καθιερώθhκε με διάταγμα το 1705 και η τιμή του καθορίσθηκε στο διπλάσιο του κόστους του από την κυβέρνηση.Χωρικοί που δεν μπορούσαν να πληρώσουν ,αρρώσταιναν.
Ο Μεγάλος Βόρειος Πόλεμος.
Στους δύο αιώνες που προηγήθηκαν της βασιλείας του Πέτρου, η Σουηδία είχε αναδειχθεί σε υπερδύναμη της ΒΑ Ευρώπης εις βάρος κυρίως της Ρωσίας, από την οποία είχε αποσπάσει όλα τα εδάφη στα δυτικά και τα βόρεια του Νόβγκοροντ. Με τον τρόπο αυτό η Ρωσία αποκλειόταν από τη Βαλτική, άρα και από τη δυνατότητα πρόσβασης στα σπουδαιότερα λιμάνια της Βόρειας και Κεντρικής Ευρώπης.
Το 1700 οι χώρες που θίγονταν από τη σουηδική κυριαρχία (Ρωσία, Πρωσία, Βασίλειο Δανίας - Νορβηγίας) κήρυξαν πόλεμο κατά της Σουηδίας, ανοίγοντας ταυτόχρονα μέτωπα στη δύση (Πρώσοι, Δανοί, Νορβηγοί) και στην ανατολή (Ρώσοι). Ο σουηδικός στρατός, ένας από τους ισχυρότερους της εποχής, φαινόταν να ελέγχει την κατάσταση και σημείωσε από τον πρώτο χρόνο σημαντικές νίκες και στα δύο μέτωπα. Ο στρατός του Πέτρου συνετρίβη στη "Μάχη της Νάρβας", αλλά ο φιλόδοξος τσάρος δεν παραιτήθηκε των σχεδίων του. Επέστρεψε στη Μόσχα, όπου ανασυγκρότησε τον στρατό και τον εφοδίασε με νέα, πιο σύγχρονα όπλα.Με εντολή του κατέβασαν από τους ρώσικους ναούς καί έλυωσαν τις καμπάνες γιά κανόνια.
Έχοντας πάντα το νου του στραμμένο στην ανάκτηση των βαλτικών επαρχιών (Εσθονία, Λιβονία, Ίνγκρια), οργάνωσε νέα εκστρατεία. Αυτή τη φορά όμως κινήθηκε με διαφορετικό τρόπο: συγκέντρωσε το στράτευμα στο Αρχάγγελσκ (λιμάνι του Βορείου Παγωμένου Ωκεανού) και τον Αύγουστο του 1702 πέρασε με πλοία στην Ανατολική Καρελία. Από εκεί κατευθύνθηκε προς Ν-ΝΔ, εκκαθαρίζοντας σε ενάμιση χρόνο όσες σουηδικές φρουρές βρήκε μπροστά του και απελευθερώνοντας τα βαλτικά εδάφη. 
Το φθινόπωρο του 1708 ο Σουηδός βασιλιάς Κάρολος ΙΒ΄ επιχείρησε να ξανακυριεύσει τις απολεσθείσες κτήσεις εισβάλλοντας μέσω της Πολωνίας. Ο Πέτρος απάντησε με μία τακτική που έκτοτε οι Ρώσοι χρησιμοποίησαν σε όλους τους μεγάλους πολέμους: την «τακτική της καμμένης γης». Έτσι, όταν άρχισε ο βαρύς χειμώνας, οι Σουηδοί αποδεκατίστηκαν από την πείνα και το κρύο. Η τελική μάχη δόθηκε στις 8 Ιουλίου 1709 στην Πολτάβα και έληξε με ρωσικό θρίαμβο.
Μετά τη μάχη της Πολτάβα οι Σουηδοί δεν ξαναπάτησαν με αξιώσεις στη Ρωσία, αλλά δεν δέχονταν κιόλας να αναγνωρίσουν την απώλεια των βαλτικών κτήσεων με μια μόνιμη συνθήκη. Έτσι ο Πέτρος από αμυνόμενος έγινε επιτιθέμενος. Το 1714 βύθισε τον σουηδικό στόλο στη Ναυμαχία του Γκανγκούτ και τα καλοκαίρια του 1719 και 1720 πραγματοποίησε επιτυχημένες αποβάσεις σε σουηδικές πόλεις. Οι επιτυχίες του αυτές εξανάγκασαν τελικά τη Σουηδία σε συνθηκολόγηση (Συνθήκη του Νίισταντ, 10/09/1720). Η Ρωσία ήταν πια και επίσημα η υπερδύναμη της ΒΑ Ευρώπης, ενώ από το 1721 η επίσημη ονομασία της γίνεται «Ρωσική Αυτοκρατορία» και ο βασιλιάς της φέρει τον τίτλο του "αυτοκράτορα". Πάντως η ονομασία "τσάρος" παρέμεινε σε χρήση στις περισσότερες χώρες του κόσμου.
Η ίδρυση της Αγίας Πετρούπολης.
Αμέσως μόλις κατέλαβε την Ίνγκρια, ο Πέτρος ίδρυσε στο δέλτα του ποταμού Νέβα την Πετρούπολη (1703) με σκοπό να γίνει το "παράθυρο της Ρωσίας στη Δύση". Για τη δημιουργία της πόλης στη βαλτώδη περιοχή μετακάλεσε τους σπουδαιότερους πολιτικούς μηχανικούς και αρχιτέκτονες της Δύσης. Ως εργατικό δυναμικό χρησιμοποίησε δεκάδες χιλιάδες δουλοπάροικους και Σουηδούς αιχμαλώτους.
Ταυτόχρονα με την ανέγερση της πόλης, οχύρωσε το νησί της Κροστάνδης (στα ανοιχτά του δέλτα) και εγκατέστησε εκεί την έδρα του στόλου. Δημιούργησε επίσης τους τεχνητούς κήπους του Πέτερχοφ στα προάστια της πόλης, οι οποίοι θεωρούνται μέχρι και σήμερα ως επίτευγμα της αρχιτεκτονικής τοπίου και της υδραυλικής μηχανικής. Το 1712 η Πετρούπολη έγινε επίσημα πρωτεύουσα της Ρωσίας, ιδιότητα που κράτησε μέχρι το 1918.
Το τέλος.
Πίσω από τα σπουδαία επιτεύγματα του τσάρου κρυβόταν ένας μάλλον ασθενικός άνθρωπος. Σύμφωνα με μαρτυρίες συγχρόνων του, ο Πέτρος ήταν εξαιρετικά ψηλός για την εποχή του (δύο μέτρα), έδινε όμως την εικόνα ενός καχεκτικού άνδρα. Επίσης το κεφάλι, τα χέρια και τα πόδια του ήταν δυσανάλογα μικρά για τέτοιο ύψος. Εάν λάβουμε υπ' όψιν τον πρόωρο θάνατο των αδελφών του από τον προηγούμενο γάμο του πατέρα του, αλλά και την τύχη δύο γιων του ιδίου (πέθαναν σε παιδική ηλικία), φαίνεται ότι υπήρχε στην οικογένεια κάποια κληρονομική ασθένεια που μεταδιδόταν από πατέρα σε γιο.
Ο θάνατος τον βρήκε πάντως από διαφορετικά αίτια. Το χειμώνα του 1723 εμφάνισε προβλήματα στο ουροποιητικό σύστημα. Το 1724 εγχειρίσθηκε, αλλά η κατάστασή του συνέχισε να επιδεινώνεται μέχρι τις 8 Φεβρουαρίου 1725, όταν τελικά απεβίωσε στην Αγία Πετρούπολη με ουραιμία που προκλήθηκε μάλλον από πνευμονία. Σε εξέταση της ουροδόχου κύστης (μετά θάνατον) βρέθηκε γάγγραινα.
Τον διαδέχθηκε η δεύτερη σύζυγός του Αικατερίνη Α΄, την οποία είχε ορίσει συναυτοκράτειρα από το 1724. Ήταν η πρώτη φορά που μία γυναίκα γινόταν ο απόλυτος μονάρχης της Ρωσίας, πράγμα που συνέβη χάρη στις μεταρρυθμίσεις του Πέτρου, με τις οποίες είχαν ενταχθεί και οι γυναίκες στη σειρά διαδοχής.
Οικογένεια.
Νυμφεύτηκε πρώτα το 1689 την Ευδοκία Λοπούχινα, κόρη του Φιοντόρ Αβράμοβιτς Λοπούχιν νομικού και συνταγματάρχη και είχε τέκνα:
Το 1698 η Ευδοκία πείστηκε να εισέλθη σε μονή, έτσι διαζεύχθηκαν και ο Πέτρος Α΄ έκανε το 1707 δεύτερο γάμο με τη Μάρτα Σκαβρόνσκαγια, μετέπειτα Αικατερίνη Α΄ της Ρωσίας, κόρη του Σαμουήλ Σκοβρόνσκυ αγρότη από το Μινσκ της Πολωνίας-Λιθουανίας, και είχε τέκνα:

</doc>
<doc id="47138" url="https://el.wikipedia.org/wiki?curid=47138" title="Ιζόνε">
Ιζόνε

To Ιζόνε (ιταλικά: "Isone") είναι χωριό της επαρχίας Μπελλιντσόνα, στο καντόνι Τιτσίνο στην Ελβετία, που αποτελεί ανεξάρτητο δήμο. Έχει πληθυσμό 378 κατοίκους (Δεκέμβριος 2009).
Από το 1973 είναι έδρα Σχολής Γρεναδιέρων του Ελβετικού Στρατού, ενώ μέχρι τότε η εκπαίδευση τους γινόταν στο Λοσόνε. Βόρεια της πόλης δημιουργήθηκε το 1978 ο νέος αναμεταδότης του Monte Ceneri που μετέδιδε για την Ιταλόφωνη Ελβετία στα 558 kHz. Ο αναμεταδότης σταμάτησε να μεταδίδει το 2008. Το 2007 το Ιζόνε αρνήθηκε την συνένωσή του με τα γειτονικά του χωριά για την δημιουργία του νέου δήμου Μοντεκένερι, το οποίο ανήκει στην επαρχία Λουγκάνο, και παρέμεινε ανεξάρτητο. 
Από τα αξιοθέατα του Ιζόνε ξεχωρίζει η εκκλησία του Αγίου Λαυρεντίου. Καταγραφές για αυτή υπάρχουν από το 1452, ανακατασκευάστηκε τον 16ο και τον 17ο αιώνα, ενώ η τελευταία αποκατάσταση του ναού έγινε το 1975. 

</doc>
<doc id="47142" url="https://el.wikipedia.org/wiki?curid=47142" title="Ηλεκτροακουστική Μουσική">
Ηλεκτροακουστική Μουσική



</doc>
<doc id="47145" url="https://el.wikipedia.org/wiki?curid=47145" title="Ανδρέας Μιχαλόπουλος">
Ανδρέας Μιχαλόπουλος

Το ονοματεπώνυμο Ανδρέας Μιχαλόπουλος μπορεί να αναφέρεται σε κάποιο από τα παρακάτω πρόσωπα:

</doc>
<doc id="47146" url="https://el.wikipedia.org/wiki?curid=47146" title="Αγία Αικατερίνη">
Αγία Αικατερίνη

Με το όνομα Αγία Αικατερίνη μπορεί να εννοείται:
Με το ίδιο όνομα υπάρχουν οι οικισμοί:
Ναοί και μονές αφιερωμένες στη μνήμη της Αγίας Αικατερίνης:

</doc>
<doc id="47148" url="https://el.wikipedia.org/wiki?curid=47148" title="Κώστας Δαβουρλής">
Κώστας Δαβουρλής

Ο Κώστας Δαβουρλής (4 Ιανουαρίου 1948 - 23 Μαΐου 1992) ήταν Έλληνας διεθνής ποδοσφαιριστής, που στην καριέρα του αγωνίστηκε επί το πλείστον με τα χρώματα της Παναχαϊκής, της οποίας αποτελεί παίκτη σύμβολο. Ήταν ιδιαίτερα ταλαντούχος με πολλά ποδοσφαιρικά προσόντα και από πολλούς εθεωρείτο ένας εκ των καλύτερων Ελλήνων ποδοσφαιριστών του 20ου αιώνα.
Βιογραφία.
Γεννήθηκε στις 4 Ιανουαρίου του 1948 στην συνοικία Αγυιά της Πάτρας. Είχε άλλα επτά αδέλφια, τρία αγόρια και τέσσερα κορίτσια, και ήταν από πολύ φτωχή οικογένεια.
Το 1962 τον εντοπίζει ο Σπύρος Βουλγαράκης σε κάποια αλάνα που έπαιζε ποδόσφαιρο και τον πηγαίνει στον Πανιώνιο Πατρών στην Γ΄ Κατηγορία της Ε.Π.Σ. Πατρών. Ο Πανιώνιος τότε ήταν θυγατρική της Παναχαϊκής και προπονείτο και αγωνιζόταν στο γήπεδο της. Το 1964 στα 16 του χρόνια πηγαίνει στην Παναχαΐκή, όπου και αγωνίστηκε αδιαλείπτως για μια δεκαετία, μέχρι και το 1974. Στους κοκκινόμαυρους γνωρίζει τεράστιες επιτυχίες, όντας μέλος και της μεγάλης ομάδας που συμμετείχε στο Κύπελλο ΟΥΕΦΑ της περιόδου 1973-74. Το 1974 μεταγράφηκε στον Ολυμπιακό Πειραιώς, μια μεταγραφή βόμβα αντί του αστρονομικού για την εποχή ποσού των 9.250.000 δρχ. Με το σύλλογο του Πειραιά κατακτά το νταμπλ (πρωτάθλημα &amp; κύπελλο) το 1975. Το 1977 αποφάσισε επιστρέφει στην αγαπημένη του Παναχαϊκή στην οποία αγωνίστηκε ως το 1981, όπου μετέβη και αγωνίζεται στην Κόρινθο για ένα εξάμηνο. Την επόμενη χρονιά αγωνίζεται στην Β' Εθνική με τον Παναιγιάλειο για μια σεζόν. Το 1982 επιστρέφει πάλι στην Παναχαϊκή έως και το 1985. Το 1986 θα αγωνιστεί με τον Α.Ο. Πάτραι και την περίοδο 1986-87 θα κλείσει την καριέρα του στον Παναιγιάλειο.
Ο Κώστας Δαβουρλής είχε αγωνιστεί με τα ελληνικά χρώματα στις Εθνικές ομάδες Νέων, Ελπίδων και Ενόπλων, καθώς και με την Εθνική Αντρών με 11 συμμετοχές, τις 4 εκ των οποίων ως παίκτης της Παναχαϊκής. Ο Δαβουρλής υπήρξε ο πρώτος παίκτης Β΄ Εθνικής που αγωνίστηκε στην Εθνική Αντρών, χωρίς μάλιστα προηγουμένως να έχει συμμετάσχει στην Α΄ Εθνική ούτε μια φορά. 
Με την Παναχαϊκή έχει καταγράψει 243 συμμετοχές στην Α΄ Εθνική και 72 γκολ, αποτελώντας τον πρώτο παίκτη του συλλόγου σε συμμετοχές και γκολ όλων των εποχών μέχρι σήμερα. Μετά την απόσυρση του ως ποδοσφαιριστής συνέχισε να προσφέρει τις υπηρεσίες του σε διάφορα πόστα εντός των τάξεων της ομάδας. 
Απεβίωσε στις 23 Μαΐου του 1992 από ανακοπή καρδιάς, σε ηλικία μόλις 44 ετών. Σήμερα στην γειτονιά του την Αγυιά έχει ιδρυθεί ποδοσφαιρική ομάδα με την ονομασία Α.Ο. Κώστας Δαβουρλής ΄92 και η Παναχαϊκή έχει δώσει το όνομα του στο γήπεδο της.
Ήταν ομολογουμένως ένας πολύ ταλαντούχος αθλητής με πολλές ποδοσφαιρικές αρετές. Αναφέρεται ενδεικτικά ότι ήταν αριστεροπόδαρος αλλά χρησιμοποιούσε άριστα και τα δύο του πόδια, είχε υψηλή τεχνική κατάρτιση και ποδοσφαιρική ευφυία, πολύ ισχυρό και ευθύβολο σουτ, πολύ καλό διασκελισμό, πάσα ακριβείας, ενώ εκπληκτική ήταν και η ικανότητα του στις απευθείας εκτελέσεις φάουλ. Κατείχε μάλιστα το άτυπο ρεκόρ των 22 γκολ-φάουλ, μέχρι που το κατέρριψε ο Κώστας Φραντζέσκος την περίοδο 1997-98. Έπαιζε μπροστά κυρίως ως μεσοεπιθετικός, μέχρι το 1974 έπαιζε πιο επιθετικά, ενώ από τότε και έπειτα ο ρόλος του στο γήπεδο έγινε σαφώς πιο οργανωτικός και λιγότερο εκτελεστικός. 
Στατιστικά.
Ανά χρονιά, σύλλογο και κατηγορία.
"Πηγή: «Κώστας Δαβουρλής: ο Πελέ της Ευρώπης», Γιώργος Π. Παπαδάκης, εκδ. ΔΡΟΜΩΝ, 2015"

</doc>
<doc id="47149" url="https://el.wikipedia.org/wiki?curid=47149" title="Σπυρίδων Τρικούπης">
Σπυρίδων Τρικούπης

Ο Σπυρίδων Τρικούπης (20 Απριλίου/12 Φεβρουαρίου 1788 - 24 Φεβρουαρίου 1873) υπήρξε από τις σημαντικότερες πολιτικές μορφές των πρώτων 50 χρόνων του νεοσύστατου ελληνικού κράτους, αφού υπηρέτησε στο αγώνα της ανεξαρτησίας της Ελλάδας από την Οθωμανική αυτοκρατορία, αλλά κυρίως συνέβαλλε στη θεμελίωση των σύγχρονων πολιτικών και κοινωνικών θεσμών, μέσα από τις θέσεις (υπουργικές και μη) που κατείχε κατά την διάρκεια της πολιτικής ζωής του.
Επισημαίνεται ότι υπήρξε ο πρώτος "Πρωθυπουργός" του νέου ελληνικού κράτους, "Υπουργός" των Εξωτερικών καθώς και πρέσβυς του Ελληνικού Βασιλείου στην σημαντικότερη ίσως διπλωματική θέση της εποχής, την πρεσβεία της Ελλάδος στο Λονδίνο, συν-διαμορφωτής του πρώτου Ελληνικού Συντάγματος καθώς και πατέρας του επίσης σημαντικότατου Έλληνα, Χαρίλαου Τρικούπη.
Ασχολήθηκε επίσης με την ιστοριογραφία, συντάσσοντας την «Ιστορία της Ελληνικής Επαναστάσεως», βιβλίο αναφοράς για την περίοδο του 1821.
"«Ο Σπυρίδων Τρικούπης συγκαταλέγεται στους εξέχοντες Έλληνες του περασμένου αιώνα. Η ζωή του ήταν μια συνεχής προσφορά στην αναγεννώμενη Ελλάδα, που την υπηρέτησε στον Αγώνα της ελευθερίας και ύστερα ως πολιτικός ηγέτης, βουλευτής, υπουργός, πρέσβης. Ως πολιτικός στάθηκε πατριώτης, μετριοπαθής,αποστρεφόταν τις βίαιες λύσεις.(...) Ως ρήτορας, εξάλλου, υπήρξε έξοχος και δίκαια αποκλήθηκε εθνικός ρήτορας του Αγώνα για τις νεκρολογίες των επίσημων αγωνιστών και τους πανηγυρικούς του στις επετείους των μεγάλων μαχών της Επανάστασης. Οι περισσότεροι λόγοι του, αν και αυτοσχέδιοι, θεωρούνται σήμερα ως μνημεία της νεοελληνικής ρητορικής τέχνης.»"
Βιογραφία.
Γεννήθηκε στο Μεσολόγγι το 1788 και ήταν γόνος της εύπορης ομώνυμης οικογένειας των της περιοχής. Πατέρας του ήταν ο Ιωάννης Τρικούπης και μητέρα του η Αλεξάνδρα Παλαμά. Μετά τις εγκύκλιες σπουδές του στη Σχολή των Παλαμάδων στο Μεσολόγγι και μετά στην Πάτρα συνέχισε στην Ευρώπη, όπου σπούδασε φιλολογία στη Ρώμη και στο Παρίσι, τις οποίες όμως διέκοψε με την έκρηξη της Ελληνικής Επανάστασης και επέστρεψε προκειμένου να συμμετάσχει ενεργά σ΄ αυτήν. Το 1824 πήρε μέρος στην Γ΄ Συνέλευση της Δυτικής Χέρσου Ελλάδος στο Ανατολικό.
Από το 1824, που πέθανε ο πατέρας του, ασχολήθηκε με την πολιτική, όπου και εκλέχτηκε πληρεξούσιος του Μεσολογγίου για τις Εθνοσυνελεύσεις και από το 1826 μέλος της Προσωρινής Επαναστατικής Κυβέρνησης, όπου και εξακολούθησε σε όλη τη διάρκεια του Αγώνα να μετέχει στην πρώτη γραμμή της πολιτικής κίνησης, έτσι ώστε ν΄ αποβεί από τους σπουδαιότερους τότε άνδρες του έθνους διευθύνοντας ιδίως τα εξωτερικά ζητήματα της κρίσιμης εκείνης περιόδου.
Επί Ιωάννη Καποδίστρια διορίσθηκε γενικός γραμματέας της Επικράτειας επί εξωτερικών θεμάτων. Αργότερα, διαφώνησε με την πολιτική που ασκούσε ο Κυβερνήτης και παραιτήθηκε από τη θέση του, αλλά και από την ιδιότητα του πληρεξούσιου του Μεσολογγίου. Ως εχθρός του πλέον αντιπολιτευόμενος συνεργάστηκε με τον Αλέξανδρο Μαυροκορδάτο, του οποίου την αδερφή Αικατερίνη παντρεύτηκε και κατέφυγε μεταξύ άλλων αντιπολιτευομένων στην Ύδρα. Μετά τη δολοφονία του Καποδίστρια επέστρεψε στο Ναύπλιο, όπου χρημάτισε υπεύθυνος επί των εξωτερικών και διεύθυνε τις διαπραγματεύσεις που κατέληξαν στην εκλογή του Όθωνα, πρώτου αλλά και μόνου υπό τον τίτλο «Βασιλεύς της Ελλάδος». 
Στη διάρκεια της Αντιβασιλείας ο Σπυρίδων Τρικούπης διορίσθηκε Πρωθυπουργός και Γραμματέας (Υπουργός) της Επικράτειας επί του Βασιλικού Οίκου και επί των Εξωτερικών του Βασιλείου της Ελλάδος. Ερχόμενος όμως σε αντίθεση με τις απολυταρχικές διαθέσεις των περί τον Όθωνα βαυαρικών κύκλων παραιτήθηκε αναλαμβάνοντας τη διεύθυνση της ελληνικής πρεσβείας στο Λονδίνο. Το 1838, ερχόμενος σε αντιπαράθεση με τον Όθωνα, ανεκλήθη όπου και επανήλθε στη θέση του το 1841. Το 1843 επέστρεψε στην Ελλάδα και συμμετείχε στην Εθνοσυνέλευση του 1843 συμβάλλοντας στην ψήφιση του Συντάγματος του 1844 και μετέχοντας στην κυβέρνηση του Μαυροκορδάτου ως Γραμματέας της Επικράτειας επί του Βασιλικού Οίκου και επί των Εξωτερικών. και Παιδείας. Μετά την ανατροπή όμως της κυβέρνησης Μαυροκορδάτου ο Σπυρίδων Τρικούπης ως γερουσιαστής τάχθηκε με το τότε λεγόμενο Αγγλικό κόμμα, από το οποίο όμως απομακρύνθηκε, όταν άρχισε να παρουσιάζει στασιαστικές τάσεις. Στη συνέχεια υποστήριξε την κυβέρνηση του Κουντουριώτη και συνέδραμε το Βασιλέα Όθωνα. Όταν ανασυστάθηκαν οι Πρεσβείες, ο Σπυρίδων Τρικούπης ανέλαβε εκ νέου τη διεύθυνση της ελληνικής πρεσβείας στο Λονδίνο μέχρι το 1861, οπότε και παραιτήθηκε, αυτή τη φορά για λόγους υγείας. Πέθανε στην Αθήνα το 1873. 
Το 1829 εκδίδονται οι "Λόγοι" του σε πρώτη συγκεντρωτική μορφή. Το 1857 κυκλοφόρησε στο Λονδίνο το τετράτομο έργο του, «Ιστορία της Ελληνικής Επαναστάσεως» ενώ είχε γράψει θούρια όπως: «Ο Δήμος», «Η λίμνη του Μεσολογγίου», «Ο καιρός αδελφοί της ελευθερίας φθάνει» κ.ά.

</doc>
<doc id="47156" url="https://el.wikipedia.org/wiki?curid=47156" title="Ελπίς Χορτερού">
Ελπίς Χορτερού



</doc>
<doc id="47158" url="https://el.wikipedia.org/wiki?curid=47158" title="Βώροι Ηρακλείου">
Βώροι Ηρακλείου

Οι Βώροι (ή Βόρροι, αν και έχει καθιερωθεί να γράφεται με ωμέγα και ένα ρω), είναι χωριό και έδρα ομώνυμης Κοινότητος του Δήμου Φαιστού στην Περιφερειακή Ενότητα Ηρακλείου της Κρήτης. Ανήκε στην Επαρχία Πυργιωτίσσης του νομού Ηρακλείου. Βρίσκεται στα νότια του νομού Ηρακλείου και 2-3 χλμ βόρεια του Αρχαιολογικού χώρου της Φαιστού, χωριό με έντονο παραδοσιακό και πολιτιστικό ενδιαφέρον. Κατά την απογραφή του 2001 είχε 755 κατοίκους. Υπάγεται στο Δήμο Φαιστού.
Βρίσκεται σε υψόμετρο 60 μέτρων στην πεδιάδα της Μεσαράς. Διαθέτει μεγάλη καλλιεργήσιμη έκταση, η οποία αρδεύεται στο μεγαλύτερο μέρος της. Οι κάτοικοι ασχολούνται με την ελαιοκομία και την αμπελοκαλλιέργεια, ενώ είναι ανεπτυγμένη και η κτηνοτροφία . Μπορεί κανείς να επισκεφθεί το ΜουσείοΚρητικής Εθνολογίας. Ο καθεδρικός ναός είναι αυτός των Εισοδίων της Θεοτόκου. Λειτουργεί Δημοτικό Σχολείο και Νηπιαγωγείο.
Κοινότητα Βώρων.
Περιλαμβάνωντας μόνον την έδρα της, η Κοινότητα Βώρων έχει 726 κατοίκους, σύμφωνα με την απογραφή του 2011.
Η Κοινότητα εκπροσωπείται από πενταμελές Συμβούλιο με επικεφαλής τον Πρόεδρο κ. Μάρκο Ξενογιαννάκη.
Κοινοτάρχες Βώρων.
Οι κάτωθι εκλέχθηκαν και υπηρέτησαν (ή υπηρετούν) ως Πρόεδροι της Κοινότητος Βώρων.
Ιστορικά στοιχεία.
Η περιοχή κατοικήθηκε από την πρωτομινωική εποχή και είναι χαρακτηριστικά τα αρχαιολογικά ευρήματα στην περιοχή. Το αρχαιότερο κομμάτι του οικισμού λέγεται "Κατωχώρι".
Στον Καστρoφύλακα αναφέρεται Vorus (K 100) με 312 κατοίκους τό 1583. Το 1881 κανείς Τούρκος δεν κατοικούσε στους Βόρους. 
Πιθανότατα έλαβαν το όνομά τους από το γιο του βασιλιά της Φαιστού Ραδάμανθυ, το Βώρο.
Σε μικρή απόσταση βόρεια του χωριού βρίσκεται η έρημη πλέον μονή της Παναγίας τής Καρδιώτισσας, μετόχι τής μονής Βαρσαμόνερου. Σώζεται μόνον ο κατάγραφος ναός μέ αξιόλογες τοιχογραφίες με δυτική επίδραση.
Το 1995 οι Βώροι αδελφοποιήθηκαν με τις κοινότητες "Camblanes" και "Meynac" της Γαλλίας.
Εξωτερικοί σύνδεσμοι.
Μουσείο Κρητικής Εθνολογίας

</doc>
<doc id="47161" url="https://el.wikipedia.org/wiki?curid=47161" title="Νόνι">
Νόνι

Η Morinda citrifolia (Μορίνδα η κιτρόφυλλος), ευρύτερα γνωστή και ως Νόνι (Noni) ή Nono (στην Ταϊτή) είναι ένας θάμνος (ή μικρό δέντρο) της οικογένειας των Ερυθροδανοειδών (Rubiaceae). Η "Morinda citrifolia" φύεται στη Νοτιοανατολική Ασία αλλά έχει διαδοθεί εκτενώς σε όλη την Ινδία και στα νησιά του Ειρηνικού, όπως στο σύμπλεγμα των νήσων της Γαλλικής Πολυνησίας όπου η ανάπτυξή της ευνοείται από το πλούσιο ηφαιστειογενές υπέδαφος. Το νόνι μεγαλώνει στα σκιερά δάση καθώς επίσης και στις αμμώδεις ακτές. Είναι ανθεκτικό των αλατούχων χωμάτων, και των συνθηκών ξηρασίας. Μπορεί να ψηλώσει μέχρι 9 μ και έχει μεγάλα, σκούρα πράσινα, λαμπερά και βαθειά φλεβώδη φύλλα. Το νόνι ανθεί και καρποφορεί καθ' όλη τη διάρκεια του έτους. Τα λουλούδια είναι μικρά και άσπρα. Ο καρπός είναι ωοειδής και φθάνει τα 4-7 εκατ. στο μέγεθος. Αρχικά πράσινα, τα φρούτα γίνονται κίτρινα και καταλήγουν σχεδόν άσπρα καθώς ωριμάζουν, διαθέτοντας πικρή γεύση και χαρακτηριστική οσμή "ταγκισμένου τυριού".
Χρήσεις.
Στην Κίνα, την Ιαπωνία, και την Ταϊτή, τα διάφορα μέρη του δέντρου (φύλλα, λουλούδια, φρούτα, φλοιός) χρησιμεύουν ως τονωτικά και για να περιορίσουν τον πυρετό, για να αντιμετωπιστούν δερματικά προβλήματα και προβλήματα των ματιών καθώς επίσης για τη δυσκοιλιότητα, τον πόνο του στομάχου, ή τα αναπνευστικά προβλήματα. Στη Μαλαισία, τα θερμασμένα φύλλα noni που εφαρμόζονται στο στήθος θεωρούνται ικανά να ανακουφίσουν το βήχα, τη ναυτία και τους κολικούς. Όσον αφορά στις εξωτερικές χρήσεις, τα άγουρα φρούτα μπορούν να θρυμματιστούν, κατόπιν να αναμιχθούν με αλάτι και να εφαρμοστούν σε πληγές ή σπασμένα κόκκαλα.

</doc>
<doc id="47162" url="https://el.wikipedia.org/wiki?curid=47162" title="Noni">
Noni



</doc>
<doc id="47163" url="https://el.wikipedia.org/wiki?curid=47163" title="Βώροι">
Βώροι



</doc>
<doc id="47166" url="https://el.wikipedia.org/wiki?curid=47166" title="Καστορέλαιο">
Καστορέλαιο

Το καστορέλαιο, ρητινέλαιο, κικινέλαιο ή ρετσινόλαδο είναι είδος φυτικού ελαίου που παράγεται από το τροπικό φυτό Ρίκινος ο Κοινός ("Ricinus communis") της οικογένειας των Ευφορβιδών ("Euphorbiacae"). 
Η απόχρωσή του είναι υποκίτρινη και είναι σχεδόν άοσμο. Το καστορέλαιο και τα παράγωγά του έχουν εφαρμογές στην κατασκευή σαπουνιών, λιπαντικών, υδραυλικών και υγρών φρένων, χρωστικών ουσιών, βαφών, βερνικιών, μελανιών, ανθεκτικών στο ψύχος πλαστικών, στιλβωτικών και στιλπνοτικών, νάιλον, φαρμακευτικών ειδών και αρωμάτων. Είναι ένα από τα σημαντικότερα βιομηχανικά έλαια και υπήρξε από τα πρώτα εξαγώγιμα διεθνή εμπορικά προϊόντα.
Χημική σύνθεση.
Το καστορέλαιο (CHO) έχει ασυνήθιστη χημική σύνθεση, η οποία το καθιστά πολύτιμο. Η σύνθεσή του είναι κατά 94% τριακυλογλυκερόλες και το υπόλοιπο μονογλυκερίδια ("3,4%") και φωσφολιπίδια ("0,6%"). 
Το 90% των λιπαρών οξέων του είναι ρικινολεϊκό οξύ. Το ρικινολεϊκό οξύ, ένα μονοακόρεστο λιπαρό οξύ 18 ατόμων άνθρακα, έχει χαρακτηριστική μονάδα υδροξυλίου στο δωδέκατο άτομο άνθρακα, μία εξαιρετικά ασυνήθιστη ιδιότητα για φυσικό λιπαρό οξύ. Αυτή η χαρακτηριστική ομάδα καθιστά το ρικινολεϊκό οξύ πολικό και επίσης επιτρέπει χημική παραγωγοποίηση, που δεν είναι εφικτή με άλλα φυσικά έλαια. 
Δεδομένου ότι είναι πολωμένο διηλεκτρικό με σχετικά υψηλή διηλεκτρική σταθερά ("4,7"), χρησιμοποιείται ορισμένες φορές διυλισμένο σε υψηλό βαθμό και αφυδατωμένο ως διηλεκτρικό υγρό σε υψηλής απόδοσης και τάσης πυκνωτές. Το καστορέλαιο περιέχει επίσης σε ποσοστό 3-4%, από κοινού, ελαϊκά και λινελαϊκά οξέα. Έχει ικανό ιξώδες ειδικό βάρος ("0,96-0,97 gr/cm3") και είναι διαλυτό στην απόλυτη αλκοόλη, το διαιθυλαιθέρα και το χλωροφόρμιο.
Το καστορέλαιο διατηρεί τη ρευστότητά του σε εξαιρετικά υψηλές και χαμηλές θερμοκρασίες. Το Σεβακικό οξύ εξάγεται χημικά από το καστορέλαιο. 
Το ενεργό δηλητήριο των καρπών του Ρικίνου είναι η ρικίνη, μία δραστική υδροδιαλυτή πρωτεΐνη. Η ρικίνη μένει στον πολτό μετά την εξαγωγή του ελαίου από τον καρπό και έτσι δεν περιέχεται στο καστορέλαιο.
Ιστορία της χρήσης του.
Η χρήση καστορέλαιου από τους Αιγυπτίους αναφέρεται στην ιστορία του Ηροδότου, ο οποίος σχολιάζει τη χρήση ελαίου από τους καρπούς του "Ricinus communis" (ο ίδιος το αποκαλεί "Κίκι") για φωτισμό και επάλειψη του σώματος. Σπόροι του "Ricinus communis" έχουν ανακαλυφθεί σε αιγυπτιακούς τάφους, χρονολογούμενους από το 4000 π.Χ. 
Στην Ινδία χρησιμοποιείται ήδη από τη δεύτερη χιλιετηρίδα π.Χ. σε λυχνίες και ως υπακτικό. Επίσης έχει μακρά παράδοση χρήσης στην Κίνα, όπου οι ιατροί το χορηγούσαν σε νόσους των εσωτερικών οργάνων και ακόμη μεταχειρίζετο στη μαγειρική. 
Περί τον τέταρτο αιώνα π.Χ. φέρεται να εισάγεται και στον ελλαδικό χώρο. Ο Στράβων το αναφέρει ως προϊόν αιγυπτιακό για το άναμμα των λυχνιών και την παρασκευή αλοιφών. Οι Θεόφραστος και Διοσκουρίδης περιγράφουν το φυτό Κίκι, ενώ ο Διοσκουρίδης παρέχει και τη μέθοδο εξαγωγής ελαίου από τους σπόρους του, επισημαίνοντας ότι το προϊόν δεν εφαρμόζεται στη μαγειρική αλλά χρησιμοποιείται αποκλειστικά στην ιατρική. Ο Πλίνιος, τον πρώτο μ.Χ. αιώνα, αναφέρει το κικινέλαιο ως δραστικό καθαρτικό.
Κατά το Μεσαίωνα αντιμετώπιζαν με την επάλειψη καστορέλαιου διάφορες δερματικές νόσους. Το 18ο αιώνα είχε σταματήσει η καλλιέργεια του φυτού στον ευρωπαϊκό χώρο και η εισαγωγή καρπών του γινόταν από τη Τζαμάικα. Σε αυτή την περίοδο ανάγεται και η φερωνυμία καστορέλαιο λόγω της σύγχυσης των Βρετανών εμπόρων μεταξύ των ελαίων του Ρίκινου και του φυτού "Agnus Castus" (λυγαριά). 
Στον 20ο αιώνα χρησιμοποιήθηκε από τις βιομηχανίες κατασκευής λιπαντικών αυτοκινήτων. Η βρετανική εταιρεία "Wakefield" το 1926 δημιούργησε υγρά φρένων, που ήταν μίγματα αλκοολών και ειδικά επεξεργασμένου καστορέλαιου, τα οποία χρησιμοποιήθηκαν μέχρι και το Β' Παγκόσμιο Πόλεμο. Η εταιρεία αργότερα μετονομάστηκε Castrol.
Η Ευρωπαϊκή Ένωση έχει εκχωρήσει στο καστορέλαιο τον αριθμό Ε-1503 και έχει καθορίσει ως ανώτατο όριο καθημερινής λήψης τα 0.7 mg/kg σωματικού βάρους.
Ιατρική και Φαρμακευτική χρήση.
Το καστορέλαιο είναι δραστικό υπακτικό με συστατικά, που επιδρούν στο παχύ και το λεπτό έντερο. Έχει χρησιμοποιηθεί με σκοπό τον καθαρισμό των εντοσθίων μετά από τροφική δηλητηρίαση και για να εκτονώσει τη δυσκοιλιότητα. Ορισμένες φορές χορηγείται σε νοσοκομεία για την προπαρασκευή της κοιλιακής χώρας των ασθενών πριν από την υποβολή σε ακτίνες Χ του παχέος εντέρου και των νεφρών. 
Χρησιμοποιείται, επίσης, τοπικά για τη θεραπεία των τύλων (κάλων) και την απομάκρυνση των ακροχορδών. Λόγω της μεγάλης περιεκτικότητάς του σε βιταμίνη Ε θεωρείται δραστικό στοιχείο για την καταπολέμηση της γήρανσης του δέρματος. Επιπλέον εφαρμόζεται στη θεραπεία των λειχήνων, των αποστημάτων, των μωλωπισμών, της ξηροδερμίας, της δερματίτιδας, των ηλιακών εγκαυμάτων, των ανοιχτών ελκών και άλλων δερματικών νόσων. Άλλες χρήσεις του περιλαμβάνουν την παρασκευή τονωτικών της τριχοφυΐας, καλλυντικών και αντισυλληπτικών αλοιφών και γελών. 
Ορισμένοι φυσιοθεραπευτές υποστηρίζουν ότι τα επιθέματα καστορέλαιου ίσως βοηθούν στη συρρίκνωση μικρών ινωμάτων. Τα επιθέματα καστορέλαιου έχουν χρησιμοποιηθεί για την ίαση διαφόρων ασθενειών και δυσλειτουργιών, συμπεριλαμβανομένων μασταλγιών, πεπτικών προβλημάτων, εμπυημάτων, αιμορροΐδων, τραυμάτων και χολολιθιάσεων.
Άλλες εφαρμογές.
Το καστορέλαιο και τα παράγωγά του χρησιμοποιούνται σε πολλά βιομηχανικά προϊόντα μεταξύ των οποίων βαφές, βερνίκια, στιλβωτικά, μονωτικά, συσκευασίες τροφίμων, σαπούνια, μελάνες, πλαστικά, υγρά φρένων, εντομοκτόνα κ.α. 
Αποτελεί πρώτη ύλη για την παραγωγή νάιλον και άλλων συνθετικών ρητινών και νημάτων καθώς και βασικό συστατικό λαδιών μηχανών αγωνιστικών οχημάτων όταν απαιτείται υψηλή μηχανική απόδοση και λιπαντικών μηχανών αεροπλάνων και πλοίων. Παρά το ότι είναι σχετικά δύσοσμο και με δυσάρεστη γεύση τυγχάνει η βάση πολλών συνθετικών αρωματικών. 
Το Καστορέλαιο ως μέσο πολιτικής τρομοκρατίας.
Στη φασιστική Ιταλία το καθεστώς του Μπενίτο Μουσσολίνι χρησιμοποίησε την υποχρεωτική κατάποση ρετσινόλαδου ως μέσου πολιτικής τρομοκρατίας. 
Οι αντιφρονούντες υποχρεώνονταν να καταναλώσουν μεγάλες ποσότητες ρετσινόλαδου από τους παρακρατικούς μελανοχίτωνες, πρακτική, που φέρεται να εμπνεύστηκε ο ποιητής Γκαμπριέλε Ντ' Ανούντσιο. Τα θύματα αυτού του βασανιστηρίου παρουσίαζαν έντονη διάρροια και αφυδάτωση, που συχνά οδηγούσαν στο θάνατο. 
Ορισμένες φορές, όταν οι μελανοχίτωνες επιθυμούσαν να βεβαιωθούν ότι το θύμα τους θα πέθαινε, αναμίγνυαν το ρετσινόλαδο με βενζίνη. Χαρακτηριστικά λεγόταν ότι η ισχύς του Μουσσολίνι στηριζόταν "στο ρόπαλο και το ρετσινόλαδο". 
Το βασανιστήριο του ρετσινόλαδου εφαρμόστηκε στην Ελλάδα από τη δικτατορία Μεταξά, το Καθεστώς της 4ης Αυγούστου. Ο ιστορικός Σπύρος Λιναρδάτος στο βιβλίο του "Η 4η Αυγούστου" αναφέρεται στη μέθοδο βασανισμού: 
Στο τραπέζι του ανακριτή – βασανιστή υπήρχαν τρία ποτήρια, το ένα με 30 δράμια, το άλλο με 75 και το τρίτο με 100 δράμια ρετσινόλαδο. Αν ο ανακρινόμενος δεν ομολογούσε ή δεν υπέγραφε του έδιναν να πιει το πρώτο ποτήρι. Στην περίπτωση που αρνιόταν και έφερνε αντίσταση άρχιζαν το άγριο ξυλοκόπημα, το φάλαγγα ή χρησιμοποιούσαν άλλες μεθόδους βασανισμού. 
Ύστερα από μισή ώρα, εφόσον ο αρχιβασανιστής ανακριτής το θεωρούσε σκόπιμο, ακολουθούσε το δεύτερο στάδιο ανάκρισης και ο κρατούμενος έπινε το δεύτερο ποτήρι των 75 δραμίων. Αν η αντίσταση του κρατουμένου ήταν μεγάλη, ύστερα από ένα τετράωρο γινόταν και η τρίτη «ανάκρισις» και τον υποχρέωναν να πιει ένα ποτήρι των 100 δραμίων. 
Σε αυτό το διάστημα και αρκετές ώρες ύστερα από την επενέργεια του καθαρτικού, ο κρατούμενος ήταν κλεισμένος στο κελί του και δεν του επέτρεπαν να πάει στο αποχωρητήριο. Το αποτέλεσμα ήταν ότι ο κρατούμενος γινόταν αληθινό ράκος και το κελί, στο οποίο τον άφηναν κλεισμένο τέσσερις, πέντε και περισσότερες μέρες, αληθινός υπόνομος.

</doc>
<doc id="47170" url="https://el.wikipedia.org/wiki?curid=47170" title="Ρετσινόλαδο">
Ρετσινόλαδο



</doc>
<doc id="47171" url="https://el.wikipedia.org/wiki?curid=47171" title="Ρητινέλαιο">
Ρητινέλαιο



</doc>
<doc id="47172" url="https://el.wikipedia.org/wiki?curid=47172" title="Κικινέλαιο">
Κικινέλαιο



</doc>
<doc id="47175" url="https://el.wikipedia.org/wiki?curid=47175" title="Αυγούστα">
Αυγούστα



</doc>
<doc id="47176" url="https://el.wikipedia.org/wiki?curid=47176" title="Άλαν Μουρ">
Άλαν Μουρ

Ο Άλαν Μουρ ("Alan Moore", 18 Νοεμβρίου 1953) είναι Άγγλος συγγραφέας που δραστηριοποιείται κυρίως στο χώρο των κόμικς. Θεωρείται από την πλειονότητα τόσο του κοινού όσο και των δημιουργών ως ο κορυφαίος συγγραφέας κόμικς στον κόσμο και συχνά του αποδίδεται ο χαρακτηρισμός "Θεός των κόμικς"
Βιογραφία.
Ο Άλαν Μουρ γεννήθηκε στις 18 Νοεμβρίου του 1953 στο "Νορθάμπτον" της Αγγλίας. Είναι γιος του εργάτη "Έρνεστ Μουρ" και της ζωγράφου "Σίλβια Ντορίν". Η οικογένειά του ήταν φτωχή και ο ίδιος είχε από μικρός μπλεξίματα με ναρκωτικά, γεγονός που τον οδήγησε στο να αποβληθεί από το σχολείο στα 17 του. Παντρεύτηκε το 1974 και απέκτησε δύο κόρες, την "Άμπερ" και τη "Λία" που ασχολείται επίσης με τη συγγραφή κόμικς. Στις 12 Μαΐου του 2007 παντρεύτηκε για δεύτερη φορά, την επίσης δημιουργό κόμικς "Μελίντα Γκέμπι". Ζεί στο Νορθάμπτον και είναι φυτοφάγος. Ισχυρίζεται επίσης πως εξασκεί τη μαγεία.
Το έργο του.
Ο Μουρ ξεκίνησε να δουλεύει στο χώρο των κόμικς στα τέλη της δεκαετίας του 70 σε διάφορα αγγλικά περιοδικά όπως το 2000 AD και το Warrior. Στην αρχή ασχολήθηκε και με το σχεδιαστικό μέρος, σύντομα όμως στράφηκε αποκλειστικά στη συγγραφή όταν διαπίστωσε ότι δεν τα κατάφερνε τόσο καλά στο σχέδιο. Την ίδια εποχή έγραψε και κάποιες ιστορίες για τη Marvel UK, το αγγλικό παρακλάδι της Μάρβελ Κόμικς. Οι σημαντικότερες δουλειές αυτής της περιόδου προέρχονται από το "Warrior" και ήταν το Marvelman το οποίο έκανε αργότερα τεράστια επιτυχία και στις ΗΠΑ μετονομασμένο σαν "Miracleman", και το αντιφασιστικό V for Vendetta.
Η δουλειά του στην Αγγλία τράβηξε το ενδιαφέρον των αμερικάνων και το 1983 η DC Comics του ανέθεσε τη συγγραφή του τίτλου Swamp Thing. Ο Μουρ αναθεώρησε τελείως τον πρωταγωνιστικό χαρακτήρα και έδωσε εντελώς άλλη διάσταση στον τρόμο όπως παρουσιάζονταν έως τότε στα κόμικς ενθουσιάζοντας κοινό και κριτικούς. Η DC του ανέθεσε τότε και άλλες δουλειές όπως η ιστορία με τον Σούπερμαν "Whatever Happened to the Man of Tomorrow?" και το "Batman: The killing joke".
To 1986 ήρθε η απογείωση με την σειρά 12 τευχών Watchmen με την οποία αναδόμησε πλήρως τα υπερηρωϊκά κόμικς με ένα πολιτικό θρίλερ που εκτυλίσσεται σε έναν απόλυτα αληθινό κόσμο με υπερήρωες. Ο Μουρ χρησιμοποίησε στο έργο αυτό πρωτόγνωρες για την εποχή αφηγηματικές τεχνικές και μια ωριμότητα και πολυπλοκότητα που έκανε τους πάντες (εντός και εκτός του χώρου των κόμικς) να το εκθειάζουν. Το Watchmen θεωρείται πια το κορυφαίο ίσως έργο στην ιστορία της 9ης τέχνης και συνεχίζει να ανατυπώνεται συνεχώς σε μορφή τόμου από το 1987 έως σήμερα.
Ήταν τέτοιος ο αντίκτυπός του που οδήγησε γενικά τα κόμικς σε πιο "ενήλικες" και σκοτεινές ιστορίες ενώ ο ίδιος ο Μουρ αναγκάστηκε να σταματήσει τις δημόσιες εμφανίσεις στις ΗΠΑ λόγω της υπερβολικής δημοσιότητας του τραβούσε.
Λόγω διαφωνιών με την DC διέκοψε όμως τη συνεργασία μαζί της στα τέλη της δεκαετίας του 80 και στράφηκε σε πιο μικρές εκδοτικές του χώρου όπου έκανε διάφορες δουλειές όπως το From Hell με θέμα τον Τζακ τον Αντεροβγάλτη, το ερωτικό Lost Girls και το υπερηρωϊκό Supreme.
Τελικά το 1999 δημιούργησε τη δική του εταιρεία την "America's Best Comics" μέσα από την οποία κυκλοφόρησε ένα πλήθος από σειρές που έγραφε ο ίδιος. Οι περισσότερες από αυτές σημείωσαν σημαντική επιτυχία με κυριότερες τις Tom Strong, Top10 και Οι Εξαίρετοι Κύριοι (The League of Extraordinary Gentlemen) το οποίο κυκλοφόρησε και στα ελληνικά από το περιοδικό 9.
Βραβεία.
Ο Μουρ έχει κερδίσει το Βραβείο Eisner (το σημαντικότερο στα αμερικάνικα κόμικς) καλύτερου συγγραφέα 9 φορές από το 1988 έως σήμερα.
Έχει επίσης κερδίσει πολλές φορές το Βραβείο Kirby και το Βραβείο Harvey από το 1985 και ύστερα.
Το αριστούργημά του Watchmen είναι το μοναδικό κόμικς στα χρονικά που έχει κερδίσει το λογοτεχνικό Βραβείο Hugo, ενώ το 2005 συμπεριλήφθηκε στη λίστα του περιοδικού Time με τα 100 σημαντικότερα λογοτεχνικά έργα από το 1923.
Ο Άλαν Μουρ έχει επίσης κερδίσει και προταθεί για πολλά άλλα βραβεία σε διάφορες χώρες του κόσμου.
Δουλειά σε άλλα μέσα.
Ο Άλαν Μουρ έχει γράψει το μυθιστόρημα Voice of the Fire του οποίου η πλοκή λαμβάνει χώρα στην πόλη του το Νορθάμπτον. Δουλεύει επίσης στο δεύτερο μυθιστόρημά του, το "Jerusalem" που επίσης αναφέρεται στο Νορθάμπτον. Έχει επίσης γράψει ένα σενάριο ταινίας με τίτλο "Fashion Beast".
Ο Μουρ έχει ασχοληθεί και με τη μουσική. Ήταν ιδρυτής του συγκροτήματος "The Sinister Ducks" ενώ έχει συμμετάσχει και στο μουσικό σχήμα της πόλης του "Emperors of Ice Cream".
Ο Μουρ εξασκεί τη μαγεία από τα μέσα της δεκαετίας του '90 και λατρεύει μια φιδίσια θεότητα που ονομάζεται Glycon.
Έχει παίξει τον εαυτό του στο επεισόδιο "Husbands and Knives" της τηλεοπτικής σειράς The Simpsons το οποίο παίχτηκε την ημέρα των 54ων γενεθλίων του.
Τον Μάρτιο του 2007 κυκλοφόρησε το ντοκιμαντέρ του Dez Vylenz, "The mindscape of Alan Moore", στο οποίο ο ίδιος μιλάει για τον εαυτό του και τη δουλειά του.
Διασκευές των έργων του.
Τηλεόραση.
Το επεισόδιο "For the Man Who Has Everything" της σειράς κινουμένων σχεδίων "Justice League Unlimited" έχει βασιστεί στην ιστορία με τον ίδιο τίτλο που έγραψε ο Μουρ για το περιοδικό "Superman Annual".
Κόμικς.
Διάφορα έργα του Άλαν Μουρ (ιστορίες, ποιήματα, στίχοι) έχουν διασκευαστεί σε μορφή κόμικς από άλλους δημιουργούς.

</doc>
<doc id="47181" url="https://el.wikipedia.org/wiki?curid=47181" title="Ναυτική εργασία">
Ναυτική εργασία

Με τον όρο ναυτική εργασία (seamen work) χαρακτηρίζεται γενικά η εργασία που παρέχουν οι εργαζόμενοι στα πλοία. Αυτή λόγω της φύσεως του χώρου παρουσιάζει μια ιδιομορφία με περισσότερη ανάγκη μεταχείρισης αλλά και στοργής. Λόγω των ειδικών συνθηκών η προσφορά της από τους αρχαιότατους χρόνους δεν ελκύει τους νέους, και όσοι την ακολουθούν, περισσότερο τους ωθεί προς αυτή η παράδοση, ο συναισθηματικός παράγοντας και η ψυχοσύνθεση του ατόμου.
Για να καταστεί όμως η ναυτική εργασία πιο ελκυστική όλες οι Ναυτιλιακές Χώρες του κόσμου θεσπίζουν διάφορα μέτρα, (στην πραγματικότητα πρόκειται για οικονομικά κίνητρα), απαραίτητα άλλωστε, τελείως διάφορα από εκείνα που λαμβάνονται στην ξηρά.
Τα θέματα της Ναυτικής Εργασίας στην Ελλάδα ρυθμίζονται βασικά από:

</doc>
<doc id="47185" url="https://el.wikipedia.org/wiki?curid=47185" title="Ακτινοβολία μέλανος σώματος">
Ακτινοβολία μέλανος σώματος



</doc>
<doc id="47188" url="https://el.wikipedia.org/wiki?curid=47188" title="The Fuzztones">
The Fuzztones

Οι Fuzztones είναι ένα αμερικάνικο γκαράζ συγκρότημα από τη Νέα Υόρκη. Ανήκουν στο ρεύμα της αναβίωσης του γκαράζ και θεωρούνται ένα από τα μακροβιότερα αλλά και επιδραστικότερα συγκροτήματα της σκηνής.
Οι Fuzztones δημιουργήθηκαν το 1980 με βασικά μέλη τον κιθαρίστα Rudi Protrudi και την οργανίστρια Deb O' Nair, που προηγουμένως συμμετείχαν στους "Tina Peel", ένα bubblegum-punk γκρουπ που είχε γίνει γνωστό κυρίως για την ευθέως σεξουαλική θεματολογία των τραγουδιών του. Το όνομα του συγκροτήματος προήλθε από το "Fuzzbox", ένα εφφέ για κιθάρα που κυκλοφόρησε τη δεκαετία του '60 και χρησιμοποιήθηκε από σχεδόν όλα τα συγκροτήματα της πρώτης έκρηξης του γκαράζ στα 1965-67. Μαζί με τους Elan Portnoy, Michael Jay και Ira Elliot ηχογράφησαν δυο ιστορικά albums, τα "Leave your mind at home" και το "Lysergic emanations", με το δεύτερο να φτάνει στο νούμερο δύο των αμερικάνικων Charts. Στο ενεργητικό τους επίσης εκείνη την εποχή είχαν και ένα album μαζί με τον Screamin Jay Hawkins.
Παρά την επιτυχία του, και μια ευρωπαϊκή περιοδεία μαζί με τους Damned, το συγκρότημα διαλύθηκε γύρω στα 1986, για να επαναδημιουργηθεί δυο χρόνια αργότερα ως προσωπικό πλέον σχήμα του Protrudi και έδρα τη Δυτική Ακτή, με κυκλοφορίες κυρίως από την γερμανική Music Maniac Records και ευρωπαϊκές περιοδείες. Λίγο αργότερα υπέγραψαν στην Beggar's Banquet, παράρτημα της RCA, κι έτσι έγιναν το μοναδικό συγκρότημα της σκηνής της αναβίωσης που έκανε συμβόλαιο με μεγάλη εταιρία. Μετά από δυο κυκλοφορίες το γκρουπ διαλύθηκε ξανά, παραμένοντας ανενεργό για το μεγαλύτερο μέρος της δεκαετίας του '90, εκτός από την κυκλοφορία του LP "Monster A Go-Go" και της συλλογής "Flashbacks" το 1996, πάλι σε ανεξάρτητη εταιρία.
Οι Fuzztones επανασυνδέθηκαν στις αρχές του 21ου αιώνα με την Deb O' Nair ξανά στο όργανο και τον Jordan Tarlow, από τη δεύτερη σύνθεση του γκρουπ, στην κιθάρα, ηχογραφώντας το LP "Salt for zombies" και περιοδεύοντας σε Ευρώπη και Αμερική. To 2006 κυκλοφόρησαν το EP "The Fuzztones Boom", ένα tribute στους The Sonics, και έπαιξαν ζωντανά στην Ευρώπη με την ευκαιρία της κυκλοφορίας του "Illegitimate Spawn", συλλογής με διασκευές τραγουδιών των Fuzztones από 42 μπάντες απ' όλο τον κόσμο.

</doc>
<doc id="47189" url="https://el.wikipedia.org/wiki?curid=47189" title="Διόδωρος Σικελιώτης">
Διόδωρος Σικελιώτης

Ο Διόδωρος Σικελιώτης ήταν αρχαίος Έλληνας ιστορικός και συγγραφέας. Γεννήθηκε στον Αγύριο (Agira) της Σικελίας γύρω στο 80 π.Χ. και πέθανε γύρω στο 20 π.Χ. Οι περισσότερες πληροφορίες που έχουμε γι' αυτόν προέρχονται από το ίδιο το έργο του, την "", το οποίο έγραψε κατόπιν παραγγελίας των Ρωμαίων, όπως μας πληροφορεί στην εισαγωγή του:
«"Αφορμή δε προς την επιβολή ταύτην εχρησάμεθα μάλιστα μεν τη προς πραγματεία επιθυμία... έπειτα και τη εν Ρώμη χορηγία των προς την υποκείμενη υπόθεσιν ανηκόντων»."
Επίσης υπάρχει μια αναφορά του Ιερωνύμου, ότι ο Διόδωρος ήταν "επιφανής συγγραφεύς της Ελληνικής Ιστορίας".
Συγγραφή.
Ο Διόδωρος πρέπει να έγραψε την ιστορία του μεταξύ του 60 και 30 π.Χ., αφού η αρχική ημερομηνία των αφηγήσεών του είναι η 180η Ολυμπιάδα (59-60 π.Χ.), όταν επισκέφτηκε την Αίγυπτο και έγινε μάρτυρας ενός επεισοδίου λιντσαρίσματος ενός Ρωμαίου, επειδή εκείνος σκότωσε μια γάτα που ήταν ιερό ζώο για τους Αιγυπτίους. Το νεότερο γεγονός που αναφέρει είναι η εκδίωξη των Ταυρομένιων από την χώρα τους και η εγκατάσταση εκεί Ρωμαίων αποίκων, από τον Καίσαρα Οκταβιανό, που χρονολογείται στο 36 π.Χ., σύμφωνα με τον Αππιανό.
Ο Διόδωρος αναφέρει ότι του χρειάστηκαν 30 χρόνια για την ολοκλήρωση του έργου του και, σε συνδυασμό με την απουσία οποιασδήποτε αναφοράς στο έργο του για την μετατροπή της Αιγύπτου σε ρωμαϊκή επαρχία (30 π.Χ.), συμπεραίνουμε ότι τελείωσε τη συγγραφή λίγο πριν από εκείνο το χρονικό σημείο. Στα 30 αυτά χρόνια έκανε μακρινά ταξίδια για να μελετήσει επί τόπου τους διάφορους λαούς και για αναζήτηση πληροφοριών. Σύγχρονοι μελετητές όμως αμφισβητούν την πραγματοποίηση των ταξιδιών αυτών, λόγω λαθών στις περιγραφές του που ένας αυτόπτης μάρτυρας δεν θα έκανε.
Το έργο.
Το έργο του Διοδώρου πραγματεύεται την παγκόσμια ιστορία από τη δημιουργία μέχρι την εποχή του, ειδικότερα το 59 π.Χ., έτος της πρώτης υπατείας του Καίσαρα. Αποτελείται από 40 βιβλία, από τα οποία έχουν διασωθεί τα πέντε πρώτα (Α΄- Ε΄) και η δεύτερη δεκάδα (Ι΄- Κ') καθώς και εκτενή αποσπάσματα από τα υπόλοιπα. Ο ίδιος μας πληροφορεί για το περιεχόμενο των βιβλίων του: Τα έξι πρώτα αναφέρονται σε μυθικά χρόνια, τρία από αυτά για τα βαρβαρικά έθνη και τρία για τους Έλληνες. Τα επόμενα έντεκα αναφέρονται στο διάστημα από τον Τρωικό Πόλεμο μέχρι τον θάνατο του Μεγάλου Αλεξάνδρου, και τα υπόλοιπα 23 βιβλία εξιστορούν τα επόμενα χρόνια μέχρι το 59 π.Χ.
Ονόμασε το έργο του "Ιστορική Βιβλιοθήκη" επειδή πρόκειται για την ενοποίηση των διαφόρων ιστορικών πηγών, μεταξύ των οποίων αναγνωρίζονται ο Μανέθων, ο Εκαταίος Αβδηρίτης, ο Ηρόδοτος, ο Αγαθαρχίδης, ο Θουκυδίδης, ο Κτησίας, ο Κλείταρχος, ο Έφορος, ο Τίμαιος και άλλοι.
Η κριτική του έργου έχει επισημάνει πολλές ελλείψεις, οι οποίες δικαιολογούνται εν μέρει από το μέγεθός του. Σχετικά με την ιστορική αφήγηση καθεαυτή, το έργο δεν χαρακτηρίζεται από αντικειμενικότητα και ορθολογισμό, στοιχεία που εισήχθησαν από τον Θουκυδίδη. Πολλές φορές δίνει έμφαση στην παρέμβαση της θείας πρόνοιας στα ανθρώπινα, απορρίπτει εξηγήσεις που προσπαθούν να δώσουν (σε σεισμούς και πλημμύρες λ.χ.) οι φυσικοί φιλόσοφοι, πιστεύει σε προφητείες και οιωνούς και αμφισβητεί κάθε προσπάθεια ορθολογιστικής ερμηνείας. 
Παρ' όλα αυτά η σημασία του έργου παραμένει μεγάλη, γιατί χωρίς αυτό η μελέτη της αρχαιότητας θα ήταν η ίδια ελλιπής. Η αξία του έργου βασίζεται στο πλήθος των πληροφοριών που παρέχει, καθώς και στη μεταφορά αυτούσιων τμημάτων από έργα άλλων συγγραφέων που έχουν πια χαθεί, όπως του Εφόρου, του Θεόπομπου, του Ιερώνυμου του Καρδιανού του οποίου το χαμένο σήμερα έργο του ήταν πολύ σημαντικό.
Επίσης είναι ένας από τους ελάχιστους αρχαίους συγγραφείς που αναφέρεται με πολύ συμπάθεια στη μαρτυρική ζωή των σκλάβων στα ορυχεία της αρχαίας Μακεδονίας.
Παραπομπές.
Αρχαιολογικό μουσείο Θεσσαλονίκης
Εξωτερικοί σύνδεσμοι.
DIODORUS SICULUS, The Library translated by CH Oldfather

</doc>
<doc id="47190" url="https://el.wikipedia.org/wiki?curid=47190" title="Διόδωρος ο Σικελιώτης">
Διόδωρος ο Σικελιώτης



</doc>
<doc id="47191" url="https://el.wikipedia.org/wiki?curid=47191" title="Νικόλαος Τρικούπης">
Νικόλαος Τρικούπης

Ο Νικόλαος Τρικούπης (Μεσολόγγι, 1868 - 27 Φεβρουαρίου 1959) ήταν Έλληνας Ολυμπιονίκης και αξιωματικός του στρατού που διαδραμάτισε σημαντικό ρόλο κατά τη διάρκεια της Μικρασιατικής Εκστρατείας.
Βιογραφικά στοιχεία.
Γεννήθηκε στο Μεσολόγγι το 1868 και ήταν γιος του στρατιωτικού Θεμιστοκλή Τρικούπη και της Καλυδώνας Ιγγλέση. Από την πλευρά του πατέρα του καταγόταν από την οικογένεια Τρικούπη και ήταν αδελφός των Ιωάννη και Κωνσταντίνο Τρικούπη καθώς και πρώτος ξάδελφος του Χαρίλαου Τρικούπη. Συμμετείχε στους Α' σύγχρονους Ολυμπιακούς Αγώνες στη άθλημα της σκοποβολής. Στους αγώνες που έγιναν στο σκοπευτήριο Καλλιθέας, ήταν τρίτος στη βολή με πολεμικό όπλο από 200 μέτρων με 1718 βαθμούς, κατακτώντας το χάλκινο μετάλλιο.
Κατά την περίοδο 1928 με 1930, διετέλσε νομάρχης Αττικοβοιωτίας.
Τιμήθηκε με πολλά ελληνικά ανώτατα παράσημα. Σύζυγός του ήταν η Ελένη, το γένος Κορδέλλα. Έγραψε τα έργα «"Εκγύμνασις ίππου"» (1898), «"Ταχεία μέθοδος προς κανονισμόν βολής πυροβολικού"» (1900) και «"Αναμνήσεις επεισοδίων και γεγονότων εκ των πολέμων μας"» (1930).
Πέθανε στις 27 Φεβρουαρίου 1959.
Στρατιωτική σταδιοδρομία.
Εισήλθε στη Σχολή Ευελπίδων από την οποία αποφοίτησε το 1888 ως ανθυπολοχαγός πυροβολικού. Μετά την αποφοίτησή του συνέχισε τις σπουδές του στη Γαλλία. Συγκεκριμένα, από το 1889 έως το 1890 υπηρέτησε στο γαλλικό 26ο Σύνταγμα Πεδινού Πυροβολικού, από το 1891 έως το 1892 φοίτησε «Σχολή Εφαρμογής Πυροβολικού» στο Φονταινεμπλώ, και εν συνεχεία φοίτησε στην «Σχολή Ιππέων» στην Σομίρ και στην «Ανώτατη Σχολή Πολέμου» (σημ. "École spéciale militaire de Saint-Cyr") στο Παρίσι (1893 -1895).
Συμμετείχε στον Ελληνοτουρκικό Πόλεμο του 1897 στο μέτωπο της Θεσσαλίας, στο επιτελείο της 1ης Μεραρχίας υπό τις διαταγές του υποστράτηγου Νικόλαου Μακρή. Το 1904, αποτέλεσε έναν από τους 12 αξιωματικούς που επιλέχθηκαν να συγκροτήσουν το Σώμα Γενικών Επιτελών - πρώιμη μορφή του Γενικού Επιτελείου Στρατού, και μετά την κατάργηση του σώματος το 1909, επανήλθε στο όπλο του. Στους Βαλκανικούς πολέμους, διετέλεσε επιτελάρχης της 3ης Μεραρχίας υπό τον υποστράτηγο Κωνσταντίνο Δαμιανό. Παίρνει μέρος στις μάχες του Κιλκίς, της Δοϊράνης και του Πετσόβου ως διοικητής Συντάγματος Πυροβολικού.
Μετά τους Βαλκανικούς Πολέμους, διετέλεσε διαδοχικά διοικητής συντάγματος πυροβολικού, επιτελάρχης του Γ΄ Σώματος Στρατού, καθώς και υπαρχηγός του Γενικού Επιτελείου Στρατού και Αρχηγός Πυροβολικού Σώματος Στρατού. Κατά τον Α΄ Παγκόσμιο Πόλεμο, πολέμησε στο Μακεδονικό Μέτωπο ως συνταγματάρχης, όταν ανέλαβε διοικητής της 3ης Μεραρχίας με την είσοδο της Ελλάδας στον πόλεμο. Μετά την νικηφόρα προέλαση του Ελληνικού Στρατού μέχρι τα σερβοβουλγαρικά σύνορα κοντά στην σερβική πόλη Πιρότ, προάχθηκε σε υποστράτηγο.
Μετείχε στη Μικρασιατική Εκστρατεία. Ήταν διοικητής του Α' Σώματος Στρατού στη περιοχή της πόλης Αφιόν Καραχισάρ, όπου ηγείτο τεσσάρων μεραρχιών(1η,4η,5η,12η). Διέταξε υποχώρηση του Σώματός του την δεύτερη μέρα της τουρκικής επιθέσεως της 13 Αυγούστου 1922 βασιζόμενος σε προφορικές αναφορές επιτελών της 4ης Μεραρχίας που παρουσίαζαν ως τραγική την κατάσταση της μονάδος αυτής, τις οποίες αυτός δεν διασταύρωσε και οι ίδιοι μεταπολεμικά αρνήθηκαν. Ηγήθηκε της υποχώρησης μαζί με τον διοικητή του Β΄Σώματος Στρατού και μετά από πορείες και μάχες έξι ημερών, αποκομμένος, κυκλωμένος, χωρίς τροφή, νερό και πολεμοφόδια, παραδόθηκε στις 20 Αυγούστου μαζί με πολλές στρατιωτικές μονάδες. Ο Νικόλαος Τρικούπης κρατήθηκε αιχμάλωτος και αργότερα επέστρεψε στην Ελλάδα, όταν το 1923 επήλθε συμφωνία ανταλλαγής αιχμαλώτων. Έπειτα αποστρατεύτηκε ενώ δεν κλήθηκε ποτέ σε απολογία. Το ξίφος του Νικολάου Τρικούπη βρίσκεται στο Πολεμικό Μουσείο της Άγκυρας.
Το 1927, παρά τις ευθύνες για την κατάρρευση του μικρασιατικού μετώπου, ανακλήθηκε στην ενεργό υπηρεσία και προάχθηκε σε αντιστράτηγο, με τον βαθμό τον οποίο εντέλει αποστρατεύθηκε, ενώ από το 1928 έως το 1930 διετέλεσε νομάρχης Αττικοβοιωτίας.

</doc>
<doc id="47195" url="https://el.wikipedia.org/wiki?curid=47195" title="Δράκουλας (1931)">
Δράκουλας (1931)



</doc>
<doc id="47196" url="https://el.wikipedia.org/wiki?curid=47196" title="Δράκουλας, του Μπραμ Στόκερ">
Δράκουλας, του Μπραμ Στόκερ



</doc>
<doc id="47199" url="https://el.wikipedia.org/wiki?curid=47199" title="Λεονάρδος Α’ Τόκκος">
Λεονάρδος Α’ Τόκκος



</doc>
<doc id="47200" url="https://el.wikipedia.org/wiki?curid=47200" title="Γρίπη">
Γρίπη

Η γρίπη είναι μεταδοτική ίωση η οποία προσβάλλει κυρίως το αναπνευστικό σύστημα. Στους ανθρώπους τα κοινά συμπτώματα της γρίπης είναι πυρετός, πόνος στον λαιμό, μυικοί πόνοι, έντονος πονοκέφαλος, βήχας, αδυναμία και γενική αδιαθεσία.
Μετάδοση.
Τυπικά η γρίπη μεταδίδεται μέσω του αέρα και του φτερνίσματος, καθώς και από τις ακαθαρσίες των πτηνών. Η γρίπη μπορεί να μεταδοθεί από σάλιο, φτέρνισμα, περιττώματα και αίμα. Οι μολύνσεις επίσης συμβαίνουν με επαφή με αυτά τα σωματικά υγρά ή από επαφή με μολυσμένες επιφάνειες. Οι ιοί της γρίπης μπορούν να παραμείνουν λοιμώδεις για περίπου μια εβδομάδα σε ανθρώπινη θερμοκρασία, πάνω απο 20 μέρες σε 0°C και για πολύ μεγαλύτερες περιόδους σε χαμηλότερες θερμοκρασίες. 
Ιστορία.
Η γρίπη εξαπλώνεται στον κόσμο με εποχιακές πανδημίες, σκοτώνοντας εκατομμύρια ανθρώπους σε πανδημικά χρόνια και χιλιάδες ανθρώπους σε μη πανδημικά χρόνια. Τρεις πανδημίες γρίπης συνέβησαν τον 20ό αιώνα σκοτώνοντας εκατομμύρια ανθρώπους, με την κάθε μια των πανδημιών να εμφανίζει την γρίπη κάθε φορά ως νέο μικροβιολογικό στέλεχος. Αυτά τα νέα στελέχη εμφανίζονται ως αποτέλεσμα μετάδοσης του ιού από άλλα θηλαστικά σε ανθρώπους.
Ένα θανατηφόρο στέλεχος, το Η5Ν1 ("Γρίπη των πτηνών"), έχει παρουσιαστεί ως μεγάλος κίνδυνος για μια καινούρια πανδημία γρίπης από την πρώτη στιγμή που σκότωσε ανθρώπους στην Ασία την δεκαετία του '90. Ευτυχώς ωστόσο αυτός ο ιός δεν μεταδίδεται εύκολα στους ανθρώπους.
Το 2009 ένα άλλο θανατηφόρο στέλεχος του H1N1, η γρίπη των χοίρων παρουσιάστηκε στο Μεξικό και από εκεί μεταδόθηκε σε ΗΠΑ και γειτονικές χώρες φτάνοντας την Ευρώπη, Ασία Αφρική, Ωκεανία. Η Παγκόσμια Οργάνωση Υγείας κήρυξε αυτό το στέλεχος πανδημία στις 11 Ιουνίου 2009.
Τύποι Ιών.
Στην ταξινόμηση ιών, οι ιοί της γρίπης είναι ιοί RNA οι οποίοι αποτελούν τρία από τα πέντε γένη της οικογένειας Orthomyxoviridae: Υπάρχουν 3 υπότυπη του ιου της γρίππης,(ο τύπος Α, τύπος Β και τυπος C, εκ των οποίων μόνο οι δυο πρώτοι προσβάλλουν τον άνθρωπο- ο δε τύπος Β συνήθως προκαλει μόνο ήπια νόσο.
Ο ιος γρίππης Α μπορεί να υποδιαιρεθεί σε διαφορετικούς ορότυπους βάσει της απόκρισης αντισωμάτων σε αυτούς τους ιούς. Οι οροτυποι αυτοί εξαρτόνται απο τις γλυκοπρωτεϊνες που εμφανιζονται στην επιφάνεια του ιου: την γλυκοπρωτεινη Η και την γλυκοπρωταϊνη Ν. Υπάρχουν αρκετά είδη τέτοιων γλυκοπρωτεινων και ακομη περισσότεροι συνδιασμοί.
Συμπτώματα.
Τα συμπτώματα της γρίπης μπορεί να αρχίσουν ξαφνικά, μια εως τρεις ημέρες μετά την μόλυνση με τον ιό. Τα αρχικά συμπτώματα είναι ρίγη ή αίσθημα ψύχους, αλλά και ο πυρετός είναι επίσης συνηθισμένος στην αρχική μόλυνση, με την θερμοκρασία του σώματος να φτάνει ώς και 39 °C. Τα συμπτώματα της γρίπης περιλαμβάνουν, Πόνοι στο σώμα, ειδικά στις αρθρώσεις και τον λαιμό, Βήχας και φτέρνισμα, Πονοκέφαλος, Καταρροή στα μάτια, Ναυτία και εμετός, Κόκκινα μάτια, δέρμα, στόμα, λαιμός και μύτη
Η ασθένεια μπορεί να εξελιχθει ως ιογενής πνευμονία- αν και συνήθως επιμολύνεται με άλλα βακτήρια. Πιθανον να οδηγησει και σε καρδιολογικές (περικαρδίτιδα, μυοκαρδίτιδα) ή νευρολογικές διαταραχες (εγκεφαλιτιδα).
Μπορεί να είναι δύσκολο να ξεχωρίσει κάποιος την γρίπη από το κοινό κρυολόγημα στα αρχικά στάδια, αλλά τα συμπτώματα της γρίπης είναι πιο σοβαρά από αυτά του κρυολογήματος. Παρόλο που ναυτία και εμετός είναι κοινή στα παιδιά, αυτά τα χαρακτηριστικά οφείλονται σε μη σχετική γαστρεντερίτιδα που μερικές φορές αποκαλείται «"στομαχική γρίπη"».
Διάγνωση.
Στην οξεία φάση, η διαγνωση μπορει να επιτευχθει με ανιχνευση της παρουσίας αντιγόνων του ιου, ή του ιδιου του RNA του ιου στον στοματοφάρυγγα. Αργότερα, μπορεί να τεκμηριωθεί νόσηση με ανίχνευση αντισωμάτων στο αίμα, εναντίον του ιου. 
Προφύλαξη.
Εμβόλια ενάντια στην γρίπη συνήθως χορηγούνται σε ανθρώπους υψηλού κινδύνου στις αναπτυγμένες χώρες καθώς και σε πτηνά. Το πιο κοινό εμβόλιο περιέχει ανενεργά υλικά από τρία στελέχη ιών.
Θεραπεία.
Γενικά μέτρα.
Οι άνθρωποι με γρίπη πρέπει να ξεκουράζονται, να πίνουν πολλά υγρά, να αποφεύγουν την χρήση του αλκοόλ και το κάπνισμα και αν χρειαστεί να παίρνουν φάρμακα, όπως παρακεταμόλη για να ανακουφίσουν τον πυρετό και τους μυϊκούς πόνους που σχετίζονται με την γρίπη. Παιδιά και έφηβοι με συμπτώματα γρίπης, θα πρέπει να αποφεύγουν την χρήση ασπιρίνης κατά την διάρκεια της μόλυνσης με γρίπη καθώς μπορεί να προκαλέσει μια σπάνια ασθένεια (Σύνδρομο του Reyes) που πολλές φορές είναι και θανατηφόρα. Αφού η γρίπη προκαλείται από ιό, τα αντιβιοτικά δεν έχουν καμία δράση στην μόλυνση, εκτός και αν έχουν χορηγηθεί για δευτερεύουσες μολύνσεις όπως βακτηριακή πνευμονία.
Φαρμακευτική αγωγή.
Οι αναστολείς της νευραμινιδάσης μπορούν να χρησιμοποιηθούν για τη θεραπεία της γρίπης σε άτομα υψηλού κινδύνου. Η γρίπη τύπου Α μπορεί να θεραπευτεί με ριμανταδίνη ή αμανταδίνη, ενώ οι ιοί της γρίπης A ή B θεραπεύονται με οσελταμιβίρη, ζαναμιβίρη ή περαμιβίρη. Αυτά είναι από τα πιο ωφέλιμα φάρμακα εφόσον η θεραπεία ξεκινήσει μέσα σε 48 ώρες από την εμφάνιση των συμπτωμάτων σε άτομα υψηλού κινδύνου, παρ'όλα αυτά, η χρήση τους είναι αμφιλεγόμενη όσον αφορά το κόστος-όφελος.

</doc>
<doc id="47213" url="https://el.wikipedia.org/wiki?curid=47213" title="Αθανάσιος Φράγκος">
Αθανάσιος Φράγκος

Ο Αθανάσιος Φράγκου (1864 – 20 Σεπτεμβρίου 1923) ήταν Έλληνας ανώτατος στρατιωτικός, που έφθασε στον βαθμό του υποστράτηγου.
Βιογραφικά στοιχεία.
Γεννήθηκε στη Σούρπη και ήταν γιος του Φράγκου Φράγκου, αγωνιστή στην επανάσταση της Θεσσαλίας. Κατά τη διάρκεια της Μικρασιατικής Καταστροφής ήταν υποστράτηγος και διοικητής της 1ης Μεραρχίας. Απεβίωσε στην Αθήνα και ενταφιάστηκε στη Σούρπη.

</doc>
<doc id="47220" url="https://el.wikipedia.org/wiki?curid=47220" title="Διασταύρωση (βιολογία)">
Διασταύρωση (βιολογία)



</doc>
<doc id="47232" url="https://el.wikipedia.org/wiki?curid=47232" title="Μοναστήρι Σαρδηνίας">
Μοναστήρι Σαρδηνίας

Το Μοναστήρι (ιταλ. "Monastir") είναι κωμόπολη της νήσου Σαρδηνίας.
Έχει πληθυσμό περίπου 4.500 κατοίκων και βρίσκεται περίπου 20 χιλιόμετρα βόρεια του Κάλιαρι.

</doc>
<doc id="47234" url="https://el.wikipedia.org/wiki?curid=47234" title="Ιωάννης Οικολαμπάδιος">
Ιωάννης Οικολαμπάδιος

Ο Ιωάννης Οικολαμπάδιος ("Johannes Oecolampadius", 1482 – 24 Νοεμβρίου 1531) ήταν Γερμανός θρησκευτικός μεταρρυθμιστής.
Βιογραφία.
Το πραγματικό του όνομα ήταν "Χούσγκεν" ("Hussgen") ή "Χόισγκεν" ("Heussgen"), το άλλαξε όμως σε "Χάουσ-σαϊν" ("Hausschein") και μετά στο ελληνικό "Οικολαμπάδιος". Ήταν καθηγητής φιλολογίας στο Πανεπιστήμιο της Βασιλείας. Υπήρξε σύντροφος του Ζβίγγλιου, όμως διαφώνησε με τις απόψεις των Αναβαπτιστών. Ήταν βοηθός του Έρασμου στη διόρθωση του ελληνικού κειμένου κατά την προετοιμασία της έκδοσης της Καινής Διαθήκης (1516).

</doc>
<doc id="47236" url="https://el.wikipedia.org/wiki?curid=47236" title="Αβραάμ ντε Μουάβρ">
Αβραάμ ντε Μουάβρ

Ο Αβραάμ ντε Μουάβρ (Abraham de Moivre, 26 Μαΐου 1667 - 27 Νοεμβρίου 1754) ήταν Γάλλος μαθηματικός, διάσημος για τον τύπο του Μουάβρ, που συνδέει τους μιγαδικούς αριθμούς και την τριγωνομετρία, και για το έργο του σχετικά με την κανονική κατανομή και τη θεωρία των πιθανοτήτων.
Γεννήθηκε στην Καμπανία της Γαλλίας και πέθανε στο Λονδίνο. Πέθανε φτωχός και προέβλεψε με ακρίβεια την ημερομηνία του θανάτου του: ανακάλυψε ότι κοιμόταν 15 λεπτά πιο πολύ κάθε νύχτα και με αυτήν την αριθμητική πρόοδο, υπολόγισε ότι θα πέθαινε την ημέρα που θα κοιμόταν επί 24 ώρες, αν και πολλοί αναφέρονται στο γεγονός αυτό ως ανέκδοτο της εποχής.

</doc>
<doc id="47237" url="https://el.wikipedia.org/wiki?curid=47237" title="Πρώτη Σύνοδος της Εφέσου">
Πρώτη Σύνοδος της Εφέσου

Πρώτη Σύνοδος της Εφέσου ή Γ΄ Οικουμενική Σύνοδος, ονομάζεται η Εκκλησιαστική Σύνοδος η οποία συγκλήθηκε το 431 στην Έφεσο της Μικράς Ασίας από τον Αυτοκράτορα Θεοδόσιο Β΄, κατόπιν προτροπής του Πατριάρχη Κωνσταντινουπόλεως Νεστορίου. Των εργασιών της Συνόδου προήδρευε ο Πατριάρχης Αλεξανδρείας, Κύριλλος και κύριος στόχος της ήταν «"η καταδίκη της αιρέσεως του Νεστοριανισμού"» και του Πελαγιανισμού.
Μετά την καταδίκη του Αρειανισμού στη Ρωμαϊκή (Βυζαντινή) Αυτοκρατορία, νέα εστία έντασης δημιουργήθηκε στο εσωτερικό της Εκκλησίας: η αίρεση του Νεστοριανισμού και δευτερευόντως του Πελαγιανισμού. Ο Νεστόριος και οι ακόλουθοί του αρνούνταν τον όρο «Θεοτόκος» για τη μητέρα του Ιησού Χριστού, θεωρώντας πως «"υπό ανθρώπου Θεόν τεχθήναι αδύνατον"». Η Σύνοδος καταδίκασε τη διδασκαλία αυτή και αναθεμάτισε τις κακοδοξίες. Ως αποτέλεσμα θεολογικών συζητήσεων που πραγματοποιήθηκαν μετά το πέρας της Συνόδου, συντάχθηκε ο «"Όρος των διαλλαγών"», μια σπουδαιότατη Έκθεση Πίστεως, περί της υποστατικής φύσης του Ιησού Χριστού, και θεσπίστηκε ένας σημαντικός Κανόνας, ο οποίος απαγόρευε οποιαδήποτε προσθήκη στο Σύμβολο της Πίστης της Α΄ Οικουμενικής Συνόδου.
Λόγοι σύγκλησης της συνόδου.
Μετά το πέρας της Α΄ Οικουμενικής Συνόδου και τη διακήρυξη του Ομοουσίου του Πατρός και του Υιού, τέθηκε με ιδιαίτερη ένταση το ζήτημα της ένωσης της θείας και ανθρωπίνης φύσεως στον ενσαρκωθέντα Λόγο. Το ζήτημα είχε ήδη τεθεί προ της Β΄ Οικουμενικής Συνόδου, αφού οι «Ανόμοιοι» υποστήριζαν πως ο Λόγος προσέλαβε άψυχο σώμα, με αποτέλεσμα να απορρίπτουν «"όχι μόνο τη φυσική θεότητα του Χριστού, αλλά και την πληρότητα της ανθρωπότητός του"». 
Η Αντιοχειανή Θεολογική Σχολή, από την εποχή του Λουκιανού, ιδρυτή και διδασκάλου της, παρέμενε σταθερά προς ένα διαχωρισμό μεταξύ των δύο εν Χριστώ φύσεων. Έτσι ο πατριάρχης Κωνσταντινουπόλεως Νεστόριος, προερχόμενος εξ αυτής της Θεολογικής σχολής, ήδη από το 428 και την εξ άμβωνος ομιλία περί της «Χριστοτοκίας» της Μητρός του Ιησού, από τον πρεσβύτερο Αναστάσιο, υποστήριζε πως «"Θεοτόκον την Μαρίαν καλείτω μηδείς, Μαρία γαρ άνθρωπος ην, υπό ανθρώπου δε Θεόν τεχθήναι αδύνατον"». Ο ίδιος μάλιστα ανέλαβε και τη θεολογική θεμελίωση του όρου Χριστοτόκος, υποστηρίζοντας πως η Μαρία γέννησε «"ψιλόν άνθρωπον"», σε μια προσπάθεια της αντικατάστασης του όρου, που ήταν ήδη καθιερωμένος στην Αίγυπτο από τον Δ΄ αιώνα. Θεωρούσε δε, πως ο όρος είναι μη βιβλικός, ειδωλολατρικός και πως δημιουργούσε «"την παρθένον θεάν"». Ανέφερε επίσης, πως η παρθένος γέννησε «"άνθρωπον Χριστόν συμπαρελθόντως αυτώ του Λόγου"», ο οποίος απλώς «"διήλθε"» δια της Μαρίας, αλλά δεν «"εγεννήθη"», με αποτέλεσμα να την καλεί είτε «"Θεοφόρο"», είτε «"Θεοδόχο"» . Γι' αυτό και «"απέρριπτε την αντίδοση ιδιωμάτων των δύο φύσεων...δεχόμενος απλή συνάφειαν"». Με αυτό τον τρόπο όμως ο Νεστόριος ερχόταν σε σύγκρουση με την έτερη μεγάλη θεολογική σχολή, την Αλεξανδρινή, της οποίας προεξάρχων θεολόγος αναδείχθηκε ο Κύριλλος Αλεξανδρείας. Η Αλεξανδρινή σχολή θεολογούσε περί «"υποστατικής ενώσεως"» των δύο φύσεων στον Ιησού Χριστό και απέρριπτε πως η παρθένος γέννησε μόνο «"ψιλόν άνθρωπον"», θεολογώντας πως «"σάρκα, εμψυχωμένη ψυχή λογική ενώσας ο Λόγος καθ’ υπόστασιν, αφράστως τε και απερινοήτως γέγονεν άνθρωπος...ότι διάφορο μεν αι προς ενότητα την αληθινήν συνενεχθείσαι φύσεις...θεότητός τε και ανθρωπότητος δια της αφράστου και απορρήτου προς ενότητα συνδρομής"». Κατά τη θεολογία της εκκλησίας, η μη αντίδοση των ιδιωμάτων, αντέκρουε τη θεολογία των πατέρων, διότι έτσι «"μειούται η αποτελεσματικότης της απολυτρώσεως του ανθρωπίνου γένους...αδυνατούντος να μεταδώση τοις ανθρώποις την θείαν χάριν και δύναμιν και ζωήν"».
Η ανταλλαγή επιστολών μεταξύ των Πατριαρχών δεν γεφύρωσε τη θεολογική διαφορά. Αντιθέτως, το χάσμα διευρύνθηκε, όταν ο Πατριάρχης Αντιοχείας Ιωάννης στήριξε τις απόψεις του Νεστορίου. Ο Κύριλλος από τη πλευρά του, ενημέρωσε τη Ρώμη για τη θεολογική διαφορά όταν αυτό του ζητήθηκε, με αποτέλεσμα να συγκληθεί σύνοδος από τον Πάπα Κελεστίνο το 430, η οποία κατέκρινε τις απόψεις των Νεστορίου και Ιωάννη. Οι αποφάσεις αυτές κοινοποιήθηκαν, με το Νεστόριο να υποστηρίζει πως θα αποδεχόταν τον όρο «"Θεοτόκος"», αλλά περίμενε μια σαφή δογματική τοποθέτηση. Όταν αυτή έγινε από τον Κύριλλο, αναθεματίστηκε ως Απολλιναριστική και Μονοφυσιτίζουσα, αποδίδοντας όμως δοξασίες «"ας ούτος δεν είχεν"». Εξ αυτών συνάγεται πως ο όρος «"Θεοτόκος"» ήταν αποδεκτός για το Νεστόριο, μόνο στα πλαίσια της δικής του διδασκαλίας και γι' αυτό η δογματική διαφορά παρέμενε, με αποτέλεσμα την ανάγκη σύγκλησης Οικουμενικής Συνόδου, ώστε να επιλυθεί το μεγάλο αυτό δογματικό ζήτημα.
Η Σύνοδος.
Η σύνθεση της συνόδου.
Ο Αυτοκράτορας Θεοδόσιος, ο οποίος είχε ενημερωθεί με επιστολή για τη δογματική διαφορά, εξέδωσε διάταγμα (σάκρα) στις 19 Νοεμβρίου 430, ώστε να συνέλθει Οικουμενική Σύνοδος για την επίλυση του ζητήματος αυτού. Η έναρξη των εργασιών της Συνόδου ορίστηκε για την 7η του μηνός Ιουνίου, δηλαδή τη γιορτή της Πεντηκοστής, στην πόλη της Εφέσου. Έτσι ο τρόπος συγκροτήσεως της συνόδου καθορίστηκε από την αυτοκρατορική σάκρα, η οποία ζητούσε υποχρεωτική αντιπροσώπευση κάθε μεγάλης μητροπολιτικής περιφέρειας. Χαρακτηριστικά θα έπρεπε να ορισθούν τρεις εκπρόσωποι από κάθε επαρχία για τη σύνοδο, μια ενέργεια πολύ σημαντική «"για τη νομιμότητα της συγκροτήσεως της συνόδου, γιατί είχε καθοριστική σημασία για την αντιπροσωπευτική ισορροπία των μελών της συνόδου"».
Πρώτος στην Έφεσο αφίχθη ο Νεστόριος με 16 επισκόπους και συνοδεία της αυτοκρατορικής φρουράς, ενώ λίγο μετά ο Κύριλλος με 50 επισκόπους από την εκκλησιαστική περιφέρεια της Αλεξάνδρειας και τη συνοδεία μοναχών, παραβολάνων και ναυτικών «"για ενδεχόμενη ανάγκη δυναμικής υποστηρίξεως του κυρίου τους"». Η Σύνοδος δεν άρχισε τις εργασίες της στην προγραμματισθείσα ημερομηνία (7 Ιουνίου), επειδή προσήλθαν αρχικά 160 επίσκοποι . Καθυστέρησε η άφιξη των επισκόπων από τις περιοχές των διοικήσεων της Ανατολής, του Ιλλυρικού και της Δύσης. Έτσι ο Κύριλλος, που ήταν πρόεδρος, κήρυξε καθυστέρηση 16 ημερών, στις 22 Ιουνίου, την έναρξη των εργασιών. Δεν είχαν ακόμη αφιχθεί οι επίσκοποι της περιφέρειας της Αντιόχειας, της Ανατολής και της Δύσης.
Το ιστορικό της Συνόδου.
Το διάστημα κατά το οποίο καθυστέρησε η έναρξη της συνόδου, παρατηρήθηκε έντονη κινητικότητα από τις δύο διαφωνούσες παρατάξεις. Ο Κύριλλος μάλιστα φαίνεται πως βγήκε ιδιαίτερα ωφελημένος, αφού σε αυτό το διάστημα κατάφερε να κερδίσει την πλειοψηφία των επισκόπων Παλαιστίνης, Ασίας και Συρίας, με την πολύτιμη βοήθεια του αρχιεπισκόπου Ιεροσολύμων Ιουβεναλίου. Με το πέρας 16 ημερών ο Κύριλλος κήρυξε έναρξη εργασιών, παρά τις σφοδρές αντιδράσεις, ιδιαίτερα από τους επισκόπους των νεστοριανικών θέσεων. Ο ίδιος μάλιστα, παρά τις έντονες αντιδράσεις και πιέσεις ήταν ανένδοτος, καθότι θεωρούσε «"σκόπιμη την παρελκυστική τακτική του Ιωάννη Αντιοχείας"», αλλά και γιατί πολλοί επίσκοποι είχαν κουραστεί από τη μακρά παραμονή τους στην Έφεσο από τη ζέστη του θέρους. 
Έτσι, η σύνοδος άρχισε την 22η ημέρα του Ιουνίου στον καθεδρικό ναό της Μαρίας, με τη συμμετοχή 150 περίπου επισκόπων, απουσία όμως εκτός των Αντιοχέων και των δυτικών επισκόπων και των υποστηρικτών του Νεστορίου. Ο Κύριλλος από την πρώτη μέρα φάνηκε πως επεδίωκε μια σύντομη καταδίκη του Νεστορίου και μετά την τριπλή άρνησή του να παραβρεθεί προς απολογία έμπροσθεν της συνόδου, καθαιρέθηκε και αναθεματίστηκε η διδασκαλία του. Τέσσερις ημέρες αργότερα κατέφθασαν οι επίσκοποι Ανατολής και Αντιοχείας. Με τη σειρά τους καταδίκασαν και θεώρησαν άκυρες τις αποφάσεις της συνόδου, πραγματοποίησαν δε παράλληλη σύνοδο, όπου αναθεμάτισαν τις απόψεις του Κυρίλλου, καθώς και τον καθαίρεσαν. Τις δύο αυτές αποφάσεις προσυπέγραφαν οι σταδιακά καταφθάνοντες λοιποί επίσκοποι, με αποτέλεσμα την του υπό του Κυρίλλου σύνοδο να την προσυπογράψουν 200 περίπου επίσκοποι, την δε υπό Ιωάννη Αντιοχείας, 54. Ο Κύριλλος «"είναι βέβαιο…πως δεν είχε τηρήσει τον περιοριστικό όρο για τη συμμετοχή των επισκόπων της Ασιανής διοικήσεως"», ενώ ο Ιωάννης, εκμεταλλεύτηκε την παρέκκλιση αυτή για να «"εξουδετερώσει τον μεγάλο αριθμό υπογραψάντων την καταδίκη του Νεστορίου"».
Ο Κανδιδιανός, ο οποίος ήταν αντιπρόσωπος του Αυτοκράτορα στη σύνοδο, είχε συνταχθεί με το Νεστόριο, και με τη βοήθεια της Αυτοκρατορικής φρουράς, περιόρισε τους συγκεκλημένους της υπό Κυρίλλου συνόδου, ώστε να αποκλεισθεί η επικοινωνία με το παλάτι. Μετά από τις δύο συνεδρίες άλλωστε, στις 10 και 11 Ιουλίου, παρουσία των Δυτικών επισκόπων, οι οποίοι συντάχθηκαν κατά της Νεστοριανικής διδασκαλίας προσυπογράφοντας την καταδίκη και ομολογώντας πως «"πάντα κανονικώς εγένετο και κατά την εκκλησιαστική επιστήμην"» και την ποινή εκκλησιαστικής ακοινωνησίας κατά του Ιωάννη Αντιοχείας στην πέμπτη συνεδρία, ο Νεστόριος και οι παραδοχές του είχαν περιέλθει σε δύσκολη θέση. Ο Κύριλλος προσπάθησε να βρει τρόπο επικοινωνίας με το παλάτι και το κατάφερε περνώντας επιστολή μέσα από το μπαστούνι ενός μοναχού, ενημερώνοντας το μοναχό Δαλμάτιο, ο οποίος ασκούσε μεγάλη επιρροή στα εκκλησιαστικά πράγματα της βασιλεύουσας. Ο βασιλιάς έτσι διέταξε ενώπιόν του παράσταση των δύο πλευρών, με παρουσία των Ιουβεναλίου και παπικών αντιπροσώπων από τη μία πλευρά και του Ιωάννη Αντιοχείας και Θεοδώρητου Κύρου από την άλλη. Μετά την ακρόαση αυτή, αντελήφθη και ο ίδιος το χάσμα μεταξύ των παρατάξεων και αρχικώς αποδέχθηκε τις αποφάσεις και των δύο συνόδων, με αποτέλεσμα να διατάξει περιορισμό των συγκεντρωμένων επισκόπων μέχρι να βρεθεί μια κοινή θεολογική τομή, ώστε να επέλθει ειρήνευση. Μάλιστα φυλάκισε τους Νεστόριο, Μέμνονα Εφέσου και Κύριλλο Αλεξανδρείας, οι οποίοι είχαν καθαιρεθεί από την κάθε σύνοδο. Παρόλα αυτά όταν τελικά κατάλαβε πως δε θα υπάρξει σύγκλιση, αποφάσισε να σεβαστεί τα πεπραγμένα της οικουμενικής συνόδου, αποφυλακίζοντας τους Κύριλλο και Μέμνονα και αποστέλλοντας τον Νεστόριο σε μοναστήρι της περιοχής της Αντιόχειας, αφού πρώτα κατηγόρησε με σκληρούς λόγους τους επισκόπους για την αποτυχία να βρεθεί λύση στο εν λόγω ζήτημα.
Το τέλος της συνόδου και «"ο όρος των διαλλαγών"».
Το πέρας της συνόδου βρήκε την πλειοψηφία των επισκόπων και των μελών της εκκλησίας να αποφαίνονται κατά της Νεστοριανικής διδασκαλίας. Το πρόβλημα όμως μεταξύ των αντιφρονούντων μελών της εκκλησίας, ούτε είχε επιλυθεί, ούτε και είχε βρει οριστική λύση. Η σύνοδος άλλωστε διαλύθηκε χωρίς να περατώσει το έργο της, την ώρα που ο Νεστόριος εξοριζόταν στην έρημο της Αραβίας όπου και πέθανε περίπου το 450, «"χωρίς να κατανοήσει πλήρως και τους θεολογικούς λόγους των περιπετειών του"». Η βασική άλλωστε διαφωνία παρέμενε σε ότι αφορά τη θεολογία των δύο μεγάλων θεολογικών σχολών, Αλεξανδρείας και Αντιοχείας, αφού ούτε οι αντιοχειανοί μπορούσαν να δεχθούν τη διδασκαλία των αναθεματισμών, ούτε όμως και οι Αλεξανδρινοί δύναντο να αδιαφορήσουν στην αμφισβήτηση της θεολογίας τους.
Το χάσμα αυτό, ανέλαβε να το γεφυρώσει ο νέος αρχιεπίσκοπος Κωνσταντινούπολης, Μαξιμιανός. Το πρώτο βήμα σύγκλισης τελικά επήλθε από τον Ιωάννη Αντιοχείας, ο οποίος καταδίκασε τη Νεστοριανική χριστολογική διδασκαλία, ζητώντας αντιστοίχως την ανάκληση του κειμένου των αναθεματισμών του Κυρίλλου. Ο Κύριλλος, αφού αποδοκίμασε τις Απολιναριστικές και Μονοφυσιτικές απόψεις που του αποδίδονταν, έδειξε διάθεση να δώσει εξηγήσεις για τις ασαφείς διατυπώσεις του κειμένου των 12 αναθεματισμών. Έτσι ο Παύλος Εμέσης που ήταν εκ των μεσαζόντων προς επίλυση του ζητήματος, έφερε κείμενο ως ομολογία πίστεως, το οποίο κάλυπτε και τις δύο πλευρές. Το κείμενο αυτό ονομάστηκε «"Έκθεση Πίστεως (όρος) των διαλλαγών"» και χαιρετίστηκε εγκαρδίως από τις δύο πλευρές, όταν τελικώς επήλθε συμφωνία μεταξύ των διαφωνούντων, τον Απρίλιο του 433 στην Αντιόχεια . Η συμφωνία αυτή μάλιστα χαρακτηρίζεται ως «"ανυπολογίστου σημασίας"», διότι «"κατοχυρώνει την ενότητα του σαρκωθέντος Λόγου"», αφού τόσο οι Αλεξανδρινοί όσο και οι Αντιοχειανοί θεολόγοι, εγκατέλειψαν «"οι μεν την εμμονήν περί μίας φύσεως, οι δε εδέχθησαν αντίδοση ιδιωμάτων και τον όρο Θεοτόκος"». Βέβαια η πραγματικότητα είναι πως με βάση τις έριδες που ακολούθησαν η ομολογία «"άφηνε περιθώρια για διαφορετικές ερμηνείες"» καθώς «"μπορούσε να ικανοποιήσει τους μετριοπαθείς εκπροσώπους των δύο θεολογικών τάσεων"». Το κείμενο αυτό μάλιστα θα μπορούσε να χαρακτηρισθεί ως νίκη της αλεξανδρινής θεολογίας ή οπωσδήποτε μείωση της Αντιοχειανής.
Η περί Πελαγιανισμού αντιμετώπιση.
Η σύνοδος, εκτός του μείζονος εκκλησιαστικού ζητήματος και ουσιαστικού λόγου συγκλήσεως, που ήταν ο Νεστοριανισμός, αντιμετώπισε και το ζήτημα του Πελαγιανισμού. Η επίσκοποι έτσι καταδίκασαν τους οπαδούς του Πελάγιου και Κελεστίου, οι οποίοι θεολογούσαν πως ο άνθρωπος δύναται να σωθεί χωρίς τη συνέργεια της θείας χάριτος. Πατέρες μάλιστα της εκκλησίας, όπως ο Ιωάννης Κασσιανός, μαθητής του Ιωάννη Χρυσοστόμου, διείδε και συγγένεια αυτής της αιρέσεως με το Νεστοριανισμό, άποψη που ενστερνιζόταν και ο Κύριλλος Αλεξανδρείας. Ο Πελαγιανισμός άλλωστε είχε ήδη καταδικαστεί από τοπικές συνόδους που έλαβαν χώρα στην Καρχηδόνα το 411 και 418, με αποτέλεσμα η συνοδική, υπό της Γ΄ Οικουμενικής Συνόδου καταδίκη, να αποτελεί απλώς την επικύρωσή τους.
Το Κανονικό έργο της συνόδου.
Εισαγωγή.
Το διασωθέν υλικό των εργασιών της Συνόδου είναι πλούσιο και καλύπτει αρκετούς τόμους. Το υλικό αυτό βρίσκεται ενσωματωμένο σε διάφορες συλλογές στην ελληνική γλώσσα με κυριότερες α) τη "Vaticana" περιέχουσα 172 τεμάχια β) τη "Segvierana" με 146 τεμμάχια και γ) την "Αθηναϊκή" με 177, εκ των οποίων 58 δεν απαντώνται σε άλλες συλλογές. Επίσης σε λατινική γλώσσα διασώζονται "Casinsesis", με 318 τεμάχια σε μετάφραση υπό του διακόνου Ρουστίκου, αλλά και άλλες μικρότερες όπως οι "Veronesis, Palatina, Toronensis, Sichardina, Winteriana".
Τα περιεχόμενα των συλλογών αφορούν κάθε είδος εγγράφου, δηλαδή ομιλίες, αποφάσεις, κανόνες κλπ. και προσφέρουν «"πλήρη εικόνα περί της συνόδου από των προκαταρκτικών συνεννοήσεων μέχρι του τελικού συμβιβασμού"». Μόνη εκκρεμότητα ήταν η συμφωνία περί του «"Όρου των Διαλλαγών"», ο οποίος ενσωματώθηκε τελικά στο κείμενο της συνόδου, ως δογματικός όρος της. Κατά τα άλλα η Γ΄ Οικουμενική Σύνοδος εξέδωσε 8 κανόνες, εκ των οποίων 7 δογματικού χαρακτήρος, με τους 1, 2, 4, 5 να καταδικάζουν οποιαδήποτε μορφή Νεστοριανικής ομολογίας, τον 3ο να απαλλάσσει τους επισκόπους που καθαιρέθηκαν υπό του Νεστορίου, ο 6 κηρύσσει ποινή ακοινωνησίας για όσους αμφισβητούν τα πεπραγμένα της Συνόδου, ενώ ο 7 είναι σπουδαιότατος: απαγορεύει οποιαδήποτε προσθήκη ή αφαίρεση στο Σύμβολο της Νίκαιας. Τέλος, οι Κανόνες που εμμέσως ή αμέσως αφορούν τον Πελαγιανισμό είναι οι 1 και 4.
Συνοπτική παράθεση και ερμηνεία Ιερών Κανόνων.
Κανών Α΄: Ο πρώτος κανόνας καθαιρεί τους Ιωάννη Αντιοχείας, Ίβα Εδέσσης και ακόμα 50 περίπου επισκόπους οι οποίοι δεν παραβρέθηκαν στην έναρξη εργασιών της συνόδου, ως συνεργάτες του Νεστορίου.
Κανών Β΄: Καθαιρεί επίσης όσους επισκόπους υπέγραψαν ή βεβαίωσαν πίστη στα διδάγματα του Νεστορίου.
Κανών Γ΄: Αποκαθιστά όσους επισκόπους καθαιρέθηκαν υπό του Νεστορίου για τη μη συμμόρφωση τους στα Νεστοριανικά δόγματα.
Κανών Δ΄: Καθαιρεί όποιο κληρικό δημόσια κήρυξε τα δόγματα του Νεστορίου.
Κανών Ε΄: Αναφέρει πως όσοι ιερωμένοι είχαν καθαιρεθεί από την Σύνοδο ή από προσκείμενους επισκόπους, αλλά επανήλθαν σε κοινωνία από επισκόπους που πρόσκεινται στο Νεστοριανισμό, παραμένουν καθαιρεμένοι.
Κανών ΣΤ΄: Ορίζει ότι όποιος λαϊκός ή κληρικός διασαλεύει την εκκλησιαστική τάξη όπως αυτή διατυπώθηκε από τη σύνοδο, θα επιβάλλεται ποινή ακοινωνησίας.
Κανών Ζ΄: Ορίζει πως ουδείς δύναται να προσθέτει ή να αφαιρεί οτιδήποτε από το σύμβολο της Νίκαιας και όποιος δυνηθεί να πράξει κάτι τέτοιο θα αποβάλλεται αν είναι κληρικός, θα αναθεματίζεται αν είναι λαϊκός.
Κανών Η΄: Ορίζει πως η ανάμιξη στα εκκλησιαστικά πράγματα της εκκλησίας της Κύπρου, από την εκκλησία της Αντιοχείας δεν προβλέπεται από το αρχαίο έθος. Έτσι πρέπει μόνο οι οικείοι επίσκοποι να αποφαίνονται της εκλογής επισκόπου. Επεκτείνεται επίσης το μέτρο καθολικώς, ώστε κανείς επίσκοπος να μη σφετερίζεται ή οικειοποιείται αλλότρια επαρχία.
Το Δογματικό έργο της συνόδου.
Εισαγωγή.
Ο κίνδυνος να απωλέσει τον οικουμενικό χαρακτήρα της η σύνοδος μετά τη μη επίλυση του ζητήματος, τη διαφωνία μεταξύ των μελών της Εκκλησίας, αλλά και τη μη έκδοση δογματικού όρου πίστεως ήταν ορατός. Όπως προαναφέρθηκε, με το πέρας της συνόδου κατεβλήθησαν προσπάθειες ώστε να βρεθεί κοινός τόπος μεταξύ των δύο θεολογικών τάσεων, ο οποίος καρποφόρησε μετά από δύο έτη. Την κοινή ομόφωνη πίστη σε ένα δογματικό όρο ή έκθεση πίστεως, αποτέλεσε η «"Έκθεση Πίστεως των Διαλλαγών"», ένα δογματικό κείμενο, το οποίο φάνηκε πως μπορούσε να ικανοποιήσει και τις δύο θεολογικές τάσεις, σε ότι αφορά την ενσάρκωση του Λόγου. Συντάχθηκε από τον Θεοδώρητο Κύρου και έγινε τελικώς το δογματικό κείμενο της συνόδου της Εφέσου, το οποίο χαρακτηρίστηκε από τον Κύριλλο ως «"χάρτης αδιάβλητος έχοντα της πίστεως την ομολογίαν"» .
Με βάση το κείμενο των διαλλαγών γίνεται άμεσα εμφανές πως ομοφώνως οι εν Εφέσω επίσκοποι αποδέχονται:
Η Έκθεσις ή Όρος Πίστεως των Διαλλαγών.
«"Περί δε της Θεοτόκου παρθένου, όπως και φρονούμεν και λέγομεν, τον τε τρόπου της ενανθρωπήσεως του μονογενούς Υιού του Θεού, αναγκαίως, ουκ εν προσθήκης μέρει, αλλ' εν πληροφορίας είδει, ως άνωθεν εκ τε των Θείων Γραφών, εκ τε της Παραδόσεως των αγίων Πατέρων παρειληφότες εσχήκαμεν, δια βραχέων ερούμεν, ουδέν το σύνολον προστιθέντες τη των αγίων πατέρων των εν Νίκαια εκτεθείση πίστει. Ως γαρ έφθημεν ειρηκότες, προς πάσαν εξαρκεί και ευσεβείας γνώσιν και πάσης αιρετικής κακοδοξίας αποκήρυξιν. Ερούμεν δε ου κατατολμώντες των ανεφίκτων, αλλά τη ομολογία της οικείας ασθενείας αποκλείοντες τοις επιφύεσθαι βουλομένοις, εν οις τα υπέρ άνθρωπον διασκεπτόμεθα. Ομολογούμεν τοιγαρούν τον Κύριον ημών Ιησούν Χριστόν, τον Υιόν του Θεού τον μονογενή, Θεόν τέλειον και άνθρωπον τέλειον εκ ψυχής λογικής και σώματος• προ αιώνων μεν εκ του Πατρός γεννηθέντα κατά την θεότητα, επ' εσχάτων δε των ημερών τον αυτόν δι’ ημάς και δια την ημετέραν σωτηρίαν εκ Μαρίας της παρθένου κατά την ανθρωπότητα• ομοούσιον τω Πατρί τον αυτόν κατά την θεότητα, και ομοούσιον ημίν κατά την ανθρωπότητα• δύο γαρ φύσεων ένωσις γέγονε δι’ ο ένα Χριστόν, ένα Υιόν, ένα Κύριον ομολογούμεν. Κατά ταύτην την της ασυγχύτου ενώσεως έννοιαν ομολογούμεν την αγίαν παρθένον Θεοτόκον, δια το τον Θεόν Λόγον σαρκωθήναι και ενανθρωπήσαι και εξ αυτής της συλλήψεως ενώσαι εαυτώ τον εξ αυτής ληφθέντα ναόν. Τας δε ευαγγελικάς και αποστολικάς περί του Κυρίου φωνάς, ίσμεν τους θεολόγους άνδρας, τας μεν κοινοποιούντας ως εφ’ ενός προσώπου, τας δε διαιρούντας ως επί δύο φύσεων και τας μεν θεοπρεπείς κατά την θεότητα του Χριστού, τας δε ταπεινάς κατά την ανθρωπότητα αυτού παραδιδόντας."»
[Καταδίκη Πελαγιανών]
«"Η αγία Σύνοδος, η κατά Θεού χάριν συναχθείσα εν τη Εφεσίων μητροπόλει, Κελεστίνω επισκόπω εν Κυρίω χαίρειν." 
..."Αναγνωσθέντων δε εν τη αγία Συνόδω των υπομνημάτων των πεπραγμένων επί τη καθαιρέσει των ανοσιών Πελαγιανών και Καιλεστιανών, Καιλεστίου, Πελαγίου, Ιουλιανού, Περσιδίου, Φλώρου, Μαρκελλίνου, Ορεντίου και των τα αυτά τούτοις φρονούντων, εδικαιώσαμεν και ημείς ισχυρά και βέβαια μένειν τα επ’ αυτοίς ωρισμένα παρά της σης θεοσεβείας, και σύμψηφοι πάντες εσμέν καθηρημένους έχοντες αυτούς..."
"Κανών 1. ...Ει τις μητροπολίτης της επαρχίας, αποστατήσας της αγίας και οικουμενικής Συνόδου…τα Καιλεστίου εφρόνησεν ή φρονήσει, ούτος κατά των της επαρχίας επισκόπων διαπράττεσθαι τι ουδαμώς δύναται, πάσης εκκλησιαστικής κοινωνίας εντεύθεν ήδη υπό της Συνόδου εκβεβλημένος και ανενέργητος υπάρχων..."
"Κανών 4. Ει δε τίνες αποστατήσαιεν των κληρικών, και τολμήσαιεν ή κατ’ ιδίαν ή δημοσία τα Νεστορίου ή τα Καιλεστίου φρονήσαι, και τούτους είναι καθηρημένους υπό της αγίας Συνόδου δεδικαίωται."»
[Όρος της Συνόδου περί της πίστεως, εν ω και περί ων ανήνεγκεν ο Χαρίσιος ή Κανών 7]
«"Τούτων τοίνυν αναγνωσθέντων, ώρισεν η αγία Σύνοδος, ετέραν πίστιν μηδενί εξείναι προφέρειν ή γουν συγγράφειν ή συντιθέναι, παρά την ορισθείσαν παρά των αγίων Πατέρων των εν τη Νικαέων σνναχθέντων πάλει συν αγίω Πνεύματι. Τους δε τολμώντας ή συντιθέναι πίστιν ετέραν, ή γουν προκομίζειν ή προφέρειν τοις εθέλουσιν επιστρέφειν εις επίγνωσιν της αληθείας, ή εξ Ελληνισμού ή εξ Ιουδαϊσμού ή γουν εξ αιρέσεως οιασδηποτούν, τούτους, ει μεν είεν επίσκοποι ή κληρικοί, αλλοτρίους είναι τους επισκόπους της επισκοπής, και τους κληρικούς του κλήρου ει δε λαϊκοί είεν, αναθεματίζεσθαι. Κατά τον ίσον δε τρόπον, ει φωραθείεν τίνες, είτε επίσκοποι, είτε κληρικοί, είτε λαϊκοί, ή φρονούντες ή διδάσκοντες τα εν τη προσκομισθείσα εκθέσει παρά Χαρισίου του πρεσβυτέρου περί της ενανθρωπήσεως του μονογενούς Υιού του Θεού, ήγουν τα μιαρά και διεστραμμένα του Νεστορίου δόγματα, υποκείσθωσαν τη αποφάσει της αγίας ταύτης και οικουμενικής συνόδου, ώστε δηλονότι τον μεν επίσκοπον αλλοτριούσθαι της επισκοπής και είναι καθηρημένον, τον δε κληρικόν ομοίως εκπίπτειν του κλήρου• ει δε λαϊκός τις είη, και ούτος αναθεματιζέσθω, καθώς προείρηται."»
[Ψήφος της αυτής αγίας Συνόδου ή Κανών 8]
«"Η άγια Σύνοδος είπε. Πράγμα παρά τους εκκλησιαστικούς θεσμούς και τους κανόνας των αγίων Πατέρων καινοτομούμενον, και της πάντων ελευθερίας απτόμενον, προσήγγειλεν ο θεοσεβέστατος συνεπίσκοπος Ρηγίνος και οι συν αυτώ ευλαβέστατοι επίσκοποι της Κυπρίων επαρχίας Ζήνων και Ευάγριος. Όθεν, επειδή, τα κοινά πάθη μείζονος δείται της θεραπείας, ως και μείζονα την βλάβην φέροντα, και μάλιστα ει μηδέ έθος αρχαίον παρηκολούθησεν, ώστε τον επίσκοπον της Αντιοχέων πόλεως τας εν Κύπρω ποιείσθαι χειροτονίας, καθά διά των λιβέλλων και των οικείων φωνών εδίδαξαν οι ευλαβέστατοι άνδρες, οι την πρόσοδον τη αγία Συνόδω ποιησάμενοι, έξουσι το ανεπηρέαστον και αβίαστον οι των αγίων εκκλησιών των κατά την Κύπρον προεστώτες, κατά τους κανόνας των οσίων Πατέρων και την αρχαίαν συνήθειαν, δι εαυτών τας χειροτονίας των ευλαβεστάτων επισκόπων ποιούμενοι. Το δε αυτό και επί των άλλων διοικήσεων και των απανταχού επαρχιών παραφυλαχθήσεται, ώστε μηδένα των θεοφιλέστατων επισκόπων επαρχίαν ετέραν, ουκ ούσαν άνωθεν και εξ αρχής υπό την αυτού ή γουν των προ αυτού χείρα καταλαμβάνειν• αλλ’ ει και τις κατέλαβε και υφ’ εαυτόν πεποίηται βιασάμενος, ταύτην αποδιδόναι• ίνα μη των Πατέρων οι κανόνες παραβαίνωνται, μηδέ εν ιερουργίας πρσσχήματι, εξουσίας τύφος κοσμικής παρεισδύηται, μηδέ λάθωμεν την ελευθερίαν κατά μικρόν απολέσαντες, ην ημίν εδωρήσατο τω ιδίω αίματι ο Κύριος ημών Ιησούς Χριστός, ο πάντων ανθρώπων ελευθερωτής. Έδοξε τοίνυν τη αγία και οικουμενική Συνόδω σώζεσθαι εκάστη επαρχία καθαρά και αβίαστα τα αυτή προσόντα δίκαια εξ αρχής και άνωθεν, κατά το πάλαι κράτησαν έθος, άδειαν έχοντος, εκάστου μητροπολίτου τα ίσα των πεπραγμένων προς το οικείον ασφαλές εκλαβείν. Ει δε τις μαχόμενον τύπον τοις νυν ωρισμένοις προκομίσοι, άκυρον τούτον είναι έδοξε τη αγία πάση και οικουμενική Συνόδω."»
Συμπεράσματα.
Η Γ΄ Οικουμενική Σύνοδος αποτελεί τη Σύνοδο κατά την οποία «"εμφαίνει ούτω την πρώτη βαθμίδα εις την Οικουμενικήν διαμόρφωσην του Χριστολογικού δόγματος, καθ’ ήν απεκρούετο η υπό εμπειρικοορθολογιστικού πνεύματος κυριαρχούμενη προσπάθεια επίλυσης του χριστολογικού ζητήματος"». Σκοπός της συνόδου υπήρξε η επίλυση του αναφυέντος Χριστολογικού ζητήματος και σα στόχο είχε «"να περισώσει και να αναδείξει την πίστη της Νίκαιας, ότι αυτός ο Θεός Λόγος είναι ο ενανθρωπήσας και επιτελέσας ούτω την πραγματική λύτρωση και σωτηρία"». Ταυτόχρονα όμως, με την κοινή συμφωνία και πίστη της «"Εκθέσεως πίστεως των διαλλαγών"», επήλθε και ουσιαστική δογματική σύγκλιση, ανάμεσα στις δύο μεγάλες θεολογικές σχολές της Αντιοχείας και της Αλεξανδρείας. Μία πίστη στηριγμένη σε ένα δογματικό όρο ο οποίος «"δετυπούτο εν αριστοτεχνική συνθέσει των υγιών αρχών"» των δύο θεολογικών τάσεων.
Γι' αυτούς τους λόγους η επονομαζόμενη και «Πρώτη Σύνοδος της Εφέσου» «"υπήρξε χωρίς αμφιβολία σταθμός στην ιστορία της Ορθόδοξης θεολογίας"» αφού «"όχι απλώς καταδίκασε δύο γνωστούς της εποχής αιρετικούς, αλλά κυρίως διότι με τη διδασκαλία της δόθηκε απάντηση σ’ ένα ερώτημα το οποίο είχε τεθεί μερικές δεκαετίες πριν"», ενώ «"απετέλεσε την απάντηση στο ερώτημα και την αραγή βάση πάνω στη οποία η εκκλησία θεμελίωσε τη Χριστολογία και τη σωτηριολογία της"».

</doc>
<doc id="47239" url="https://el.wikipedia.org/wiki?curid=47239" title="Ισμαήλ Ομάρ Γκουέλεχ">
Ισμαήλ Ομάρ Γκουέλεχ

Ο Ισμαήλ Ομάρ Γκουέλεχ (Ismail Omar Guelleh, 1947-) είναι ο δεύτερος Πρόεδρος του Τζιμπουτί. Εξελέγη πρόεδρος το 1999 και επανεξελέγη για 5η φορά το 2021.
Καριέρα.
Γεννήθηκε στις 27 Νοεμβρίου 1947 στην Ντίρε Ντάουα της Αιθιοπίας. Διαδέχθηκε τον θείο του, Χασάν Γκουλέντ Απτιντόν, το 1999. Το 2000 απέλυσε τον αρχηγό του Γενικού Επιτελείου της Αστυνομίας, Γιασίν Γιαμπέχ, ο οποίος αργότερα αποπειράθηκε ανεπιτυχώς να καταλάβει την εξουσία με πραξικόπημα. Ως υποψήφιος του Λαϊκού Συναγερμού για την Πρόοδο (RPP),ο Ισμαήλ Γκουέλεχ εξελέγη για πρώτη φορά με ποσοστό 74,1% έναντι 25,9% για το Μούσα Αχμέτ Ιντρίς, στις 9 Απριλίου 1999 και επανεξελέγη με ποσοστό 100% των ψήφων, στις 8 Απριλίου 2005. Στις βουλευτικές εκλογές του 2003, ο προσκείμενος στον Πρόεδρο συνασπισμός Ένωση για την Προεδρική Πλειοψηφία (UMP) κέρδισε και τις 65 έδρες στο Κοινοβούλιο, το οποίο απαρτίζεται από 32 βουλευτές της φυλής Αφάρ και 33 της Ισά. Ορκίστηκε κυβέρνηση από τα κόμματα RPP και FRUD. Το εκλογικό σκηνικό του 2003 επαναλήφθηκε και στις εκλογές του 2008, στις οποίες για μία ακόμη φορά κατήγαγε ολοκληρωτική νίκη ο κυβερνών συνασπισμός.
Επανεκλογές 2011 και 2016.
Τον Απρίλιο του 2010 η εθνοσυνέλευση τροποποίησε το Σύνταγμα ώστε να επιτραπεί στον Γκουέλεχ να διεκδικήσει και 3η προεδρική θητεία.
Τον Φεβρουάριο του 2011 ξέσπασαν διαδηλώσεις στην χώρα, με αίτημα την παραίτηση του Γκουέλεχ, στον απόηχο και των ταραχών σε χώρες της Μέσης Ανατολής και της Βόρειας Αφρικής εκείνη την περίοδο. Αρκετοί διαδηλωτές συνελήφθησαν και φυλακίστηκαν.
Ο Γκουέλεχ επανεξελέγη κερδίζοντας τις προεδρικές εκλογές στις 8 Απριλίου 2011 με ποσοστό 80% των ψήφων και ορκίστηκε για 3η θητεία στις 8 Μαΐου 2011.
Κέρδισε 4η θητεία κερδίζοντας τις εκλογές στις 8 Απριλίου 2016 με ποσοστό 87% των ψήφων από τον πρώτο γύρο.
Επανεξελέγη για 5η θητεία στις εκλογές του 2021 με σαρωτικό ποσοστό.

</doc>
<doc id="47240" url="https://el.wikipedia.org/wiki?curid=47240" title="Κώστας Μεντής">
Κώστας Μεντής

Ο Κώστας Μεντής (1913 - 27 Νοεμβρίου 1983) ήταν Έλληνας ηθοποιός από την Αμφιλοχία. Ήταν θείος των ηθοποιών Νένας Μεντή και Χρήστου Βαλαβανίδη και έπαιξε σε κωμωδίες, σε ρόλους δεύτερους, κάνοντας το μύωπα, τον πελάτη ή το στρατιωτικό.

</doc>
<doc id="47241" url="https://el.wikipedia.org/wiki?curid=47241" title="Άννα Νικόλ Σμιθ">
Άννα Νικόλ Σμιθ

Η Άννα Νικόλ Σμιθ (πραγματικό όνομα Vickie Lynn Hogan) , 28 Νοεμβρίου 1967 - 8 Φεβρουαρίου 2007) ήταν Αμερικανίδα φωτομοντέλο, ηθοποιός και τηλεοπτική προσωπικότητα. Γεννήθηκε στο Τέξας και έγινε διάσημη καθώς επιλέχθηκε ως playmate του περιοδικού Playboy το 1993.
Παντρεύτηκε τον πάνω από 60 έτη μεγαλύτερό της εκατομμυριούχο J. Howard Marshall Smith στις 27 Ιουνίου 1994 (εκείνος ήταν 89 ετών και εκείνη 26) ο οποίος πέθανε στις 4 Αυγούστου 1995. Πρώτος της σύζυγος ήταν ο Μπίλι Σμιθ, με τον οποίο απέκτησε έναν γιο, τον "Ντάνιελ Γουέιν Σμιθ" ο οποίος πέθανε το 2006 σε ηλικία 20 ετών, ενώ επισκεπτόταν τη μητέρα του η οποία μόλις είχε φέρει στον κόσμο μια κόρη. Η ίδια πέθανε σε ξενοδοχείο, το 2007, υπό μυστηριώδεις ακόμα συνθήκες. Πολλοί μίλησαν για λήψη ναρκωτικών.

</doc>
<doc id="47242" url="https://el.wikipedia.org/wiki?curid=47242" title="Έβαλντ Λίνεν">
Έβαλντ Λίνεν

Ο Έβαλντ Λίνεν ("Ewald Lienen", γενν. στο Schloß Holte-Stukenbrock, στις 28 Νοεμβρίου 1953) είναι Γερμανός πρώην ποδοσφαιριστής και προπονητής ποδοσφαίρου. Από το 2006 ως το 2008 είχε την τεχνική ηγεσία του Πανιωνίου. Το Μάιο του 2009 ανέλαβε τη Μόναχο 1860, ενώ τον Ιούνιο του 2010 ανέλαβε τον Ολυμπιακό. Απο τον Οκτώβριο του 2012 έως τον Απρίλιο του 2013 ήταν προπονητής της ΑΕΚ.
Βιογραφικό.
Ποδοσφαιριστής.
Ως ποδοσφαιριστής ο Λίνεν υπήρξε μέλος της μεγάλης Γκλάντμπαχ από το 1977 ως το 1987, ενώ στο ενδιάμεσο έπαιξε για μια διετία στην Αρμίνια Μπίλεφελντ. Αγωνιζόταν στη μεσαία γραμμή.
Ξεκίνησε την επαγγελματική του καριέρα με την Αρμίνια το 1974, στη Β΄ κατηγορία. Τρία χρόνια αργότερα μετεγγράφηκε στη Γκλάντμπαχ, η οποία είχε κατακτήσει τρία συνεχόμενα πρωταθλήματα Γερμανίας. Έπαιξε εκεί τέσσερις σεζόν, αλλά δεν κατάφερε να κερδίσει τον τίτλο. Κατέκτησε όμως το Κύπελλο ΟΥΕΦΑ το 1979 παίζοντας σε όλους τους γύρους και στον τελικό εναντίον του Ερυθρού Αστέρα Βελιγραδίου. Στον τελικό έφτασε και την επόμενη σεζόν, αλλά η Γκλάντμπαχ ηττήθηκε από την Άιντραχτ Φρανκφούρτης.
Το 1981 είχε έναν σοβαρό τραυματισμό και επέστρεψε στην Αρμίνια, η οποία είχε ανέβει στην Μπούντεσλιγκα. Όμως έπειτα από δύο σεζόν ξαναπήγε στη Γκλάντμπαχ, με την οποία αγωνίστηκε ως βασικός άλλες τέσσερις περιόδους, ως το 1987. Αν και κάθε χρόνο πρωταγωνιστούσε στο πρωτάθλημα, η ομάδα δεν κατάφερε να κατακτήσει κάποιον τίτλο. Μεγαλύτερη επιτυχία της ήταν η συμμετοχή στον τελικό του Κυπέλλου Γερμανίας το 1984, στον οποίο ηττήθηκε από τη Μπάγερν Μονάχου στα πέναλτι. Επίσης, συμμετείχε στο Κύπελλο ΟΥΕΦΑ.
Στη συνέχεια πήγε στην ΜΣΦ Ντούισμπουργκ, η οποία αγωνιζόταν τότε στην Όμπερλιγκα κι εκεί έκλεισε την καριέρα του το 1992. Ήταν βασικός παίκτης της ομάδας, με την οποία ανέβηκε στη Β΄ κατηγορία το 1989 και στην Μπούντεσλιγκα το 1991.
Παράλληλα προσπάθησε να ιδρύσει μια Ένωση Επαγγελματιών Ποδοσφαιριστών σε συνεργασία με τον Μπένο Μέλμαν και το Φρανκ Πάγκελσντορφ.
Ο Λίνεν έπαιξε σε 333 παιχνίδια στη Μπούντεσλιγκα και πέτυχε 49 γκολ. Συνολικά στα 18 χρόνια της ποδοσφαιρικής καριέρας του αγωνίστηκε σε 553 παιχνίδια και πέτυχε 95 γκολ στα πρωταθλήματα που συμμετείχε.
Προπονητής.
Από το 1987 που πήγε στη Ντούισμπουργκ άρχισε μαθήματα προπονητικής και το 1989 αποφοίτησε με βαθμό Α. Εκεί πήρε και το πρώτο χρίσμα ως προπονητής, καθώς ανέλαβε την ομάδα των Νέων.
Τον Μάρτιο του 1993 έγινε προπονητής της πρώτης ομάδας της Ντούισμπουργκ, με την οποία τερμάτισε στην 9η θέση τη σεζόν 1993-94. Όμως η έναρξη της επόμενης σεζόν 1994-95 ήταν πολύ άσχημη και το Νοέμβριο του 1994 απολύθηκε.
Στη συνέχεια διετέλεσε βοηθός προπονητή στην Τενερίφη, την οποία προπονούσε ο φίλος του από την Γκλάντμπαχ Γιουπ Χάινκες. Στη θέση αυτή έμεινε ως το 1997. Η καλή πορεία της Τενερίφης στο ισπανικό πρωτάθλημα έκανε περιζήτητο τον Χάινκες που πήγε στη Ρεάλ Μαδρίτης. Έτσι τέλειωσε και η θητεία του Λίνεν εκεί.
Αμέσως μετά ανέλαβε τα ηνία της ΦΚ Χάνσα Ρόστοκ. Τη σεζόν 1997-98 η ομάδα τερμάτισε στην 6η θέση, την υψηλότερη που πέτυχε ποτέ στη Μπούντεσλιγκα, αλλά την επόμενη σεζόν ήταν συνεχώς στην επικίνδυνη ζώνη, με αποτέλεσμα το Μάρτιο του 1999 ο Λίνεν να απολυθεί.
Ακολούθως εργάστηκε στην ΦΚ Κολωνία, η οποία είχε μόλις υποβιβαστεί στη Β΄ κατηγορία. Ο Λίνεν την ανέβασε ξανά στην Μπούντεσλιγκα το 1999-2000, το 2000-01 τερμάτισε 10η, αλλά την τρίτη σεζόν υποβιβάστηκε ξανά.
Το 2002-03 πήγε ξανά στην Τενερίφη, ως πρώτος προπονητής αυτή τη φορά. Η ομάδα είχε μόλις υποβιβαστεί και επιζητούσε μια νέα προαγωγή. Όμως ως τα μισά του πρωταθλήματος δεν είχε καταφέρει να αποκτήσει προοπτική ανόδου. Έτσι ο Λίνεν απολύθηκε έπειτα από έξι μήνες.
Επέστρεψε στη Γερμανία, όπου προσλήφθηκε από την Γκλάντμπαχ που κινδύνευε με υποβιβασμό. Κατάφερε όχι μόνο να τη σώσει αλλά και να την ανεβάσει στην 11η θέση. Την επόμενη σεζόν ξεκίνησε με την Γκλάντμπαχ αλλά το άσχημο ξεκίνημα της ομάδας έφερε την απόλυσή του το Σεπτέμβριο, έπειτα από ένα εξάμηνο περίπου.
Ακολούθως ανέλαβε το Αννόβερο 96, το οποίο κινδύνευε. Τελικά, κατάφερε να το γλυτώσει από τον υποβιβασμό και στο τελος της σεζόν 2003-04 να τερματίσει στη 14η θέση. Την επόμενη περίοδο (2004-05) ανέβασε το Ανόβερο στη 10η θέση, την υψηλότερη που είχε τερματίσει ποτέ στη Μπούντεσλιγκα. Όμως, η επόμενη σεζόν δεν ξεκίνησε καλά και τελικά ο Λίνεν έφυγε το Νοέμβριο του 2005.
Στον Πανιώνιο.
Το καλοκαίρι του 2006 ήρθε στην Ελλάδα και ανέλαβε τεχνικός στον Πανιώνιο. Είχε μια επιτυχημένη σεζόν 2006-07 στην Α΄ Εθνική, ειδικά στο 2ο γύρο, που με ξέφρενη πορεία οδήγησε την ομάδα στην 5η θέση και στην έξοδο στο Κύπελλο ΟΥΕΦΑ. Η επιτυχημένη παρουσία του στον πάγκο της ελληνικής ομάδας είχε ως αποτέλεσμα το 2007 να ανδειχθεί προπονητής της χρονιάς από τον ΠΣΑΠ.
Η επόμενη σεζόν 2007-08 ξεκίνησε με την πρόκριση στους ομίλους του Κυπέλλου ΟΥΕΦΑ. Εκεί είχε μια επιτυχημένη πορεία, με μια νίκη και μια ισοπαλία εκτός έδρας. Τελικά αποκλείστηκε από απειρία, αφού δεν κατάφερε να πάρει βαθμούς στο γήπεδό του, όπου ηττήθηκε δυο φορές: με 0-3 από την τουρκική Γαλατασαράι και με 2-3 από την αδιάφορη γαλλική Μπορντό (προκρινόταν με ισοπαλία, προηγήθηκε 2-0, ισοφαρίστηκε 2-2 και δέχτηκε τρίτο γκολ στο 88΄). Στο πρωτάθλημα είχε ξανά μια επιτυχημένη πορεία. Έφερε την ομάδα πάλι στην 5η θέση της κανονικής περιόδου και συμμετείχε στους αγώνες κατάταξης για τις θέσεις 2 ως 5. Τελικά τερμάτισε στην 5η θεση και δεν κατάφερε την έξοδο στο Κύπελλο ΟΥΕΦΑ.
Μετείχε στο Κύπελλο Ιντερτότο. Πέρασε ένα γύρο αλλά αποκλείστηκε στον επόμενο από την ιταλική Νάπολι. Στην αρχή της σεζόν 2008-09 η ομάδα του ξεκίνησε μέτρια και στις 11 Νοεμβριου έλυσε το συμβόλαιό του με τον Πανιώνιο, έπειτα από διαφωνία για τον τρόπο λειτουργίας της ομάδας. Αφορμή ήταν ένα επεισόδιο με τον αρχηγό της ομάδας Λάμπρο Χούτο, ο οποίος διαπληκτίστηκε με τον βοηθό προπονητή που είναι γαμπρός του Λίνεν.
Γενικά η παρουσία του στον Πανιώνιο κρίθηκε επιτυχημένη, αφού ανέβασε το σύλλογο ένα επίπεδο πάνω από τις μικρομεσαίες ομάδες του ελληνικού πρωταθλήματος.
Σταδιοδρομία.
Ως ποδοσφαιριστής
Ως προπονητής
Πολιτική.
Ο Λίνεν είναι πολιτικοποιημένο άτομο με έντονη δραστηριότητα στο Κίνημα Ειρήνης στο παρελθόν. Τη δεκαετία του 1980 συμμετείχε στην οργάνωση «Peace List», με την οποία ήταν υποψήφιος στις ευρωεκλογές του 1984.
Επίσης είναι μέλος του «Future Council», ενός συμβουλευτικού οργάνου της τοπικής κυβέρνησης της Βόρειας Ρηνανίας-Βεστφαλίας σε θέματα διπλωματίας.

</doc>
<doc id="47243" url="https://el.wikipedia.org/wiki?curid=47243" title="Λέον Μπα">
Λέον Μπα

Ο Λέον Μπα ("Léon M'ba", ορθή προφορά: Ουμπά, 9 Φεβρουαρίου 1902 - 27 Νοεμβρίου 1967) ήταν πολιτικός από την Γκαμπόν και πρώτος πρόεδρος της χώρας. Ανήκε στην εθνότητα Φανγκ και ήταν πρωθυπουργός από τις 21 Μαΐου, 1957 ως τις 21 Φεβρουαρίου, 1961. "«Πατέρας»" της ανεξαρτησίας της Γκαμπόν από τους Γάλλους (17 Αυγούστου 1960), το 1960 έγινε και πρώτος πρόεδρος. Στις 12 Φεβρουαρίου του 1961 εξελέγη επίσημα ως μοναδικός υποψήφιος στην προεδρία.
Το Φεβρουάριο του 1964 ανατράπηκε έπειτα από στρατιωτικό πραξικόπημα, σύντομα όμως επέστρεψε στην εξουσία με στρατιωτική επέμβαση της Γαλλίας. Ο Μπα επανεξελέγη το Μάρτιο του 1967, πέθανε όμως το Νοέμβριο της ιδίας χρονιάς και τον διαδέχθηκε ο αντιπρόεδρός του, Αλμπέρ-Μπερνάρ Μπονγκό, ο μετέπειτα Ομάρ Μπονγκό.

</doc>
<doc id="47244" url="https://el.wikipedia.org/wiki?curid=47244" title="Ομάρ Μπονγκό">
Ομάρ Μπονγκό

Ο Ομάρ Μπονγκό ("El Hadj Omar Bongo Ondimba", 30 Δεκεμβρίου 1935 – 8 Ιουνίου 2009) ήταν ο πρόεδρος της Γκαμπόν, μέχρι και την ημέρα του θανάτου του, και ο μακροβιότερος ηγέτης της Αφρικής, καθώς βρισκόταν στην εξουσία από το 1967. Το όνομά του φέρει λεωφόρος της χώρας. Πρώην πράκτορας των Γάλλων, πρώην ταχυδρόμος και συνδικαλιστής, σε ηλικία 32 ετών έγινε ο νεότερος αρχηγός κράτους στον κόσμο, προέβη σε αλλαγές στον εκλογικό νόμο και έχει πιστούς συμμάχους όπως η Γαλλία.
Μετά την παραίτηση του ηγέτη της Κούβας, Φιντέλ Κάστρο, το Φεβρουάριο του 2008, έγινε ο μακροβιότερος εν ενεργεία ηγέτης στον κόσμο, με εξαίρεση τους μονάρχες και ο μακροβιότερος αρχηγός κυβέρνησης (όχι όμως και αρχηγός κράτους).
Το Μάιο του 2009 εισήχθη για νοσηλεία σε ισπανική κλινική, στην οποία παρέμεινε μέχρι τον θάνατό του.
Βιογραφία.
Πρώτα χρόνια και εκπαίδευση.
Ο El Hadj Omar Bongo Ondimba (πρώην "Albert-Bernard Bongo") γεννήθηκε στο Λεβάι της Φρανσβίλ στις 30 Δεκεμβρίου του 1935 και σπούδασε στο Μπραζαβίλ. Από το 1958 ως το 1960 υπηρέτησε στην Γαλλική Πολεμική Αεροπορία.
Πολιτική καριέρα.
Εξελέγη Αντιπρόεδρος το Μάρτιο του 1967, και αυτοανακηρύχθηκε Πρόεδρος μετά το θάνατο του Προέδρου Λέον Ν' Μπα (ή Λέον Μπα) στις 28 Νοεμβρίου του 1967. Το 1968 επαναδιοργάνωσε το κόμμα του προκατόχου του και επέβαλε μονοκομματικό καθεστώς αναλαμβάνοντας γενικός γραμματέας του νεοσύστατου Δημοκρατικού Κόμματος της Γκαμπόν. Ασπάστηκε το Ισλάμ το 1973 και άλλαξε το όνομά του. Για πρώτη φορά κέρδισε τις εκλογές χωρίς αντίπαλο στις 25 Φεβρουαρίου του 1973 και επίσης στις 30 Δεκεμβρίου 1979 και στις 9 Νοεμβρίου του 1986. Στις αρχές της δεκαετίας του '90 νομιμοποίησε τον πολυκομματισμό και διεξήγαγε δημοκρατικές εκλογές (5 Δεκεμβρίου 1993, 12 Δεκεμβρίου 1998, 29 Νοεμβρίου 2005). Κέρδισε τις εκλογές και τις τρεις φορές, παίρνοντας ποσοστά 51,2% και 66,8% και 79,1% αντίστοιχα. Το 1995 (με δημοψήφισμα στις 23 Ιουλίου) και το 2003, το Σύνταγμα άλλαξε πρώτα σε εφαρμογή συμφωνιών με την αντιπολίτευση και έπειτα για να εξαλειφθούν οι περιορισμοί στη διάρκεια θητείας του Προέδρου.
Οικογενειοκρατία.
Ο Μπονγκό ήταν ένας από τους πλουσιότερους αρχηγούς Κράτους. Ήταν ο μακροβιότερος ηγέτης στην εξουσία, μετά τον Φιντέλ Κάστρο στην Κούβα. Το καθεστώς του χαρακτηριζόταν από νεποτισμό. Η κόρη του, Πασκαλίν, διηύθυνε το γραφείο του και διαχειρίζοταν την προσωπική του περιουσία. Ο γιος του, ο Αλί, τέθηκε επικεφαλής του υπουργείου Άμυνας. Δεκάδες άλλοι γιοι, ανιψιοί, και λοιποί συγγενείς διοικούν τράπεζες και τηλεοπτικούς σταθμούς, ενώ μια πρώην ερωμένη του προέδρου είναι πρόεδρος του συνταγματικού δικαστηρίου.
Επανεκλογή 2005.
Στις εκλογές που διενεργήθηκαν στις 27 Νοεμβρίου του 2005 ο Μπόνγκο αναδείχθηκε νικητής, με 79,1%. Όπως και στις δύο προηγούμενες αναμετρήσεις, υπήρξαν καταγγελίες για νοθεία. Ο κυριότερος αντίπαλός του, Πιερ Μαμπουντού, πήρε 13,57% στις εκλογές. Στις βουλευτικές εκλογές του 2006, ο Μπονγκό κέρδισε ξανά καθώς το Δημοκρατικό Κόμμα της Γκαμπόν απέσπασε «καθαρή» πλειοψηφία εξασφαλίζοντας τις 74 από τις 120 έδρες της Εθνοσυνέλευσης
Σχέσεις με Παρίσι.
Οι σχέσεις του Μπονγκό με τη Γαλλία βαθμιαία επιδεινώθηκαν. Οι γαλλικές αρχές προχώρησαν στη δέσμευση των τραπεζικών λογαριασμών του ηγέτη της Γκαμπόν το Φεβρουάριο του 2009. Προηγήθηκε δικαστική απόφαση που διέταξε την επιστροφή του χρηματικού ποσού που είχε δοθεί στον Μπονγκό προκειμένου να αποφυλακιστεί ένας Γάλλος επιχειρηματίας.
Το Μάιο του 2009 οι εισαγγελικές αρχές στη Γαλλία διέταξαν το πάγωμα των περιουσιακών στοιχείων του πολιτικού, στα πλαίσια των ερευνών για υποθέσεις διαφθοράς.
Ασθένεια και ανακοίνωση θανάτου.
Λίγο νωρίτερα (Μάρτιος 2009), απεβίωσε η σύζυγός του, Έντιθ Λούσι Μπονγκό, κόρη του Ντενί Σασού Νγκουέσσο, προέδρου του Κονγκό-Μπραζαβίλ. Τον ίδιο μήνα ανακοινώθηκε από πηγές του ισπανικού Υπουργείου Εξωτερικών ότι ο Μπονγκό νοσηλευόταν στην Ισπανία, στη Βαρκελόνη σε "κρίσιμη αλλά σταθερή κατάσταση". Παράλληλα, ανεπιβεβαίωτες πληροφορίες έκαναν λόγο ότι ο πρόεδρος έπασχε από καρκίνο.
Ο Μπονγκό ανέστειλε τις πολιτικές του δραστηριότητες για πρώτη φορά το Μάιο του 2009. Η γαλλική τηλεόραση ανακοίνωσε ότι ο Μπονγκό απεβίωσε στις 7 Ιουνίου του 2009. Ο πρωθυπουργός της Γκαμπόν, Ζαν Εγεγκέ Ν'Ντονγκ εξέφρασε την έκπληξή του και δήλωσε ότι δεν ήξερε την είδηση για το θάνατο του προέδρου.
Στις 8 Ιουνίου ο πρωθυπουργός ανακοίνωσε επίσημα ότι επισκέφτηκε μαζί με άλλους τον Μπονγκό στο νοσοκομείο και ότι ο πρόεδρος ήταν εν ζωή, αργότερα όμως μέσα στην ίδια μέρα, σε επίσημη ανακοίνωση δήλωσε πως ο Μπονγκό απεβίωσε από καρδιακή προσβολή κατά τις 12:30 GMT.
Διαδοχή.
Η αντιπολίτευση της Γκαμπόν είχε τονίσει ότι για διάδοχος του Μπονγκό προαλειφόταν ο γιος του, Αλί Μπονγκό Οντίμπα, υπουργός Άμυνας όταν πέθανε ο Μπονγκό. Το Συνταγματικό Δικαστήριο διόρισε υπηρεσιακή πρόεδρο την πρόεδρο της Γερουσίας, Ροζ Φρανσίν Ρογκομπέ στις 9 Ιουνίου.

</doc>
<doc id="47245" url="https://el.wikipedia.org/wiki?curid=47245" title="Λέον Ν' Μπα">
Λέον Ν' Μπα



</doc>
<doc id="47246" url="https://el.wikipedia.org/wiki?curid=47246" title="Ιωάννης Τσαγκαρίδης">
Ιωάννης Τσαγκαρίδης

Ο Ιωάννης Τσαγκαρίδης του Χριστοφή (1887-1939, αγγλικά: Ioannis Tsangaridis) ήταν υποστράτηγος του Ελληνικού Στρατού.
Βιογραφία.
Γόνος πλούσιας οικογένειας, ο Ιωάννης Τσαγκαρίδης γεννήθηκε το 1887 στη Λάπηθο της επαρχίας Κερήνειας στην υπό βρετανική κατοχή Κύπρο. Το 1904 μετέβη στην Αθήνα για σπουδές στη Χημεία. Το 1906 πήρε την απόφαση να παρατήσει τις σπουδές του και να μεταβεί στη Μακεδονία για να λάβει μέρος στο Μακεδονικό Αγώνα. Τον αποθάρρυνε όμως ο συντοπίτης του και αξιωματικός του Ελληνικού Στρατού, Λεωνίδας Λαπαθιώτης, επειδή τον θεωρούσε άπειρο στα πολεμικά. Παράλληλα όμως, τον προέτρεψε να ενταχθεί ως εθελοντής στον Ελληνικό Στρατό, με αποτέλεσμα ο νεαρός Ιωάννης να καταταχθεί εθελοντικά στο Ιππικό. Το 1907 έγινε λοχίας και το 1910, μετά από εξετάσεις, εισήλθε στη Σχολή Υπαξιωματικών, από την οποία εξήλθε με το βαθμό του Ανθυπασπιστή Ιππικού. 
Πολέμησε στον Α΄ Βαλκανικό Πόλεμο ως ανθυπασπιστής του Ιππικού, επικεφαλής 40 ιππέων. Έλαβε το βάφτισμα του πυρός στη μάχη της Τσαριτσάνης, πολεμώντας ως εμπροσθοφυλακή του διαδόχου Κωνσταντίνου. Αργότερα μετατέθηκε στην Ταξιαρχία Ιππικού όπου ανέλαβε τη διοίκηση ουλαμού πολυβόλων. Έλαβε μέρος στις επιχειρήσεις προς Σόροβιτς-Μοναστήρι, και στην απελευθέρωση των Ιωαννίνων. Στο Β΄ Βαλκανικό Πόλεμο που ακολούθησε έλαβε μέρος ως ανθυπίλαρχος στις μάχες του Κιλκίς, της Δοϊράνης, της Στρωμνίτσης και του Χάνι-Βερβέν.
Το Μάιο του 1914 προβιβάστηκε σε υπίλαρχο, και με την έναρξη του Α΄ Παγκοσμίου Πολέμου και το διχασμό μεταξύ βενιζελικών και βασιλικών βρέθηκε, λόγω και της ιδιαίτερης σχέσης που είχε με τον Κωνσταντίνο, στο πλευρό του βασιλιά, υποστηρίζοντας την ουδετερότητα της Ελλάδος. Γι’ αυτή του τη στάση απομακρύνθηκε το 1917 από το στράτευμα από τους βενιζελικούς και εκτοπίστηκε στη Σαντορίνη για 4,5 μήνες. Σύντομα όμως ανακλήθηκε η διαθεσιμότητά του και στάλθηκε στην Κρήτη. Πολέμησε ως προσωρινός διοικητής ημιλαρχίας, με το βαθμό του ιλάρχου πλέον, στο Μακεδονικό Μέτωπο και τιμήθηκε για την προσφορά του στις μάχες του Α΄ Παγκοσμίου Πολέμου. 
Τον Ιανουάριο του 1920 μετατέθηκε στη Μικρά Ασία με το βαθμό του επίλαρχου και ανέλαβε τη διοίκηση της 2ης επιλαρχίας του 3ου Συντάγματος Ιππικού της Ταξιαρχίας Ιππικού. Στις επιχειρήσεις προς τη Φιλαδέλφεια ο Τσαγκαρίδης έδωσε αποφασιστική μάχη στους λόφους της τοποθεσίας Μπιν Τεπέ (κοντά στις Σάρδεις) έναντι υπέρτερων τουρκικών δυνάμεων. Χαρακτηριστικές στιγμές από τις επιχειρήσεις εκείνες ήταν η πεζομαχία της επιλαρχίας Τσαγκαρίδη στο Κερεμέτς (09/06/1920), και η πεζομαχία και επέλαση
της ιδίας επιλαρχίας κατά τουρκικού πεζικού (11/06/1920). Ο Τσαγκαρίδης έλαβε επίσης μέρος στις μάχες της Προύσας ως επιτελάρχης πλέον της Ταξιαρχίας Ιππικού. Στις 11 Μαρτίου 1921 η Ταξιαρχία Ιππικού έφτασε στο Κεπελέρ, όπου ο Τσαγκαρίδης ανέλαβε τη διοίκηση της Μοίρας Πολυβόλων της, και τον διαδέχθηκε στη θέση του επιτελάρχη της ταξιαρχίας ο συνταγματάρχης Στ. Στάικος. Ο Τσαγκαρίδης συμμετείχε μέχρι και στις επιχειρήσεις που έγιναν από τον Ελληνικό Στρατό προς την Άγκυρα, και έφτασε μέχρι το όρος Καλέ-Γκρότο στις παρυφές της κεμαλικής πρωτεύουσας. Εκεί, τον Αύγουστο του 1921 τραυματίστηκε σοβαρά στη μάχη του Καλέ-Γκρότο (13-17 Αυγούστου 1921). Έτσι, αναγκαστικά μεταφέρθηκε στην Αθήνα για νοσηλεία. Κατά τη διάρκεια της ανάρρωσής του ο Τσαγκαρίδης επισκέφτηκε την Κύπρο και το χωριό του Λάπηθο, αλλά και τη Λευκωσία όπου τον υποδέχτηκαν με μεγάλες τιμές. Λόγω της σημαντικής διακριτής δράσης του στη Μικρασιατική Εκστρατεία τού εδόθη η προσωνυμία «θρυλικός επίλαρχος». 
Μετά την κατάρρευση του Μικρασιατικού Μετώπου, ανέλαβε το Δεκέμβριο του 1922 επιτελάρχης της Μεραρχίας Ιππικού στη Στρατιά Έβρου, αργότερα πήρε μέρος στην καταστολή του κινήματος Λεοναρδόπουλου-Γαργαλίδη, και ακολούθως εστάλη στη Γαλλία για μετεκπαίδευση. Όταν επέστρεψε ανέλαβε φρούραρχος Αθηνών, και αργότερα συνελήφθη από τη δικτατορία του Θεόδωρου Πάγκαλου. Μετά την πτώση της δικτατορίας Πάγκαλου, φοίτησε στη Σχολή Πολέμου, και τοποθετήθηκε πάλι φρούραρχος Αθηνών. Με τη συμπαράσταση δε του Νικολάου Πλαστήρα εξουδετέρωσε την αντίδραση του Στρατιωτικού Συνδέσμου (ανασύσταση από μερίδα βενιζελικών αξιωματικών του παλαιού ομώνυμου συνδέσμου) για την επαναφορά των αντιβενιζελικών αποτάκτων του 1923. 
Το 1928-1930 αναλαβάνει επόπτης μετεκπαιδευόμενων αξιωματικών στη Γαλλία, αλληλογραφώντας παράλληλα με τον Πλαστήρα, ενώ συνδέθηκε τότε και με τον Σοφοκλή Βενιζέλο. Στη συνέχεια αναλαμβάνει διοικητής του 2ου Συντάγματος Ιππικού της 1ης Ταξιαρχίας Ιππικού, ενώ παρακολουθεί στενά τις πολιτικές διεργασίες, όπου λόγω της αυξανόμενης φθοράς της κυβέρνησης του Ελευθερίου Βενιζέλου, ο Πλαστήρας και πολλοί βενιζελικοί αξιωματικοί ανησυχούν για τις εκδικητικές τάσεις των αντιβενιζελικών όταν οι τελευταίοι έλθουν στην εξουσία. Το 1933 το Λαϊκό Κόμμα αναγνωρίζει το πολίτευμα της αβασίλευτης δημοκρατίας, ο Στρατιωτικός Σύνδεσμος διαλύεται, και ο Πλαστήρας, με τις ευλογίες του Ελευθερίου Βενιζέλου, κάνει κίνημα στις 6 Μαρτίου 1933 για αποτροπή της μεταβίβασης της εξουσίας στη νικήτρια των εκλογών του 1933, αντιβενιζελική παράταξη. Ο Τσαγκαρίδης, διοικητής τότε της Ταξιαρχίας Ιππικού στη Λάρισα, αν και στενός φίλος και θαυμαστής του Πλαστήρα, μένει πιστός στη νομιμότητα, αντιτάσσεται στο κίνημα, και με τη στάση του παρασύρει το Β΄ Σώμα Στρατού και οδηγεί το κίνημα του Πλαστήρα σε αποτυχία.
Κατόπιν απορρίπτει πρόταση ν' αναλάβει αρχηγός της Χωροφυλακής, τοποθετείται δε διοικητής της Σχολής Ευελπίδων, όμως η τοποθέτηση αυτή τελικώς ματαιώνεται. Στη συνέχεια συμμετέχει σε αποστολή στην Ουγγαρία, και κατόπιν μεταβαίνει στη Σόφια ως στρατιωτικός ακόλουθος, απ΄ όπου αποστέλλει εκθέσεις για τον εξοπλισμό της Βουλγαρίας που προκαλούν εντύπωση.
Αργότερα, την περίοδο της δικτατορίας του Ιωάννη Μεταξά, συνεπεία παλαιότερων επαφών τους, ο δικτάτορας του πρότεινε ν΄ αναλάβει τη θέση του υφυπουργού Στρατιωτικών, αλλά ο Τσαγκαρίδης αρνήθηκε. Στα τελευταία χρόνια της ζωής του περιέπεσε σε δυσμένεια από τον Αλέξανδρο Παπάγο, αρχηγό του Γενικού Επιτελείου Στρατού από την 1η Αυγούστου 1936, και το 1938 εκτοπίστηκε στη Σίφνο, και αργότερα στην Ικαρία. Το Μάρτιο του 1939, με επιβαρυμένη την υγεία του από τα πολεμικά του τραύματα και τον εκτοπισμό, αρρώστησε ξαφνικά βαρέως και απεβίωσε στον Ευαγγελισμό σε ηλικία 52 ετών.

</doc>
<doc id="47248" url="https://el.wikipedia.org/wiki?curid=47248" title="Ραφαέλ Κορρέα">
Ραφαέλ Κορρέα

Ο Ραφαέλ Κορρέα ("Rafael Vicente Correa Delgado", 6 Απριλίου 1963-) είναι πολιτικός από τον Ισημερινό, πρόεδρος της χώρας από το 2007 ως το 2017. Το 2009 επανεξελέγη από τον πρώτο γύρο στις προεδρικές εκλογές που διενεργήθηκαν στις 26 Απριλίου. Επανεξελέγη για τρίτη (χωρίς προηγούμενο θητεία) με ποσοστό 57%, το 2013. Εκτός από ισπανικά, ομιλεί κέτσουα, αγγλικά και γαλλικά.
Βιογραφία.
Πρώτα χρόνια και σπουδές.
Γεννήθηκε στο Γουαγιακίλ στις 6 Απριλίου 1963. Σπούδασε Οικονομικά στη γενέτειρά του (Universidad Católica de Santiago de Guayaquil) το 1987. Τον Ιούνιο του 1991 απέκτησε τίτλο Μάστερ στα Οικονομικά από το πανεπιστήμιο της Λέουβεν, στο Βέλγιο. Το 1999 απέκτησε και άλλο μάστερ στα Οικονομικά, από το πανεπιστήμιο του Ιλινόις στις ΗΠΑ και διδακτορικό τίτλο τον Οκτώβριο του 2001.
Υπουργός Οικονομικών.
Το 2005 υπηρέτησε ως υπουργός Οικονομικών για μικρό χρονικό διάστημα επί προεδρίας του Αλφρέδο Παλάσιο. Την περίοδο αυτή υποστήριξε τη μείωση της φτώχειας και την οικονομική ανεξαρτησία. Παραιτήθηκε εξαιτίας της αναστολής της καταβολής ενός δανείου από την Παγκόσμια Τράπεζα προς τον Ισημερινό, ύψους 100 εκατομμυρίων δολαρίων. Στην επιστολή της παραίτησής του, ο Κορρέα καταδίκασε τις πιέσεις προς τον Παλάσιο. 
Την περίοδο της παραίτησής του, οι δημοσκοπήσεις έδειχναν ότι ο Κορρέα ήταν ο πιο αξιόπιστος αξιωματούχος, με το 57% των κατοίκων του Ισημερινού να δηλώνουν ότι τον εμπιστεύονταν.
Εκλογή στην προεδρία.
Εξελέγη Πρόεδρος με 57,2% έναντι 42,7% για τον Άλβαρο Νομπόα στο δεύτερο γύρο στις 26 Νοεμβρίου του 2006 με το κόμμα Alianza PAIS (Patria Altiva i Soberana), διαψεύδοντας τις δημοσκοπήσεις, που έφεραν ως νικητή τον αντίπαλό του. Ο Κορρέα είχε κερδίσει 23,3% στον πρώτο γύρο της 15 Οκτωβρίου του 2006 έναντι 26,1 για τον αντίπαλό του, Άλβαρο Νομπόα. Ουμανιστής αριστερός, ο Κορρέα ορκίστηκε πρόεδρος στις 15 Ιανουαρίου του 2007. Ο φιλελεύθερος Κορρέα κέρδισε και στο δημοψήφισμα για τη σύγκληση Συντακτικής Συνέλευσης με 78,1% στις 15 Απριλίου του 2007.
Ένταση με Κολομβία.
Την άνοιξη του 2008 ο Κορρέα διέκοψε τις διπλωματικές σχέσεις της χώρας του με την Κολομβία μετά την επιχείρηση δυνάμεων της Κολομβίας στο έδαφος του Ισημερινού κατά την οποία βρήκε το θάνατο υψηλόβαθμο στέλεχος των FARC, την 1η Μαρτίου. Ο Ισημερινός κατήγγειλε παραβίαση της εδαφικής ακεραιότητάς του και στο πλευρό του τάχθηκαν η Βενεζουέλα, η Κούβα και η Νικαράγουα, με τις ΗΠΑ να στηρίζουν πλήρως την Κολομβία. Η ανακοίνωση της απέλασης του Κολομβιανού πρεσβευτή από το Κίτο έγινε σε τηλεοπτικό διάγγελμα του Κορρέα στις 2 Μαρτίου του 2008 και συνοδεύτηκε από κινητοποίηση του στρατού της χώρας του στα σύνορα με την Κολομβία. Τον Ιούνιο του 2008 συνελήφθησαν 3 άτομα ως ύποπτα για σχέδιο δολοφονίας του Κορρέα.
Αποκήρυξη εθνικού χρέους.
Τον Δεκέμβριο του 2008 απαρνήθηκε το εθνικό χρέος, χαρακτηρίζοντάς το παράνομο επειδή συσσωρεύτηκε μέσω συμφωνιών που υπέγραψαν στρατιωτικά καθεστώτα και υποσχέθηκε να προσφύγει σε διεθνή δικαστήρια για το θέμα.
Συνταγματικό δημοψήφισμα 2008.
Ο Κορρέα πέτυχε σημαντική νίκη με την έγκριση του νέου Συντάγματος, σε δημοψήφισμα, στις 28 Σεπτεμβρίου 2008. Το νέο Σύνταγμα, το εικοστό στην Ιστορία της χώρας, εγκρίθηκε από τους πολίτες με υψηλό ποσοστό, που έφτασε το 63,9%, σύμφωνα με τα πρώτα αποτελέσματα.
Επανεκλογή 2009.
Οι γενικές εκλογές διεξήχθησαν στις 26 Απριλίου του 2009. Επιβεβαιώνοντας τις δημοσκοπήσεις έξω από τα εκλογικά κέντρα, ο Κορρέα επανεξελέγη από τον πρώτο γύρο, με ποσοστό 51,7% των ψήφων έναντι 28% του βασικού του αντιπάλου, Λούσιο Γκουτιέρρες, πρώην πρόεδρου του Ισημερινού. Η εκλογή του από τον πρώτο γύρο είναι μοναδική στο είδος της για πρόεδρο από το 1979. Στην πρώτη του ομιλία μετά την ανακοίνωση των πρώτων αποτελεσμάτων ο Κορρέα ευχαρίστησε το εκλογικό σώμα. Ορκίστηκε για μία ακόμη θητεία στις 10 Αυγούστου του 2009.
Επίθεση Σεπτεμβρίου 2010.
Στις 30 Σεπτεμβρίου 2010 ο πρόεδρος Κορρέα υπέστη επίθεση στο Κίτο από αστυνομικούς και στρατιωτικούς που διαμαρτύρονταν για περικοπές σε συγκεκριμένα προνόμια και επιδόματα. Η κυβέρνηση κατήγγειλε ότι σημειώθηκε απόπειρα πραξικοπήματος σε βάρος του Προέδρου και κήρυξε τη χώρα σε κατάσταση έκτακτης ανάγκης, όπως ανακοίνωσε ο υπουργός Ασφαλείας, Μιγκέλ Καρβαχάλ.
Επανεκλογή 2013.
Ο Κορέα κέρδισε τις γενικές εκλογές που διεξήχθησαν στις 17 Φεβρουαρίου 2013 για Πρόεδρο, Εθνοσυνέλευση και Κοινοβούλιο. Κέρδισε τις προεδρικές εκλογές από τον πρώτο γύρο. Ο συνασπισμός που πρόσκειται στον Κορέα, το κίνημα Alianza PAIS (AP) εξασφάλισε σχεδόν τα τρία τέταρτα των εδρών στην νέα Εθνοσυνέλευση (με 100 επί συνόλου 137 εδρών). Ο κυριότερος αντίπαλος του Κορέα Γκιγέρμο Λάσο (με 11 επί συνόλου 137 εδρών στην Εθνοσυνέλευση), παραδέχθηκε την ήττα του. Ο Κορέα ορκίστηκε για μια τρίτη θητεία τον Μάιο του 2013, η οποία τερματίστηκε το 2017.

</doc>
<doc id="47249" url="https://el.wikipedia.org/wiki?curid=47249" title="Βριζώ">
Βριζώ

Η Βριζώ ήταν δευτερεύουσα θεότητα στην Ελληνική Μυθολογία, που λατρευόταν ιδίως στο ιερό νησί Δήλος. 
Η Βριζώ χρησμοδοτούσε και αποκάλυπτε στους πιστούς της και σε όσους προσέτρεχαν σ΄ αυτήν τα μέλλοντα μέσω ονείρων. Στην Βριζώ προσέτρεχαν κυρίως γυναίκες, μητέρες, σύζυγοι και αδελφές των ναυτιλλομένων της αρχαιότητας που ζητούσαν την προστασία της για τα προσφιλή τους πρόσωπα που ταξίδευαν.
Ως αφιερώματα, της προσφέρονταν κυρίως μικρές πήλινες λέμβοι καθώς και ομοιώματα θαλάσσιων φυτών, ακόμη και ζώων ή άλλα αντικείμενα σχετιζόμενα με την θάλασσα, και με απαγορευτικό αποκλεισμό ομοιωμάτων ιχθύων.

</doc>
<doc id="47251" url="https://el.wikipedia.org/wiki?curid=47251" title="Κωνσταντίνος Αλφονσάτος - Τυπάλδος">
Κωνσταντίνος Αλφονσάτος - Τυπάλδος

Ο Κωνσταντίνος Αλφονσάτος Τυπάλδος (1873 - 28 Φεβρουαρίου 1945) ήταν Έλληνας αντιναύαρχος του Βασιλικού Ναυτικού.
Βιογραφικά στοιχεία.
Καταγόταν από την παλιά αρχοντική οικογένεια των Αλφονσάτων, που ήταν κλάδος των Τυπάλδων. Αποφοίτησε από τη Σχολή Ναυτικών Δοκίμων, έλαβε μέρος στον πόλεμο του 1897 και στον Μακεδονικό Αγώνα. Υπήρξε ένας από τους κυριότερους πρωταγωνιστές στην επανάσταση του 1909 αλλά αργότερα διαφώνησε με με τον Νικόλαο Ζορμπά και κατέλαβε τον όρμο του Ναυστάθμου ως υποπλοίαρχος, επικεφαλής μοίρας πέντε αντιτορπιλικών. Ύστερα από αιματηρή σύγκρουση παραδόθηκε και αμνηστεύτηκε. Στη διάρκεια του Α' Παγκοσμίου πολέμου ήταν κυβερνήτης του αντιτορπιλικού «Νίκη» και στο Β' Βαλκανικό πόλεμο ήταν αρχηγός ναυτικού αγήματος στην Θράκη. Επίσης ήταν επικεφαλής του 29ου Ναυτικού Συντάγματος, το οποίο πέτυχε την σύνδεση ελληνικών και σερβικών δυνάμεων στην Στρώμνιτσα. Το 1920 ανήλθε στον βαθμό του υποναυάρχου. Το 1922 ήταν πληρεξούσιος της Κεφαλονιάς στην Γ' Εθνοσυνέλευση και χρημάτισε υπουργός Ναυτικών. Τον Φεβρουάριο του 1927 τοποθετήθηκε αρχηγός Γ.Ε.Ν. για σύντομο χρονικό διάστημα, ως τον Ιούλιο του ίδιου χρόνου. Αποστρατεύτηκε το 1931 με τον βαθμό του αντιναυάρχου. Επίσης είχε διατελέσει γενικός διευθυντής του ναύσταθμου, διοικητής της Σχολής Ναυτικού Πυροβολικού και γενικός διοικητής της Δυτικής Θράκης.
Ήταν παντρεμένος με την Μαρία Νικολάου Σαγιά, ανιψιά του Δημητρίου Γούναρη και πρώτη εξαδέλφη του Παναγιώτη Κανελλόπουλου.

</doc>
<doc id="47252" url="https://el.wikipedia.org/wiki?curid=47252" title="Βριμώ">
Βριμώ

Η Βριμώ ήταν δευτερεύουσα θεότητα στην Ελληνική Μυθολογία και τιμόταν ιδιαίτερα στη πόλη των Φερών της Θεσσαλίας, εξ ου και επονομαζόταν "Φεραία", η οποία και παριστανόταν στα νομίσματα της πόλης ως «"δαδοφόρος έφιππος"».
Ο Απολλώνιος ο Ρόδιος στα Αργοναυτικά, περιγράφοντας την προετοιμασία της Μήδειας να φτιάξει το φίλτρο που θα βοηθούσε τον Ιάσωνα να αντιμετωπίσει τους ταύρους του Άρη αναφέρει «Το μαύρο της χυμό, όπως αυτός της ορεινής βελανιδιάς, τον είχε μαζέψει σ' ένα κοχύλι από την Κασπία για να φτιάξει φίλτρο, αφού πρώτα λουτρό είχε κάνει σ' εφτά αστείρευτα ρυάκια κι εφτά φορές είχε καλέσει την παιδοτρόφο Βριμώ, τη νυχτοπλάνητη, τη καταχθόνια, τη βασίλισσα των νεκρών».
Επειδή το όνομά της σήμαινε την ""φρυάττουσα" ή "λυσσώσα"" εικάζεται ότι επρόκειτο για θεότητα του κάτω κόσμου, του Άδη. Έτσι συχνά παρατηρείται το όνομα Βριμώ να αποτελεί σε άλλους τόπους προσωνύμιο που έφεραν μεγάλες θεότητες όπως η Περσεφόνη, η Δήμητρα, η Εκάτη αλλά και η Κυβέλη.

</doc>
<doc id="47253" url="https://el.wikipedia.org/wiki?curid=47253" title="Βρεχάμενα">
Βρεχάμενα



</doc>
<doc id="47263" url="https://el.wikipedia.org/wiki?curid=47263" title="Αικατερίνη">
Αικατερίνη

 &lt;ns&gt;0&lt;/ns&gt;
 &lt;revision&gt;
 &lt;parentid&gt;9047745&lt;/parentid&gt;
 &lt;timestamp&gt;2021-09-11T11:34:13Z&lt;/timestamp&gt;
 &lt;contributor&gt;
 &lt;ip&gt;2A02:587:491C:6100:F0C6:6224:944A:A3D8&lt;/ip&gt;
 &lt;/contributor&gt;
 &lt;model&gt;wikitext&lt;/model&gt;
 &lt;format&gt;text/x-wiki&lt;/format&gt;
Εκτός από τις γνωστές έξι Αγίες και ένα θρησκευτικό Τάγμα το όνομα αυτό έφεραν επίσης οι ακόλουθες Αυτοκράτειρες, Βασίλισσες, Τάγματα καθώς και άλλα ιστορικά πρόσωπα:

</doc>
<doc id="47265" url="https://el.wikipedia.org/wiki?curid=47265" title="Ναυτικό Απομαχικό Ταμείο">
Ναυτικό Απομαχικό Ταμείο

Το Ναυτικό Απομαχικό Ταμείο (Ν.Α.Τ.) ήταν ο πρωτογενής ασφαλιστικός φορέας και αποτελούσε το βασικό ίδρυμα κοινωνικής προστασίας των Ελλήνων ναυτικών. Ήταν ο αρχαιότερος οργανισμός κοινωνικής ασφάλισης τόσο της Ελλάδας όσο και της Ευρώπης.
Ιδρύθηκε με τον Νόμο ΧΛΘ του 1861 μετά από προσωπική παρέμβαση της Βασίλισσας Αμαλίας που οραματίσθηκε ένα πρωτοποριακό για τα τότε δεδομένα εθνικό φορέα ασφάλισης για τους Έλληνες ναυτικούς.
Αποτελούσε ΝΠΔΔ και τελούσε υπό την εποπτεία του Υπουργείου Εμπορικής Ναυτιλίας με κύριο σκοπό την ασφάλιση των εργαζομένων στη θάλασσα. Πόροι του Ιδρύματος αποτελούσαν κυρίως οι ασφαλιστικές εισφορές των πλοιοκτητών και των ναυτικών (κατά ποσοστό επί των αποδοχών τους) οι οποίες και καταβάλλονταν στο νόμισμα πληρωμής των ναυτικών, καθώς και από άλλες περιορισμένες όμως πηγές (π.χ. έκδοση αδειών αλιείας, ρυμουλκών, άρση ναυαγίων κλπ.).
Η ασφάλιση που παρεχόνταν από το ΝΑΤ είναι τόσο η παροχή κύριας όσο και επικουρικής σύνταξης. Η επικουρική σύνταξη νομοθετήθηκε με τον Ν. 1482 του 1984. Στο ΝΑΤ ασφαλίζονταν τόσο οι ίδιοι οι ναυτικοί (που λαμβάνουν σύνταξη λόγω γήρατος, ή ανικανότητας ή ατυχήματος και υπό προϋποθέσεις επικουρική σύνταξη) όσο και οι οικογένειές τους (που λάμβαναν σύνταξη στη περίπτωση θανάτου του ναυτικού).
Στο Διοικητικό Συμβούλιο του ΝΑΤ μετείχαν εκπρόσωποι των πλοιοκτητών και των ναυτικών, εκπρόσωποι του Υπουργείου Οικονομικών, της Τράπεζας της Ελλάδος, καθώς και ειδικοί σύμβουλοι περί τα ασφαλιστικά. Επίσης, συμμετείχε εκπρόσωπος των εργαζομένων. Η είσπραξη των ασφαλιστικών εισφορών του Ταμείου διενεργούνταν είτε απευθείας από το φορέα είτε από τις κατά τόπους Λιμενικές Αρχές, εις δε το εξωτερικό από τα προξενικά Λιμεναρχεία και τις παράλιες ελληνικές Προξενικές Αρχές.
Μέχρι το έτος 1982 του Δ.Σ. του ΝΑΤ προήδρευε ανώτερος αξιωματικός του Λιμενικού Σώματος. Επίσης, σε ορισμένες διοικητικές μονάδες του φορέα προϊσταντο αξιωματικοί του Λ.Σ. 
Από τα έσοδα που αποκόμιζε το ΝΑΤ παρεχόταν στους ναυτικούς μέσω του ΕΟΠΥΥ ιατροφαρμακευτική περίθαλψη σε όλους τους ναυτικούς, είτε εν ενεργεία, είτε συνταξιούχους.
Η Έδρα του ΝΑΤ βρισκόταν στον Πειραιά (στην οδό Εθνικής αντιστάσεως 1, έναντι του Καθεδρικού Ναού της πόλης) και εξυπηρετούσε ανάγκες ναυτικών σε όλη την επικράτεια.
Το ΝΑΤ καταργήθηκε από τις 1-1-2017, όταν και όλα τα ασφαλιστικά ταμεία αντικαταστήθηκαν από τον ΕΦΚΑ. 

</doc>
<doc id="47266" url="https://el.wikipedia.org/wiki?curid=47266" title="Ν.Α.Τ.">
Ν.Α.Τ.



</doc>
<doc id="47268" url="https://el.wikipedia.org/wiki?curid=47268" title="Καθεδρικός Ναός του Άαχεν">
Καθεδρικός Ναός του Άαχεν

Ο Καθεδρικός Ναός της Παναγίας του Άαχεν, γνωστός και ως Βασιλικός Ναός της Αγίας Μαρίας, (Γερμαν. "Aachener Dom") συγκαταλέγεται στους αρχαιότερους ναούς της βορείως των Άλπεων Ευρώπης. Βρίσκεται στην γερμανική πόλη του Άαχεν, στο ομόσπονδο κράτος της Βόρειας Ρηνανίας-Βεστφαλίας. Πρόκειται για ένα ναό μικτής αρχιτεκτονικής, του οποίου το αρχαιότερο τμήμα αποτελεί το οκτάγωνο που κτίστηκε επί Καρλομάγνου τον 9ο αιώνα (μ.Χ.). Αποτέλεσε χώρο στέψης 30 Γερμανών Βασιλέων και 12 Βασιλισσών, από το 936 έως και το 1531, καθώς και μεγάλο κέντρο έλξης προσκυνητών από όλη την Ευρώπη, από το Μεσαίωνα μέχρι και σήμερα.
Το παράπλευρα ευρισκόμενο θησαυροφυλάκιο του ναού (Γερμ. "Domschatzkammer") διαθέτει την πλουσιότερη συλλογή κειμηλίων της Βόρειας Ευρώπης και λειτουργεί σήμερα ως μουσείο. Στο ναό γίνονται καθημερινά ξεναγήσεις στη γερμανική γλώσσα ενώ υπάρχει η δυνατότητα για οργανωμένα τουριστικά γκρουπ να ξεναγηθούν σε άλλες γλώσσες κατόπιν προσυμφωνίας.
Ο Καθεδρικός Ναός του Άαχεν αποτελεί το πρώτο κτίριο που συμπεριλήφθηκε από την UNESCO Protnet στον κατάλογο των Μνημείων Παγκόσμιας Κληρονομιάς το 1978.
Το οκτάγωνο και ο Θρόνος του Καρλομάγνου.
Ο προγενέστερος ναός και η ανοικοδόμηση του νέου από τον Καρλομάγνο.
Ο ναός άρχισε να χτίζεται κατά τη βασιλεία του Καρλομάγνου πάνω στα ερείπια παλαιότερου παρεκκλησιού, ο οποίος αναφέρεται σε πηγές του 766. Ο παλιός ναός, ο οποίος έχει εντοπιστεί, χτίστηκε σε ένα σύμπλεγμα ρωμαϊκών κτιρίων, κυρίως λουτρών και για την ανοικοδόμησή του χρησιμοποιήθηκαν μέρη αυτών των κτιρίων. Με τη στέψη του Καρλομάγνου σε βασιλιά των Φράγκων το 768 στη Noyon απέκτησε το Άαχεν μεγάλη πολιτική σημασία εφόσον άρχισε να χτίζεται στην πόλη το μεγαλύτερο από τα ανάκτορα του νέου βασιλιά..
Η επιλογή του Άαχεν ως βασιλική πόλη (Λατιν. "urbs regalis") δεν ήταν τυχαία. Η γεωστρατηγική θέση της πόλης ανάμεσα στην κύρια εμπορική οδό από την Κολωνία στο Παρίσι καθώς βρισκόταν στο κέντρο του Βασιλείου των Φράγκων, το οποίο επεκτεινόταν από τα Πυρηναία στα ισπανικά σύνορα μέχρι τον ποταμό Έλβα και από τη Βόρεια Θάλασσα στην κεντρική Ιταλία. Επίσης οι ιαματικές πηγές της πόλης, οι οποίες είχαν προσελκύσει και τους Ρωμαίους (η λατινική ονομασία της πόλης είναι "Aquisgranum" που σημαίνει "Νερά του Γράνου") στην περιοχή αυτή καθώς και τα προς κυνήγι προσφερόμενα κοντινά δάση αποτέλεσαν πιθανότατα λόγους για την επιλογή του Άαχεν ως είδους "πρωτεύουσας" για τον Καρλομάγνο. 
Η ακριβής ημερομηνία της έναρξης της ανοικοδόμησης του ναού δεν είναι γνωστή. Το 788 ολοκληρώθηκε το βασιλικό ανάκτορο, το οποίο βρισκόταν στη θέση του σημερινού δημαρχείου. Την ίδια περίοδο πρέπει να άρχισε και η ανοικοδόμηση του παρεκκλησιού το οποίο έμελλε να γίνει ο σημερινός Καθεδρικός. Ουσιαστικά πρωταρχικά το παρεκκλήσι αποτελούσε μέλος του ανακτορικού συμπλέγματος με το οποίο συνδεόταν μέσω μιας στοάς η οποία σήμερα δε σώζεται. Ο Αλκουίνος, Άγγλος μοναχός και διδάσκαλος στο Άαχεν εκείνη την περίοδο, αναφέρει ότι διακοσμητικές ρωμαϊκές κολώνες τοποθετήθηκαν το 798. Αυτό το γεγονός δείχνει ότι ο ναός πρέπει να αποπερατώθηκε λίγο αργότερα. Η μεταφορά ιερών λειψάνων στο Άαχεν κατά τα έτη 800 και 801 δείχνει ότι εκείνη την περίοδο θα πρέπει να εγκαινιάστηκε ο ναός.
Το εν λόγω παρεκκλήσι χτίστηκε ως κυκλικό κτίριο αποτελούμενο από ένα κεντρικό οκτάγωνο και ένα δεκαεξάγωνο να το περικλείει με τρούλο. Το όνομα του πρωτομάστορα έχει διασωθεί, πρόκειται για τον Odo von Metz.
Η Θύρα των Λεόντων.
Η κεντρική θύρα, η οποία διασώζεται, είναι μπρούτζινη και αρχαιολογικές έρευνες στο Άαχεν έδειξαν ότι κατασκευάστηκε στην πόλη, γεγονός που αποδεικνύει την πρόοδο στον τομέα των τεχνών την περίοδο εκείνη στο Άαχεν. Ο διάκοσμος της θύρας δείχνει ιταλικές επιρροές, κάτι που επιβεβαιώνει τις πηγές, οι οποίες αναφέρουν συμβολή ξένων τεχνιτών στην κατασκευή του ναού. Σε όλη τη διάρκεια του Μεσαίωνα η μπρούτζινη διπλόθυρα ήταν γυαλισμένη ώστε να δίνει την εντύπωση ότι είναι χρυσή. Ονομάζεται Θύρα των Λεόντων από το διάκοσμο της που φέρει κεφαλές λιονταριών από των οποίων τα στόματα κρέμονταν παλαιότερα μεγάλα δαχτυλίδια.
Το Οκτάγωνο.
Το κύριο κτίριο έχει δύο επίπεδα με το δεκαεξάγωνο να αποτελεί όροφο και να δημιουργεί δύο γαλαρίες και το οκτάγωνο να είναι ως τη σκεπή ελεύθερο. Τρεις σειρές οκτώ τόξων διακοσμούν το ναό. Η πρώτη οκτάδα χωρίζει στο ισόγειο το οκτάγωνο από το δεκαεξάγωνο που το περικλείει. Στον όροφο τα τόξα αποτελούν παράθυρα προς στο κέντρο και είναι ταξινομημένα σε δύο επίπεδα. Τα εν λόγω τόξα διακοσμούνται από 36 ρωμαϊκές κολώνες (δύο ανά τόξο) κορινθιακού ρυθμού οι οποίες αφαιρέθηκαν από ναούς της Ρώμης και της Ραβέννας με άδεια του Πάπα Αδριανού του Α' και μεταφέρθηκαν στο Άαχεν για το σκοπό αυτό. Σήμερα σώζονται οι 24 από τις αρχαίες κολώνες ενώ οι υπόλοιπες είναι απομιμήσεις νεοτέρων χρόνων. Τον κύκλο των τόξων στον όροφο περιστοιχίζουν μπρούτζινα κάγκελα, επίσης καρολίγγειας περιόδου. Οι τοίχοι εκείνη την περίοδο ήταν απλά βαμμένοι άσπροι ενώ οκτώ παράθυρα φώτιζαν το χώρο.
Ο σημερινός διάκοσμος των τοίχων είναι σχετικά πρόσφατος. Μετά τη λεηλασία του ναού από τους Γάλλους του Ναπολέοντα το Άαχεν περιήλθε το 1815 στην Πρωσία και με την δημιουργία της Γερμανικής Αυτοκρατορίας το 1871 αποφασίστηκε η αποκατάσταση του ναού. Η βυζαντινή αρχιτεκτονική του ναού ενέπνευσε στις αρχές του 20ου αιώνα τους αρχιτέκτονες ώστε να επιλέξουν βυζαντινά πρότυπα για τη διακόσμηση του ναού. Έτσι οι τοίχοι του εξαγώνου καλύφθηκαν από μαρμάρινες πλάκες ενώ οι τοίχοι των δεκαεξάγωνων γαλαριών και του τρούλου διακοσμούνται με μωσαϊκά.
Ο Θρόνος του Καρλομάγνου.
Στη δυτική πλευρά του ορόφου κοιτάζοντας προς Ανατολάς βρίσκεται ο λεγόμενος «Θρόνος του Καρλομάγνου». Μέχρι και πριν λίγα χρόνια αμφισβητούσαν πολλοί ιστορικοί την αυθεντικότητα του μαρμάρινου θρόνου αυτού για το αν όντως πρόκειται για θρόνο του 9ου αι. ή αν πρόκειται για δημιούργημα του 10ου. Οι καρολίγγειες πηγές (Αλκουίνος και Αϊνχάρδος) αν και περιγράφουν λεπτομερέστατα το ναό επί Καρλομάγνου δεν αναφέρουν καθόλου το θρόνο. Με τη στέψη του Όθωνα του Μεγάλου το 936 εμφανίζεται ο θρόνος στην Ιστορία. Το ερώτημα που αιωρούνταν επί χρόνια ήταν αν ο θρόνος είναι όντως αυτός του Καρλομάγνου ή αν ο Όθων για να δώσει ιδιαίτερο βάρος στη στέψη του θέλοντας να βάλει τον εαυτό του στην άμεσε διαδοχή του Καρλομάγνου ήρθε στο Άαχεν για τη στέψη του και "έφτιαξε" το θρόνο αυτό για περαιτέρω εντυπωσιασμό. Αρχαιολογικές έρευνες τα τελευταία χρόνια έφεραν στο φως κάτω από τη μαρμάρινη πλάκα του καθίσματος ένα περαιτέρω ξύλινο κάθισμα που αποτελούσε βάση του θρόνου. Με τη ραδιομετρική μέθοδο C14 πιστοποιήθηκε η ηλικία του ξύλου η οποία χρονολογείται "όντως" από τον 9ο αιώνα. Επίσης ανακαλύφθηκε το δάπεδο κάτω από το θρόνο ως το αυθεντικό καρολίγγειο το οποίο δε φέρει κανένα σημάδι φθοράς. Ως εκ τούτου δεν αμφισβητείται πλέον η ηλικία του θρόνου, που θεωρείται ότι είναι καρολίγγειο δημιούργημα, δεν είναι όμως βέβαιο αν χρησιμοποιήθηκε από τον Καρλομάγνο ως θρόνος.
Ο θρόνος είναι κατασκευασμένος από τέσσερις πλάκες παριανού μαρμάρου. Είναι τοποθετημένος σε μία υπερυψωμένη βάση στον οποίο οδηγούν έξι σκαλοπάτια. Τα τέσσερα από αυτά είναι τα τέσσερα μέλη μίας διπλά διχοτομημένης ρωμαϊκής κολόνας (περαιτέρω σύμβολο ρωμαϊκής διαδοχής) ενώ το όλο σχέδιο παραπέμπει στο θρόνο του Σολομώντα (σύμβολο πίστης και δίκαιης εξουσίας) καθώς και σε βυζαντινά πρότυπα βασιλικών θρόνων σε εκκλησίες. Οι μαρμάρινες πλάκες είναι διαφορετικού πάχους και πριν τη μεταφορά τους στο Άαχεν είχαν τύχει διαφορετικής χρήσης. Στη μία πλάκα διακρίνεται καθαρά το σχεδιάγραμμα ρωμαϊκού παιχνιδιού γνωστού και σήμερα στα γερμανικά ως "Mühle" και στα αγγλικά ως "nine mans morris". Η παλαιότερη χρήση των μαρμάρων ενισχύει την άποψη που θέλει το θρόνο να έχει αρχικά χαρακτήρα λειψανοθήκης και όχι βασιλικού θρόνου. Πίσω από το θρόνο βρίσκεται η καρολίγγεια Αγία Τράπεζα του Σωτήρα διακοσμημένη με έναν γοτθικό σταυρό. Εδώ έχρισε ο Καρλομάγνος το γιο του τον Λουδοβίκο τον Ευσεβή διάδοχο.
Η σημασία του θρόνου για τη γερμανική ιστορία είναι τεράστια. Αρχής γενομένης από τον Όθωνα τον Μεγάλο το 936 αποτέλεσε ουσιαστικά μέχρι το 1531 την έδρα της Αυτοκρατορίας. Κάθε νεοεκλεγείς Γερμανός βασιλιάς (οι εκλογές γινόντουσαν συνήθως στη Φρανκφούρτη) όφειλε να ταξιδέψει στο Άαχεν ώστε να στεφθεί Βασιλιάς καθίζοντας στο θρόνο του Καρλομάγνου και λαμβάνοντας από τον Αρχιεπίσκοπο της Κολωνίας τα σύμβολα της Αυτοκρατορίας. Μόνο μετά τη στέψη του στο Άαχεν μπορούσε να επισκεφθεί τον Πάπα στη Ρώμη ώστε να στεφθεί ως Αυτοκράτορας των Ρωμαίων. Μετά το 1531 οι στέψεις λάμβαναν χώρα στη Φρανκφούρτη.
Ο Πολυέλαιος του Μπαρμπαρόσα και η Χρυσή Αγία Τράπεζα.
Από τον τρούλο κρέμεται ο λεγόμενος «Πολυέλαιος του Μπαρμπαρόσσα». Με την αγιοποίηση του Καρλομάγνου το 1164 από τον Αρχιεπίσκοπο της Κολωνίας Rainald von Dassel (Ράιναλντ φον Ντάσσελ), συνεργάτη του Αυτοκράτορα Φρειδερίκου Μπαρμπαρόσσα, ο Μπαρμπαρόσα αφιέρωσε τον Πολυέλαιο αυτό στο ναό. Αναπαριστά την επουράνιο Ιερουσαλήμ, με πύλες και τείχη η οποία κατεβαίνει από τον ουρανό ώστε να παραλάβει τον Καρλομάγνο, του οποίου η σαρκοφάγος βρισκόταν αρχικά κάτω από τον πολυέλαιο. Έχει διάμετρο 4,20 μέτρα και είναι κατασκευασμένος από επίχρυσο σίδηρο και χαλκό. Κρέμεται από μία 26 μέτρων μήκους αλυσίδα που χρονολογείται από την ίδια περίοδο και αιωρείται στο κέντρο του οκταγώνου.
Η Αγία Τράπεζα βρίσκεται σε ένα ελαφρά υπερυψωμένο βάθρο στα ανατολικά του οκταγώνου πριν την Αίθουσα των Ψαλμών. Πρόκειται για μια δωρεά του Αυτοκράτορα Όθωνα του Γ' κατά το έτος 1000 και η μπροστινή πλάκα επονομάζεται Pala d'Oro. Πρόκειται για μια ολόχρυση πλάκα ανεκτίμητης καλλιτεχνικής αξίας με παραστάσεις από τη ζωή του Ιησού.
Πολιτιστική Κληρονομιά.
Η σημασία του κτιρίου αυτού για τον Καρλομάγνο και το βασίλειό του φαίνεται από τους αριθμούς. Το κτίριο έχει συνολικό ύψος 34,7 μέτρα, τα θεμέλια βάθος 5,8 μέτρα και οι τοίχοι πάχος 1,75 μέτρα. Για περισσότερα από διακόσια χρόνια ο Ναός του Άαχεν ήταν το υψηλότερο κτίριο βορείως των Άλπεων καθιστώντας το ως πόλο έλξης πολλών πιστών. Η ανοικοδόμησή του συνδέεται αναμφίβολα με τη στέψη του Καρλομάγνου τα Χριστούγεννα του 800 στη Ρώμη από τον Πάπα Λέοντα τον Γ' σε Αυτοκράτορα των Ρωμαίων. Ο Ναός στο Άαχεν αποτελεί σύμβολο αυτής της βασιλείας με τη μεγαλοπρέπειά του, την αρμονία των αριθμών κατά βιτρουβικά πρότυπα καθώς και με την πληθώρα των συμβολισμών του που παραπέμπουν σε δύο στοιχεία: στο Χριστιανισμό και τη Ρωμαϊκή Αυτοκρατορία συνδέοντας τα σε ένα χώρο και κατ' επέκταση σε ένα πρόσωπο: στον Καρλομάγνο ως νέο Ρωμαίο Αυτοκράτορα, ο οποίος στέφθηκε από τον αντιπρόσωπο του Ιησού στη Γη, τον Πάπα.
Ο ναός αποτελεί εικόνα της επουρανίου Ιερουσαλήμ. Η αρμονία μήκους, πλάτους και ύψους, η τοποθέτηση του ναού στραμμένου προς την Ανατολή, δηλαδή την επίγεια Ιερουσαλήμ και η επανάληψη του αριθμού 8, ο οποίος το Μεσαίωνα θεωρούταν ιερός διότι συμβόλιζε την θεϊκή αρμονία, είναι στοιχεία που χρησιμοποιήθηκαν εσκεμμένα από τους καρολίγγειους τεχνίτες ώστε να τονίσουν τη μοναδικότητα και σημαντικότητα του χώρου αυτού. Χτίζοντας το ναό ως κυκλικό κτίριο τοποθετεί ο Καρλομάγνος τον εαυτό του στην ίδια σειρά με τον Σολομώντα ο οποίος έχτισε επίσης το Ναό στην Ιερουσαλήμ κυκλικό, καθώς και τον Βυζαντινό Αυτοκράτορα Ιουστινιανό με την Αγία Σοφία. Ως πρότυπο για το ναό του Άαχεν θεωρείται ο βυζαντινός Ναός του Αγίου Βιταλίου στην ιταλική Ραβέννα, ο οποίος είχε εντυπωσιάσει τον Καρλομάγνο, όμως ο Ναός στο Άαχεν δεν αποτελεί αντίγραφο, διότι πηγές του 9ου αιώνα αναφέρουν ότι τα σχέδια βασίστηκαν σε ιδέες του ίδιου του Καρλομάγνου.
Η αρχιτεκτονική του ναού αποτέλεσε πρότυπο για άλλες εκκλησίες στο χώρο της Κεντρικής Ευρώπης. Ο Καθεδρικός Ναός του Έσσεν στην περιοχή της κοιλάδας του Ρουρ, ο Ναός του Αγίου Ιωάννη στη Λιέγη του γειτονικού Βελγίου και το αβαείο του Όττμαρσχαϊμ (Ottmarsheim) της Αλσατίας αποτελούν μερικά παραδείγματα ναών που εμπνεύστηκαν από τον Καθεδρικό του Άαχεν.
Η Αίθουσα των Ψαλμών και η Προσκύνηση του Άαχεν.
Η Αίθουσα των Ψαλμών.
Εξακόσια χρόνια μετά το θάνατο του Καρλομάγνου το 1414 το Άαχεν είχε μετατραπεί σε σημαντικό κέντρο προσκύνησης στην Ευρώπη, το τρίτο μεγαλύτερο μετά τη Ρώμη και το Σαντιάγο ντε Κομποστέλα. Το οκτάγωνο δεν ανταποκρινόταν στις ανάγκες να φιλοξενήσει τόση πληθώρα κόσμου έτσι ώστε το κτίριο επεκτάθηκε προς τα ανατολικά με την ανοικοδόμηση της λεγόμενης "Αίθουσας των Ψαλμών" (Γερμ. "Chorhalle"). Πρόκειται για μια αίθουσα γοτθικού ρυθμού που περιβάλλεται από παράθυρα ύψους 30 μέτρων, των οποίων η επιφάνεια καταλαμβάνει χώρα 1000 τμ. Πρότυπο για αυτήν την αίθουσα στάθηκε το παρεκκλήσι της St. Chapelle στο Παρίσι. Τα παράθυρα της Αίθουσας των Ψαλμών συγκαταλέγονται στα υψηλότερα της γοτθικής τέχνης και η αίθουσα ονομάζεται από τους κατοίκους της πόλης ως το Γυάλινο Σπίτι του Άαχεν (Γερμ. "Aachener Glashaus"). Έχει μήκος 25μ, πλάτος 13μ και 32μ ύψος. Από το κέντρο του κρέμεται ένα άγαλμα της Παναγίας του 1524 που την παριστάνει ως νέα Εύα της Αποκαλύψεως. Εσωτερικά τα παράθυρα περιβάλλονται από δεκατέσσερα ξύλινα αγάλματα του 15ου αιώνα: έξι από κάθε πλευρά αναπαριστώντας τους Δώδεκα Αποστόλους και στο κέντρο, δηλαδή ανατολικά, τον Καρλομάγνο να προσφέρει ένα μοντέλο της εκκλησίας στην Παναγία η οποία βρίσκεται δεξιά του. Τα τζάμια των παραθύρων καταστράφηκαν κατά τον Δεύτερο Παγκόσμιο Πόλεμο κατά τα άλλα ο Ναός έμεινε χάρη στις σωτήριες επεμβάσεις μίας ομάδας εφήβων εθελοντών, η οποία φύλαγε το ναό από πυρκαγιές, άθικτος.
Οι προσκυνητές και η Σαρκοφάγος της Παναγίας.
Κάθε επτά χρόνια αρχής γενομένης τον 13ο αι. λάμβανε χώρα η λεγόμενη «προσκύνηση του Άαχεν» (Γερμ. "Aachener Pilgerfahrt") κατά την οποία χιλιάδες πιστών συνέρρεαν στο Άαχεν ώστε να προσκυνήσουν τα Τέσσερα Μεγάλα Ιερά Λείψανα του Άαχεν. Το Άαχεν βρισκόταν πάνω σε μία από τις πολλές Ιακώβειες Οδούς τις οποίες ακολουθούσαν προσκυνητές από όλη την Ευρώπη ώστε να καταλήξουν στον τάφου του Αποστόλου Ιακώβου στο ισπανικό Σαντιάγο ντε Κομποστέλα. Επίσης η πόλη της Κολωνίας αποτελούσε κατά το Μεσαίωνα σημαντικός προορισμός προσκυνητών εφόσον στον Καθεδρικό Ναό της πόλης βρίσκονται τα Ιερολείψανα των Τριών Μάγων. Έτσι η ευρύτερη περιοχή της Ρηνανίας είχε εξελιχθεί σε σημαντικό προορισμό προσκυνητών. Η παράδοση αυτή συνεχίζεται μέχρι και σήμερα και η επόμενη Προσκύνηση του Άαχεν θα πραγματοποιηθεί το 2014. Τα Τέσσερα Μεγάλα Ιερά Λείψανα του Άαχεν είναι: το φόρεμα της Παναγίας κατά τη Γέννηση Του Ιησού, ένας χιτώνας του Ιησού, οι φασκιές του Ιησού καθώς και το ύφασμα στο οποίο τυλίχθηκε η κεφαλή του Αγίου Ιωάννου του Προδρόμου. Τα λείψανα αυτά φυλάσσονται στη λεγόμενο «Σαρκοφάγο της Παναγίας» (Γερμ. "Marienschrein"), η οποία βρίσκεται στο δυτικό άκρο της αίθουσας, πίσω από την Χρυσή Αγία Τράπεζα. Η σαρκοφάγος που έχει σχήμα βασιλικής κατασκευάστηκε μεταξύ του 1220 και του 1238 και ανήκει στη σχολή των Ρηνανικών σαρκοφάγων. Το δρύινο εσωτερικό της καλύπτεται από επίχρυσες αναπαραστάσεις του βίου της Θεομήτορος καθώς και από αγαλματίδια των Αποστόλων (έξι σε κάθε πλευρά) οι οποίοι αναπαρίστανται να κρατάνε ξίφη έτοιμοι να προασπιστούν την πίστη. Η επιρροή των Σταυροφοριών γίνεται εμφανής. Τέσσερα μεγαλύτερα αγαλματίδια παριστάνουν την Παναγία, τον Βασιλεύοντα Ιησού (ως σύμβολα της θεϊκής εξουσίας) καθώς και Καρλομάγνο με τον Πάπα Λέοντα τον Γ' (ως σύμβολα της επί γης μοιρασμένης μεταξύ βασιλέων και Πάπα εξουσίας). Επίσης ημιπολύτιμοι λίθοι στολίζουν σε διάφορα σχήματα τη σαρκοφάγο. Πίσω από το αγαλματίδιο της Παναγίας βρίσκεται ένα λουκέτο, το οποίο κάθε εφτά χρόνια σπάζεται για να ανοιχτεί η σαρκοφάγος και να αναδειχτούν τα Ιερολείψανα. Στο θησαυροφυλάκιο του ναού φυλάσσονται σήμερα όλα τα λουκέτα της σαρκοφάγου των οποίων η δημιουργία αποτελεί ιδιαίτερη πρόκληση για κάθε χρυσοχόο στο Άαχεν, οι οποίοι συναγωνίζονται για το ποιος θα κατασκευάσει το καλύτερο λουκέτο.
Η Σαρκοφάγος του Καρλομάγνου.
Στο βάθος της αίθουσας βρίσκεται ακόμη μία σαρκοφάγος, η «Σαρκοφάγος του Καρλομάγνου» (Γερμ. "Karlsschrein"). Αρχικά τοποθετημένη κάτω από τον Πολυέλαιο του Μπαρμπαρόσσα στο κέντρο του οκταγώνου μεταφέρθηκε το 1951 στην Αίθουσα των Ψαλμών καθιστώντας την ένα είδος Μαυσωλείου για τον Φράγκο βασιλιά. Περιέχει τα οστά του Καρλομάγνου τα οποία πιστεύεται ότι όντως ανήκουν σε αυτόν. Επίσης σε σχήμα βασιλικής από βελανιδιά καλύπτεται από επίχρυσες αναπαραστάσεις σκηνών από τη ζωή του Καρλομάγνου. Σε αντίθεση με τη Σαρκοφάγο της Παναγίας ο όλος σχεδιασμός του διακόσμου έχει πολιτικό χαρακτήρα. Αφιερωμένη επίσης από τον Αυτοκράτορα Φρειδερίκο Μπαρμπαρόσσα δημιουργήθηκε μεταξύ του 1200 και του 1220 εκθειάζει τον Καρλομάγνο ως ηγεμόνα και τον τοποθετεί συμβολικά σε ανώτερη θέση από τον Πάπα του οποίου οι ηγεμονικές τάσεις είχαν φθάσει στις αρχές του 13ου αιώνα στο αποκορύφωμά τους με τον Πάπα Ιννοκέντιο τον Γ'. Στη μπροστινή πλευρά της σαρκοφάγου διακρίνουμε τρεις μορφές: στο κέντρο κάθεται ενθρονισμένος ο Καρλομάγνος κρατώντας στα χέρια του τα σκήπτρα της εξουσίας και ένα μοντέλο της εκκλησίας. Πλαισιώνεται από δύο κληρικούς, τον Πάπα Λέοντα τον Γ' και τον Αρχιεπίσκοπο της Ρενς Τουρπίνο, οι οποίοι στέκονται όρθιοι δίπλα στον Αυτοκράτορα κάτω από δύο καμάρες των οποίων το χαμηλό ύψος τους αναγκάζει να σκύψουν τις κεφαλές τους μπρος στον Αυτοκράτορα, σαν να αναγνωρίζουν την ανωτερότητα της δικής του εξουσίας. Η όλη σκηνή ολοκληρώνεται με τον Ιησού να αιωρείται πάνω από τον Καρλομάγνο ευλογώντας αυτόν και όχι τον Πάπα, ο οποίος θεωρείται ως "vicarius Iesu" αντιπρόσωπος του Ιησού επί Γης.
Οι τοίχοι και τα δάπεδα.
Οι τοίχοι της «Αίθουσας των Ψαλμών» είναι καλυμμένοι με τοιχογραφίες, μεγάλο μέρος των οποίων με το πέρασμα του καιρού έχουν φθαρεί. Στον αριστερό τοίχο έχει ταφεί η καρδιά του πρώτου Επισκόπου του Άαχεν, Marc Antoine Berdolet (1740-1809) -το Άαχεν πρωτοανακηρύχθηκε επισκοπή κατά τη διάρκεια της γαλλικής κατοχής επί Ναπολέοντα.
Στο κέντρο του δαπέδου βρίσκεται ο τάφος του Αυτοκράτορα Όθωνα του Γ', γιου του Όθωνα του Β' και της Βυζαντινής πριγκίπισσας Θεοφανούς, ο οποίος πέθανε σε νεαρή ηλικία το 1002 στην Ιταλία.
Στην νότια πλευρά της αίθουσας βρίσκεται ο «Άμβωνας του Ερρίκου». Πρόκειται για ένα έργο τέχνης, δωρεά του αυτοκράτορα Ερρίκου του Β' προς τους πολίτες του Άαχεν για να τους κατευνάσει μετά από το θάνατο του αγαπημένου τους αυτοκράτορα Όθωνα του Β', του οποίου το νεκρό σώμα είχε κρατήσει όμηρο και βεβηλώσει κατά την νεκροπομπή από την Ιταλία στο Άαχεν. Το εσωτερικό είναι κατασκευασμένο από ξύλο βελανιδιάς επικαλυμμένο με επίχρυσο χαλκό. Αποτελείται από τρία μέλη κοιλωτά (τα δύο άκρα πιο μικρά από το κεντρικό μέλος). Το κεντρικό μέλος είναι χωρισμένο σε εννέα τετράγωνα. Τα τέσσερα ακριανά παριστάνουν τους Ευαγγελιστές ενώ τα πέντε υπόλοιπα που σχηματίζουν έναν σταυρό είναι διακοσμημένα με ρωμαϊκά και βυζαντινά υαλικά (ανάμεσά τους ένα φλιτζάνι και το πιατάκι του) καθώς και πιόνια σκακιού επίσης βυζαντινά. Τα κοιλωτά που πλαισιώνουν το κεντρικό μέρος είναι επίσης χάλκινα επίχρυσα και χωρισμένα πάλι σε τρία τετράγωνα. Εδώ βλέπουμε υστερορωμαϊκές ελεφάντινες μορφές.
Τα παρεκκλήσια και το καμπαναριό.
Τα παρεκκλήσια.
Κατά τη διάρκεια των αιώνων χτίστηκαν διάφορα παρεκκλήσια (εφτά συνολικά). Τα περισσότερα από αυτά είναι γοτθικού ρυθμού ενώ το λεγόμενο «Παρεκκλήσι των Ούγγρων» είναι μπαρόκ ανασχεδιασμένο μεταξύ του 1756 και του 1767 από τον Ιταλό αρχιτέκτονα Moretti. Το κτίριο χρονολογείται από το 1367 και χτίστηκε από τον βασιλιά της Ουγγαρίας Λουδοβίκο τον Μεγάλο για τους Ούγγρους προσκυνητές.
Τα Παρεκκλήσια της Αγίας Άννας και του Αγίου Ματθαίου χρονολογούνται από το 1414 και αποτελούν δείγμα της ανεπιτυχούς προσπάθειας να περιστοιχιστεί το καρολίγγειο οκτάγωνο με γοτθικά παρεκκλήσια. Το υστερορωμανικού ρυθμού Παρεκκλήσι του Αγίου Νικολάου αποτελεί το μεγαλύτερο από όλα είναι ανοικτό στο κοινό ως χώρος προσευχής. Το 1474 εγκαινιάστηκε το διώροφο Παρεκκλήσι των Αγίων Καρόλου και Ουβέρτου - ενώ το Παρεκκλήσι των Αγίων Πάντων κατασκευάστηκε το 1954-1955 και είναι σύγχρονα διακοσμημένο.
Το καμπαναριό και ο εξωτερικός χώρος.
Το σημερινό καμπαναριό είναι νεογοτθικού ρυθμού και χρονολογείται από το 1884 ενώ οι παλαιότερες των δύο καμπανών είναι του 17ου αιώνα. Η λεγόμενη Πόρτα των Λεόντων, το καρολίγγειο μπρούτζινο δίθυρο είναι τοποθετημένη σήμερα στη βάση του κτίσματος του καμπαναριού. Ο περιβάλλων εξωτερικός χώρος αποκαλείται "Ντόμχοφ" (Γερμ. "Domhof") δηλαδή "Αυλή του Καθεδρικού" και χρονολογείται από τον 18ο αι. ενώ ουσιαστικά αποτελεί αναλογία του καρολίγγειου αιθρίου που υπήρχε στο χώρο αυτό τον 9ο αιώνα. Εκείνη την περίοδο υπήρχε πηγάδι στο κέντρο του αιθρίου του οποίου χάλκινο μέλος σε μορφή κουκουναριού (σύμβολο ρωμαϊκής δύναμης) βρίσκεται στην είσοδο του ναού. Απέναντι από το χάλκινο κουκουνάρι βρίσκεται μια χάλκινη αρκούδα ρωμαϊκών χρόνων που χρησίμευε παλαιότερα ως υδρορρόη. Από τους ντόπιους αποκαλείται λανθασμένα λύκαινα, διότι τη συνδέουν με έναν θρύλο αναφορικά με την ανοικοδόμηση του ναού. Θεωρείται ότι φέρνει τύχη όταν χαϊδέψει κανείς το πόδι της κάτι το οποίο φαίνεται στο χρώμα του ποδιού, το οποίο σε αντίθεση με το υπόλοιπο σώμα της είναι γυαλιστερό.

</doc>
<doc id="47270" url="https://el.wikipedia.org/wiki?curid=47270" title="Τριακονταετής Πόλεμος">
Τριακονταετής Πόλεμος

Ο Τριακονταετής Πόλεμος (γερμανικά: "Dreißigjähriger Krieg") ήταν μια σειρά πολεμικών συγκρούσεων που έλαβαν χώραν μεταξύ 1618 και 1648 στην κεντρική Ευρώπη, κυρίως στα εδάφη της Αγίας Ρωμαϊκής Αυτοκρατορίας (σημερινής Γερμανίας). Πρόκειται για μια από τις πιο μακροχρόνιες και καταστροφικές συγκρούσεις στην ευρωπαϊκή ιστορία. Άρχισε ως πόλεμος μεταξύ των καθολικών και διαμαρτυρομένων κρατών της αυτοκρατορίας και βαθμηδόν εξελίχθηκε σε μια γενικευμένη διαμάχη στην οποία ενεπλάκησαν οι περισσότερες από τις μεγάλες δυνάμεις της Ευρώπης. Και ενώ στον πόλεμο αυτό οδήγησαν θρησκευτικά αίτια, σύντομα οι εμπλεκόμενες δυνάμεις κατέληξαν να αγωνίζονται για την πολιτική επικράτηση στην Ευρώπη με προεξάρχουσα τη διαμάχη για το σκοπό αυτό μεταξύ Αψβούργων και Γαλλίας. 
Ο πόλεμος άρχισε όταν ο αυτοκράτορας Φερδινάνδος Β΄, ένθερμος καθολικός, προσπάθησε να επιβάλει θρησκευτική ομοιομορφία στην αυτοκρατορία. Τα προτεσταντικά κράτη της βόρειας Γερμανίας απάντησαν σχηματίζοντας την "Προτεσταντική Ένωση" (Protestantische Union) και οι προτεστάντες της Βοημίας επαναστάτησαν, καθήρεσαν το Φερδινάνδο από το θρόνο του βασιλιά της Βοημίας και εξέλεξαν βασιλιά τον εκλέκτορα του Παλατινάτου. Ο Φερδινάνδος κατέπνιξε την επανάσταση στη Βοημία και κατέλαβε την πρωτεύουσα του Παλατινάτου Χαϊδελβέργη, αλλά οι νίκες του συσπείρωσαν τους προτεστάντες ηγεμόνες και γέννησαν φόβους στους καθολικούς. Ο καρδινάλιος Ρισελιέ, μολονότι καθολικός, συγκρότησε συμμαχία κατά των Αψβούργων, η Δανία και η Σουηδία μπήκαν στον πόλεμο υπέρ των διαμαρτυρομένων, ενώ η Ισπανία υπέρ των καθολικών. 
Ο πόλεμος αυτός ερήμωσε μεγάλες περιοχές. Στη Γερμανία, τη Βοημία και τις Κάτω Χώρες ο πληθυσμός μειώθηκε δραματικά από την πείνα και τις αρρώστιες και τα στρατεύματα λεηλατούσαν τους κατοίκους. Οι περισσότερες από τις εμπόλεμες δυνάμεις καταστράφηκαν οικονομικά. 
Ο πόλεμος τερματίστηκε το 1648 με την "Ειρήνη της Βεστφαλίας". Επέφερε την περιστολή της ισχύος των Αψβούργων και την ανάδειξη της Σουηδίας σε μεγάλη δύναμη. Περισσότερο ωφελημένη βγήκε από τον πόλεμο η Γαλλία, ισχυροποιημένη και με κυρίαρχο ρόλο κατά το υπόλοιπο του 17ου αιώνα.
Το ιστορικό πλαίσιο.
Η Αγία Ρωμαϊκή Αυτοκρατορία του Γερμανικού Έθνους ήταν ένωση ανεξάρτητων ουσιαστικά γερμανικών κρατών, υπό τη σκιώδη επικυριαρχία του αυτοκράτορα. Από το 1440 περίπου οι αυτοκράτορες εκλέγονταν ανελλιπώς από τον Οίκο των Αψβούργων και είχαν υπό την άμεση κυριαρχία τους τις Αυστρία, Βοημία και Ουγγαρία. 
Στις παραμονές του πολέμου η θρησκευτική κατάσταση στην αυτοκρατορία διεπόταν από την Ειρήνη του Άουγκσμπουργκ (1555) και την αρχή "cuius regio, eius religio" (όποιου είναι το κράτος αυτού και η θρησκεία), δηλαδή ο ηγεμόνας δικαιούταν να επιβάλει τη θρησκεία του στους υπηκόους του. 
Τα κράτη και κρατίδια της αυτοκρατορίας την εποχή αυτή ήταν πάνω από διακόσια. Τα σπουδαιότερα, εκτός από τις πιο πάνω κτήσεις των Αψβούργων, ήταν τα Δουκάτα της Βαυαρίας, του Βρανδεμβούργου και της Έσσης, τα Εκλεκτοράτα της Σαξονίας και του Παλατινάτου, η Αρχιεπισκοπή της Τρηρ, τα ελβετικά καντόνια κ.α. Πολυάριθμα ακόμα δουκάτα, κομητείες, ιπποτικά φέουδα, ελεύθερες πόλεις, επισκοπές και αββαεία συμπλήρωναν το χάρτη της αυτοκρατορίας. Σε αντίθεση με ό,τι κατά κανόνα συνέβαινε στην υπόλοιπη Ευρώπη, όλες αυτές οι φεουδαλικές οντότητες ήταν κράτη κυρίαρχα, με μακρινό και μάλλον αδιάφορο επικυρίαρχο τον αυτοκράτορα. Σε γενικές γραμμές τα κράτη της βόρειας Γερμανίας ήταν προτεσταντικά και τα κράτη παρά τον ποταμό Ρήνο και νότια του Δούναβη καθολικά. 
Η Ειρήνη του Άουγκσμπουργκ αφορούσε τους καθολικούς και τους λουθηρανούς. Επικράτησε ένα διάστημα σχετικής ησυχίας αν και πολλοί άνθρωποι αναγκάστηκαν να εγκαταλείψουν τον τόπο τους στις περιπτώσεις που οι ηγεμόνες επέμεναν στην εφαρμογή του "cuius regio, eius religio". Τα πράγματα οξύνθηκαν με την εξάπλωση του Καλβινισμού και την προσχώρηση σ’ αυτόν των λουθηρανών ηγεμόνων των Παλατινάτου, Νασσάου, Έσσης-Κάσσελ και Βρανδεμβούργου. 
Οι αυτοκράτορες που διαδέχθηκαν τον Κάρολο Ε΄ (1519-1556) μέχρι και τον Ματθία (1612-1619), ήταν σε γενικές γραμμές ανεκτικοί στη διάδοση των διαφόρων πίστεων και τηρούσαν τους όρους της Ειρήνης του Άουγκσμπουργκ, με αποτέλεσμα σε πολλά κρατίδια να υπάρχουν πιστοί όλων των δογμάτων. Παρά ταύτα, λόγω και της περιορισμένης εξουσίας που είχαν οι αυτοκράτορες στο σύνολο της αυτοκρατορίας, οι εντάσεις ήταν πολλές. Το 1583 ξέσπασε ο Πόλεμος της Κολωνίας επειδή ο πρίγκηπας-αρχιεπίσκοπός της μετεστράφη στον Καλβινισμό, πράγμα που θα ανέτρεπε την πλειοψηφία στο σώμα των εκλεκτόρων (ο αυτοκράτορας ήταν αιρετός) υπέρ των διαμαρτυρομένων. Ισπανικά στρατεύματα επενέβησαν και εγκατέστησαν στον αρχιεπισκοπικό θρόνο έναν καθολικό. Αρκετοί καθολικοί ηγεμόνες σκλήρυναν τη στάση τους υποχρεώνοντας τους προτεστάντες υπηκόους τους να διαλέξουν μεταξύ Καθολικισμού και εξορίας. Αρκετοί επίσκοποι που μεταστράφηκαν στον Προτεσταντισμό και όφειλαν βάσει της συνθήκης να εγκαταλείψουν τις ηγεμονίες τους, αρνήθηκαν να το κάνουν. Σε πολλές περιπτώσεις οι διάδοχοι ενός ηγεμόνα άλλαζαν και ξανάλλαζαν δόγμα, με αποτέλεσμα φοβερές αναστατώσεις. Λουθηρανοί και καλβινιστές κάθε άλλο παρά σύμμαχοι ήταν και προτιμούσαν τους καθολικούς από τους διαμαρτυρομένους του ετέρου δόγματος, υπήρξαν μάλιστα και εκτελέσεις εκατέρωθεν στα πλαίσια αυτής της διαμάχης. Και τέλος, ένας πραγματικός ωκεανός μελάνης χύθηκε σε λιβελλογραφήματα όλων εναντίον όλων. 
Λόγω της πιέσεως που υφίσταντο, προτεστάντες ηγεμόνες σχημάτισαν το 1608 την "Ευαγγελική Ένωση" υπό τον εκλέκτορα του Παλατινάτου, Φρειδερίκο Ε΄. Σε απάντηση οι καθολικοί ηγεμόνες συγκρότησαν το 1609 την "Καθολική Ένωση" υπό τον δούκα Μαξιμιλιανό Α΄ της Βαυαρίας. Η "Ευαγγελική Ένωση" ήταν έτοιμη να συμπράξει με τον Ερρίκο Δ΄ της Γαλλίας στην κατάληψη του παραρρήνιου δουκάτου Γύλιχ-Κλέβης-Μπεργκ (Jülich-Cleves-Berg), στο οποίο ο αυτοκράτορας επέμενε να τοποθετήσει καθολικό ηγεμόνα, αλλά ο Ερρίκος δολοφονήθηκε και η καθολική Γαλλία ένιωθε πλέον επικίνδυνα περικυκλωμένη από τους ένθερμα καθολικούς Αψβούργους της Γερμανίας και της Ισπανίας. Η Ισπανία ενδιαφερόταν ζωηρά για την κατάσταση ως υπέρμαχος του Καθολικισμού, αλλά και γιατί αντιμετώπιζε από το 1560 την εξέγερση των διαμαρτυρομένων Ολλανδών στα πλευρά της αυτοκρατορίας της, και ήθελε τους δρόμους ανοιχτούς για τα στρατεύματά της. Η Δανία τέλος και η Σουηδία ήταν έτοιμες να επέμβουν για να διαφυλάξουν τον Προτεσταντισμό και την ανεξαρτησία τους και για να κερδίσουν ό,τι μπορέσουν.
Ο πόλεμος.
Η Βοημική φάση.
Το 1618 ο αρχιδούκας της Στυρίας Φερδινάνδος είχε ήδη αναγνωριστεί διάδοχος του εξαδέλφου του αυτοκράτορα Ματθία και είχε ήδη δώσει δείγματα των αντιπροτεσταντικών διαθέσεών του. 
Στην Πράγα κυβερνούσαν εν ονόματι του αυτοκράτορα πέντε αντικυβερνήτες, οι οποίοι άρχισαν να καταπιέζουν την προτεσταντική πλειονότητα της Βοημίας παραβιάζοντας τα δικαιώματα που της είχαν παραχωρηθεί. Στις 23 Μαΐου 1618 ο κόμης Χάινριχ φον Τουρν, επικεφαλής μαινόμενων προτεσταντών, εισέβαλε στο φρούριο της Πράγας Χρατσάνι και πέταξε δύο από τους συγκυβερνήτες κι ένα γραμματέα από το παράθυρο. Ήταν μία ακόμη "Εκπαραθύρωση της Πράγας", που δεν στοίχισε όμως τη ζωή των εκπαραθυρωθέντων γιατί έπεσαν πάνω σ’ ένα σωρό κοπριάς. Ήταν όμως η αφορμή του πολέμου.
Ο Τουρν έδιωξε τον αρχιεπίσκοπο της Πράγας και τους Ιησουίτες και σχημάτισε διευθυντήριο προτεσταντών. Ο αυτοκράτορας ενήργησε διαλλακτικά, ζήτησε διαπραγματεύσεις και προσέφερε αμνηστία, που αποκρούστηκαν όμως. Ο Φερδινάνδος αγνόησε τον αυτοκράτορα και έστειλε στρατεύματα στη Βοημία. Οι επαναστάτες προσέφυγαν στο Φρειδερίκο Ε΄ του Παλατινάτου, τον ιδρυτή της "Ευαγγελικής Ένωσης". Αυτός έπεισε το δούκα Κάρολο Εμμανουήλ της Σαβοΐας, καθολικό μεν αλλά αντίπαλο των Αψβούργων, να στείλει στη Βοημία τον κοντοτιέρο Ερνστ φον Μάνσφελντ, που κατέλαβε το Πίλζεν, προπύργιο των καθολικών της Βοημίας, και υποχρέωσε σε υποχώρηση τα στρατεύματα του Φερδινάνδου. Η ανταρσία επεκτάθηκε στη Μοραβία, τη Σιλεσία, ακόμη και σε περιοχές της Αυστρίας.
Στις 20 Μαρτίου 1619 ο αυτοκράτορας Ματθίας πέθανε και τον διαδέχθηκε ο Φερδινάνδος ως αυτοκράτορας της Αγίας Ρωμαϊκής Αυτοκρατορίας και βασιλιάς της Βοημίας. Τον Αύγουστο του ίδιου χρόνου η βοημική Δίαιτα καθήρεσε το Φερδινάνδο και ανακήρυξε βασιλιά της Βοημίας το Φρειδερίκο του Παλατινάτου. Αυτός δεν άκουσε τις συμβουλές του πεθερού του Ιακώβου Α΄ της Αγγλίας, και στις 31 Οκτωβρίου εισήλθε στην Πράγα. 
Ο Φρειδερίκος ήταν 20 χρόνων, λαμπρός ιππότης αλλά ανώριμος. Διέταξε την απομάκρυνση όλων των εικόνων και θρησκευτικών συμβόλων από το εθνικό ιερό της Βοημίας, τον Άγιο Βίτο της Πράγας. Σε λίγο απογυμνώθηκαν και άλλες εκκλησίες. Οι καθολικοί έφριξαν και οι λουθηρανοί δυσαρεστήθηκαν από τις καλβινιστικές αυτές ενέργειες. 
Τον Απρίλιο του 1620 ο αυτοκράτορας κήρυξε τον Φρειδερίκο σφετεριστή και πρότεινε συνδιαλλαγή στους προτεστάντες ηγεμόνες, οι οποίοι είχαν φοβηθεί για τις συνέπειες των ενεργειών του Φρειδερίκου. Στις 3 Ιουνίου υπογράφηκε στην Ουλμ συμφωνία μη επιθέσεως. Ο ισχυρότερος προτεστάντης ηγεμόνας, ο λουθηρανός εκλέκτορας της Σαξονίας Ιωάννης Γεώργιος, τάχθηκε με τον αυτοκράτορα. 
Τον Αύγουστο εισέβαλε στη Βοημία ο κόμης φον Τίλλυ, στρατηγός του δούκα Μαξιμιλιανού της Βαυαρίας, επικεφαλής αυτοκρατορικού στρατεύματος 25.000 ανδρών. Στις 8 Νοεμβρίου κατανίκησε τους επαναστάτες Βοημούς στη μάχη του Λευκού Όρους. Ο Φρειδερίκος κατέφυγε στο καλβινιστικό Βρανδεμβούργο. Ο Μαξιμιλιανός μπήκε θριαμβευτής στην Πράγα, ο Καθολικισμός αποκαταστάθηκε πλήρως, οι ελευθερίες των προτεσταντών καταργήθηκαν, οι περιουσίες των ανταρτών δημεύθηκαν και είκοσι επτά από τους σημαντικότερους ηγέτες τους αποκεφαλίστηκαν. Οι νικητές άλλαξαν ακόμη και τη δομή της βοημικής κοινωνίας. 
Το 1622 ο Τίλλυ βάδισε κατά του Παλατινάτου. Ο Φρειδερίκος έσπευσε να επιστρέψει στο κράτος του κι ενώθηκε με μερικούς προτεστάντες ηγεμόνες. Ο Τίλλυ τούς νίκησε, κατέλαβε και λεηλάτησε τη Χαϊδελβέργη, κι έστειλε πενήντα άμαξες κατάφορτες με βιβλία του πανεπιστημίου της ως δώρο στον πάπα Γρηγόριο ΙΕ΄. Το Παλατινάτο δόθηκε στο Μαξιμιλιανό της Βαυαρίας μαζί με το εκλεκτορικό του προνόμιο.
Οι αυτοκρατορικές επιτυχίες δεν ενθουσίασαν όσο θα περίμενε κανείς τους ηγέτες του Καθολικισμού. Ο πάπας αναλογίστηκε τις συγκλονιστικές αναμετρήσεις παποσύνης-αυτοκρατορίας κατά το παρελθόν και συνετάχθη με τον καρδινάλιο Ρισελιέ. Προ του κινδύνου να βρεθεί η Γαλλία περικυκλωμένη από τους Αψβούργους της πανίσχυρης Ισπανίας και της παντοδύναμης, όπως αναμενόταν, Γερμανίας, ο πολυμήχανος καρδινάλιος, το πιστό τέκνο της Καθολικής Εκκλησίας, ο διώκτης των καλβινιστών Ουγενότων και εχθρός των διαμαρτυρομένων Άγγλων, συμμάχησε το 1624 με τις προτεσταντικές χώρες Ολλανδία, Αγγλία, Δανία και Σουηδία κατά του αυτοκράτορα της Αγίας Ρωμαϊκής Αυτοκρατορίας, και έπεισε τα καθολικά κράτη της Σαβοΐας και της Βενετίας να τον βοηθήσουν ν΄ αποκόψει τη γραμμή εφοδιασμού Ισπανίας-Αυστρίας στα Βαλτελινά στενά. Το 1625 ο Χριστιανός Δ΄ της Δανίας έφτασε στην Κάτω Σαξονία με 20.000 άντρες και ενώθηκε με τον Ερνστ φον Μάνσφελντ. Τότε ο αυτοκράτορας κάλεσε τον Βάλλενσταϊν.
Βάλλενσταϊν.
Ο Άλμπρεχτ φον Βάλλενσταϊν καταγόταν από αρχαιότατη οικογένεια της βοημικής αριστοκρατίας και είχε μυθώδη πλούτη. Είχε επίσης και μεγάλες φιλοδοξίες που έκαναν επιφυλακτικό το Φερδινάνδο, αλλά ο Τίλλυ ζητούσε επειγόντως ενισχύσεις. Ο Βάλλενσταϊν προσφέρθηκε να θέσει στη διάθεση του αυτοκράτορα 50.000 άντρες κι αυτός του ανέθεσε να στρατολογήσει 20.000. 
Με τον κατ' ουσίαν ιδιωτικό αυτό στρατό του ο Βάλλενσταϊν απώθησε το Μάνσφελντ στο Ντεσσάου, ενώ ο Τίλλυ νίκησε το Χριστιανό της Δανίας στο Λούττερ. Ο Μάνσφελντ πέθανε και ο στρατός του Χριστιανού σχεδόν διαλύθηκε. Διαλύθηκε επίσης η συμμαχία την οποία είχε συγκροτήσει ο Ρισελιέ γιατί ξέσπασε πόλεμος Αγγλίας-Γαλλίας και ο Ρισελιέ χρειαζόταν όλες τις δυνάμεις του. Ο Βάλλενσταϊν βάδισε στο Βρανδεμβούργο και υποχρέωσε τον εκλέκτορα Γεώργιο Γουλιέλμο να κηρυχθεί υπέρ του αυτοκράτορα. Ύστερα κατέλαβε το γερμανικό δουκάτο του Χόλσταϊν που ανήκε στο Χριστιανό και μέχρι τα τέλη του 1627 όλη την ηπειρωτική Δανία. 
Οι Γερμανοί ηγεμόνες άρχισαν ν’ ανησυχούν. Ο στρατός της "Καθολικής Ένωσης" αριθμούσε μόνο 20.000 άντρες ενώ αυτός του Βάλλενσταϊν είχε φτάσει τις 140.000 κι ο ίδιος λογοδοτούσε μόνο στον αυτοκράτορα. Οι φόβοι τους εντάθηκαν όταν το Μάρτιο του 1628 ο Φερδινάνδος καθήρεσε τον προτεστάντη δούκα του Μεκλεμβούργου και έδωσε το δουκάτο στον Βάλλενσταϊν. Αφού αυτό έγινε με έναν προτεστάντη ηγεμόνα γιατί να μη γίνει και με καθολικούς; Δήλωσαν στον αυτοκράτορα ότι δε θα συναινούσαν στο να ονομαστεί ο γιος του διάδοχός του, εφ’ όσον ο Βάλλενσταϊν παρέμενε αρχηγός του στρατού. Και ο Μαξιμιλιανός της Βαυαρίας τον προειδοποίησε ότι όπως πήγαιναν τα πράγματα, σε λίγο ο Βάλλενσταϊν θα υπαγόρευε την αυτοκρατορική πολιτική, δεδομένου ότι είχε αρχίσει να ιδιοπραγμονεί: απέδωσε στο Χριστιανό της Δανίας όλα τα εδάφη του έναντι ελαχίστων παραχωρήσεων. 
Αλλά ο Φερδινάνδος τον είχε ακόμη ανάγκη. Το Μάρτιο του 1629 δημοσίευσε το "Διάταγμα περί Αποδόσεως": όλα τα περιουσιακά στοιχεία που είχαν αφαιρεθεί από την Καθολική Εκκλησία μετά το 1552, θα επέστρεφαν σ’ αυτήν. Επρόκειτο για μια πλήρη ανατροπή της κοινωνικής τάξεως και για οικονομική καταστροφή πληθυσμών, καθώς τα κτήματα αυτά είχαν αγοραστεί κανονικά και πολλά απ’ αυτά είχαν μεταβιβαστεί μία ή περισσότερες φορές. Το διάταγμα επιβλήθηκε δια της βίας χάρη στο στρατό του Βάλλενσταϊν, παντού εκτός από το Μαγδεβούργο που αντιστάθηκε επιτυχώς. Εκκλησιαστικές ηγεμονίες και μονές αναβίωσαν, και βάσει της αρχής "cuius regio, eius religio" όσοι δεν προσχωρούσαν στον Καθολικισμό εκδιώκονταν. 
Εφ΄όσον δεν χρειαζόταν πλέον τον Βάλλενσταϊν, ο Φερδινάνδος συμφώνησε να τον παραμερίσει. Του ζήτησε 30.000 άντρες του για την Ιταλία. Ο Βάλλενσταϊν έφερε αντιρρήσεις επικαλούμενος το σουηδικό κίνδυνο, αλλά ο αυτοκράτορας, πιεζόμενος και από τους εκλέκτορες, πήρε τους 30.000 άντρες και το Σεπτέμβριο του 1630 ανακοίνωσε την αντικατάσταση του Βάλλενσταϊν από το Μαξιμιλιανό της Βαυαρίας. Ο Βάλλενσταϊν αποσύρθηκε στα κτήματά του στη Βοημία και περίμενε βέβαιος για την ανάκλησή του, γιατί ο βασιλιάς της Σουηδίας Γουσταύος Αδόλφος είχε εισβάλει στην αυτοκρατορία.
Γουσταύος Αδόλφος.
Ο βασιλιάς της Σουηδίας ήταν τριάντα έξι χρόνων, ηρωικός, ευσεβής και δίκαιος. Η επέμβασή του οφειλόταν στην επιθυμία του να διαφυλάξει την πολιτική και θρησκευτική ανεξαρτησία της χώρας του και όχι σε ζήλο να μεταδώσει τη λουθηρανική του πίστη. Απαγόρευε τους διά της βίας προσηλυτισμούς.
Μέχρι το τέλος του 1630 ο Γουσταύος παρέμεινε στην Πομερανία, περιμένοντας ενισχύσεις, εδραιώνοντας τη θέση του και αναζητώντας συμμάχους. Έφτασε να έχει τελικά 40.000 άντρες, πειθαρχημένους, καλά οπλισμένους με νέου τύπου μουσκέτα και αφοσιωμένους στον ηγέτη τους. Είχε επίσης πολύ αποτελεσματικό πυροβολικό. 
Τον Ιανουάριο του 1631 Γαλλία και Σουηδία υπέγραψαν συμφωνία: ο Ρισελιέ αναλάμβανε να καταβάλει 400.000 τάλληρα κατ’ έτος επί πέντε χρόνια κι ο Γουσταύος να συγκεντρώσει στράτευμα 100.000 ανδρών κατά των αυτοκρατορικών. Δεν μπορούσε το ένα μέρος να συνάψει ειρήνη χωρίς τη συγκατάθεση του άλλου και ο Γουσταύος δεν θα εμπόδιζε την καθολική λατρεία στα εδάφη που θα καταλάμβανε. 
Εναντίον του ο Μαξιμιλιανός της Βαυαρίας έστειλε τον Τίλλυ. Αυτός κατέλαβε το Νόυμπράντενμπουργκ το Μάρτιο του 1631 και η εκ 3.000 ανδρών φρουρά εσφάγη. Ο Γουσταύος κατέλαβε τη Φρανκφούρτη επί του Όντερ τον Απρίλιο και η εκ 2.000 ανδρών φρουρά εσφάγη επίσης. Τον Μάιο ο Τίλλυ και ο κόμης Παππενχάιμ πολιόρκησαν το Μαγδεβούργο, το οποίο επί έξι μήνες αντιστεκόταν στο "Διάταγμα περί Αποδόσεως". Εκτός από τη φρουρά των 3.000, σφάχτηκαν τώρα και 17.000 από τις 36.000 των κατοίκων και η πόλη πυρπολήθηκε ολοσχερώς. Ο Τίλλυ, προβλέποντας την εξαγρίωση των προτεσταντών, προσπάθησε ν΄ αποτρέψει την σφαγή, μάταια όμως. 
Ο Τίλλυ προέβλεψε σωστά. Βρανδεμβούργο και Σαξονία συμμάχησαν τώρα με το Γουσταύο. Στις 17 Σεπτεμβρίου 1631, Σουηδοί και Σάξονες (41.000) νίκησαν τον εκ 35.000 ανδρών στρατό του Τίλλυ στο Μπράιτενφελντ κοντά στη Λειψία. Ήταν η πρώτη σημαντική νίκη των προτεσταντών, η πρώτη ήττα του Τίλλυ, και ο Γουσταύος Αδόλφος, πολεμώντας στο φονικότερο σημείο της μάχης, έγινε το σύμβολο του αγώνα τους. Το Μεκλεμβούργο ανακατελήφθη και στην ηγεμονία του Βάλλενσταϊν επανήλθε ο πρότερος κάτοχός της. Τα γερμανικά κράτη άρχισαν να προσχωρούν στο Γουσταύο που σε λίγο κατείχε όλη τη βόρεια Γερμανία. Το Νοέμβριο ο Ιωάννης Γεώργιος της Σαξονίας μπήκε στην Πράγα χωρίς μάχη. Στις 15 Απριλίου 1632 ο Γουσταύος νίκησε και πάλι τον Τίλλυ στη μάχη του Ράιν αμ Λεχ. Ο Τίλλυ τραυματίστηκε θανάσιμα και πέθανε σε λίγες μέρες σε ηλικία εβδομήντα τριών χρόνων, και ο Γουσταύος κατέλαβε το Μόναχο. 
Σε δύσκολη θέση τώρα, ο αυτοκράτορας στράφηκε και πάλι στο Βάλλενσταϊν και τον παρακάλεσε να επανέλθει στον αγώνα. Αυτός έθεσε όρους σχεδόν ταπεινωτικούς: θα είχε την αρχιστρατηγία των αυτοκρατορικών δυνάμεων, το δικαίωμα να διαπραγματεύεται και να υπογράφει συνθήκες με όλους πλην Γουσταύου, το δεσμείν και λύειν στις χώρες που θα καταλάμβανε. Οι όροι έγιναν δεκτοί.
Το καλοκαίρι του 1632 ο Βάλλενσταϊν συγκέντρωνε στρατό και συμμάχους. Απέσπασε τον Ιωάννη Γεώργιο της Σαξονίας από το Γουσταύο και ανακατέλαβε την Πράγα αμαχητί. Ένωσε ύστερα τις δυνάμεις του με αυτές του Μαξιμιλιανού και τώρα βρέθηκε ο Γουσταύος σε δύσκολη θέση. Ο στρατός του υστερούσε αριθμητικά έναντι του αυτοκρατορικού και οι σύμμαχοί του δυσπιστούσαν, υποπτευόμενοι ότι ήθελε να γίνει αυτοκράτορας της Γερμανίας. Οι στρατιώτες του είχαν αποξενωθεί ακόμα και από τον προτεσταντικό πληθυσμό καθότι λόγω στερήσεων προέβαιναν σε λεηλασίες. Ήθελε να βαδίσει εναντίον της Βιέννης αλλά βλέποντας ότι τα πράγματα άλλαξαν, στράφηκε προς βορράν. 
Στις 16 Νοεμβρίου 1632, στο Λύτσεν κοντά στη Λειψία, ο Γουσταύος με 25.000 άντρες αντιμετώπισε το Βάλλενσταϊν με 40.000 άντρες. Η μάχη διήρκεσε όλη την ημέρα με πολλές μεταπτώσεις. Προ της ορμής των Σουηδών ο Βάλλενσταϊν αναγκάστηκε να υποχωρήσει. Ο Παππενχάιμ συγκράτησε την υποχώρηση και αντεπιτέθηκε αλλά τραυματίστηκε θανάσιμα. Ο Γουσταύος βλέποντας ρήγμα σ’ ένα σημείο της παράταξής του, όρμησε επικεφαλής ενός συντάγματος ιππικού. Έπεσε ύστερα από αλλεπάλληλους πυροβολισμούς. Την αρχηγία ανέλαβε ο δούκας Βερνάρδος της Σαξονίας-Βαϊμάρης και τελικά οι Σουηδοί και οι σύμμαχοί τους έμειναν κύριοι του πεδίου της μάχης και του σώματος του Γουσταύου.
Όλοι εναντίον όλων.
Ηττημένος για πρώτη φορά ο Βάλλενσταϊν αποσύρθηκε στη Βοημία για να οργανώσει νέο στρατό. Συγχρόνως άρχισε διαπραγματεύσεις με προτεστάντες, και φήμες άρχισαν να κυκλοφορούν ότι εποφθαλμιούσε το θρόνο της Βοημίας. Είχε εγκαταστήσει το στρατό του στα αυτοκρατορικά εδάφη φορολογώντας τα αγρίως, αλλά όταν ο Βερνάρδος εισέβαλε στη Βαυαρία και οι Φερδινάνδος και Μαξιμιλιανός τον παρακάλεσαν να σπεύσει, ισχυρίστηκε ότι δεν είχε στρατό. 
Στις 31 Δεκεμβρίου 1633 το αυτοκρατορικό συμβούλιο αποφάσισε την καθαίρεση του Βάλλενσταϊν, καθώς οι φήμες για την αποσκίρτησή του είχαν επιταθεί. Στις 18 Φεβρουαρίου τοιχοκολλήθηκε στα στρατόπεδά του η διαταγή του αυτοκράτορα που του αφαιρούσε τη διοίκηση. Ο Βάλλενσταϊν έφυγε από το Πίλζεν προς το Έγκερ (Eger, σήμερα Cheb), σκοπεύοντας πιθανότατα ν΄ αυτομολήσει στους Σουηδούς. Στις 25 Φεβρουαρίου 1634 δολοφονήθηκε από αξιωματικούς του. Δεν έχει διευκρινιστεί αν ο αυτοκράτορας διέταξε ή έστω ευχήθηκε μεγαλόφωνα το θάνατό του, αντάμειψε πάντως γενναιόδωρα τους δολοφόνους. 
Ο ομώνυμος γιος του αυτοκράτορα, ο μέλλων Φερδινάνδος Γ΄, ανέλαβε την αρχιστρατηγία. Οι τύχες του πολέμου φαίνονταν τώρα ν’ αλλάζουν συνεχώς. Ο Βερνάρδος ηττήθηκε στο Ναίρντλινγκεν σε μια μάχη που φάνηκε ότι θα κρίνει τον πόλεμο. Αλλά ο κόμης Ούξενχανα, πρωθυπουργός του Γουσταύου, υπέγραψε με το Ρισελιέ τη "Συνθήκη της Κομπιένης" (1635) με την οποία η Γαλλία εισερχόταν πλήρως στον πόλεμο. Πολλοί προτεστάντες ηγεμόνες συντάχθηκαν τώρα με τον αυτοκράτορα, ο οποίος σε αντάλλαγμα ανέστειλε για σαράντα χρόνια την εφαρμογή του "Διατάγματος περί Αποδόσεως". Το 1637 ο Φερδινάνδος Β΄ πέθανε.
Στο βορρά της αυτοκρατορίας οι Σουηδοί στρατηγοί Μπανέρ και Τόρστενσον αγωνίζονταν να διατηρήσουν τις κτήσεις σε γερμανικό έδαφος, και στη δύση ο Βερνάρδος πάλευε απεγνωσμένα. Ενισχυμένος από τη Γαλλία με χρήματα, 2.000 άντρες και τον Τυρέν, πραγματοποίησε μια λαμπρή εκστρατεία το 1638, νίκησε τους αυτοκρατορικούς σε τρεις μάχες και κατέλαβε το σημαντικότατο φρούριο του Μπράισαχ. Αλλά το 1639 πέθανε σε ηλικία τριάντα τεσσάρων ετών και ο στρατός και οι κατακτήσεις του περιήλθαν στη Γαλλία.
Το αυτοκρατορικό στρατόπεδο έδειχνε σημεία διάλυσης. Το 1642 ο Τόρστενσον κατήγαγε συντριπτική νίκη στη δεύτερη μάχη του Μπράιτενφελντ, το 1643 η σύμμαχος του αυτοκράτορα Ισπανία συνετρίβη από το δούκα του Ανγκιέν (τον Μεγάλο Κοντέ) στη μάχη του Ροκρουά, και το 1644 οι Ανγκιέν και Τυρέν κατέλαβαν τη Ρηνανία. Το 1645 ο Τόρστενσον έφτασε σχεδόν προ των πυλών της Βιέννης, οι Γάλλοι νίκησαν στο Άλλερχάιμ, κι ένας άλλος σουηδικός στρατός υπό τον κόμη φον Καίνιγκσμαρκ εισέβαλε στη Σαξονία και την ανάγκασε να εγκαταλείψει το αυτοκρατορικό στρατόπεδο. Το 1646 ο Τυρέν εισέβαλε στη Βαυαρία και την ερήμωσε. Ο Μαξιμιλιανός ζήτησε από τον αυτοκράτορα να τερματιστεί ο πόλεμος κι αυτός δέχθηκε. 
Η Ειρήνη της Βεστφαλίας.
Από το 1641 είχαν αρχίσει συζητήσεις μεταξύ των εμπολέμων για τον τερματισμό του πολέμου. Το συνέδριο της Βεστφαλίας άρχισε τυπικά το 1644, αλλά θέματα εθιμοτυπικά, προβαδίσματος, ιεραρχίας, ερμηνείας και λοιπές τυπικότητες ανέβαλαν την έναρξη έως το 1648. Όλα βέβαια ήταν προφάσεις για να επωφεληθεί η κάθε πλευρά από την πορεία του πολέμου κατά τη στιγμή της έναρξης των συνομιλιών.
Η "Ειρήνη της Βεστφαλίας" υπεγράφη στις 24 Οκτωβρίου 1648 στις πόλεις Μύνστερ και Όσναμπρυκ. Σύμφωνα με αυτήν:
Οι άλλες συνέπειες.
Στρατοί έξι κρατών αποτελούμενοι από φανατικούς, τυχοδιώκτες και μισθοφόρους περιέτρεχαν επί τριάντα χρόνια τη Γερμανία, και όχι μόνο αλληλοσφάζονταν αλλά λεηλατούσαν, βίαζαν και σκότωναν τον άμαχο πληθυσμό που μειώθηκε δραματικά. Στη Γερμανία και την Αυστρία έπεσε από 21.000.000 στα 13.000.000. Χιλιάδες χωριά εγκαταλείφθηκαν και μεγάλες περιοχές ερημώθηκαν. Η γη έμενε ακαλλιέργητη και η όποια συγκομιδή αρπαζόταν από τα στρατεύματα, που έκαιγαν ό,τι περίσσευε για να μην πέσει στα χέρια του εχθρού. Λιποτάκτες συγκροτούσαν ληστοσυμμορίες και ο λιμός προκάλεσε κρούσματα κανιβαλισμού. Ο λιμός προκάλεσε 10.000 θύματα στο Μόναχο.
Σε πολιτικό επίπεδο σαφώς χαμένος ήταν ο Ρωμαιοκαθολικισμός. Το μόνο κέρδος του ήταν η επιβολή του στην έως τότε χουσιτική Βοημία. Το "Διάταγμα περί Αποδόσεως" εγκαταλείφθηκε και οι διαμαρτυρίες του πάπα εναντίον της "Ειρήνης της Βεστφαλίας" αγνοήθηκαν. Από την εποχή αυτή ο παπισμός έπαψε να είναι μεγάλη πολιτική δύναμη. Ο Λουθηρανισμός παρέμεινε ακλόνητος στη Σκανδιναβία και ισχυροποιήθηκε στη βόρεια Γερμανία, ενώ ο Καλβινισμός αναγνωρίστηκε με τη συνθήκη. Αλλά σε ιδεολογικό επίπεδο και τα τρία δόγματα βγήκαν χαμένα από τον πόλεμο αυτό. Οι άνθρωποι άρχισαν ν΄ ακούν με σκεπτικισμό τα κηρύγματα μιας θρησκείας που ενώ μιλούσε για αγάπη, ενέπνεε τέτοιο αδελφοκτόνο μίσος. Και άρχισαν επίσης ν΄ αντιλαμβάνονται ότι δεν ήταν η πίστη που εξωθούσε τους καθολικούς Γάλλους να πολεμούν κατά των καθολικών Γερμανών, ή τους προτεστάντες Σάξονες να προδίδουν τους προτεστάντες Σουηδούς, αλλά άλλα κίνητρα, πολιτικά και οικονομικά. 
Από κρατικής απόψεως, η ανεξαρτησία των κρατών της γερμανικής αυτοκρατορίας ισχυροποιήθηκε και η εξουσία του αυτοκράτορα περιορίστηκε. Η Βαυαρία ερημώθηκε αλλά τελικά είχε κάποια εδαφικά οφέλη. Η Αυστρία δεν υπέστη μεγάλες καταστροφές και ο Προτεσταντισμός εκριζώθηκε από τις κτήσεις των Αψβούργων. Η Γαλλία και η Σουηδία αναδύθηκαν ως μεγάλες δυνάμεις ενώ επιβεβαιώθηκε η αποδυνάμωση της Ισπανίας που έχασε την Πορτογαλία και την Ολλανδία.
Ο πόλεμος αυτός άλλαξε και τις σχέσεις υπηκόων-κυβερνητών ή, με πιο σύγχρονη ορολογία, πολιτών-κράτους. Μέχρι τότε η υποταγή στο κράτος και η αφοσίωση στη θρησκεία συνυπήρχαν παράλληλα ή αλληλοσυγκρουόμενες. Τώρα, γεγονός οφειλόμενο και στις πάσης μορφής εκκαθαρίσεις, η κατάσταση αυτή άλλαξε: οι άνθρωποι κατανόησαν ότι ήταν πρωτίστως πολίτες του κράτους, στα θεσπίσματα του οποίου όφειλαν υπακοή. Θεωρείται ότι μακροπρόθεσμα ο Τριακονταετής Πόλεμος ήταν η αιτία που συνέβαλε στην εμφάνιση του γερμανικού ρομαντικού εθνικισμού.
Στα «θετικά» του πολέμου αυτού υπάγεται η κατάργηση των απείθαρχων και ληστρικών μισθοφορικών στρατών, και το ότι -έστω και λόγω της αγριότητάς του- ήταν ο τελευταίος μεγάλος θρησκευτικός πόλεμος.

</doc>
<doc id="47271" url="https://el.wikipedia.org/wiki?curid=47271" title="Δημήτριος Σκουζές">
Δημήτριος Σκουζές

Ο Δημήτριος Σκουζές (1890-1972) ήταν συγγραφέας, νομικός και δήμαρχος Αθηναίων. 
Βιογραφικό.
Ήταν γόνος παλαιάς αρχοντικής αθηναϊκής οικογένειας. Σύζυγός του ήταν η Αθηνά Σκουζέ.
Σπούδασε νομικά και εργάστηκε στην Εθνική τράπεζα. Το 1945 διορίστηκε τιμητικά δημοτικός σύμβουλος Αθηναίων και διετέλεσε πρόεδρος του δημοτικού συμβουλίου έως το 1951. Το 1949 χρημάτισε για μικρό διάστημα δήμαρχος Αθηναίων. Είχε πάρει μέρος ως έφεδρος αξιωματικός πεζικού σε όλους τους μεγάλους πολέμους από το 1912 έως το 1940 ενώ την περίοδο της Εθνικής Αντίστασης ήταν μέλος της οργάνωσης «Ομπρός». Είχε χρηματίσει πρόεδρος του συλλόγου των Αθηναίων από το 1950 έως το θάνατο του το 1972. Συγγραφικά έργα του είναι οι «Νοσταλγίες» (1956) και «η Αθήνα που έφυγε» (1961). Η προτομή του βρίσκεται στην πλατεία Σκουζέ, όπου βρίσκεται η πατρική του οικία.

</doc>
<doc id="47273" url="https://el.wikipedia.org/wiki?curid=47273" title="Τρύφων Μουτζόπουλος">
Τρύφων Μουτζόπουλος

Ο Τρύφων Μουτζόπουλος (αναφέρεται και ως Μουτσόπουλος, 1818 - 20 Ιουλίου 1906) ήταν μεγαλέμπορος και δήμαρχος Πειραιά τις περιόδους 1874-1883 &amp; 1895-1903 και ο μακροβιότερος μέχρι στιγμής στην ιστορία του Πειραιά, με συνολική διάρκεια θητείας 17 χρόνια.
Βιογραφία.
Γεννήθηκε στην Στεμνίτσα Αρκαδίας και εγκαταστάθηκε στον Πειραιά. Δημιούργησε, μαζί με τον αδερφό του Δημήτριο, έναν από τους μεγαλύτερους εμπορικούς οίκους της πόλης. Εκτός από το εμπόριο ασχολήθηκε και με τις τραπεζικές επιχειρήσεις, διατηρώντας μια περιουσία άνω του ενός εκατομμυρίου δραχμών.
Εξελέγη δήμαρχος Πειραιά το 1873 και παρέμεινε στο αξίωμα μέχρι το 1883, οπότε και έχασε τις εκλογές από τον Θεόδωρο Ρετσίνα. Τελικά επανεκλέχθηκε οκτώ χρόνια αργότερα. Κατά την θητεία του έφερε το ηλεκτρικό και το γκάζι στην πόλη και κατασκεύασε εγκαταστάσεις μονίμων δεξαμενών στο λιμάνι. Επίσης, κατά τη θητεία του ιδρύθηκε το πρώτο γηροκομείο στον Πειραιά και το Χατζηκυριάκειο Ορφανοτροφείο Θηλέων (αμφότερα το 1887), όπως επίσης το Αστικόν Σχολείον στην πλατεία Δεληγιάννη (1897) και νωρίτερα, το 1878, θεμελιώθηκε ο ναός Αγίου Κωνσταντίνου και Ελένης στην πλατεία Κοραή.
Πέθανε τον Ιούλιο του 1906 και η σορός του εξετέθη σε λαϊκό προσκύνημα στο Ρολόι.. Το όνομά του φέρει η Ακτή Μουτσοπούλου.

</doc>
<doc id="47278" url="https://el.wikipedia.org/wiki?curid=47278" title="146 π.Χ.">
146 π.Χ.



</doc>
<doc id="47279" url="https://el.wikipedia.org/wiki?curid=47279" title="Ζοζέ Μανουέλ Μπαρόζο">
Ζοζέ Μανουέλ Μπαρόζο

Ο Ζοζέ Μανουέλ Μπαρόζο ("José Manuel Durão Barroso", Λισαβόνα, 23 Μαρτίου 1956) είναι Πορτογάλος πολιτικός και 11ος πρόεδρος της Ευρωπαϊκής Επιτροπής. Διατέλεσε επίσης πρωθυπουργός της Πορτογαλίας από τις 6 Απριλίου 2002 ως τις 29 Ιουνίου 2004, όταν παραιτήθηκε για να αναλάβει την προεδρία της Επιτροπής. Ανέλαβε επίσημα την προεδρία της Επιτροπής στις 22 Νοεμβρίου 2004. Η θητεία του ανανεώθηκε το 2009 με την επανεκλογή του από τους ευρωβουλευτές στις 16 Σεπτεμβρίου 2009.
Μαοϊκός στα νεανικά του χρόνια, έγινε πρωθυπουργός ως ηγέτης του κεντροδεξιού Σοσιαλδημοκρατικού Κόμματος στο οποία συνεχίζει να ανήκει.
Έχει σπουδάσει νομικά και πολιτικές επιστήμες.
Τον Ιούλιου του 2016 διορίστηκε από την Goldman Sachs μη εκτελεστικός πρόεδρος των διεθνών δραστηριοτήτων της.

</doc>
<doc id="47282" url="https://el.wikipedia.org/wiki?curid=47282" title="Δημήτριος Βάλβης">
Δημήτριος Βάλβης

Ο Δημήτριος Βάλβης (1808-1892) ήταν ανώτατος δικαστικός και πρωθυπουργός της Ελλάδας παντρεμένος με την Μάριου Σίλβα Ιταλικής καταγωγής το 1833. Απέκτησε 3 αγόρια τον Ιωάννη το 1835, τον Κωνσταντίνο το 1838, και τον Σπυρίδωνα το 1842. 
Βιογραφικά στοιχεία.
Γεννήθηκε στο Μεσολόγγι στις 8 Μαΐου 1808 (ή το 1814) και καταγόταν από οικογένεια ιερωμένων. Πατέρας του ήταν ο Ιωάννης Βάλβης. Κατά τη διάρκεια της πολιορκίας του Μεσολογγίου, βρισκόταν μέσα στην πόλη με την οικογένεια του και την τελευταία στιγμή διέφυγε στη νήσο Κάλαμο και από εκεί στην Ιταλία, όπου βρισκόταν ο θείος του, Σπυρίδων Βάλβης, και ο αδερφός του, Ζηνόβιος Βάλβης, που σπούδαζε νομικά. Εκεί γνώρισε την σύζυγό του Μάριου Σίλβα Ιταλικής καταγωγής όπου την παντρεύτηκε το 1833. Απέκτησε 3 αγόρια τον Ιωάννη το 1835, τον Κωνσταντίνο το 1838, και τον Σπυρίδωνα το 1842. Ακολούθησε και αυτός την νομική επιστήμη σπουδάζοντας νομικά στο πανεπιστήμιο της Πίζας. Επέστρεψε στην Ελλάδα το 1834 και εισήλθε στον δικαστικό κλάδο. Το 1872 ανέλαβε την προεδρία του Αρείου Πάγου, θέση στην οποία παρέμεινε μέχρι και το 1885. Κατά τη διάρκεια της θητείας του διετέλεσε πρόεδρος του ειδικού δικαστηρίου που δίκασε μέλη της κυβερνήσεως Βούλγαρη (Σιμωνιακά). Λόγω της έκρυθμης πολιτικής κατάστασης, ο Βασιλιάς Γεώργιος Α΄ τον διόρισε στις 3 Μαΐου 1886 πρωθυπουργό, θέση στην οποία παρέμεινε για λίγες μέρες. Είχε τιμηθεί με τον Μεγαλόσταυρο του Σωτήρα.
Απεβίωσε στην Αθήνα στις 30 Νοεμβρίου 1892 και ενταφιάστηκε στο Πρώτο Νεκροταφείο. 

</doc>
<doc id="47292" url="https://el.wikipedia.org/wiki?curid=47292" title="Κρουαζιερόπλοιο">
Κρουαζιερόπλοιο

Το Κρουαζιερόπλοιο, όνομα που προέρχεται εκ του αγγλικού όρου (cruise ship), είναι ειδικής κατηγορίας επιβατηγό πλοίο που πραγματοποιεί κρουαζιέρες (δηλαδή κυκλικά περιηγητικά ταξίδια), βάσει επιμελούς προγράμματος λιμένων προσέγγισης, χωρίς όμως να εκτελούν συγκοινωνιακή γραμμή, ενώ ο ναύλος τους καθορίζεται ελεύθερα, μη υποκείμενος σε ναυλολόγιο, που περιλαμβάνει ενδιαίτηση, ξενάγηση, τροφοδοσία και ψυχαγωγία.
Τις τελευταίες δεκαετίες διαπιστώνεται μια συνεχής αύξηση πραγματοποίησης τέτοιων ταξιδιών, στα οποία και στράφηκαν σχεδόν όλα τα άλλοτε υπερωκεάνεια και όχι μόνο, με αποτέλεσμα την ανάπτυξη ιδιαίτερης ναυτιλίας και επιχειρηματικής δραστηριότητας.
Γενικά τα κρουαζιερόπλοια προσφέρουν ιδιαίτερες ανέσεις (απαιτήσεις) τόσο ως προς τους χώρους ενδιαίτησης των επιβατών, από άποψης εμφάνισης, διακόσμησης, εξοπλισμών και παροχής υπηρεσιών, όσο και ως προς το προσωπικό πλοίο που είναι το πολυπληθέστερο από οποιοδήποτε άλλου τύπου πλοίων, (ίδιου βέβαια εκτοπίσματος) και που προσφέρει συνήθως ξενοδοχειακές υπηρεσίες υψηλού επιπέδου, με κέντρα ψυχαγωγίας, (τηλεόραση, κινηματογράφο, θέατρο, κλαμπ, βιβλιοθήκη, καζίνο κ.λπ.) και χώρους άθλησης (γυμναστήρια, μικρά γήπεδα, κολυμβητήρια), εστιατόρια μέχρι και παροχή ιατρικής βοήθειας με διάθεση ελικοδρομίου. Για όλα αυτά τα παραπάνω δεν θα πρέπει να θεωρείται υπερβολικό όταν τα πλοία αυτά αποκαλούνται ""πλωτά ξενοδοχεία" και τα υπερβολικά πολυτελή κρουαζιερόπλοια "πλωτά ανάκτορα"".
Σημειώνεται επίσης πως τα πλοία αυτά είναι πλέον συναλλαγματοφόρα για την εθνική οικονομία της Χώρας της οποίας την σημαία φέρνουν.
Η Ελλάδα κατέχει διεθνώς περίοπτη θέση στον τομέα αυτό με την υπό ελληνική σημαία αλλά και τον ελληνόκτητο εμπορικό στόλο των κρουαζιερόπλοιων της, των διαφόρων εταιρειών που έχουν αποκτήσει ομολογουμένως παράδοση και άριστη φήμη στον τομέα αυτόν.
Η πρώτη διεθνής ελληνική "καμπάνια" για την ανάπτυξη της κρουαζιέρας στο Αιγαίο έγινε στη δεκαετία του 1950 όταν ο Βασιλεύς Παύλος και η Βασίλισσα Φρειδερίκη κάλεσαν όλους τους βασιλικούς Οίκους της Ευρώπης σε Αιγιοπελαγιτική κρουαζιέρα με κρουαζιερόπλοιο που παραχώρησε δωρεάν η εταιρεία Ποταμιάνου.
Σήμερα περιοχές που προσελκύουν ιδιαίτερα τα κρουαζιερόπλοια είναι για το καλοκαίρι η Μεσόγειος θάλασσα και για τον χειμώνα η Καραϊβική.
Επίσης, ένα κρουαζιερόπλοιο έχει χώρο για 3.000 άτομα συνήθως, ενώ πολλά έχουν χώρους για πάνω από 4.500 επιβάτες.

</doc>
<doc id="47296" url="https://el.wikipedia.org/wiki?curid=47296" title="Μάχη του Κάμλαν">
Μάχη του Κάμλαν

Η μάχη του Κάμλαν είναι γνωστή ως η τελευταία μάχη του Βασιλιά Αρθούρου, οπότε και σκοτώθηκε ή τραυματίστηκε θανάσιμα κατά τη μάχη. Καθώς τα στοιχεία που αναφέρονται στη συγκεκριμένη μάχη προέρχονται συνήθως από μύθους ή λαϊκές παραδόσεις, που εντάσσονται κατά κύριο λόγο στον Αρθουριανό κύκλο, ιστορικοί αμφισβητούν τη μάχη αυτή καθεαυτή. 
Σύμφωνα με τις ουαλικές παραδόσεις, η μάχη ήταν αποτέλεσμα της έριδας ανάμεσα στον Αρθούρο και το Μέντροντ (Μόρντρεντ), που με τη σειρά της είχε τις ρίζες της σε διαμάχη μεταξύ της συζύγου του Αρθούρου, Γκουίνεβιρ (Gwenhwyfar), και της αδερφής της, Γκουίνεβακ (Gwenhwyfach).
Η πρώτη εμφάνιση της μάχης του Κάμλαν στη λεγόμενη αρθουριανή λογοτεχνία είναι σε μια καταχώρηση για το έτος 537, όπου δεν προσδιορίζεται αν Αρθούρος και Μόρντρεντ ήταν σε αντίπαλα στρατόπεδα:

</doc>
<doc id="47297" url="https://el.wikipedia.org/wiki?curid=47297" title="Κάμλαν">
Κάμλαν



</doc>
<doc id="47298" url="https://el.wikipedia.org/wiki?curid=47298" title="Κάμλανν">
Κάμλανν



</doc>
<doc id="47300" url="https://el.wikipedia.org/wiki?curid=47300" title="Εμίλ Σκόντα">
Εμίλ Σκόντα

Ο Εμίλ Ρίτερ φον Σκόντα ("Emil Ritter von Škoda", Πίλσεν, 19 Νοεμβρίου 1839 - Αμστέτεν, Αυστρία 8 Αυγούστου 1900) ήταν Τσέχος αυτοκινητοβιομήχανος, ιδρυτής της φερώνυμης αυτοκινητοβιομηχανίας.
Έκανε σπουδές μηχανολογίας στη Γερμανία και έγινε διευθυντής ενός εργοστασίου στο Πίλσεν. Το εν λόγω εργοστάσιο αποκτήθηκε από τον ίδιο το 1866 και σύντομα εξελίχθηκε σε μεγάλη βιομηχανική μονάδα στην Ευρώπη.
Κατά τον Πρώτο και το Δεύτερο Παγκόσμιο Πόλεμο το εργοστάσιο του Σκόντα ειδικεύτηκε στη μαζική παραγωγή όπλων. Το 1925 άρχισε να παράγει τα ομώνυμα αυτοκίνητα. Το 1991 η Σκόντα περιήλθε στον έλεγχο του Ομίλου Volkswagen.

</doc>
<doc id="47301" url="https://el.wikipedia.org/wiki?curid=47301" title="Μαρτσέλο Μαλπίγκι">
Μαρτσέλο Μαλπίγκι

Ο Μαρτσέλο Μαλπίγκι ("Marcello Malpighi", 10 Μαρτίου 1628 - 29 Νοεμβρίου 1694) ήταν Ιταλός ιατρός. Υπήρξε θεμελιωτής της μικροσκοπικής ανατομικής και από τους πιο θερμούς υποστηρικτές της θεωρίας του Ιπποκράτη, πράγμα που τον έφερε σε αντίθεση με τους οπαδούς της θεωρίας του Γαληνού. Ανακάλυψε την κυψελική δομή των πνευμόνων και την αναγνώριση των κυττάρων ως δομικών στοιχείων των ιστών. Διορίστηκε το 1656 καθηγητής της ιατρικής στην Πίζα. Συνδέθηκε φιλικά με το μαθηματικό Μπορέλι. Στην Μπολόνια, την πόλη όπου σπούδασε, οι έρευνές του κατέληξαν σε ανακαλύψεις που επιβεβαιώθηκαν από τη σύγχρονη επιστήμη. 
Από το 1691 μέχρι το θάνατό του ήταν αρχίατρος του πάπα Ιννοκέντιου ΙΒ΄. Εισήγαγε την πειραματική μέθοδο στην ανατομία και υπήρξε ένας από τους πρώτους που μελέτησε με μικροσκόπιο τους ιστούς. Ανακάλυψε τα τριχοειδή αγγεία στα πνευμόνια του βατράχου, το αγγειώδες σπείραμα του νεφρού και τα Μαλπιγιανά σωμάτια, που είναι το σύνολο των λεμφικών κυττάρων που σχηματίζουν το λευκό στρώμα του σπλήνα.
Στη βοτανική η οικογένεια Μαλπιγιοειδή (Malpighiaceae) και η τάξη Μαλπιγιώδη (Malpighiales) ονομάστηκαν προς τιμή του από τον Κάρολο Λινναίο.

</doc>
<doc id="47302" url="https://el.wikipedia.org/wiki?curid=47302" title="Κλαούντιο Μοντεβέρντι">
Κλαούντιο Μοντεβέρντι

&lt;br&gt;
Ο Κλάουντιο Μοντεβέρντι (ιταλική : [ˈklaudjo monteˈverdi], Claudio Giovanni Antonio Monteverdi, Κρεμόνα, 15 Μαΐου 1567 - Βενετία, 29 Νοεμβρίου 1643) ήταν Ιταλός συνθέτης, μουσικός και Ρωμαιοκαθολικός ιερέας. Θεωρείται ένας από τους σημαντικότερους συνθέτες της δυτικής μουσικής, ενώ το έργο του σηματοδοτεί τη μετάβαση από την μουσική της Αναγέννησης στο Μπαρόκ. Υπήρξε, μαζί με τον Κάρλο Τζεζουάλντο, ένας από τους σημαντικότερους μεταρυθμιστές στην εξέλιξη της μουσικού γλωσσικού ιδιώματος και της μουσικής έκφρασης. Συνέθεσε μια από τις πρώτες όπερες -τον Ορφέα- στην ιστορία της μουσικής, ενώ είχε την τύχη, σε αντίθεση με πλήθος άλλων συνθετών, να γνωρίσει μεγάλη επιτυχία και αναγνώριση στη διάρκεια της ζωής του.
Σπούδασε με τον Μάρκο Αντόνιο Ιντζενιέρι, Μαέστρο του παρεκκλησίου του Καθεδρικού Ναού της Κρεμόνα και ήδη το 1582, στα 15 του, εξέδωσε μια συλλογή φωνητικής μουσικής, το "Sacrae Cantiunculae". Ακολούθησαν τα "Madrigali spirituali" για τέσσερις φωνές (1583) και οι "Canzonette" για τρεις φωνές (Πρώτος Τόμος) και "Madrigali" για 5 φωνές (Πρώτος Τόμος, 1584 και Δεύτερος Τόμος το 1590).
Στη Μάντοβα.
Από το 1590 έως το 1592 ο Μοντεβέρντι εργάστηκε στην αυλή της Μάντοβας ως βιολονίστας. Την τελευταία χρονιά της θητείας του εκδίδεται ο Τρίτος Τόμος των "Madrigali". Το 1595 συνοδεύει τον δούκα Vincenzo I Gonzaga της Μάντοβας σε ένα ταξίδι του στην Ουγγαρία και το 1599 στη Φλάνδρα, όπου έρχεται για πρώτη φορά σε επαφή με το γαλλικό μουσικό στυλ. Το 1601 διορίστηκε "maestro della musica" από τον δούκα. Τα καθήκοντα του περιλάμβαναν την διδασκαλία, την διεύθυνση ενός γυναικείου φωνητικού συνόλου και την σύνθεση κομματιών για το θέατρο, μεταξύ των οποίων αναφέρουμε τον χορό "Gli amori di Diana ed Endimione" (οι έρωτες της Αρτέμιδος και του Ενδυμίωνα - δε σώζεται), μουσική για το Καρναβάλι (1604-5) και την όπερα Ορφέας. 
Το 1603 εκδίδει τον Τέταρτο Τόμο με τα "madrigali" και μετά από δύο χρόνια τον Πέμπτο. Το καινοτόμο ύφος των δύο τελευταίων συλλογών συζητήθηκε έντονα, με αποκορύφωμα την πασίγνωστη διαμάχη του συνθέτη με τον μοναχό Τζοβάννι Αρτούζι (Giovanni Artusi) της Μπολόνια, ο oποίος χαρακτήριζε τα μαδριγάλια του Μοντεβέρντι "ξινά και όχι ιδιαίτερα απολαυστικά για το αυτί", εφόσον δεν τηρούσαν τους εκκλησιαστικούς κανόνες περί αρμονίας και έτσι απομακρύνονταν από τον σκοπό της μουσικής που είναι καθαρά ψυχαγωγικός. Στην εισαγωγή του Πέμπτου Τόμου των "madrigali" ο Μοντεβέρντι διαβεβαιώνει ότι έχει ήδη γράψει και είναι έτοιμη να εκτυπωθεί μια απάντηση στις κατηγορίες, με τον τίτλο "Seconda Pratica" (δηλ. Δεύτερη πρακτική (= νεότερο μουσικό ύφος) σε αντιπαραβολή με την Πρώτη που αντιπροσωπεύει το παλαιό μουσικό ύφος. Δυστυχώς το εν λόγω έργο ουδέποτε εξεδόθη. Αντιθέτως μια απάντηση δίνεται στην "Dichiarazione" (Δήλωση) που προηγείται των "Scherzi Musicali" (1607) και φέρει την υπογραφή του Τζούλιο Τσέζαρε Μοντεβέρντι (Giulio Cesare Monteverdi), αδελφού του συνθέτη. Εδώ πραγματεύεται εκτενώς η θεωρία και πράξη της Δεύτερης Πρακτικής (Seconda Pratica), με αναφορές στην Πλατωνική Θεωρία της μουσικής που υπηρετεί την δέηση, ενώ παρατίθεται και ένας κατάλογος συνθετών που την έχουν ήδη εφαρμόσει. 
Κατά τη διάρκεια του καρναβαλιού του 1607 στη Μάντοβα παρουσιάζεται, αρχικά στην Ακαδημία των Ερωτευμένων και μετά από λίγες μέρες στην αυλή, η πρώτη του όπερα «Ορφέας» σε λιμπρέττο του Αλεσσάντρο Στρίτζιο. Το έργο είχε μεγάλη επιτυχία και σε λίγο χρονικό διάστημα παρουσιάζεται στο Μιλάνο, στην Κρεμόνα και, πιθανότατα, στο Τορίνο και την Φλωρεντία. Λίγο μετά τα "Scherzi Musicali" ο Μοντεβέρντι επιστρέφει στην Κρεμόνα για να φροντίσει τη σύζυγό του, βαριά άρρωστη, η οποία πεθαίνει στις 10 Σεπτεμβρίου του ίδιου έτους. Ο συνθέτης βρίσκεται έτσι μόνος με τα τρία μικρά παιδιά και δεν είναι διατεθειμένος να ξαναγυρίσει στη Μάντοβα, παρ'όλα αυτά αποδέχεται μια επίσημη πρόσκληση από την αυλή του Δούκα, προκειμένου να συμμετέχει στους εορτασμούς των γάμων του πρίγκιπα Francesco IV Gonzaga με τη Μαργαρίτα της Σαβοΐας. Για την περίσταση ο Μοντεβέρντι συνθέτει μέρος των "Intermedi" για το "L'idropica", το "Βallo delle Ingrate" και μια νέα όπερα, την "Αριάννα", σε λιμπρέττο του Οττάβιο Ρινουντσίνι. Η τελευταία παρουσιάζεται στος 28 Μαΐου του 1608 και γνωρίζει αμέσως τεράστια επιτυχία. Το ρόλο της Αριάννας ερμήνευσε η μεγάλη ντίβα Virginia Ramponi-Andreini, η επονομαζόμενη "La Florinda", που συγκίνησε το κοινό με το θρήνο της στο "Lamento di Arianna", το μοναδικό κομμάτι της όπερας που σώζεται μέχρι σήμερα. Παρά ταύτα κατά την παραμονή του συνθέτη στη Μάντοβα δεν έλειψαν οι πίκρες. Όχι μόνο αισθανόταν υποτιμημένος από την αυλή, αλλά βρισκόταν και σε έντονη αντιπαλότητα με τον Φλωρεντινό Μάρκο ντα Γκαλλιάνο (Marco da Galliano) του οποίου η "Δαφνις" παρουσιάστηκε κατά τη διάρκεια του καρναβαλιού του 1608 και χειροκροτήθηκε από τον πρίγκιπα (και από τον Δεκέμβριο του 1607, καρδινάλιο) Ferdinando Gonzaga. 
Ο Μοντεβέρντι επιστρέφει στην Κρεμόνα σε μεγάλη κόπωση, απογοητευμένος και αποφασισμένος να μην εργάζεται πλέον για την αυλή της Μάντοβας, παρόλ' αυτά κατά τη διάρκεια του 1609, αναθερμαίνει τις επαφές του με τον δούκα Vincenzo και συνθέτει αρκετά έργα εμπνευσμένα από την παρουσία της εξαιρετικής σοπράνο Adriana Basile στη Μάντοβα. Μεταξύ αυτών συγκαταλέγεται και η πολυφωνική παραλλαγή του "Lamento di Arianna" που εξεδόθη αργότερα στον Έκτο Τόμο των "madrigali". Η έκδοση των Εσπερινών ("Missa... ac vesperae") του 1610 έρχεται κατόπιν μιας επίσκεψης στη Ρώμη για να παρουσιαστεί στον πάπα Παύλο τον Ε΄, στον οποίο ήταν μάλιστα αφιερωμένη. Πιθανότατα ο σκοπός της χειρονομίας αυτής ήταν μια υψηλόβαθμη θέση στην παπική αυλή, κάτι όμως που τελικά ουδέποτε ήρθε. Από την άλλη η σχέσεις του Μοντεβέρντι με την αυλή των Gonzaga εντείνονταν όλο και περισσότερο. Με το θάνατο του δούκα Vincenzo, τον Φεβρουάριο του 1612, στο θρόνο του Δουκάτου διαδέχεται ο πρωτότοκος υιός του Francesco, που επιδόθηκε αμέσως σε αναδιάρθωση της πολυτέλειας της αυλής. Ο Μοντεβέρντι έχασε έτσι τον βασικό του μέντορα. Ο νέος Δούκας δεν τον είχε σε ιδιέταιρη εκτίμηση ενώ ο καρδινάλιος Ferdinando προωθούσε τον προστατευόμενο του, τον τενόρο Orlandi Sante. Έτσι στις 29 Ιουλίου ο Μοντεβέρντι, μαζί με τον αδελφό του Τσέζαρε, αποδεσμεύεται αιφνιδίως από την υπηρεσία του και επιστέφει στην Κρεμόνα υπό αβέβαιες οικονομικά συνθήκες. Όμως στις 10 Ιουλίου του 1613 πεθαίνει ο Τζούλιο Τσέζαρε Μαρτινένγκο, (Giulio Cesare Martinengo) "maestro di capella" της Βασιλικής του Αγίου Μάρκου στη Βενετία και ο Μοντεβέρντι διορίζεται στη θέση του στις 19 Αυγούστου.
Βενετία.
Ο Μοντεβέρντι οργάνωσε εκ νέου την ενορία, εμπλούτισε την βιβλιοθήκη και προσέλαβε νέους μουσικούς. Τώρα τα καθήκοντά του ήταν προκαθορισμένα με ακρίβεια και μπορούσε να υπολογίζει στην υποστήριξη των βοηθών του. Αισθανόταν αξιοσέβαστος στον περίγυρό του και ο μισθός του ερχόταν κατά κανόνα από δωρεές και επιβραβεύσεις. Εξάλλου η πόλη τού παρείχε πολλές πιθανότητες για δευτερεύουσες επαγγελματικές δραστηριότητες. 
Η αυλή των Gonzaga προσπάθησε να τον δελεάσει να επιστρέψει, προσφέροντάς του θέσεις που αυτός δεν δεχόταν, με το πρόσχημα των καθηκόντων του. Παρόλα αυτά η ιδιότητα του σαν πολίτης της Μάντοβα δεν του επέτρεπε να αποκόψει εντελώς κάθε δεσμό υπηκοότητας. Στη Μάντοβα απέστειλε μεταξύ άλλων το μπαλέτο "Tirsi e Clori" (1616) και την όπερα "Ανδρομέδα" (1619-1920) που σήμερα δε σώζεται. Φαίνεται έτσι ότι ο Μοντεβέρντι επέτυχε, κατά κάποιο τρόπο, μια επαγγελματική σταθερότητα, αν και θα πρέπει να σημειωθούν και κάποιες επαφές το 1623 με την αυλή του Sigismondo III της Πολωνίας, που πιθανότατα συνεχίστηκαν το 1625 όταν, με αφορμή την επίσκεψη του πρίγκηπα Ladislao Sigismondo στην Βενετία, ο Μοντεβέρντι γράφει μια λειτουργία καθώς και έναν αριθμό έργων για συναυλίες δωματίου. Τέλος, είναι βέβαιο ότι εργάστηκε και για την αυλή της Πάρμας επ' ευκαιρία των γάμων του δούκα Odoardo Farnese με την Μαργαρίτα των Μεδίκων τον Δεκέμβριο του 1628.
Το 1632 έγινε ιερέας. Προς το τέλος της ζωής του, αν και συχνά άρρωστος, συνέθεσε δύο από τα τελευταία αριστουργήματά του: "Η Επιστροφή του Οδυσσέα" ("Il Ritorno d'Ulisse in patria" - 1641), και την ιστορική όπερα "Η στέψη της Ποππαίας" ("L'incoronazione di Poppea" - 1642), βασισμένη στη ζωή του Ρωμαίου αυτοκράτορα Νέρωνα. Η όπερα αυτή θεωρείται από τα πλέον κορυφαία έργα του Μοντεβέρντι, καθώς περιέχει τραγικές, ρομαντικές και κωμικές σκηνές (μια νέα εξέλιξη στην όπερα). Οι χαρακτήρες του έργου αποτυπώνονται με πιο ρεαλιστικό τρόπο, ενώ οι μελωδίες φαντάζουν πιο εύηχες απ' ό,τι σε προηγούμενά του έργα. Σε αντίθεση με άλλες όπερες της εποχής, ο Μοντεβέρντι γράφει για μικρότερη ορχήστρα, ενώ μειωμένης σπουδαιότητας είναι ο ρόλος της χορωδίας. Για μεγάλο χρονικό διάστημα οι όπερες του Μοντεβέρντι είχαν μόνον ιστορικό και μουσικολογικό ενδιαφέρον. Από τη δεκαετία του 1960, Η "Στέψη της Ποππαίας" έχει επανεισαχθεί στο ρεπερτόριο των μεγάλων λυρικών θεάτρων όλου τον κόσμου.
Ο Μοντεβέρντι πέθανε στη Βενετία στις 29 Νοέμβρη του 1643, έχοντας διατηρήσει μέχρι τότε το αξίωμα του "maestro di cappella" στη Βασιλική του Αγίου Μάρκου.
Χαρακτηριστικά της μουσικής του.
Ο Μοντεβέρντι χρησιμοποιεί στις όπερές του πιο πολλά όργανα για περιγραφικούς σκοπούς.
Με την χρήση των στολιδιών απελευθερώνει την ακαμψία του ρετσιτατίβο και υιοθετεί φωνητικούς μηχανισμούς. Παρουσιάζει την κατάσταση όπως ήταν και στην πραγματικότητα, γι αυτό μπορεί να συγκριθεί με τον Σαίξπηρ και τον σύγχρονο βερισμό (κατ' αντιστοιχία του ρεαλισμού, από την ιτ. λέξη "vero" = αληθής, πραγματικός). Ο Μοντεβέρντι είναι από τους πρώτους που χρησιμοποιεί την τεχνική τρέμολο στα έγχορδα, εκφραστικό μέσο που έκτοτε καθιερώνεται. Τέλος χρησιμοποιεί ντουέτα.

</doc>
<doc id="47303" url="https://el.wikipedia.org/wiki?curid=47303" title="Αχιλλέας Μαδράς">
Αχιλλέας Μαδράς

Ο Αχιλλέας Μαδράς (Κωνσταντινούπολη 3 Αυγούστου 1875-29 Νοεμβρίου 1972) ήταν Έλληνας ηθοποιός και σκηνοθέτης από τους πρωτοπόρους του ελληνικού κινηματογράφου. 
Δημιούργησε τις "Άζαξ Φιλμ" (δεκαετία του '20) και "Mίρορ Φιλμ" (δεκαετία του '30), εταιρείες κινηματογραφικών παραγωγών και εκμετάλλευσης. Ο ίδιος εργάζεται με ζήλο στον κινηματογράφο, από όλες σχεδόν τις θέσεις: του παραγωγού, του διευθυντή, του σκηνοθέτη, του σεναριογράφου, του ηθοποιού. Μαζί με την μούσα και σύζυγό του, ηθοποιό Φρίντα Πουπελίνα (που παρουσιάζεται ως «"ο αστήρ του κινηματογράφου της Βιέννης»"), αποκτά ένα αγόρι. Η μόνη πληροφορία που έχουμε για τον γιο του είναι ότι συμμετέχει οικονομικά στην ελληνοτουρκική ταινία «Κακός Δρόμος» (1933).
Ο Αχιλλέας Μαδράς, αν και στο σκηνοθετικό ενεργητικό του έχει μόλις μία ταινία επικαίρων και τρεις ταινίες μεγάλου μήκους, γίνεται θρύλος. Χαρακτηρίζεται «τσαρλατάνος και γραφικός», «πρωτοπόρος του σινεμά αλλά και του κιτς» (Λιμπερόπουλος), «η πλέον δαιμονία και γραφική προσωπικότης των Ελλήνων κινηματογραφιστών» (Ηλιάδης), «ο πιο φανταχτερός άνθρωπος του ελληνικού κινηματογράφου» (Κολιοδήμος), «ο πατριάρχης του ελληνικού cult cinema». Ο Αλέκος Σακελλάριος τονίζει ότι "«ο κύριος Μαδράς είναι αξιέπαινος γιατί προσπάθησε, με τα φτωχά μέσα της εποχής του, πρώτος αυτός, να παρουσιάσει ταινίες αξιώσεων και θεάματος»" 
Θέατρο.
Τα πρώτα του βήματα ως ηθοποιός τα έκανε με το θίασο της μεγάλης πρωταγωνίστριας Σάρα Μπερνάρ την εποχή που εκείνη ερμήνευε τον "Αετιδέα" του Ροστάν στο Παρίσι (1900). Στην Ελλάδα δεν ανέπτυξε σημαντική θεατρική δραστηριότητα, αν και δοκίμασε να ερμηνεύσει κάποιους από τους σημαντικότερους ρόλους της παγκόσμιας δραματουργίας. Το 1917 ερμήνευσε τον "Mάκβεθ" του Σαίξπηρ, όπως επίσης και τον Σάιλοκ στον "Έμπορο της Βενετίας". Το 1918 εμφανίστηκε στο Μαλλιαροπούλειο Θέατρο της Τρίπολης, στον ρόλο του "Οθέλλου".
Περιόδευσε στο εξωτερικό τις δεκαετίες του 1920 και 1930, έμεινε στις ΗΠΑ, τον Καναδά και την Aίγυπτο, όπου υπήρχε έντονο ελληνικό στοιχείο. Αν και από τις αρχές του 20ού αιώνα αφιερώθηκε στον κινηματογράφο, παράλληλα με τις προβολές των ταινιών του στο εξωτερικό, συνέχισε να ερμηνεύει μεμονωμένους θεατρικούς ρόλους στα διαλείμματα προβολών. Σε ομογενειακό τύπο της εποχής διαβάζουμε: "«Από το Times Suare Theatre, 42nd Str. [...] δίδεται κατά την 20ή Απριλίου ελληνική κινηματογραφική παράστασις υψίστου ενδιαφέροντος "Η Τσιγγάνα της Αθήνας" [...]. Αλλ' εκτός αυτών, ο κ. Αχιλλεύς Μαδράς θα εμφανισθή εις την σκηνήν ως Ορέστης της "Ορεστιάδος" του Αισχύλου· θα παρουσιάση και ερμηνεύση μίαν από τας σκηνάς του αρχαίου τούτου δράματος, με την καλλιτεχνικήν χάριν και δεινότητα, η οποία τον ανέδειξεν εις Παρισίους έναν πρώτης γραμμής ηθοποιόν»."
Κινηματογράφος.
Ο Αχιλλέας Μαδράς ξεκίνησε την ενασχόλησή του με την 7η Tέχνη κάνοντας μικρά περάσματα σε κάποιες από τις πρώτες βωβές ταινίες του γαλλικού κινηματογράφου (1904-1909). Η σκηνή που ο τσιγγάνος Mίρκα (Μαδράς) είναι καθισμένος σε ανάκλιντρο ενώ γυναικείες παρουσίες χορεύουν τριγύρω του, είναι αντιγραφή της αντίστοιχης του Émile Cohl από την εποχή που ο Μαδράς τον είχε συναντήσει στη Γαλλία. Στο ενεργητικό του έχει μία παραγωγή ζουρνάλ και τρεις ταινίες –όπου η δεύτερη περιελάμβανε σκηνές από την πρώτη! Το 1964, σε ηλικία 89 ετών, εμφανίζεται για τελευταία φορά στην οθόνη, με εμφάνιση του ενός λεπτού, σε μια ταινία-ντοκιμαντέρ για τους πρωτεργάτες του ελληνικού κινηματογράφου. 
Τον Mάρτιο του 1939, λίγο πριν τον Πόλεμο, δημιουργεί το «Στούντιο Μαδρά» (Ζωοδόχου Πηγής 48), μια κινηματογραφική σχολή στα αμερικανικά πρότυπα, η οποία "«αν δεν βγάλει κινηματογραφικούς αστέρας από τους μαθητάς της, θα μάθουν τουλάχιστον οι τελευταίοι, διάφορα από την ιστορία της τέχνης και της λογοτεχνίας την οποία διδάσκονται». "Λαμβάνει μέρος στην 1η Έκθεση Κινηματογράφου στο Mέγαρο του Ζαππείου (10-31 Δεκεμβρίου 1960) όπου προσπαθεί να θυμίσει στον κόσμο την συμβολή του στο ελληνικό σινεμά και να αποκαταστήσει την εικόνα του η οποία είχε πληγεί από διάφορες χλευαστικές κριτικές στο παρελθόν. 
Ταινίες.
Βωβή ταινία, στο είδος των «Επικαίρων», συνολικής διάρκειας 6.000 ποδών.
Ο Μαδράς συγκεντρώνοντας το υλικό των Ελλήνων κινηματογραφιστών που ακολουθούσαν τον ελληνικό στρατό, έφτιαξε ένα ντοκυμαντέρ (που τότε λεγόταν "«ζουρνάλ»" (επίκαιρα). Ξεκίνησε να γυρίζεται τον χειμώνα του 1920 για να προλάβει τις πολεμικές επιχειρήσεις και την εκατονταετηρίδα της εθνικής απελευθέρωσης του 1821. Κατέληξε με σκηνές από την φυγή των Ελλήνων από την Μικρά Ασία και προβλήθηκε μαζί με άλλα συγκεντρωμένα αποσπάσματα επικαίρων από την Μικρασιατική Καταστροφή. Το υλικό αυτό προβλήθηκε κυρίως στους Έλληνες της Αμερικής που ήθελαν να μάθουν και να δουν την τύχη των συμπατριωτών τους.
Η διαφήμιση της ταινίας στον ομογενειακό τύπο της Αμερικής έχει ως εξής: "«Έλληνες, ελάτε όλοι να ιδήτε τα μαρτυρικά βάσανα που υπέφεραν οι δυστυχείς μας αδελφοί. [...] Η Επιστροφή των Αιχμαλώτων μας εις την γλυκεία των πατρίδα, ύστερα από 8 μηνών σκληρά αιχμαλωσία και μαρτυρία. Θα νομίσητε ότι ανοίγει η Kόλασις και βγαίνουν νεκροσκελετοί χωρίς μάτια, χωρίς χέρια, χωρίς πόδια. Δεν υπάρχει ανθρωπίνη καρδιά που να μη δακρύση για την Εθνική αυτή Συμφορά μας» (Οκτώβριος 1922)." 
βωβή, αμ 1.900 μέτρων ασπρόμαυρη. παρ Αζάξ Φιλμ. σκ Αχιλλέας Μαδράς. φωτ Ζοζέφ Χεπ. 
ηθ Αχιλλέας Μαδράς (Mίρκα/Γιορ στην αμερικανική κόπια), Φρίντα Πουπελίνα (Λιλή/Ντόλι) 
Κοινωνική περιπέτεια που δεν παρουσιάστηκε σε κανονική προβολή στην Ελλάδα αλλά εκτεταμένες σκηνές της ενσωματώθηκαν αργότερα στον "Mάγο της Αθήνας". Τα δελτία τύπου του Μαδρά προέβαλαν την "Τσιγγάνα" ως "«μία σύνθεσις πολύπλοκος, περιπετειώδης και συναρπάζουσα που δύναται να συναγωνισθή προς οιονδήποτε ξένον κινηματογραφικόν δράμα»." Παρ' όλα αυτά οι ελάχιστοι θιασάρχες (σε επίσημη στατιστική της εποχής βρίσκουμε 6 κινηματοθέατρα στην Αθήνα και 7 στον Πειραιά) δεν δέχτηκαν να προβάλουν την ταινία γιατί την θεώρησαν κακή εμπορικά. Η "Τσιγγάνα" προβλήθηκε μόνο σε μια τουρνέ στον Ελληνισμό της Αμερικής, από την οποία φαίνεται ότι ο Μαδράς ενθαρρύνθηκε σημαντικά. [3] 
Στις H.Π.A. διαφημίστηκε ως ένα "«τετράπρακτον δράμα, το οποίον εξελίσσεται επάνω εις την Ακρόπολην των Αθηνών, γύρω από τα αθάνατα προγονικά μνημεία της Tέχνης [...]»." Ο Μαδράς δείχνει να πρωτοπορεί: "«Την 20ήν Απριλίου, Κυριακήν των Βαΐων, θα γίνει η πρώτη εμφάνισις των ελληνικών ταινιών (σσ. μαζί με τους "Πρόσφυγες του Πολέμου") εις εν από τα ωραιότερα και μεγαλύτερα θέατρα της Nέας Yόρκης. Η παράστασις προμηνύεται εκτάκτως επιτυχής, καθότι ο κ. Μαδράς απεφάσισε να την διοργανώση κατά το αμερικανικόν σύστημα, ήτοι με πλήρη ορχήστραν και εν πρόγραμμα ποικιλιών, ως γίνεται και με τα εδώ θέατρα»."
Αυστριακή βωβή ταινία του σκηνοθέτη Hans Otto που έκανε πρεμιέρα στην Αυστρία στις 23.06.1922. Συμπρωταγωνίστησε μαζί με τους Ludwig Hartau, Albert Kersten και Paul Baratoff.
ηθ Αχιλλέας Μαδράς (παπα-Γαβριήλ, νονός της Μαρίας), Φρίντα Πουπελίνα [στην ομιλούσα εκδοχή εμφανίζεται ως Nέλλα Mάυ] (Μαρία Πενταγιώτισσα), Αιμίλιος Βεάκης (λήσταρχος Λαμάρας), Εμμανουήλ Καντιώτης (φύλακας φυλακών), Ιωάννης Αυλωνίτης [αδελφός του Βασίλη] (στην αρχή αναφέρεται ως Μπότσαρης, αργότερα ως Μαυρομιχάλης), Αφεντάκης (ταμίας του Κράτους), Γιάννης Σπαρίδης (ένας χιώτης), Ηλίας Κακανάς (βασιλιάς Όθωνας), Μαρίτσα Ανδρικίδη (βασίλισσα Αμαλία), B. Δαμάσκος (στα πρώτα διαφημιστικά καταγράφεται ως Μαυρομιχάλης· αργότερα ως Κολοκοτρώνης), Kόκος (δικαστής), Βασιλάκης (Πήλικας), Λουλουδάκης (Γρίβας), Χατζηχρήστος (Σκαρλάτος Σούτσος), Τριχά (δασκάλα), Κωνσταντινίδης (Kίτσος Τζαβέλας) Βαρβέρης (Κολοκοτρώνης) κ.α.  
Μια από τις πρώτες ταινίες φουστανέλλας που θεωρήθηκε «η πρώτη ελληνική κινηματογραφική υπερπαραγωγή». Αρκετά χαλαρή μεταφορά ενός ελληνικού λαϊκού θρύλου με εθνικο-ιστορικά στοιχεία. Έκανε πρεμιέρα στα κινηματοθέατρα των Αθηνών Αττικόν &amp; Σπλέντιτ (18.02.1928), ενώ αργότερα προβλήθηκε και στην Aίγυπτο, στον κινηματογράφο Kάπιτολ.
Ο Μαδράς χρησιμοποιεί έξυπνα τα μέσα της εποχής. Αφού αφήνει να διαρρεύσει ψευδώς ότι "«εν τη παραμονήν του επί τετραετίαν εις Xόλλυγουντ, εγύρισεν διάφορα έργα δια λογαρισμόν της Mέτρο Γόλδουϊν»" , ακολούθως, με μια πομπώδη αναγγελία της Αζάξ-Φιλμ, ζητά ερασιτέχνες ηθοποιούς για το γύρισμα της Μαρίας Πανταγιώτισσας ενώ, λίγο αργότερα, διακηρύσσει ότι θα γυρίσει την ταινία με... δύο μηχανές λήψεως. Για να είναι πιο σίγουρος για την επιτυχία της ταινίας δίνει μικρό ρόλο στην Ίριδα Σκαραβαίου, γνωστή κριτικό κινηματογράφου της εποχής, με αποτέλεσμα  να γράψει ενθουσιαστικά σχόλια για το έργο. Η Τράπεζα Αθηνών κάνει μια μικρή χορηγία στον Μαδρά και εκείνος, όχι μόνο βάζει διαφήμιση της τράπεζας στο πρόγραμμα της ταινίας αλλά υπόσχεται και ρόλο: "«Eίναι ενδεχόμενον τον ρόλον του βασιλέως Όθωνος να υποδυθή ο κ. Πέτρος Λέων, τέως ταγματάρχης και ήδη ταμίας της Τραπέζης Αθηνών»" Τελικά τον βασιλικό ρόλο παίζει ο ίδιος ο αξιωματικός της Προεδρικής Φρουράς με τα πραγματικά ρούχα του Όθωνα. Οι σκηνές του παλατιού γυρίζονται σε σαλόνι με τα αυθεντικά έπιπλα, τον θρόνο και το σκήπτρο του Όθωνα που παραχωρήθηκε γι αυτό τον σκοπό από το αντίστοιχο Μουσείο. 
Παράλληλα ο Μαδράς, συνεχίζει να βομβαρδίζει τον τύπο με αδιάφορες πληροφορίες γραμμένες με μεγάλη σοβαρότητα: "«Εις την ταινίαν θα λάβη μέρος και μια γάτα, αστήρ εξαιρετικής ομορφιάς, η μις Καλιφόρνια, μασκότ της συμπαθούς πρωταγωνίστριας Φρίτας Πουπελίνας –μιας από τις καλλίτερες βάμπ της τελευταίας πενταετίας»". Bάζει υπότιτλο στην ταινία: «η γυναίκα των παθών και των ερώτων» προσπαθώντας να κάνει εντύπωση και παράλληλα "«δια την πρόοδον της κινηματογραφικής τέχνης εις την Ελλάδα έχει μετακαλέσει και βιεννέζον οπερατέρ, τον κ. Αλμπέρτκερ»." "«Εις την ταινίαν λαμβάνουν μέρος 25 επαγγελματίαι ηθοποιοί, 200 ερασιτέχναι, η Φρουρά του Προέδρου της Δημοκρατίας, 3.000 στρατιώται και... 200 άλογα»." Ο Αλμπέρτκερ γυρίζει την ταινία με άκρα δυσκολία αφού στις σκηνές ο κόσμος είναι πάρα πολύς ενώ δεν μπορεί να καταλάβει τι ακριβώς λένε οι ηθοποιοί, γιατί δεν γνωρίζει την ελληνική γλώσσα. 
Το γύρισμα της ταινίας είναι ο απόλυτος ορισμός του καλτ: Στις στιγμές της μεγάλης μάχης τα περισσότερα από τα φυσίγγια είναι άκαπνα και κανείς από τους θεατές δεν μπορέι να καταλάβει πότε κάποιος πυροβολεί και πότε όχι. Οι νεκροί σηκώνονται για να ξαναπολεμήσουν ενώ ο καλλιτέχνης φωτογράφος E. Καλογερίδης παίρνει διαρκώς φωτογραφίες για τον Tύπο, ντυμένος με φουστανέλλα σε περίπτωση που τον πιάσει η κάμερα... Τα σφαγμένα και ψημένα αρνιά του γλεντιού μισοτρογώνονται πριν ακόμη τελειώσει το γύρισμα από τους πεινασμένους ευζώνους και, όπως διηγείται ο Βασίλης Ηλιάδης, "«δύο γεροντάκια που περνούν τυχαία από την σκηνή τους έρχεται η όρεξις να ιδούν τα πρόσωπά των αποθανατισμένα. Βεβαιούν ότι ημπορούν να παίξουν φυσικώτατα τον πρόεδρο της κοινότητος και του τοκογλύφου του χωριού. Ο ρεζισέρ βάζει μια μπλούζα στον πρώτο, ο κουρέας Μιτίας τους πουδράρει και η σκηνή γυρίζεται»! "
1931, βωβή, έγχρωμη (ζωγραφισμένη καρέ-καρέ στο χέρι) παρ Mίρορ Φιλμ. σν Άκυς Ακύλλας [ψευδώνυμο Αχιλλέα Μαδρά]. σκ Αχιλλέας Μαδράς. φωτ Ζοζέφ Χεπ.
ηθ Αχιλλέας Μαδράς (μάγος Mίρκα), Nέλλα Mάυ [ψευδώνυμο Φρίντας Πουπελίνα] (Λιλή), Αφεντάκης (Πάουλο), Γιάννης Σπαρίδης (ζιγκολό), Λέλα Πατρικίου (νεαρή στην παραλία), Ορέστης Μακρής (νέος στην παραλία· πρώτη εμφάνιση) κ.α.
Ερωτικό μελόδραμα που έκανε πρεμιέρα στις 30.03.1931. Η ιστορία ενός μάγου-βιολιστή που ενώ οι γυναίκες δεν μπορούν να του αντισταθούν, εκείνος είναι ερωτευμένος με την Αιγύπτια χορεύτρια Λιλή. Η ταινία διαφημίζεται ως έγχρωμη. Ο Γιώργος Τζαβέλλας γράφει: "«Ο Μαδράς είχε επιστρατεύσει μερικούς σπουδαστάς της Σχολής Καλών Τεχνών, που έβαψαν με πινελάκια ένα ένα ωρισμένα καρέ της ταινίας. Με τη μεγέθυνση στην οθόνη, το θέαμα γινόταν φοβερό. Όταν οι ηθοποιοί κινούνταν τα χρώματα έμεναν ακίνητα· μπλε χόρτα, κίτρινα πρόσωπα, χείλη με... βυσσινάδα, κι όταν άνοιγε κάποιο στόμα τα δόντια εξακολουθούσαν να είναι κόκκινα! Η πρωταγωνίστρια γοήτευε φίδια... αλλά τα φίδια ήταν ξύλινα παιδικά παιχνίδια, κι ο κόσμος εκάγχαζε. Ο γερο Μαδράς έμπαινε σ' ένα καϊκι με δύο κατάρτια. Στο πέλαγος εγίνονταν τρία και στο τέλος... ένα. Κι ενώ το καϊκι έπλεε για να μπει στο λιμάνι (της Xάιφας υποτίθεται) έβλεπες το παλαμάρι με το οποίο ήταν δεμένο στην παραλία του Πειραιώς, και μια τεράστια διαφήμιση απέναντι που έγραφε "ψαθάκια Αριανούτσου"». "
Και εδώ τα ευτράπελα που χαρακτηρίζουν τον Μαδρά δεν παύουν: στην αρχή η ταινία ήταν να παιχτεί "«εις τας 2 Φεβρουαρίου, αλλά ήλθεν γρίππη εις τας Αθήνας και ο Mάγος ανεβλήθη»" ώστε να υπάρχει κοινό. Στη δε προβολή της ταινίας επιστρατεύονται ροκάνες, κουδούνια, σφυρίχτρες και δημιουργείται ένα πανδιαμόνιο που δεν έχει όμοιό του στην ιστορία του παγκόσμιου κινηματογράφου. Μια αποκριάτικη στολή κινέζου έχει αποκτήσει ο Tάσος Μελετόπουλος γι' αυτό και δημιουργείται στην ταινία αντίστοιχος ρόλος. Στην ταινία συμμετέχει η Μαρίτσα Καλλιγέρη, η οποία είχε εκλεγεί «μις Προσφυγοπούλα» το 1930 και διαφημίζεται ως η «μις Ελλάς της... Αιγύπτου». Η πρωταγωνίστρια Φρίντα Πουπελίνα εμφανίζεται –κατά παραγγελία– ως ημίγυμνη χορεύτρια κάτι που μετά την προβολή της ταινίας κάνει σύσσωμο τον ελληνικό τύπο να ζητά την επιβολή λογοκρισίας επί της συγκεκριμένης παραγωγής!
Η ταινία αποκαλείται ως η "«χειροτέρα όλων των ελληνικών ταινιών από συστάσεως κινηματογράφου»." Η Ροζίτα Σώκου πίστευε ότι το ξεψύχισμα του κύκνου –ο χορός με τα πούπουλα της Πουπελίνα– ήταν ένα από τα χειρότερα πλάνα στην ιστορία του παγκόσμιου κινηματογράφου και ότι η ίδια η Φρίντα ήταν «φρικώδους ασχήμιας».
Ο Kώστας Δαφνής γράφει στον Κινηματογραφικό Αστέρα διάφορα άρθρα σε συνέχειες (17.03 - 18.10.1931) και κατακεραυνώνει τον Μαδρά: "«Ο κ. Μαδράς κατάφερνε να τον προσέχουν όλοι από τον θόρυβο που έκανε ο ίδιος για τον εαυτό του για επιτυχίες και ότι διέθετε ιδιαίτερες και πλουσιότερες γνώσεις. Δεν υπήρξε ποτέ του εξαιρετικά ενδιαφέρων τύπος. Στερείται δημιουργικής φαντασίας, αν όχι και κοινού νου. Μολαταύτα κατορθώνει να επιπλέη. Αναμίχθηκε σ' όλα τα είδη της τέχνης, για ν' αποτύχη σε όλα, και για να βρη στερνό αποκούμπι στον κινηματογράφο ο οποίος θα δεινοπαθήσει στα χέρια του. Ήλθε στην Ελλάδα ύστερα από κάμποσο καιρό απουσίας στην Αμερική, με την αίγλη κάποιων καλλιτεχνικών θριάμβων, τους οποίους μόνος του ήξερε και μόνος του διηγείτο, που περιορίζονταν κατά κάποιες πληροφορίες στο παίξιμό του ως απλός φιγκυράν σε κάποια ταινία του Τζον Τζίλμπερ και ζήτησε να πιστέψουμε όλοι στο καλλιτεχνικό του δαιμόνιο και να εμπιστευθούμε στας εμπνεύσεις του. Και έρχονται η "Μαρία η Πενταγιώτισσα" και ο "Μάγος της Αθήνας" για να μας δώσουν την διαπίστωση της πλήρους ανικανότητας του Μαδρά. Δεν αξίζει τον κόπο ν΄ασχοληθούμε σοβαρά με τις ταινίες του»."
Στον εύθυμο κινηματογραφικό καζαμία του ίδιου περιοδικού αναφέρεται: "«Σελήνης α' τέταρτον. Καιρός ψυχρός και παγετώδης. Εις ένα κεντρικόν κινηματογράφον προβάλλεται με εξαιρετικήν επιτυχίαν "ο Mάγος" του Μαδρά. Οι θεαταί ριγούντες εκ... συγκινήσεως αναφωνούν μετ' ενθουσιασμού "μπράβο, μπράβο". Αλλάξατε όμως το πρώτον γράμμα του έργου και αντί M βάλτε ένα Π μεγάλο· θα είστε ειλικρινέστεροι. Ο κ. Μαδράς καθεύδων μακαρίως υπό μανδραγόραν και ακούων την απαίτησιν του κοινού γυρίζει από το άλλο πλευρό [...]» "Στον Ημερήσιο Tύπο (8.04.1931) διαβάζουμε ακόμη ότι "«ο κινηματογραφικός "αστήρ" κ. Μαδράς ήγειρε αγωγήν κατά του συναδέλφου του κ. Σπ. Μελά διότι εις ένα χρονογράφημά του εχαρακτήρισεν ως οικτράν αποτυχίαν την τελευταίαν ταινίαν του "ο Mάγος της Αθήνας" και συνώδευσε τας κρίσεις του με διαφόρους αποκαλύψεις θιγούσας τον ιδιωτικόν βίον του καλλιτέχνη παρουσιαζομένου, ότι δεν αλλάζει ποτέ τις κάλτσες του και ότι έχει μίαν τεραστίαν κεφάλαν εν αντιθέσει προς τα πολύ μικρά πόδια του. [...] Εις κύκλον θαυμαστών του ο κ. Μαδράς εξεμυστηρεύθη ότι [...] "μου εζήτησεν επανειλημμένως να παίξη αυτός τον ρόλον του Mάγου"». " 
Η ταινία-ντοκιμαντέρ (1964) αποτελεί μοναδικό αναδρομικό αφιέρωμα με διασωθείσες ταινίες του 1920-1930, σε παραγωγή Κλέαρχου Κονιτσιώτη, παρουσίαση/κείμενα Αλέκου Σακελλάριου και εκμετάλλευση της Δαμασκηνός-Μιχαηλίδης AE. 
Στην συγκεκριμένη ταινία, ανάμεσα στα αποσπάσματα από τα έργα του Αχιλλέα Μαδρά (11ο όνομα στους τίτλους αρχής), εμφανίζεται και ο ίδιος σε ηλικία 89 ετών, πάντα συμπαθής, φορώντας την χαρακτηριστική κάπα του και το πλατύ θεατρικό του καπέλο. Κρατώντας ένα πούρο στο χέρι, δίπλα σε μια παλιά κάμερα λήψεως, ο Σακελλάριος τον παρουσιάζει και εκείνος απαντά με την χαρακτηριστική του φωνή." «[...] Στις ταινίες που θα τον δείτε να πρωταγωνιστεί ήταν 55 ετών παληκαράκι, όπως λέει ο ίδιος. Έτσι κύριε Μαδρά;». «Τα αληθινά νιάτα νομίζω ότι αρχίζουν, και είμαι βέβαιος ότι αρχίζουν μόνο στα 55 χρόνια». «Και τα γεράματα;». «E, για γεράματα... Ας μη μιλούμεν από τώρα για τα γεράματα, έχουμε καιρόν...»"
Κριτική.
Σε γενικές γραμμές, ο Αχιλλέας Μαδράς δέχτηκε δριμείες κριτικές από τους κριτικούς και κοροϊδεύτηκε έντονα από τα περιοδικά και τις εφημερίδες. Μεμονωμένα καλά σχόλια έγιναν από ανθρώπους που παρέμειναν φίλοι του μέχρι το τέλος: στον ρόλο του παπα-Γαβριήλ θεωρήθηκε" «εκφραστικός»" (Σπύρος Μαρκεζίνης, με ψευδώνυμο Ro-ma) , "«φυσικός και συμπαθής»" (Ίρις Σκαραβαίου), που "«πρέπει να υποστηριχθή απολύτως υπό του κοινού η εργασία του κ. Μαδρά, εμπνευσμένου από αληθή αγάπην προς την τέχνην»" (Ro-ma) κ.α.
Στην κωμωδία του 1933 «Η Δεσποινίς Δικηγόρος», τα έντυπα γράψανε: "«Ο Μαδράς νικήθηκε. "Ο Mάγος της Αθήνας" του έπαψε να είναι το αριστούργημα του κακού κινηματογράφου. "Η Δεσποινής Δικηγόρος" του πήρε τη θέση. Eίναι ζήτημα αν απ' όλες τις ταινίες που είδαμε ως τώρα, από τον καιρό που υπάρχει κινηματογράφος, είδαμε άλλη χειρότερη. [...] Oύτε μια καλή σκηνή δεν υπάρχει σ' ολόκληρη την ταινία [...] γι' αυτό στην αρχή έγραψα ότι νικήθηκε ο Μαδράς»." 
Φεστιβάλ.
Σήμερα το 
κινηματογραφικό έργο του Μαδρά κρίνεται με μεγάλη συμπάθεια –αν όχι με 
λατρεία– και οι ταινίες του συμμετέχουν συχνά σε αναδρομικές προβολές. 
Το βιβλίο του Κουσουμίδη για την" Ιστορία του Ελληνικού Κινηματογράφου" έχει εξώφυλλο από την ταινία "Ο Mάγος της Αθήνας" (από την αφίσα του 
ντοκιμαντέρ "Τον Παληό Εκείνο τον Καιρό"), ενώ από τον "Mάγο" είναι και το εξώφυλλο του βιβλίου "ο Ελληνικός Κινηματογράφος - Ντοκουμέντα 1" του Σολδάτου. 
Σημείωση.
Σήμερα, ιδίως με την χρήση του διαδικτύου, είναι κοινή πεποίθηση ότι η λέξη σαρδάμ προέρχεται από τον αναγραμματισμό της λέξεως Μαδράς –από τα πολλά λάθη που έκανε εκείνος. Το ευφυολόγημα αυτό πρέπει να αποδοθεί για πρώτη φορά στον Φρέντυ Γερμανό. 
Δεν υπάρχει καμία τέτοια πληροφορία σε όσα κείμενα έχουν γραφτεί για τον Αχιλλέα Μαδρά όσο ο εκείνος ήταν εν ζωή –και έζησε αρκετά. Αντίθετα, στην εφημερίδα Βραδυνή (11.03.1968) υπάρχει άρθρο με τίτλο ""σαρδάμ: 35 χρόνια", όπου αναφέρεται ότι «η λέξις "σαρδάμ" εφέτος συμπληρώνει 35 ολόκληρα χρόνια ζωής στο θέατρο [...] και γενικά όπου μπορεί να προκληθή σαρδάμ σ' ένα καλλιτέχνη. Πως δημιουργήθηκε ο όρος αυτός; Το 1933 έπαιζε ο Βασίλης Αυλωνίτης στο "Θέατρο του Λαού", σε μια επιθεώρησι της εποχής. Για μια στιγμή όμως έχασε τα λόγια του και χωρίς να χάση την ψυχραιμία του συνέχιζε να κάνη μορφασμούς και να τραγουδά «σαρδάμ, σαρδάμ, σαρδάμ». Από τότε ο όρος καθιερώθηκε στο θέατρο και κατ' επέκτασι σε όλα τα μπερδέματα της γλώσσας, που κατά καιρούς έχουν σχηματίσει μοναδικά μαργαριτάρια από σκηνής [...]»."

</doc>
<doc id="47304" url="https://el.wikipedia.org/wiki?curid=47304" title="Βασίλειος Βασιλειάδης (αεροπόρος)">
Βασίλειος Βασιλειάδης (αεροπόρος)

Ο Βασίλειος Βασιλειάδης του Μιχαήλ (1920-1945) με καταγωγή από τη Χίο και τα Ψαρά ήταν Έλληνας εθελοντής αεροπόρος στην Βρετανική Βασιλική Αεροπορία (RAF) κατά την διάρκεια του Β' Παγκοσμίου Πολέμου. Ανήλθε στον βαθμό του Σμηναγού RAF , χρεώθηκε με 11 βεβαιωμένες καταρρίψεις και του απονεμήθηκαν οι διακρίσεις DFC (Distinguished Flying Cross) και DFM (Distingushed Flying Medal).
Βιογραφία.
Γεννήθηκε στην Ρουέν της Γαλλίας στο μητρικό του σπίτι, αλλά σε νηπιακή ηλικία βρέθηκε στη Χίο με τους γονείς του, Μιχαήλ Βασιλειάδη και Αυγουστίνα Βασιλειάδη-Μπρακέιγ. Στην Χίο έμεναν οι παππούδες του Βασίλειος Βασιλειάδης, απο την Ρόδο και Βασιλική Βασιλειάδη-Μαρίνου, απο τα Ψαρά. Τελειώνοντας το Δημοτικό στη Χίο, φοίτησε στο Ναυτικό γυμνάσιο της Ύδρας, με σκοπό να συνεχίσει την ναυτική παράδοση της οικογένειάς του.
Τη μέρα που κηρύχτηκε ο Β' Παγκόσμιος Πόλεμος, βρισκόταν εν πλω σε εκπαιδευτικό ταξίδι στη Μεσόγειο. Κατά την επιστροφή του, ο πατέρας του τον έστειλε στην Αγγλία για σπουδές, όπου και τον βρήκε η πλήρης εμπλοκή του πολέμου. Προσφέρθηκε να υπηρετήσει στη RAF (13 Οκτωβρίου 1942), επειδή υπήρχε μεγάλη ανάγκη για πιλότους την ώρα εκείνη. Πέρασε τα πρώτα χρόνια εκπαιδευόμενος σε Σπίτφαϊαρ τύπου MkV και IX και το 1942, με τον βαθμό του Ιπτάμενου Αρχισμηνία βρέθηκε στο σμήνος 19 της RAF, ένα απ τα πρώτα που είχαν πετάξει τα Σπίτφαϊαρ στη Μάχη της Αγγλίας το 1940, αλλά που τώρα εφοδιάζονταν με τα Mάστανγκ (Mustang Mk III). 
Οι κύριες αποστολές του ήταν επιθέσεις εναντίον της κατοχικής Γαλλίας και των γερμανικών βάσεων στην περιοχή της Νορμανδίας και Βρετάνης. Σημειώνει 6 ½ καταρρίψεις, με τις οποίες κερδίζει την πρώτη του διάκριση (26/7/444) και τον βαθμό του Ανθυποσμηναγού, πετώντας με το αεροσκάφος QV-D με αριθμό σειράς FB201. Το 1944, με το σμήνος του θα βρεθεί να υποστηρίζει τις πρώτες αποβατικές δυνάμεις στη Νορμανδία (D-Day). Σε μια αποστολή εναντίον των γεφυρών στο Σηκουάνα νότια της Ρουέν, με σκοπό να αποκόψει την υποχώρηση των Γερμανών (πάνω στην σημερινή Εθνική Οδό A13 που ενώνει τη Νορμανδία με το Παρίσι), καταρρίπτεται πετώντας με το Mustang QV-V FB116 στην δασώδη περιοχή του Σαιντ Πιέρ Λες Ελμπέφ (Saint Pier Les Elbeufs). Θα περισυλλεγεί και θα βρει κατάλυμα στην οικογένεια του Ζαν Οζέρ, που μετέχει στην αντίσταση. Στην παραμονή του εκεί, για κάπου 15 ημέρες, θα βρει την τελευταία του ευκαιρία να δει την γιαγιά του στην υπό κατοχή ακόμα Ρουέν, χάρις στην βοήθεια των Μακί. Σύντομα, τα πρώτα Αμερικανικά στρατεύματα φτάνουν στο σπίτι που κρύβεται κι έτσι μπορεί να επιστρέψει στην μονάδα του και ακολουθεί μετακίνηση στο σμήνος No 3 της RAF. Εκεί, θα βρεθεί υπό την διοίκηση του Σμηναγού Πιέρ Ανρύ Κλόστερμαν, εθελοντή των Ελευθέρων Γάλλων στην RAF, ο οποίος θα τον αναφέρει αργότερα και στο βιβλίο του "Το Μεγάλο Τσίρκο", απ το οποίο έγινε γνωστή η ύπαρξη του Βασιλειάδη στο ευρύτερο κοινό. 
Κοντά στα Χριστούγεννα του 1944, η μονάδα του μεταφέρεται στην απελευθερωμένη Ολλανδία, στο Φόλκελ, και εφοδιάζεται με τα νέα δυναμικά Χώκερ Τέμπεστ (Hawker Tempest), που έχουν ρόλο να εξολοθρεύσουν τις συγκοινωνίες στο γερμανικό έδαφος και να αποκρούουν τις πτήσεις των νέων εξελιγμένων καταδιωκτικών Φώκε Γούλφ Fw190-D και των αεριωθουμένων Me262 που εφορμούν απ τα γερμανικά αεροδρόμια των Ρέϊνε και Γκούτερσλω. Στην διάρκεια αυτή χρεώνεται με 5 ακόμα καταρρίψεις κερδίζοντας την δεύτερη διάκρισή του και τον βαθμό του Υποσμηναγού. 
Στις 25 Μαρτίου 1945 διοικεί μια ομάδα εκτελώντας χρέη Σμηναγού στην περιοχή του Μπόχολτ (ανατολικά του Μούνστερ) εναντίον πομπής στρατιωτικών φορτηγών. Το εξαιρετικά πυκνό αντιαεροπορικό πυρ κάνει διστακτικούς τους υπόλοιπους του σμήνους και θέλοντας να δώσει ο ίδιος το παράδειγμα επιτίθεται μέσα σε ένα χάος πυρών. Την πρώτη φορά ξεπερνάει το φράγμα τους αλώβητος αλλά επιμένει σε μια δεύτερη επίθεση. Οι υπόλοιποι πιλότοι του αρνούνται και πάλι. Εκείνος θα εφορμήσει εκ νέου, αλλά το αεροπλάνο του (Tempest , JF-A, EJ755) εκρήγνυται αυτή την φορά στον αέρα.
Μετά την απελευθέρωση της Ελλάδας, ο πατέρας του δέχτηκε την επίσκεψη Άγγλου πιλότου (Φεβρουάριος 1945), ο οποίος για πρώτη φορά θα του φέρει νέα για τον γιο του μετά από τόσα χρόνια. Την αρχικά χαρούμενη είδηση ακολουθεί σε λίγο το τραγικό νέο του θανάτου του. Καθώς το πτώμα του ποτέ δεν βρέθηκε για να ταφεί, η Αγγλία χάραξε το όνομά του στο μνημείο των πιλότων της Κοινοπολιτείας στο Ράνυμεντ (Runnymede) κοντά στο Γουίνδσορ. Είναι ο Έλληνας πιλότος με τις περισσότερες επίσημες καταρρίψεις και του οποίου το όνομα μνημονεύεται σε μη ελληνικό μνημείο. Ο πατέρας του ονόμασε ένα φορτηγό ιδιοκτησίας του, τύπου Λίμπερτυ, "Υποσμηναγός Βασιλειάδης". Ένας πίνακας με τον Βασιλειάδη εν στολή βρίσκεται στους τοίχους του γυμνασίου στο οποίο φοίτησε."., .

</doc>
<doc id="47307" url="https://el.wikipedia.org/wiki?curid=47307" title="Χρήστος Τεγόπουλος (εκδότης)">
Χρήστος Τεγόπουλος (εκδότης)

Ο Χρήστος Τεγόπουλος (Τρίκαλα, 1920 - Αθήνα, 29 Νοεμβρίου 2006) ήταν Έλληνας εκδότης και αγωνιστής της Αντίστασης, ο οποίος ταυτίστηκε με τις εφημερίδες "Ελευθεροτυπία" και "Κυριακάτικη Ελευθεροτυπία", τις οποίες και ίδρυσε. 
Βιογραφικά στοιχεία.
Γεννήθηκε στα Τρίκαλα. Από πολύ νωρίς εντάχθηκε στο αριστερό κίνημα και την Εθνική Αντίσταση. Μετά από χρόνια εξορίας, αφέθηκε ελεύθερος, οργανώθηκε στην ΕΔΑ, υπήρξε μάλιστα και μέλος του Κεντρικού Συμβουλίου της Ενιαίας Δημοκρατικής Νεολαίας Ελλάδος (Ε.Δ.Ν.Ε.) στις αρχές της δεκαετίας του 1950. Εργάστηκε για ένα διάστημα στην εφημερίδα Αυγή ως δημοσιογράφος. Στην περίοδο της Δικτατορίας των Συνταγματαρχών έφυγε για το Παρίσι και στη συνέχεια για την Αμερική, απ' όπου επέστρεψε αμέσως μετά τη Μεταπολίτευση και ίδρυσε την Ελευθεροτυπία.
Διετέλεσε Πρόεδρος της Ένωσης Συντακτών Ημερησίων Εφημερίδων Αθηνών (ΕΣΗΕΑ) και διακρίθηκε για την αγωνιστική του δράση. Από τις εκδοτικές του επιτυχίες αξίζει να αναφερθεί η έκδοση, σε δημοτική γλώσσα, της εγκυκλοπαίδειας "Δομή", το 1966, και του λεξικού "Τεγόπουλου - Φυτράκη", περίπου τριάντα χρόνια μετά. Ήταν, επίσης, μέτοχος του ιδιωτικού τηλεοπτικού σταθμού Mega Channel.

</doc>
<doc id="47315" url="https://el.wikipedia.org/wiki?curid=47315" title="Θάνος Καλλίρης">
Θάνος Καλλίρης

Ο Θάνος Καλλίρης (γενν. 13 Αυγούστου 1962) είναι Έλληνας μουσικός, τραγουδοποιός και τραγουδιστής.
Βιογραφία.
Γεννήθηκε στις 13 Αυγούστου 1962 και είναι γιος του επίσης συνθέτη Τίτου (Χρήστου) Καλλίρη. Σημείωσε σημαντική επιτυχία κυρίως στη δεκαετία του 1990, τραγουδώντας τραγούδια και μπαλάντες της ποπ.
Ξεκίνησε τη μουσική του καριέρα με το συγκρότημα «Bijoux»» που δημιούργησε μαζί με φίλους το 1984. Με τους Bijoux, ηχογραφεί τον πρώτο του δίσκο το 1984, το "you 're the one". Το πρώτο του μεγάλο κεφάλαιο στη μουσική, ήταν οι Bang (μαζί με τον Βασίλη Δερτιλή), με το οποίο εκπροσώπησε την Ελλάδα στο διαγωνισμό τραγουδιού της Eurovision, τραγουδώντας το «Stop» το 1987. Ακολούθησε η επιτυχία «Κάνε το λάθος» και το 1990 η διάλυση του συγκροτήματος, οπότε και έκανε σόλο καριέρα.
Το 1991 κυκλοφόρησε τον πρώτο του προσωπικό δίσκο με τίτλο «Σε καταδικάζω», με το δημοφιλές τραγούδι «Φεύγω», και ακολούθησαν πολλές επιτυχίες, όπως «Αγαπούλα μου γεια» (1992), «Γιορτάζω» (1993), «Ένα ψέμα για το τέλος» (1993), «Θα περιμένω», «Το Νου σου κύριε Οδηγέ», «Κάποιο καλοκαίρι» (1994), «Αγάπη καλοκαιρινή» (1996), «Όχι όχι το μωρό μου», «Φώναξέ με» (1997), «Love Sorry» (τραγούδι τίτλων σε ομώνυμη τηλεοπτική σειρά) και άλλα.
Παράλληλα, ανέπτυξε φιλανθρωπική δράση, βοηθώντας ενεργά το «Χαμόγελο του Παιδιού». Είναι παντρεμένος και έχει ένα γιο και μία κόρη. Συνεργάστηκε με τη ραδιοφωνική παραγωγό Ναταλία Γερμανού. Έχει εργαστεί επίσης στην τηλεόραση, ως παρουσιαστής τηλεπαιχνιδιών, αλλά και μαγκαζίνο.
Το 2004 κυκλοφορεί το CD με όνομα "Για χάρη σου μπορώ". Στο συγκεκριμένο CD του υπογράφει 2 τραγούδια ο Ανδρέας Λάμπρου, αλλά και νέοι για την εποχή ταλαντούχοι καλλιτέχνες όπως π.χ. ο Βασίλης Πάλλης (Συνθέτης/Στιχουργός/Τραγουδιστής).
Το 2009 κυκλοφόρησε το cd Θάνος Καλλίρης - Μιχάλης Ρακιντζής - "Ανδρική Αλληλεγγύη" (Ντουέτο Μιχάλη Ρακιντζή και Θάνου Καλλίρη). 
Το 2011 κυκλοφόρησε το νέο τραγούδι του Θάνου Καλλίρη με τίτλο "Καινούρια μέρα θα χαράξει" σε μουσική και στίχους δικούς του, ενώ τον Νοέμβριο του 2012 παρουσίασε στο Youtube το τραγούδι "Έλα να με βρεις" σε στίχους Βίκυς Γεροθόδωρου. 
Τον Ιούνιο του 2015 επιστρέφει με το τραγούδι "Θέλω να με θέλεις" σε μουσική Κυριάκου Παπαδόπουλου και στίχους της Βίκυς Γεροθόδωρου. Το βίντεο κλιπ του τραγουδιού γυρίστηκε στην Ζάκυνθο και το επιμελήθηκε σκηνοθετικά η Cadro. Η διανομή γίνεται από την .

</doc>
<doc id="47324" url="https://el.wikipedia.org/wiki?curid=47324" title="Μιχάλης Ρακιντζής">
Μιχάλης Ρακιντζής

Ο Μιχάλης Ρακιντζής (3 Απριλίου 1957) είναι Έλληνας τραγουδοποιός. Η καριέρα του στην Ελλάδα ξεκίνησε τη δεκαετία του 1980 και σημείωσε επιτυχία με τραγούδια σε ποπ, ροκ, αλλά και με μίξη ανατολίτικων, ρέγγε και άλλων στοιχείων. Το 2002 εκπροσώπησε την Ελλάδα στο διαγωνισμό τραγουδιού της Eurovision, καταλαμβάνοντας τη 17η θέση με το τραγούδι "S.A.G.A P.O." . Το πρώτο προσωπικό του άλμπουμ ήταν το «Μωρό μου φάλτσο» το 1987. Εκτός από τη μουσική του, ασχολείται και με τις πτήσεις.
Πρώιμα χρόνια.
Γεννήθηκε στην Αθήνα στις 3 Απριλίου του 1957. Ο λυράρης πατέρας του Γεώργιος Ρακιντζής έπαιξε σε κάποια τραγούδια του. Η καταγωγή του είναι από το Ρέθυμνο της Κρήτης και συγκεκριμένα από το χωριό Έρφοι Μυλοποτάμου. Με ερεθίσματα από τον πατέρα του ασχολήθηκε με τη μουσική από 10 χρόνων, παίζοντας κιθάρα και συμμετέχοντας σε σχολικά συγκροτήματα. Σπούδασε Μηχανολογία στο Λονδίνο και παράλληλα έπαιζε μουσική με το συγκρότημα "Funk And Reggae". Λίγο αργότερα πήρε το πτυχίο του Μηχανολόγου Μηχανικού με ειδίκευση στη Μηχατρονική, αν και δεν ακολούθησε τελικά το επάγγελμα που σπούδασε. Παράλληλα με τη μουσική του καριέρα, ασχολήθηκε με τους υπολογιστές. 
Το 1972 δημιούργησε το συγκρότημα "Weight Object", με το οποίο τον Μάρτιο του 1973 έλαβε μέρος με το τραγούδι "Helen" σε διαγωνισμό για την ανάδειξη νέων ελληνικών συγκροτημάτων, στο θέατρο "Μινώα".
Αργότερα το ίδιο έτος (1973) δημιούργησε νέο συγκρότημα επονομαζόμενο "Ηλεκτρικός Αργοναύτης", με το οποίο και με το τραγούδι "Αόρατη θεά" συμμετείχε και πάλι σε διαγωνισμό νέων ελληνικών συγκροτημάτων. Η δισκογραφική εταιρεία "Columbia" διοργάνωσε τον διαγωνισμό σε συνεργασία με το περιοδικό "Φαντάζιο", ενώ το βραβείο για τα 13 τραγούδια που θα διακρίνονταν θα ήταν η συμμετοχή σε ένα LP που θα εξέδιδε η εταιρεία, καθώς και μια εμφάνιση στην τηλεόραση, που πραγματοποιήθηκε με οικοδέσποινα τη Γωγώ Ατζολετάκη. Το LP κυκλοφόρησε υπό τον τίτλο "Pop Festival '73" και περιλαμβάνει πρώιμες εμφανίσεις και άλλων μετέπειτα γνωστών ονομάτων της ελληνικής μουσικής σκηνής που συμμετείχαν στον διαγωνισμό, όπως του Γιάννη Γιοκαρίνη (με το συγκρότημα "Σκορπιός"), του Κώστα Μπίγαλη (με το συγκρότημα "Live" και με το πραγματικό του όνομα Κωνσταντίνος Μπιγάκης) και του Βασίλη Σπυρόπουλου, μετέπειτα μέλους των Σπυριδούλα (με το συγκρότημα "Νιρβάνα"). Η μουσική του τραγουδιού του Ρακιντζή "Αόρατη θεά" επενδυμένη με άλλους στίχους σημείωσε μερικά χρόνια αργότερα μεγάλη επιτυχία ως "Τα γιασεμάκια σου", τραγούδι ερμηνευμένο από τον Γιάννη Κατέβα.
Ο Ρακιντζής υπήρξε από τους πρώτους μουσικούς στην Ελλάδα που χρησιμοποίησαν ηλεκτρονικό υπολογιστή για να συνθέσουν.
Καριέρα.
Στις αρχές της δεκαετίας του 1980 ίδρυσε τους Scraptown, όπου ο ίδιος έπαιζε κιθάρα και τραγουδούσε.
Οι Scraptown κυκλοφόρησαν 3 αγγλόφωνους δίσκους, με ρέγγε και φανκ μουσικό στυλ. Με το "Viva Sahara" το 1984, οι Scraptown έκαναν μεγάλη επιτυχία στην Ευρώπη. Στο απόγειο όμως της επιτυχίας τους και ύστερα από εμφανίσεις στη Γαλλία επί 4 μήνες το συγκρότημα διαλύθηκε και ο Μιχάλης ξεκίνησε τη σόλο καριέρα του στην Ελλάδα.
Το 1987 κυκλοφόρησε ο πρώτος του προσωπικός δίσκος, με τίτλο "Μωρό μου φάλτσο". Στο δίσκο αυτό συνεργάστηκε με την Ελένη Δήμου στο τραγούδι "Δεν Πιστεύω" και συμπεριέλαβε τόσο δυτικά όσο και ανατολικά στοιχεία (όπως φαίνεται από το κομμάτι "Ανατολή", το οποίο είναι ορχηστρικό). Ταυτόχρονα συνέθεσε καθαρά «ηλεκτρονικά» κομμάτια. Από τα τέλη της δεκαετίας του 1980 άρχισε να σημειώνει ακόμα μεγαλύτερες επιτυχίες. 
Το 1988 κυκλοφορεί και το σάουντρακ για την ταινία του Γιάννη Δαλιανίδη "Ισόβια". Το 2003 κυκλοφόρησε τον δίσκο "Solo" που περιέχει παλαιότερα τραγούδια του αλλά με άλλη μορφοποίηση. 
Το 1990 έγινε η συνεργασία του με τη Σοφία Αρβανίτη. Το 1991 ψηφίστηκε από τους αναγνώστες του νεανικού περιοδικού ΠΟΠ ΚΟΡΝ ως ο καλύτερος τραγουδιστής της χρονιάς.
Το 1992 συνεργάστηκε και με την Μπόνι Τάιλερ, η οποία συμμετέχει στον δίσκο της Σοφίας Αρβανίτη. Το 1993, ο Ρακιντζής εμφανίστηκε ζωντανά μαζί με τον τραγουδιστή των Deep Purple, Ίαν Γκίλαν. Άλλες συνεργασίες του έγιναν με τους εξής: Δημήτρης Κοντολάζος, Άγγελος Διονυσίου, Βασίλης Καρράς, Γιάννης Κάρμας, με την αδερφή του Μαρίνα και τον Έλβιν.
Το 1994 κατέβηκε υποψήφιος ως δημοτικός σύμβουλος στον Δήμο Αθηναίων.
Το Μάιο του 2002 συμμετείχε στον διαγωνισμό της Eurovision εκπροσωπώντας την Ελλάδα στο Τάλιν της Εσθονίας, όπου κατέλαβε την 17η θέση με το αγγλόφωνο "S.A.G.A.P.O.". 
Το 1989 ο Μιχάλης Ρακιντζής ήταν υποψήφιος με το τραγούδι "Νανά" που αργότερα έγινε επιτυχία και το 1997 με το τραγούδι "Πράσινη Γραμμή".
Το 2005 κυκλοφόρησε το δίσκο "barcode" με νέους ρυθμούς και ήχους, με το τραγούδι "Πήγαινε στα bar" μαζί με τα Ταλέντα Δίχως Αύριο, (συγκρότημα που δημιουργήθηκε με την βοήθεια του Ρακιντζή). Ακολούθησε το άλμπουμ "Made in Greece" (2006) με ήχους reggaeton, ενώ την ίδια χρονική περίοδο συνετέλεσε στη δημιουργία των Trilogy (Γιάννης Κάρμας, Αναστάσης Παπάς, Κωνσταντίνα Στεφανοπούλου). 
Το 2008 και έπειτα από απουσία δύο ετών, κυκλοφόρησε το άλμπουμ "Energia" στο οποίο συμπεριλήφθηκε και μία επανάμειξη του τραγουδιού "Προκαλείς", το οποίο έγινε επιτυχία το 1990. 
Το 2011 κυκλοφόρησε το άλμπουμ "Back to the Φuture".
Πιλοτική.
Ο Ρακιντζής ξεκίνησε μαθήματα πιλοτικής στα διθέσια αεροσκάφη, αν και τα διέκοψε γρήγορα καθώς έπρεπε να περιοδεύσει στην Ευρώπη με τους Scraptown. Στα τέλη της δεκαετίας του 1990 όμως παρακολούθησε μια επίδειξη ελικοπτέρων στο Ελληνικό και ξεκίνησε εκ νέου μαθήματα στα ελικόπτερα αυτή τη φορά. Σύντομα απέκτησε δίπλωμα πιλότου για ιδιωτικό ελικόπτερο. Σε ένα βιντεοκλίπ του (εκείνο του τραγουδιού "Τυχερούλα") πιλοτάρισε ο ίδιος ελικόπτερο.

</doc>
<doc id="47329" url="https://el.wikipedia.org/wiki?curid=47329" title="Αργύρης Μπακιρτζής">
Αργύρης Μπακιρτζής

Ο Αργύρης Μπακιρτζής (Θεσσαλονίκη, 18 Ιανουαρίου 1947) είναι Έλληνας αρχιτέκτονας, τραγουδιστής και ηθοποιός.
Βιογραφία.
Γεννήθηκε στις 18 Ιανουαρίου του 1947 στη Θεσσαλονίκη. Είναι αρχιτέκτονας στην Αρχαιολογική Υπηρεσία της Καβάλας με ιδιαίτερο έργο στις βυζαντινές αρχαιότητες της Βορείου Ελλάδας. Πιο συγκεκριμένα έχει ασχοληθεί με την αναστήλωση και τη διατήρηση των εξής μνημείων: Καμάρες της Καβάλας, τον τεκκέ του Σέλινου, το Μεγάλο Τέμενος Διδυμοτείχου, την Κοσμοσώτειρα Φερρών, το Οκτάγωνο Φιλίππων, τα τζαμιά των Σερρών, τον πύργο της Απολλωνίας, τον πύργο του Καντακουζηνού στο Πύθιο, τα σπίτια της Παναγίας Καβάλας, την παλιά πόλη της Ξάνθης, κ.ά.. Μένει χρόνια στην Καβάλα. Είναι επίσης ο τραγουδιστής των Χειμερινών Κολυμβητών, του . Είναι αυτοδίδακτος μουσικός και γράφει στίχους και μουσική.
Είναι αγαπημένος ηθοποιός του Σταύρου Τσιώλη και έχει πρωταγωνιστήσει σε πολλές ταινίες του, όπως το «Έρωτας στη χουρμαδιά» (1990), «Παρακαλώ γυναίκες μην κλαίτε» (1992), «Ο Χαμένος Θησαυρός του Χουρσίτ Πασά» (1996), «Ας περιμένουν οι γυναίκες» (1998) και «Φτάσαμεεε!...» (2004). 
Εξωτερικοί σύνδεσμοι.
• Αργύρης Μπακιρτζής: Βουτιά στη Θεσσαλονίκη των παιδικών μου χρόνων

</doc>
<doc id="47333" url="https://el.wikipedia.org/wiki?curid=47333" title="Σταύρου Τσιώλη">
Σταύρου Τσιώλη



</doc>
<doc id="47343" url="https://el.wikipedia.org/wiki?curid=47343" title="Ναυτικός">
Ναυτικός

Με τον όρο Ναυτικός (seafarer, mariner, sailor, seaman)ως ουσιαστικό, ή "ναυτιλλόμενος" χαρακτηρίζονται:
Ο ειδικότερος ελληνικός όρος ναυτιλλόμενος (navigator) καθιερώθηκε ν΄ αποδίδεται κυρίως για τους ναυτικούς τους επιφορτισμένους με τον έλεγχο και την ασφάλεια της ναυσιπλοΐας, δηλαδή για τους πλοιάρχους κυβερνήτες και γενικά αξιωματικούς γεφύρας των πλοίων.
Το είδος και οι συνθήκες εργασίας του ναυτικού στο πλοίο (ναυτική εργασία), όπως επίσης η διάρκειά της στο πλοίο και σε λιμάνι, η υποχρέωση για πρόσθετη εργασία, το ύψος των αμοιβών (βασικής και πρόσθετης) καθώς και κάθε άλλη σχετική λεπτομέρεια καθορίζονται από τις ισχύουσες κάθε φορά συλλογικές συμβάσεις ναυτικής εργασίας, για συγκεκριμένη κατηγορία - τύπο πλοίου στο οποίο εργάζεται ο ναυτικός.
Στις συμβάσεις αυτές εργασίας καθορίζονται επίσης και το σύνολο των ωρών εβδομαδιαίας εργασίας, ""εν πλω" και "εν όρμω"", οι αργίες, το επίδομα υπερωριακής εργασίας καθώς και η πρόσθετη αμοιβή για πέραν της υπερωρίας εργασία ή για άλλη ιδιαίτερη εργασία.

</doc>
<doc id="47347" url="https://el.wikipedia.org/wiki?curid=47347" title="Νικόλαος Ζορμπάς">
Νικόλαος Ζορμπάς

Ο Νικόλαος Ζορμπάς (Αθήνα, 27 Σεπτεμβρίου 1844 - 11 Ιουνίου 1920, παλαιό ημερολόγιο, Αθήνα), ήταν Έλληνας στρατιωτικός, ο αρχηγός του Στρατιωτικού συνδέσμου και του Κινήματος στο Γουδί (1909).
Βιογραφία.
Γεννήθηκε στην Αθήνα το 1844, από πατέρα στρατιωτικό με καταγωγή από τη Μαγνησία της Μικράς Ασίας. Σπούδασε στη Σχολή Ευελπίδων και στη συνέχεια στη Γαλλία και στο Βέλγιο. Μετείχε στις συμπλοκές του 1886 ως διοικητής μοίρας πυροβολικού. Επί πρωθυπουργίας του Χαρίλαου Τρικούπη (1886-1889) υπηρέτησε στο υπουργείο Στρατιωτικών στη διοίκηση προσωπικού. Διετέλεσε επίσης υπάλληλος του υπουργείου Εσωτερικών και καθηγητής πυροβολικού στη σχολή Ευελπίδων. Στον πόλεμο του 1897 έφερε τον βαθμό του αντισυνταγματάρχη όπου και διετέλεσε αρχηγός πυροβολικού της 1ης Μεραρχίας. Μετά την ατυχή λήξη του πολέμου του 1897 ήρθε σε σύγκρουση με τον διάδοχο Κωνσταντίνο και τους επιτελείς του, σχετικά με την κριτική που ασκούσε η επίσημη πολεμική έκθεση για τη δράση του στο μέτωπο της Θεσσαλίας. Έτσι τέθηκε σε διαθεσιμότητα.
Από τις 17 Ιουλίου 1905 μέχρι τις 26 Αυγούστου 1906 διετέλεσε διοικητής της σχολής Ευελπίδων και το 1907 διευθυντής πολεμικού υλικού. Το 1909 όταν οργανώθηκε ο Στρατιωτικός Σύνδεσμος του εζητήθη ν΄ αναλάβει την αρχηγία του κινήματος του 1909.
«Ο Ζορμπάς πρωτοστάτησε στη ίδρυση του Στρατιωτικού Συνδέσμου, μια κίνησης με στρατιωτική και πολιτικά αιτήματα, όπως αναδιοργάνωση του στρατού, απομάκρυνση μελών της βασιλικής οικογένειας από τη διοίκηση του στρατεύματος και εξυγίανση της πολιτικής ζωής του τόπου (Mάιος 1909)». 
Στην κυβέρνηση Δραγούμη στις 18 Ιανουαρίου του 1910 ορκίστηκε υπουργός στρατιωτικών, από τη θέση την οποία και διέταξε τη διάλυση του Στρατιωτικού Συνδέσμου. Στις 6 Οκτωβρίου του ίδιου έτους αντικαταστάθηκε από τον Ελευθέριο Βενιζέλο. Αποστρατεύτηκε το 1911 κατόπιν παραιτήσεώς του.
Ο Ζορμπάς δεν υπήρξε κινηματίας, επιλέχθηκε για την ανάληψη της αρχηγίας του κινήματος λόγω της ιδιαίτερης διπλωματίας που τον διέκρινε και της ψυχραιμίας του, αλλά και των γνώσεων που είχε αποκομίσει όταν υπηρετούσε στο υπουργείο στρατιωτικών. Ανέλαβε την αρχηγία όταν το κίνημα σχεδόν παρέλυε κάτω από την πείσμωνα αδιαφορία των πολιτικών και κατάφερε να χαλιναγωγήσει τις ορμές των πιο έξαλλων κυρίως νεαρών αξιωματικών. Προσεταιριζόμενος τα πλέον ψύχραιμα στοιχεία συνεργάσθηκε τελικά με τον πολιτικό χώρο όπου και στη συνέχεια ο ίδιος διέλυσε και τον Σύνδεσμο.
Πέθανε στην Αθήνα, νοσηλευόμενος στο Β΄ Στρατιωτικό Νοσοκομείο στις 11 Ιουνίου του 1920, χωρίς να γίνει ο παραμικρός λόγος για τον θάνατό του.
Συγγράμματα.
Έγραψε τα έργα «Μαθήματα Πυροβολικού» που διδάσκονταν στη Σχολή Ευελπίδων, καθώς και «Απομνημονεύματα» (περί του κινήματος 1909) που δημοσιεύτηκαν λίγα χρόνια μετά το θάνατό του, το 1925.

</doc>
<doc id="47348" url="https://el.wikipedia.org/wiki?curid=47348" title="Μαγδεμβούργο">
Μαγδεμβούργο



</doc>
<doc id="47350" url="https://el.wikipedia.org/wiki?curid=47350" title="Ιδιώνυμο">
Ιδιώνυμο

Ο όρος αναφέρεται στο «ιδιώνυμο» (ειδικό) αδίκημα όπως περιγράφεται στον νόμο N.4229/24 Ιουλίου 1929 μετά από πρόταση της κυβέρνησης Βενιζέλου. Ο τίτλος του νόμου ήταν "Περί των μέτρων ασφαλείας του κοινωνικού καθεστώτος και προστασίας των ελευθεριών των πολιτών". Ο στόχος του ήταν η ποινικοποίηση των "ανατρεπτικών" ιδεών, ιδιαίτερα η δίωξη κομμουνιστών, αναρχικών και η καταστολή των συνδικαλιστικών κινητοποιήσεων. Ιδιώνυμο στη Νομική Επιστήμη ονομάζεται το έγκλημα εκείνο για το οποίο προβλέπονται ιδιαίτερες ποινές σε σχέση με τα εγκλήματα της γενικής κατηγορίας, όπου αυτό υπάγεται. Ο όρος από το 1929 απέκτησε πολιτική σημασία και σήμανε κάθε κατασταλτικό μέτρο που εφαρμόστηκε έως το 1974 και ποινικοποιούσε την υποστήριξη και διάδοση των κομμουνιστικών ιδεών.
Γενικά.
Ο Νόμος αυτός προέβλεπε ποινή φυλάκισης τουλάχιστον έξι μηνών για όποιον, κατά το άρθρο 1 παράγραφο 1, "ἐπιδιώκει τὴν ἐφαρμογὴν ἰδεῶν ἐχουσῶν ὡς ἔκδηλον σκοπὸν τὴν διὰ βιαίων μέσων ἀνατροπὴν τοῦ κρατούντος κοινωνικοῦ συστήματος ἢ τὴν ἀπόσπασιν μέρους ἐκ τοῦ ὅλου τῆς ἐπικρατείας, ἢ ἐνεργεῖ ὑπὲρ τῆς ἐφαρμογῆς αὐτῶν προσηλυτισμὸν".
Ήταν το πρώτο νομοθετικό μέτρο κατά του Κ.Κ.Ε. και εγκαινίασε σειρά από έκτακτα μέτρα που θα θεσπισθούν αργότερα από τις νεότερες κυβερνήσεις κατά της αριστεράς. 
Με την επίκληση του "ιδιωνύμου" διαλύθηκαν οι περισσότερες εργατικές οργανώσεις προς τα τέλη του έτους 1930. Οι Αλ. Παπαναστασίου και Γ. Καφαντάρης είχαν αντιδράσει έντονα κατά την ψήφιση του ιδιωνύμου. Αξιοσημείωτη ήταν η απόρριψη από το Βενιζέλο της πρότασης του Παπαναστασίου να διώκονται με το «ιδιώνυμο» όχι μόνο οι κομμουνιστές αλλά και οι φασίστες. Πάντως, στις 7 Αυγούστου 1936, και αφού είχε γίνει το πραξικόπημα της 4ης Αυγούστου από τον Μεταξά, ο Γ. Καφαντάρης (ηγέτης των Προοδευτικών) κι ο Αλ. Παπαναστασίου (ηγέτης του Αγροτικού-Εργατικού κόμματος) από κοινού με τους αρχηγούς των κομμάτων των Φιλελευθέρων (Θεμ. Σοφούλης) και του Λαϊκού (Χαρ. Βοζίκης) ζητούν από τον βασιλιά Γεώργιο να ληφθούν τα αναγκαία μέτρα προκειμένου να «παταχθή αποτελεσματικώς κάθε προπαγάνδα εγκαταστάσεως οιουδήποτε καθεστώτος στηριζομένου εις την βίαν ειδικώτερον δε όπως εξουδετερωθή και διά συνταγματικών εν ανάγκη νομοθετικών μέτρων η κομμουνιστική δράσις».
Η ανάπτυξη του εργατικού κινήματος, που ακολουθούσε τις ανάλογες τάσεις στην υπόλοιπη Ευρώπη με την εξάπλωση των ριζοσπαστικών / κομμουνιστικών ιδεολογιών, η Μικρασιατική Καταστροφή με την άφιξη εκατομμυρίου και πλέον προσφύγων, που δυνητικά, λόγω της άθλιας κατάστασής τους, θα μπορούσαν να αποτελέσουν πρόσφορο έδαφος για την εξάπλωση των ιδεολογιών αυτών, και η γενικότερη κακή κατάσταση της χώρας αλλά και της οικονομίας λόγω του πολέμου και της πολιτικής αστάθειας των χρόνων εκείνων, οδήγησαν στην ψήφιση του νόμου. Σημαντικό ρόλο έπαιξε επίσης η επίσημη τότε θέση του ΚΚΕ για "ενιαία και ανεξάρτητη Μακεδονία", θέση που αναθεώρησε αργότερα. Σύμφωνα με το νόμο, η απεργία δεν αναγνωριζόταν ως μέσο προβολής πολιτικών αιτημάτων, η διαδήλωση θεωρείτο διασάλευση της κοινωνικής γαλήνης και ο συνδικαλισμός μετατράπηκε σε "ιδιώνυμο" αδίκημα. 
Η κυβέρνηση Ι. Μεταξά αντικατάστησε τον Ν.4229 με τον Α.Ν. 117/15 Σεπτεμβρίου 1936 "Περί μέτρων προς καταπολέμησιν του κομμουνισμού και των εκ τούτου συνεπειών" (ΦΕΚ 402/Τεύχος Πρώτον/18 Σεπτεμβρίου 1936), διατηρώντας το πνεύμα του αρχικού νόμου με εντατικοποίηση του ελέγχου των πολιτικών φρονημάτων, ειδικότερα στη στρατολόγηση, θεσπίζοντας γενικότερα τις περίφημες "δηλώσεις μετανοίας". Το αντικομουνιστικό οπλοστάσιο της μεταξικής δικτατορίας ενισχύθηκε με πολλές άλλες νομοθετικές πράξεις. Η σπουδαιότερη απ' αυτές ήταν ο Α.Ν. 1075/10 Φεβρουαρίου 1938 «Περί μέτρων ασφαλείας του κοινωνικού καθεστώτος και προστασίας των πολιτών» (ΦΕΚ 45/Τεύχος Πρώτον/11 Φεβρουαρίου 1938) όπου θέσπισε αυστηρότερες διατάξεις και σκληρότερους όρους εγκλεισμού των αριστερών πολιτικών αντιπάλων της κεντρικής εξουσίας, σε αντικατάσταση των προηγούμενων νομοθετημάτων και του Α.Ν.117.
Α.Ν. 509/1947.
Μετά την απελευθέρωση, και συγκεκριμένα το 1947 ψηφίσθηκε ο όπου δια του άρθρου 2 το αδίκημα της ανατροπής του πολιτεύματος και του προσηλυτισμού υπήχθη στη δικαιοδοσία των στρατοδικείων, που είχε επαναφέρει σε λειτουργία διαρκείας, παρά το τέλος του πολέμου, ο Αρχιεπίσκοπος Δαμασκηνός λίγους μήνες προτού παραδώσει την εξουσία. Σύμφωνα μ΄αυτόν τον νόμο, προβλεπόταν η ποινή θανάτου για τους αρχηγούς ή τους οδηγούς συστασιωτών και η ποινή ισόβιων δεσμών για τους απλούς συστασιώτες.
Αιτία που προκάλεσε την ψήφιση του νόμου αυτού από την τότε κυβέρνηση συνασπισμού υπό του Πρωθυπουργού Δημητρίου Μαξίμου ήταν, η "βόμβα του Στρασβούργου", όπως χαρακτηρίστηκε τότε, η δήλωση του επίσημου αντιπροσώπου του ΚΚΕ, στο συνέδριο του γαλλικού Κ.Κ. στο Στρασβούργο, στα τέλη Ιουνίου του 1947, Μιλτιάδη Πορφυρογένη που δήλωνε: "μπροστά στην αδιαλλαξία της ντόπιας και της ξένης αντίδρασης δεν απομένει άλλη λύση από τη δημιουργία λεύτερης Ελλάδας με δική της Κυβέρνηση". Στη συνέχεια, το ΚΚΕ προχώρησε στη δημιουργία της "Προσωρινής Κυβέρνησης του βουνού" με τύποις πρωθυπουργό τον Μάρκο Βαφειάδη, με συνέπεια την άμεση κήρυξη του ως παράνομο από την ελληνική κυβέρνηση.
Δέκα ημέρες αργότερα το τότε Υπουργικό Συμβούλιο, που συμμετείχαν ο Γεώργιος Στράτος, υπουργός στρατιωτικών και ο Ναπολέων Ζέρβας, υπουργός Δημόσιας Τάξης, σε ολονύκτια σύσκεψη αποφάσισε "εκτεταμένης κλίμακας προληπτικές συλλήψεις" μετά από πληροφορίες ότι "οι κομμουνισταί εσκόπευον να προκαλέσουν σοβαράς ταραχάς". Στις δύο νύκτες που ακολούθησαν έγιναν 5.000 περίπου συλλήψεις με σημείο συγκέντρωσης τις ναυτικές φυλακές της νήσου Ψυττάλειας. Υπενθυμίζεται ότι εκτοπισμοί την εποχή εκείνη είχαν σημειωθεί πολύ πριν στα λεγόμενα τάγματα σκαπανέων, ενώ δύο μήνες αργότερα θεσπίστηκε ο Οργανισμός Αναμορφωτηρίων Μακρονήσου. 
Σύμφωνα με αυτόν τον νόμο οι συλληφθέντες, κατά διάφορες πηγές, ήταν αρκετές χιλιάδες. Συγκεκριμένα από το 1946 μέχρι το 1951 υπήρχαν 11.000 κρατούμενοι εκ των οποίων πάνω από 5.000 είχαν ήδη εκτελεστεί, μεταξύ αυτών υπήρχαν ανήλικα παιδιά,υπερήλικες γυναίκες.&lt;br&gt;
Μερικές από τις πιο γνωστές φυλακές κρατουμένων του νόμου Α.Ν. 509 (ο νόμος περί Ιδιώνυμου δηλαδή) ήταν η Μακρόνησος η Γιάρος το Λαζαρέτο Κέρκυρας,οι περίφημες φυλακές Αβέρωφ, το Δαφνί και άλλες. Στο γνωστό ποίημά του, 4.000 στίχων, "Οι γειτονιές του κόσμου" ο μεγάλος μας ποιητής Γιάννης Ρίτσος γράφει για την Μακρονήσο του 1949 ότι υπήρχαν 12.000 φυλακισμένοι, 30.000 εκτοπισθέντες και 3.500 εκτελεσθέντες.
Κατάργηση.
Τελικά ο Α.Ν. 509/1947 καταργήθηκε στις 23 Σεπτεμβρίου του 1974 από την κυβέρνηση εθνικής σωτηρίας με το άρθρο 3 του Ν.Δ. 59 "Περί συστάσεως και επαναλειτουργίας πολιτικών κομμάτων" (ΦΕΚ 259/τεύχος Δ'/1974), με συνέπεια την νομιμοποίηση του ΚΚΕ.

</doc>
<doc id="47352" url="https://el.wikipedia.org/wiki?curid=47352" title="Σαραντάπορο">
Σαραντάπορο

Με το όνομα Σαραντάπορο συναντώνται δύο οικισμοί της Ελλάδας:

</doc>
<doc id="47358" url="https://el.wikipedia.org/wiki?curid=47358" title="Λένα Δανιηλίδου">
Λένα Δανιηλίδου

Η Λένα Δανιηλίδου (γενν. 19 Σεπτεμβρίου 1982) είναι Ελληνίδα αντισφαιρίστρια, με διεθνείς διακρίσεις στο ενεργητικό της. Γεννήθηκε στα Χανιά.
Πορεία προς τις νίκες.
Στις 17 Ιανουαρίου 2002 εξασφάλισε ιστορική πρόκριση στον 3ο γύρο του Αυστραλιανού Όπεν Γυναικών (Νο 83 στην παγκόσμια κατάταξη) με νίκη επί της Ρωσίδας Τατιάνας Πανόβα (Νο 35). Έγινε η πρώτη Ελληνίδα αντισφαιρίστρια που καταφέρνει να συμπεριληφθεί στις 32 καλύτερες αντισφαιρίστριες του τουρνουά της Μελβούρνης, ενός από τα 4 του Γκραν Σλαμ. Ο πρώτος της επαγγελματικός τίτλος ήρθε το 2002 στην Ολλανδία, νικώντας στον τελικό την Ελένα Ντεμεντίεβα, με 2-1 (3-6, 6-2, 6-3) στο επαγγελματικό τουρνουά του Χερτόγκενμπος. Το 2003 και το 2004 κατέκτησε τον τίτλο στο τουρνουά τένις του Ώκλαντ, στη Νέα Ζηλανδία. Κέρδισε τον τελικό του τουρνουά του 2003 (4/1/2003) με νίκη επί της Κορεάτισσας Τσο, με 6-4, 4-6, 7-6 (7-2 στο τάιμπρεϊκ). Στον τελικό του 2004 νίκησε με 6-3, 6-2 τη 18χρονη Αμερικανίδα Ασλεϊ Χάρκλροουντ, η οποία θεωρείται από τις πιο εξελίξιμες παίκτριες στην πατρίδα της.
Την πιο μεγάλη νίκη στην καριέρα της πέτυχε στις 25 Φεβρουαρίου 2004. Απέκλεισε με 2-0 σετ στον β' γύρο του τουρνουά τένις του Ντουμπάι, στα Ηνωμένα Αραβικά Εμιράτα, ένα από τα ιερά τέρατα του σύγχρονου παγκόσμιου τένις, την Αμερικανίδα Τζένιφερ Καπριάτι που ήταν το 2001 Νο 1 στον κόσμο. 
Παρουσία σε Ολυμπιακούς Αγώνες.
Ήταν μέλος της ολυμπιακής ομάδας (2000, 2004). Στον πρώτο γύρο του διπλού γυναικών του ολυμπιακού τουρνουά της Αθήνας, το 2004, δεν είχε σημαντικές επιτυχίες. Σε ένα γήπεδο κατάμεστο από κόσμο, οι Λένα Δανιηλίδου και Χριστίνα Ζαχαριάδου ηττήθηκαν από τις Γαλλίδες Αμελί Μορεσμό και Μαίρη Πιρς με 2-0 σετ και αποκλείστηκαν από τη συνέχεια της διοργάνωσης. Η Δανιηλίδου, παρά τον τραυματισμό της στο τρίτο σετ, νίκησε τη Βουλγάρα Μαγκνταλένα Μαλέεβα με 2-1 σετ και πήρε την πρόκριση για τις 16 καλύτερες. Στο απλό, αποκλείστηκε έχοντας φτάσει στη φάση των «16».
Μετέπειτα πορεία.
Το 2003 η Λένα επιβεβαίωσε τη σταθερά καλή της πορεία και στο Όπεν της Αυστραλίας. Μαζί με τον Τοντ Γούνμπριτζ ηττήθηκε από τους Ναβρατίλοβα/ Πάες με 2-0 σετ στον τελικό του τουρνουά και κατέκτησε τη 2η θέση στο διπλό. Τον Ιούλιο του 2004, με τη Νικόλ Πρατ (Αυστραλία) πρώτευσε στο διπλό του τουρνουά του Στάμφορντ (HΠA) και κατέκτησε τον πρώτο της επαγγελματικό τίτλο στο διπλό, με νίκη επί των Πενέσοβα (Τσεχία) / Σολ (Λουξεμβούργο) με 6-2, 6-4. Με τη νίκη της επί της Βουλγάρας Λουμπομίρα Μπάτσεβα με 2-1 σετ, η Δανιηλίδου έγινε, τον Ιούνιο του 2001 η πρώτη ελληνίδα τενίστρια που πέρασε στον β' γύρο του Ουίμπλεντον όπου ηττήθηκε με 6-3 από τη Γαλλίδα Αμελί Μορεμό. 
Το 2001 στο απλό αντισφαίρισης γυναικών, κατέκτησε ένα αργυρό μετάλλιο χάνοντας με 2-0 από τη Μαροκινή Ούτα Χασίν στους Μεσογειακούς Αγώνες στην Τύνιδα. 
Στις 1 Οκτωβρίου 2006 η Λένα κατέκτησε τον τέταρτο τίτλο της καριέρας της, θριαμβεύοντας στον τελικό του τουρνουά τένις της Σεούλ. Η Ελληνίδα πρωταθλήτρια κέρδισε στο δραματικό αγώνα την Άι Σουγκιγιάμα από την Ιαπωνία, Νο 27 στον κόσμο και Νο 4 στο κυρίως ταμπλό του τουρνουά, με 6-3, 2-6, 7-6 και κατέκτησε το τρόπαιο, το πρώτο μετά τη νίκη της στο Όκλαντ το 2004. 
Στις 11 Ιανουαρίου του 2008 κέρδισε τον ευκολότερο τίτλο της καριέρας της στο απλό του τουρνουά του Χόμπαρτ έπειτα από αποχώρηση (λόγω τραυματισμού) της συμπαίκτριάς της, Β. Ζβοράνεβα.

</doc>
<doc id="47363" url="https://el.wikipedia.org/wiki?curid=47363" title="Γεώργιος Ζωιτάκης">
Γεώργιος Ζωιτάκης

Ο Γεώργιος Ζωιτάκης (Ναύπακτος, 3 Μαρτίου 1910 - Αθήνα, 21 Οκτωβρίου 1996) ήταν Έλληνας αξιωματικός του ελληνικού στρατού που συμμετείχε ενεργά στο πραξικόπημα της 21ης Απριλίου. Κατά την περίοδο της Χούντας των Συνταγματαρχών διετέλεσε υφυπουργός Εθνικής Άμυνας (22 Απριλίου - 13 Δεκεμβρίου 1967) στην κυβέρνηση Κόλλια και αντιβασιλέας της Ελλάδας (13 Δεκεμβρίου 1967 - 21 Μαρτίου 1972) ύστερα από την φυγή του βασιλιά Κωνσταντίνου Β΄.
Βιογραφικά στοιχεία.
Γεννήθηκε στη Ναύπακτο. Ήταν γιος του Κωνσταντίνου Ζωιτάκη, χωροφύλακα από την Άνω Χώρα Ναυπακτίας και της Βασιλικής Μπαλαμπάνη - Κοντοβά από τη Ναύπακτο. Είχε άλλα τρία αδέρφια, από τα οποία επέζησε μόνο το ένα, ο Αλέκος. Τα παιδικά του χρόνια τα πέρασε στη Ναύπακτο φοιτώντας στο εκεί σχολείο. Τα τελευταία χρόνια της εφηβείας του η οικογένειά του μετακόμισε στην Πάτρα προκειμένου να τελειώσουν το εκεί Β' Γυμνάσιο Πατρών. Μετά το σχολείο φοίτησε στη Μαθηματική Σχολή του Πανεπιστημίου Αθηνών, σχολή που σχεδόν αμέσως εγκατέλειψε αφού ταυτόχρονα πέρασε και στις εξετάσεις για τη Στρατιωτική Σχολή Ευελπίδων (ΣΣΕ).
Ήταν νυμφευμένος με τη Σοφία Βουρανζέρη (Χαλκίδα 1926 - 1990), κόρη αξιωματικού, φοιτήτρια φιλοσοφικής, και απέκτησαν μια κόρη, την Βασιλική (Βίκυ) Ζωιτάκη.
Στρατιωτική Σταδιοδρομία και Πολεμική Δράση.
Αποφοίτησε από την Σχολή Ευελπίδων το 1932 ως Ανθυπολοχαγός Πεζικού και συνέχισε την εκπαίδευσή του κατά τη δεκαετία του 1950 και αρχές του 1960 στην Ανώτατη Σχολή Πολέμου, στη Σχολή Εθνικής Άμυνας καθώς και σε Νατοϊκά Σχολεία στη Δυτική Γερμανία και τις ΗΠΑ.
Κατά το ξέσπασμα του ελληνοϊταλικού πολέμου υπηρετούσε ως Λοχαγός στο 2/39 Σύνταγμα Ευζώνων στο Μεσολόγγι και με τη μονάδα του βρέθηκε από τους πρώτους στο Αλβανικό Μέτωπο. Πρωταγωνίστησε σε πολεμικές επιχειρήσεις στο Τεπελένι και στους Άγιους Σαράντα αδρανοποιώντας ιταλικά τάγματα πιάνοντας πολλούς αιχμαλώτους και σημαντικό πολεμικό υλικό του εχθρού. Κατά την Εαρινή Επίθεση των Ιταλών τραυματίστηκε από οβίδα και νοσηλεύτηκε στην Αθήνα από όπου θα φυγαδευτεί- όπως και οι υπόλοιποι τραυματίες - κατά την είσοδο των Γερμανών στην Αθήνα τον Απρίλιο του 1941 - αρχικά μες στην πόλη και έπειτα στην ύπαιθρο. Τα πρώτα χρόνια της κατοχής κρύβεται στη Ναύπακτο. Εκεί μαζί με τον Σταυρογιαννακόπουλο και άλλους τοπικούς παράγοντες θα ιδρύσουν την Οργάνωση Μυστική της Ναυπάκτου την οποία και θα εντάξουν στον ΕΔΕΣ μόνο όταν ο Ναπολέοντας Ζέρβας θα απωλέσει το πολιτικό του μανιφέστο και μείνει πιστός σε καθαρά απελευθερωτικούς σκοπούς. Στα πλαίσια αυτά θα δράσει ως υπαρχηγός του ΕΔΕΣ στην Αιτωλοακαρνανία εξοπλίζοντας πυρήνες στα διάφορα χωριά της περιοχής, στρατολογώντας κόσμο, ετοιμάζοντας πάντα δράσεις και σαμποτάζ κατά του κατακτητή, διατηρώντας επαφή με το στρατηγείο της Μέσης Ανατολής. Από τον Αύγουστο ως τον Οκτώβριο 1944 θα βρεθεί αιχμάλωτος του ΕΛΑΣ στη Θεσσαλία με σκοπό να προσηλυτηστεί υπό του στρατηγού Σαράφη, θα απελευθερωθεί όμως με τη συμφωνία της Καζέρτας και τη συνεννόηση ΕΛΑΣ - ΕΔΕΣ για απελευθέρωση αιχμαλώτων και διάλυση των οργανώσεων. Για αντίποινα όμως ο πατέρας του Ζωιτάκη θα θανατωθεί από αντάρτες του ΕΛΑΣ οι οποίοι θα λεηλατήσουν και το πατρικό του σπίτι στη Ναύπακτο. Κατά τη διάρκεια του εμφυλίου πολέμου κλήθηκε με το βαθμό ταγματάρχη σε όλες τις στρατιωτικές επιχειρήσεις. Αρχικά κατά τα Δεκεμβριανά πήρε μέρος στη μάχη της Αθήνας. Έπειτα κατά τον δεύτερο γύρο ως Διοικητής του 602ου και έπειτα του 613ου Τάγματος Πεζικού έδωσε σκληρές μάχες στην Ρούμελη, Ήπειρο και Κεντρική Μακεδονία. Για όλη του τη στρατιωτική δράση μεταξύ των ετών 1940 - 1949, ο Ζωιτάκης θα τιμηθεί με τη διάκριση των τριών Χρυσών Αριστείων Ανδρείας καθώς και με άλλα μετάλλια Πολεμικών Σταυρών και Στρατιωτικής Αξίας.
Μετά τον Εμφύλιο υπηρέτησε σε διάφορες θέσεις ανά την Ελλάδα ως Διοικητής μονάδων Πεζικού και άλλων μεγαλύτερων σχηματισμών στην Κοζάνη, την Ελευθερούπολη και τη Βέροια. Διετέλεσε, επίσης, Συνταγματάρχης- Υπασπιστής του Βασιλέα Παύλου έχοντας παράλληλα υπό την προστασία του την πριγκίπισσα Σοφία. Στη συνέχεια μετατέθηκε στη Λάρισα όπου ανέλαβε Επιτελάρχης Στρατιάς φέροντας τον βαθμό του Ταξίαρχου. Ως Υποστράτηγος ανέλαβε την διοίκηση του Α΄ Σώματος Στρατού στην Κοζάνη ενώ ως Αντιστράτηγος τη διοίκηση Γ΄ Σώματος Στρατού στη Θεσσαλονίκη. Τον Δεκέμβριο του 1967 με την αναχώρηση του Βασιλέα Κωνσταντίνου στο εξωτερικό, ο Ζωιτάκης θα είναι πλέον ο αρχαιότερος εν ενεργεία Αντιστράτηγος.
Το 1972 αποστρατεύθηκε με τον βαθμό του Στρατηγού, ενώ ήταν ο πρώτος Έλληνας Στρατηγός που έφερε τα διακριτικά τεσσάρων αστέρων κατά την εξομοίωση του Ελληνικού Στρατού με το ΝΑΤΟ (ακολούθησε ο τότε Αρχηγός ΓΕΕΘΑ/ΓΕΣ Οδ. Αγγελής).
Δικτατορία των Συνταγματαρχών.
Μια ελιτίστικη ομάδα ανωτέρων κυρίως αξιωματικών με διάκριση στην εκπαίδευσή τους και στην πολεμική τους δράση, υπό τη σκιά της πολιτικοστρατιωτικής μορφής του Παπάγου άρχισε να συσπειρώνεται ήδη από τα μέσα της δεκαετίας του 50 γύρω από τον Παπαδόπουλο τον Μακαρέζο και το Παττακό με στόχο μιας μορφής πολιτική παρέμβαση εν μέσω ενός ασαφούς πολιτικού περιβάλλοντος.Διάφορα μέλη της ομάδας αυτής θα περιβάλουν τον Ζωιτάκη και θα κερδίσουν και την εμπιστοσύνη του (Μακαρέζος, Καραμπέρης, Γκαντώνας). Εν μέσω πλέον μιας ταραχώδους πολιτικής ζωής με συνέπειες και στο στράτευμα κατά τις αρχές Φεβρουαρίου 1967 ο Ζωιτάκης θα προσεγγισθεί από αυτούς και θα δεχτεί να συνταχθεί μαζί τους αναλαμβάνοντας την πρωτοβουλία του εγχειρήματος περί στρατιωτικής επέμβασης - βάσει του Άρθρου 91 του Συντάγματος 1952 "περί πολιτικής αναταραχής " (Βέβαια η επίκληση του αρ 91 του Συντάγματος του 1952 δε νομιμοποιεί κατ΄ουδένα τρόπο το πραξικόπημα για δυο κυρίως λόγους : 1ον Η άρση ορισμένων άρθρων του Συντάγματος μπορεί να γίνει με Βασιλικό διάταγμα  μετά από πρόταση του υπουργικού συμβουλίου. Τίποτε από τα δυο δεν έγινε την 21η Απριλίου. Αντιθέτως συνελήφθη ο νόμιμος πρωθυπουργός και δεν συνεκλήθη καν το υπουργικό συμβούλιο. 2ον. Επί ποινή ακυρότητος, το Βασιλικό αυτό διάταγμα έπρεπε να εγκριθεί από την Βουλή, πράγμα που δεν έγινε ποτέ. Αντιθέτως διελύθη η Βουλή χωρίς να προκηρυχθούν αυτομάτως επόμενες εκλογές όπως προέβλεπε το Σύνταγμα του 1952.) στα χνάρια της" Επαναστάσεως στου Γουδή" -προς αναβολή των προγραμματισμένων εκλογών, με μερική συμμετοχή του στρατού στη διακυβέρνηση, σαφές χρονοδιάγραμμα και αποχώρηση από την εξουσία. Ως βαθύτερη αιτία εμπλοκής προς αυτό το τολμηρό εγχείρημα ήταν να διασωθεί το Στέμμα από τη ζημιογόνο πολιτική του παρέμβαση που ασκούσε από τις αρχές της δεκαετίας του 1960, να διασωθούν οι ένοπλες δυνάμεις από τα απόνερα της πολιτικής ζωής που δημιουργούσε ο διχασμός του Στέμματος με πολιτικές δυνάμεις, να δοθούν άμεσες λύσεις σε προβλήματα καθημερινής ζωής που η λύση τους αδρανούσε εξ αιτίας της απορρόφησης του κοινοβουλευτικού σώματος στη συμμετοχή του στην εξουσία και στις βραχύβιες αναδυόμενες κυβερνήσεις.
Με την ανάληψη της πρωτοβουλίας από τον Ζωιτάκη το εγχείρημα από αόριστο και ρομαντικό γίνονταν πλέον εφικτό και πραγματοποιήσιμο. Ο Ζωιτάκης διοικώντας τον στρατιωτικό σχηματισμό με τη μεγαλύτερη επικράτεια είχε επίσης τη δύναμη να παρέμβει τόσο στο Συμβούλιο των Στρατηγών όσο και στο Παλάτι. Στα πλαίσια αυτά ο Ζωιτάκης (ως έμπειρος επιτελικός) μελέτησε και διόρθωσε το σχέδιο επέμβασης από την άλλη πλευρά όμως θεωρώντας ότι η ενέργεια έπρεπε να ήταν ιεραρχημένη έβαλε σκοπό και πέτυχε να επηρεάσει τον Αρχηγό ΓΕΣ Γρηγ. Σπαντιδάκη και άλλους Αντιστράτηγους χωρίς να φανερώσει την ομάδα που τον πλαισίωνε. Στα πλαίσια αυτά ανέβαλε στρατιωτική επέμβαση να πραγματοποιηθεί τόσο στην 25η Μαρτίου όσο και στην 21η Απριλίου, την τελευταία μάλιστα κατά την κρίσιμη σύσκεψη των Στρατηγών (20 Απριλίου 1967) έδωσε εντολή στην ομάδα να μην προχωρήσει σε καμία κίνηση και το βράδυ δια μέσω του Μακαρέζου ενημέρωσε την ομάδα ότι το εγχείρημα είχε περάσει πλέον στον Σπαντιδάκη που είχε πεισθεί και αναλάβει την πρωτοβουλία και να την εκτελέσει ομαλά εντός των επόμενων ημερών σε συνάρτηση ή μη με τον Βασιλέα Κωνσταντίνο. Η παρορμητικότητα όμως της ομάδος και ο φόβος εν τω μεταξύ να φανερωθούν και να χάσουν το πλεονέκτημα του αιφνιδιασμού, αποφάσισαν στο να προχωρήσουν το κίνημα εκείνη τη νύχτα από μόνοι τους. Μάλιστα για να μην στοχοποιηθεί ο Ζωιτάκης εξέλεξαν νέο αρχηγό, τον Παπαδόπουλο, ως πρώτο μεταξύ ίσων και προχώρησαν άμεσα στην εκτέλεση του σχεδίου τους. Κατά τα μεσάνυχτα της 20ης προς 21ης Απριλίου, ο Σπαντιδάκης θα συλληφθεί από την ομάδα και θα οδηγηθεί στο ΓΕΣ. Εκεί ο Σπαντιδάκης έθεσε εν τέλει τον εαυτό του επικεφαλής της κινητοποίησης του στρατού, προς εφαρμογή του Νατοϊκού επιχειρησιακού σχεδίου "Προμηθεύς". Ώρες αργότερα ο Ζωιτάκης, ευρισκόμενος και αυτός στην Αθήνα, αφού μεταφέρθηκε στο ΓΕΣ, τέθηκε υπό τις διαταγές του άμεσου προϊσταμένου του (Αρχηγού ΓΕΣ Γρ. Σπαντιδάκη) και επιβεβαίωσε προς τον Βιδάλη, υποδιοικητή Γ΄ Σώματος στη Θεσσαλονίκη, υπακοή στις διαταγές του ΓΕΣ, διαταγή που ήδη είχε δώσει νωρίτερα προς τον Βιδάλη και ο ίδιος ο Σπαντιδάκης. Το εγχείρημα αυτό με τους όρους της εποχής εκείνης ονομάστηκε Επανάσταση και οι πρωτεργάτες της ομάδος του κινήματος αποτελούσαν την Επαναστατική Επιτροπή της 21ης Απριλίου 1967.
Στις 22 Απριλίου 1967 ο Ζωιτάκης ορκίστηκε Υφυπουργός Εθνικής Άμυνας στη δικτατορική Κυβέρνηση Κωνσταντίνου Κόλλια Εισαγγελέα του Αρείου Πάγου . Άμεσος πολιτικός προϊστάμενος του Ζωιτάκη ήταν και πάλι ο Σπαντιδάκης ως Υπουργός Εθνικής Άμυνας και Αντιπρόεδρος της Κυβερνήσεως θέσεις απο τις οποίες παραιτήθηκε μερικές μέρες προτού εκδηλωθεί το κίνημα του Βασιλέως αφήνοντας τον Ζωιτάκη κατά την κρίσιμη εκείνη στιγμή τον μόνο πολιτικοστρατιωτικό προϊστάμενο του Υπουργείου Εθνικής Άμυνας και κατά συνέπεια των Ενόπλων Δυνάμεων. Κατά το κίνημα του Βασιλέως Κωνσταντίνου ο Ζωιτάκης δεν συντάχθηκε μαζί του διότι θεωρούσε τις ενέργειες του περιβάλλοντος Κωνσταντίνου ως αυτοκαταστροφικές. Μετά το κίνημα και τη φυγή του Κωνσταντίνου, παρά τις αγωνιώδεις προσπάθειες του Ζωιτάκη και των συνεργατών του να πείσουν άμεσα διάφορες "προσωπικότητες" να αναλάβουν επικεφαλής και να σχηματισθεί κυβέρνηση για να καλυφθεί ταχέως το κενό εξουσίας στη χώρα με ότι αυτό συνεπαγόταν. Εν τέλει η λεγόμενη Επαναστατική Επιτροπή θα αναγορεύσει τον Ζωιτάκη Αντιβασιλέα της Ελλάδος για να ορκιστεί άμεσα στις 14 Δεκεμβρίου 1967 σχηματίζοντας κυβέρνηση με Πρωθυπουργό τον Γεώργιο Παπαδόπουλο.
Ήρθε πολλές φορές σε ρήξη τόσο με τον Γ. Παπαδόπουλο όσο και με την Επαναστατική Επιτροπή με αποκορύφωμα τον Μάρτιο του 1972 όπου σε πλήρη πλέον σύγχυση και διαφωνία μαζί τους αποφάσισε να παραιτηθεί διαφωνώντας με διάφορους χειρισμούς και ατομικές ενέργειες της κυβέρνησης που απείχαν από τη δική του γραμμή ή έστω δεν ακολουθούσαν μια συλλογική απόφαση - με λίγα λόγια διαφωνούσε με τις προσπάθειες πολιτικοποίησης του χουντικού Παπαδόπουλου. Σ' αυτό θά έρθει να προστεθεί και ένα κλίμα υπόγειων διαβολών που καλλιεργούσαν οπορτουνιστές της ομάδας Ιωαννίδη.
Ως αντιβασιλιάς, διέμενε στο Μέγαρο Μαξίμου. Τέλος, το όνομά του θα ταξιδέψει και στο διάστημα στην πλακέτα που περιέχει το μήνυμα καλής θέλησης (good will message) της Ελλάδας και φέρει την υπογραφή του ανάμεσα στα μηνύματα των άλλων χωρών 
Τελευταία χρόνια.
Με την έλευση του Κ. Καραμανλή το 1974, δόθηκε γενική αμνηστία για όσα πολιτικής φύσεως εγκλήματα διεπράχθησαν από το 1949 ως το 1974. Μερικούς μήνες αργότερα ο Ζωιτάκης εξαιρέθηκε από την αμνηστία, βάσει βουλεύματος στηριζόμενου σε νόμο αναδρομικής ισχύος (το Δ' Ψήφισμα), ενέργεια την οποία μερικά χρόνια αργότερα ο Άρειος Πάγος θα κρίνει παράνομη. Ωστόσο συνελήφθη και προσήχθη σε δίκη ως πρωταίτιος του απριλιανού πραξικοπήματος του 1967, μαζί με τους υπόλοιπους πρωτεργάτες. Παρότι θιγμένος απο τη συνεργασία του με τους υπόλοιπους πραξικοπηματίες, δεν αμφέβαλε ποτέ για τη σημαντικότητα του κινήματος της 21ης Απριλίου. Κατά τη δίκη δεν κατονόμασε κανέναν εκ των χουντικών, ωστόσο διαχώρισε τη θέση του μια και εκ των πραγμάτων δεν ήταν αυτός που πυροδότησε την έναρξη της χούντας τα ξημερώματα της 21ης Απριλίου. Τελικά καταδικάστηκε σε ισόβια κάθειρξη και οδηγήθηκε στις φυλακές Κορυδαλλού όπου παρέμεινε έγκλειστος για 13 χρόνια έως ότου αποφυλακίστηκε, το 1988, σύμφωνα με το άρθρο του Ποινικού Κώδικα περί ανηκέστου βλάβης. Μέχρι το 1996, χρονιά θανάτου του, εξέτισε κατ' οίκον ποινή χωρίς σύνταξη και ιατροφαρμακευτική περίθαλψη. Το 1993 στο πλαίσιο της πολιτικής για Εθνική Συμφιλίωση της κυβέρνησης Μητσοτάκη και λήθη του παρελθόντος, ο Ζωιτάκης, ογδόντα τριών ετών και ασθενής, κατέθεσε αίτηση χάριτος, απορρίφθηκε όμως από τον Πρόεδρο της Δημοκρατίας Κωνσταντίνο Καραμανλή. Τρία χρόνια αργότερα ο Ζωιτάκης θα αποβιώσει, μεγάλη συμμετοχή χουντικών θα σημειωθεί κατά τη κηδεία του στο δήμο Παπάγου και ακόμη μεγαλύτερη κατά την ταφή του στην ιδιαίτερη πατρίδα του τη Ναύπακτο.

</doc>
<doc id="47364" url="https://el.wikipedia.org/wiki?curid=47364" title="Αχμαντού Αχιτζό">
Αχμαντού Αχιτζό

Ο Αχμαντού Αχιτζό ("Ahmadou Babatoura Ahidjo", 24 Αυγούστου 1924 - 30 Νοεμβρίου 1989) ήταν Καμερουνέζος πολιτικός. Υπηρέτησε ως ο πρώτος πρόεδρος του Καμερούν. 
Γεννήθηκε το 1924 στο Καμερούν. Έγινε πρόεδρος της χώρας το 1960. Το 1982 παραιτήθηκε για λόγους υγείας. Το 1984 καταδικάστηκε ερήμην σε θάνατο για συνωμοσία με στόχο την ανατροπή του διαδόχου του, Πολ Μπιγιά. Η απόπειρα πραξικοπήματος εκδηλώθηκε τον Απρίλιο του 1984 και οι περισσότεροι θεώρησαν ως υπαίτιο τον Αχιτζό. Πέθανε εξόριστος στο Ντακάρ στις 30 Νοεμβρίου του 1989.

</doc>
<doc id="47365" url="https://el.wikipedia.org/wiki?curid=47365" title="Γερτρούδη Έντερλε">
Γερτρούδη Έντερλε

Η Γερτρούδη Έντερλε (23 Οκτωβρίου 1905- 30 Νοεμβρίου 2003) ήταν Αμερικανίδα ολυμπιονίκης της κολύμβησης (1924), η πρώτη γυναίκα που κολύμπησε στη Μάγχη το 1926. Πέτυχε να διασχίσει κολυμπώντας τη Μάγχη στις 6 Αυγούστου 1926, σε 14 ώρες και 31 λεπτά, καταρρίπτοντας το ρεκόρ πέντε ανδρών που είχαν κάνει το ίδιο στο διάστημα από το 1875 ως το 1926. Πέρα από το κατόρθωμά της, κατάφερε να σημειώσει ρεκόρ στα 100μ. και 800μ. ελεύθερο στις ΗΠΑ, τη δεκαετία του ’20. Κέρδισε 3 μετάλλια στους Ολυμπιακούς Αγώνες του 1924 και σημείωσε 29 εθνικά και παγκόσμια ρεκόρ. Συγκεκριμένα, κέρδισε ένα χρυσό μετάλλιο στα 400μ. ελεύθερο στη σκυταλοδρομία, με την ομάδα των ΗΠΑ και 2 χάλκινα για την 3η θέση που κατέλαβε στα 100 και 400μ. ελεύθερο.

</doc>
<doc id="47367" url="https://el.wikipedia.org/wiki?curid=47367" title="Τζον Μέρσερ">
Τζον Μέρσερ

Ο Τζον Μέρσερ ("John Mercer", 21 Φεβρουαρίου 1791 - 30 Νοεμβρίου 1866) ήταν Βρετανός χημικός και βιομήχανος. Ανακάλυψε τη μέθοδο επεξεργασίας βαμβακερών υφασμάτων που φέρουν το όνομά του (μερσεριζέ υφάσματα). Ήταν επίσης πρωτοπόρος της έγχρωμης φωτογραφίας.

</doc>
<doc id="47368" url="https://el.wikipedia.org/wiki?curid=47368" title="Ζέλικο Στουράνοβιτς">
Ζέλικο Στουράνοβιτς

Ο Ζέλικο Στουράνοβιτς ("Жељко Штурановић", 31 Ιανουαρίου 1960 - 30 Ιουνίου 2014) ήταν Μαυροβούνιος πολιτικός. Ήταν ο δεύτερος πρωθυπουργός του Μαυροβουνίου (από το 2006 ως το 2008).
Βιογραφία.
Υπηρέτησε αρχικά στο Υπουργείο Δικαιοσύνης στην κυβέρνηση του Μίλο Τζουκάνοβιτς. Μετά την παραίτηση του τελευταίου από την πρωθυπουργία, επιλέχθηκε ως διάδοχός του και ορκίστηκε στις 10 Νοεμβρίου 2006. Τον Ιανουάριο του 2007 έγινε γνωστό ότι πάσχει από καρκίνο.
Τελικά παραιτήθηκε στις 31 Ιανουαρίου 2008 για λόγους υγείας. Παρέμεινε στο αξίωμα μέχρι τον ορισμό του διαδόχου του από το DPS. Τον διαδέχθηκε στην πρωθυπουργία ο Μίλο Τζουκάνοβιτς.
Απεβίωσε στο Παρίσι στις 30 Ιουνίου 2014.

</doc>
<doc id="47370" url="https://el.wikipedia.org/wiki?curid=47370" title="Φίλιπ Βουγιάνοβιτς">
Φίλιπ Βουγιάνοβιτς

Ο Φίλιπ Βουγιάνοβιτς ("Филип Вујановић", 1η Σεπτεμβρίου 1954-) είναι πολιτικός από το Μαυροβούνιο, πρόεδρος της χώρας από το 2003 ως τις 20 Μαΐου 2018. Επανεξελέγη στις προεδρικές εκλογές του 2008 και του 2013.
Βιογραφία.
Γεννήθηκε στο Βελιγράδι το 1954 και είναι παντρεμένος, με 2 κόρες και 1 γιο. Σπούδασε Νομικά στο Πανεπιστήμιο του Βελιγραδίου.
Προεδρία.
Εξελέγη Πρόεδρος του Μαυροβουνίου στις 11 Μαΐου του 2003. Ο Βουγιάνοβιτς ήταν υποψήφιος του κυβερνώντος Δημοκρατικού Κόμματος και πέτυχε την εκλογή του με 63,3% των ψήφων στον τρίτο γύρο των εκλογών (οι δύο προηγούμενοι γύροι είχαν ακυρωθεί λόγω χαμηλής συμμετοχής). Η συμμετοχή ήταν 48% (κάτω από 50%), αλλά ο νόμος για το όριο 50% ώστε να είναι νόμιμες οι εκλογές έχει καταργηθεί. 
Επανεκλογή 2008.
Στις 6 Απριλίου του 2008 διεξήχθησαν οι πρώτες προεδρικές εκλογές από την ανεξαρτησία της χώρας από τη Σερβία το 2006. Στις εκλογές εκείνες, ο Βουγιάνοβιτς επανεξελέγη με ποσοστό γύρω στο 53%. Στις 10 Απριλίου ανακηρύχθηκε επίσημα νικητής των εκλογών, με 51,9% των ψήφων. 
Νέα επανεκλογή 2013.
Ο Βουγιάνοβιτς κέρδισε και 3η θητεία, έπειτα από τη νίκη του στις προεδρικές εκλογές που διεξήχθησαν στις 7 Απριλίου 2013 με ποσοστό 51,2% των ψήφων έναντι 48,8 για το Μίοντραγκ Λέκιτς.

</doc>
<doc id="47371" url="https://el.wikipedia.org/wiki?curid=47371" title="Gibson Brothers">
Gibson Brothers

Οι Gibson Brothers ήταν μουσικό συγκρότημα, με έδρα τη Γαλλία, το οποίο έκανε μεγάλη επιτυχία στη διάρκεια της ντίσκο εποχής, στα τέλη της δεκαετίας του '70. Η πιο γνωστή τους επιτυχία είναι το τραγούδι "Cuba". Τα τρία αδέρφια, οι Chris (γενν. 1954, κύρια φωνητικά, κρουστά), Patrick (1957-2020, τραγούδι, drums) και Alex (τραγούδι, keyboards) γεννήθηκαν στη Μαρτινίκα και ηχογράφησαν το πρώτο τους σινγκλ, "Come To America" στο Παρίσι, το 1976. Ακολούθησε το επιτυχημένο "Non Stop Dance" και το 1978 το "Cuba". 
Ο Πατρίκ Φρανφόρ (Patrick Francfort,γνωστός ως Patrick Gibson), απεβίωσε από τον ιό COVID-19 στις 4 Απριλίου 2020.

</doc>
<doc id="47372" url="https://el.wikipedia.org/wiki?curid=47372" title="The Kelly Family">
The Kelly Family

Οι Kelly Family είναι μουσικό συγκρότημα που ξεκίνησε από την Barbara Ann Kelly, το σύζυγό της Daniel Jerome Kelly και τα παιδιά τους. Η οικογένεια έφυγε από τις ΗΠΑ το 1966 και έζησε για λίγο καιρό στην Ισπανία, όπου πρωτοεμφανίστηκαν στην τηλεόραση, ως "Kelly Kids" το 1975. Τον επόμενο χρόνο ξεκίνησαν περιοδεία στην Ευρώπη και ανακαλύφθηκαν στη Γερμανία, όπου υπέγραψαν το πρώτο τους δισκογραφικό συμβόλαιο. Το 1994 οι Kelly Family είχαν τη μεγαλύτερή τους επιτυχία, με το album Over the hump. Τότε μέλη τους ήταν οι: Kathy, Johnny, Patricia, Jimmy, Joey, Barby, Paddy, Maite και Angelo. Σήμερα παίζουν μόνο οι Patricia, Jimmy, Joey, Maite και Angelo .

</doc>
<doc id="47373" url="https://el.wikipedia.org/wiki?curid=47373" title="Ρεβάζ Ζιντιρίδης">
Ρεβάζ Ζιντιρίδης

Ο Ρεβάζ Ζιντιρίδης (1 Οκτωβρίου 1985) είναι Έλληνας πρωταθλητής του τζούντο. 
Βιογραφία.
Γεννήθηκε στη Γεωργία την 1η Οκτωβρίου του 1985. Αγωνίζεται στα 60 κιλά. Στους Ολυμπιακούς Αγώνες της Αθήνας (2004) αποκλείστηκε από τον τελικό και κατατάχτηκε στην 7η θέση. Στο Ευρωπαϊκό Πρωτάθλημα της ίδιας χρονιάς κατατάχτηκε δεύτερος. Το Νοέμβριο του 2005 κατέκτησε χάλκινο μετάλλιο στο Ευρωπαϊκό Πρωτάθλημα νέων στο Κίεβο, στα -66 κιλά, ενώ χάλκινο μετάλλιο κατέκτησε και ο αδερφός του, Ταριέλ.
Το Φεβρουάριο του 2006 ο Ρεβάζι Ζιντιρίδης ήταν 9ος σε διεθνές τουρνουά στο Παρίσι. Ως αθλητής του Φίλιππου Αμυνταίου, νίκησε τον Γάλλο Αχμέντ Ουλ Σαΐντ στο β' προκριματικό γύρο των -66 κιλών, όμως στη συνέχεια ηττήθηκε από τον Ισπανό Χαβιέρ Ντελγάδο και οδηγήθηκε στα ρεπεσάζ. Το Νοέμβριο του 2006 κατέκτησε ένα χάλκινο μετάλλιο στο Ευρωπαϊκό Πρωτάθλημα ηλικίας κάτω των 23 ετών, στη Μόσχα, στην κατηγορία των 66 κιλών. Ο 7ος Ολυμπιονίκης της Αθήνας γνώρισε την ήττα στον α' προκριματικό γύρο από τον Ρουμάνο Νταν Γκεόργκε Φάσιε, στα ρεπεσάζ όμως έκανε ό,τι έπρεπε για να βρεθεί στο βάθρο. Νίκησε κατά σειρά τους Γιουρίς Μπογκντάνοβιτς (Λετονία), Μάρεκ Κρετσιελέφσκι (Πολωνία), Βίκτορ Σκβόρτοφ (Μολδαβία), Γιάσπερ ντε Γιονγκ (Ολλανδία) και κατετάγη τρίτος, κάτι που είχε ξανακάνει την προηγούμενη χρονιά στο Κίεβο της Ουκρανίας.
Το Σεπτέμβριο του 2007 κατέλαβε την 5η θέση στο παγκόσμιο κύπελλο Α, στο οποίο υπέστη και τραυματισμό. Έτσι, έμεινε για μερικές εβδομάδες εκτός αγώνων. Το Νοέμβριο της ίδιας χρονιάς κατέκτησε το χάλκινο μετάλλιο στο γκραν πρι της Ευρωπαϊκής Ομοσπονδίας, που διεξήχθη στο Ερεβάν της Αρμενίας.
Τον Απρίλιο του 2008 απομακρύνθηκε από την εθνική ομάδα, καθώς, όπως δήλωσε ο ομοσπονδιακός προπονητής στον επίσημο ιστότοπο του αθλήματος, ο Ζιντιρίδης δεν ενδιαφερόταν για τις προπονήσεις.

</doc>
<doc id="47374" url="https://el.wikipedia.org/wiki?curid=47374" title="Γκέοργκ Κέρσενσταϊνερ">
Γκέοργκ Κέρσενσταϊνερ

Ο Γκέοργκ Κέρσενσταϊνερ (Georg Kerschensteiner, 29 Ιουλίου 1854 - 15 Ιανουαρίου 1932) ήταν Γερμανός παιδαγωγός. Στην αρχή ήταν δάσκαλος και επιδόθηκε σε παιδαγωγικές μελέτες. Δημιούργησε πρώτος το λεγόμενο "σχολείο εργασίας" ή χειροτεχνικό σχολείο.

</doc>
<doc id="47375" url="https://el.wikipedia.org/wiki?curid=47375" title="Αβραάμ Ρουσό">
Αβραάμ Ρουσό

Ο Αβραάμ Ρουσό είναι ("Авраа́м Руссо́", 21 Ιουλίου 1969) είναι Ρώσος τραγουδιστής, αρμενικής καταγωγής. Τα γνωστότερα τραγούδια του είναι το "Amor" και το "Daleko Daleko".
Βιογραφία.
Γεννήθηκε στις 21 Ιουλίου 1969) στο Αλέπο της Συρίας και το πραγματικό του όνομα είναι Απραχάμ Ιπτζιάν. Από φτωχή οικογένεια, σύντομα ανακάλυψε ότι έχει ταλέντο στο τραγούδι και μπήκε σε διάφορα συγκροτήματα. Το 1993 εγκαταστάθηκε στην Κύπρο και εργάστηκε σε νυχτερινό κέντρο επί δύο χρόνια. Εκεί τον πρόσεξε ο Ρώσος επιχειρηματίας Ισμαήλοφ και τον προσκάλεσε στη Ρωσία. Για πρώτη φορά πήγε στη Ρωσία το 1995 και άρχισε να τραγουδάει σε διάφορες γλώσσες.

</doc>
<doc id="47376" url="https://el.wikipedia.org/wiki?curid=47376" title="Ίαν Θορπ">
Ίαν Θορπ

Ο Ίαν Θορπ ("Ian James Thorpe", γενν. 13 Οκτωβρίου 1982) είναι Αυστραλός κολυμβητής.
Βιογραφία.
Γεννήθηκε στο Σίδνεϊ της Αυστραλίας. Είναι ολυμπιονίκης της κολύμβησης (2000, 2004), γνωστός ως «Τορπίλη». Κατέκτησε πέντε χρυσά, τρία αργυρά και δύο χάλκινα ολυμπιακά μετάλλια στις διοργανώσεις του Σίδνεϊ το 2000 και της Αθήνας το 2004, καθώς επίσης έντεκα χρυσά μετάλλια σε παγκόσμια πρωταθλήματα, ενώ πέτυχε 13 παγκόσμια ρεκόρ σε αγώνες μέσης και μακράς απόστασης.
Τα τελευταία χρόνια της καριέρας του εγκαταστάθηκε στο Λος Άντζελες. Ανακοίνωσε την αποχώρησή του σε ηλικία μόλις 24 ετών, στις 21 Νοεμβρίου 2006. Μιλώντας στην τηλεόραση δήλωσε ότι δεν έχει πλέον κίνητρο για αγώνες και αποφάσισε να αποσυρθεί από την ενεργό δράση. Το Φεβρουάριο του 2011 αποφάσισε όμως να επιστρέψει για να λάβει μέρος στους Ολυμπιακούς Αγώνες του 2012 στο Λονδίνο.
Έχει δηλώσει πως είναι ομοφυλόφιλος. Επίσης, τα τελευταία χρόνια είναι αντιμέτωπος με την κατάθλιψη, έχει κλειστεί σε κλινική αποτοξίνωσης και κάνει χρήση αλκοόλ και ουσιών.

</doc>
<doc id="47377" url="https://el.wikipedia.org/wiki?curid=47377" title="Άννα Σικελιανού">
Άννα Σικελιανού

Η Άννα Σικελιανού (Αθήνα, 1900 ή 1904 - 26 Μαΐου 2006) ήταν η δεύτερη σύζυγος του ποιητή Άγγελου Σικελιανού. Η "Άννα Καμπανάρη", όπως ήταν το πατρικό της όνομα, παντρεύτηκε τον Άγγελο Σικελιανό στις 17 Ιουνίου του 1940. Ο πρώτος της γάμος ήταν με το γιατρό Γιώργο Καραμάνη, ιδρυτή του πρώτου σανατόριου στην Ελλάδα. Το 1938 γνώρισε το Σικελιανό και έπειτα από ανταλλαγή ερωτικών επιστολών, παντρεύτηκαν. Από το θάνατό του ποιητή, η Άννα Σικελιανού για να αντιμετωπίσει τα οικονομικά προβλήματα έμαθε να δουλεύει τον αργαλειό και ύφαινε κατά παραγγελία. Έγραψε τα βιβλία «Η ζωή μου με τον Άγγελο» (εκδόσεις Εστία), "Γράμματα στην Άννα" (περιλαμβάνει τις επιστολές που αντάλλασσαν με τον ποιητή) και «Ο ποιητής Άγγελος Σικελιανός» (2002). Πέθανε πλήρης ημερών και κηδεύτηκε από το Πρώτο Νεκροταφείο Αθηνών.

</doc>
<doc id="47378" url="https://el.wikipedia.org/wiki?curid=47378" title="Κύπελλο Ελλάδας καλαθοσφαίρισης ανδρών">
Κύπελλο Ελλάδας καλαθοσφαίρισης ανδρών

Το Κύπελλο Ελλάδας στην καλαθοσφαίριση ανδρών αποτελεί τη δεύτερη σημαντικότερη εγχώρια διοργάνωση, μετά το Πρωτάθλημα της Α1 Εθνικής (Basket League). Η διοργάνωση του ξεκίνησε την αγωνιστική περίοδο 1975–76 και έκτοτε διεξάγεται με διάφορες μορφές ανελλιπώς. Διοργανώτρια αρχή του κυπέλλου είναι η Ελληνική Ομοσπονδία Καλαθοσφαίρισης (Ε.Ο.Κ.).
Στις πρώτες 12 διοργανώσεις (μέχρι την περίοδο 1986–87) μετείχαν εκτός των ομάδων των εθνικών κατηγοριών και οι σύλλογοι των ανά νομό τοπικών ενώσεων, με αποτέλεσμα να συμμετέχουν εκατοντάδες σύλλογοι. Οι ομάδες της Α' εθνικής εισέρχονταν στη διοργάνωση από τη φάση των «32», ενώ ως την ίδια φάση η κλήρωση των αγώνων γινόταν με γεωγραφικά κριτήρια (οι σύλλογοι της Νότιας Ελλάδας αγωνίζονταν μεταξύ τους ενώ το αντίστοιχο συνέβαινε με τους συλλόγους της Κεντρικής και Βόρειας Ελλάδας). Από την περίοδο 1987–88 μετέχουν αποκλειστικά οι ομάδες της Α1, Α2 και Β' εθνικής, με τη διοργάνωση να ξεκινάει με τις ομάδες της Α2 και Β' εθνικής και τις ομάδες της Α1 να εισέρχονται στη συνέχεια. Από την περίοδο 2012–13, μετέχουν μόνο οι ομάδες της Α1 και Α2.
Σχεδόν σε όλες τις διοργανώσεις, οι αγώνες διεξάγονται μονοί νοκ - άουτ στην έδρα της ομάδας που ορίζεται από την κλήρωση. Εξαίρεση υπήρξε τις χρονιές 1980–81 και 1988–89, όταν οι αγώνες της προημιτελικής και ημιτελικής φάσης έγιναν διπλοί στις έδρες των αντιπάλων ομάδων, ενώ από το 2004–05 ως σήμερα, διπλοί αγώνες έγιναν μόνο στη φάση των ημιτελικών του 2005, 2006, 2007, 2010 και 2011. Επίσης τα τελευταία χρόνια καθιερώθηκε η υποχρέωση των ομάδων της Α1 σε περίπτωση που κληρωθούν με ομάδες μικρότερων κατηγοριών, να αγωνίζονται πάντα εκτός έδρας.
Τα final four.
Για 10 χρόνια (1994–95 έως 2003–04) η τελική φάση του κυπέλλου γινόταν σε μορφή final four, όπου εκτός των ημιτελικών και του τελικού, διεξαγόταν και μικρός τελικός ανάμεσα στις ηττημένες ομάδες των δύο ημιτελικών. Οι 10 αυτές διοργανώσεις διεξήχθησαν στην Αθήνα 4 φορές, στην Θεσσαλονίκη και στην Λαμία από 2 φορές (στη Λαμία η πρώτη και η τελευταία διοργάνωση final four) και από μία φορά σε Πάτρα και Λάρισα.
Σημερινό σύστημα.
Από την περίοδο 2007–08 υπάρχει μια καινοτομία, που έγκειται στο γεγονός ότι στην προημιτελική φάση της διοργάνωσης (στους «8») προκρίνονται αυτόματα οι 6 ομάδες που κατέλαβαν τις 6 πρώτες θέσεις στο πρωτάθλημα της Α1 της προηγούμενης χρονιάς, ενώ για τις δύο θέσεις που απομένουν αγωνίζονται σε διαδοχικούς γύρους οι υπόλοιπες 8 ομάδες της Α1, οι 16 ομάδες της Α2 και οι 16 ομάδες της Β' εθνικής).
Από την περίοδο 2012–13, και έκτοτε στη διοργάνωση του Κυπέλλου Καλαθοσφαίρισης Ανδρών Ελλάδας συμμετέχουν οι 62 ομάδες των 3 πρώτων κατηγοριών της ελληνικής καλαθοσφαίρισης (14 ομάδες της Α1, 16 της Α2 και 32 της Β Εθνικής Κατηγορίας.
Τα τελευταία χρόνια παρατηρήθηκε το φαινόμενο της απόσυρσης από την διοργάνωση αρκετών ομάδων, κυρίως για οικονομικούς λόγους. Παρ' ότι αναδεικνύονται ζευγάρια από την κλήρωση διαφόρων φάσεων, κάποια από αυτά καταλήγουν σε νίκη του ενός αντιπάλου με σκορ 20–0 χωρίς αγώνα. Την περίοδο 2009–10 υπήρξαν τέσσερα τέτοια ζευγάρια, την περίοδο 2010–11 πέντε ζευγάρια, ενώ την περίοδο 2011–12, τα ζευγάρια αυτά αυξήθηκαν σε 13. Από την περίοδο 2012–13 με την μείωση των αγώνων, δεν παρουσιάστηκε ξανά τέτοιο φαινόμενο.
Οι τελικοί αναλυτικά.
Στον πίνακα που ακολουθεί αναφέρονται τα αποτελέσματα όλων των τελικών συνοπτικά, ενώ, πατώντας την επιλογή "εμφάνιση", υπάρχουν αναλυτικά στοιχεία για κάθε τελικό ξεχωριστά.
Οι αγώνες από τους προημιτελικούς ως τον τελικό ανά χρονιά.
Στον πίνακα παρακάτω αναφέρονται όλοι οι αγώνες του Κυπέλλου Ελλάδας από τη φάση των προημιτελικών ως και τον τελικό της διοργάνωσης ανά χρονιά. Από το 1994–95 έως το 2003–04 οι τελικές φάσεις (ημιτελικοί, μικρός τελικός και τελικός) διεξήχθησαν σε μορφή final four.
Βραβεία Κυπέλλου Ελλάδας Καλαθοσφαίρισης.
Περισσότερες πληροφορίες για τα Βραβεία Κυπέλλου Ελλάδας Καλαθοσφαίρισης (MVP και Πρώτος Σκόρερ).

</doc>
<doc id="47380" url="https://el.wikipedia.org/wiki?curid=47380" title="Λαέρτης">
Λαέρτης

Ο Λαέρτης είναι ομηρικός ήρωας και βασιλιάς της Ιθάκης, γνωστότερος ως ο πατέρας του Οδυσσέα. Ονομαζόταν επίσης και Λαέρτιος. Από τον τύπο αυτό, τον οποίο βρίσκουμε στους επικούς ποιητές, δημιουργήθηκε και το πατρωνυμικό "Λαερτιάδης". Οι περισσότερες αναφορές του Λαέρτη γίνονται στην Οδύσσεια. Θεωρείται γιος του Αρκεισίου, σύζυγος της Αντίκλειας και πατέρας πολλών θυγατέρων. Ο Οδυσσέας ήταν το μόνο αρσενικό του παιδί. Ως μητέρα του Λαέρτη μνημονεύεται η Χαλκομέδουσα και ως πατέρας του ο Κέφαλος, επώνυμος ήρωας της Κεφαλλονιάς. 
Ο Λαέρτης ήταν ισχυρός βασιλιάς, και σύμφωνα με μεταγενέστερη παράδοση πήρε μέρος στην Αργοναυτική Εκστρατεία. Κατά τον Διόδωρο πληγώθηκε στη μάχη που έγινε μεταξύ Ελλήνων και Κόλχων. Θεραπεύθηκε όμως από τη Μήδεια. Σύμφωνα με ορισμένες παραδόσεις ο Λαέρτης δεν ήταν πατέρας του Οδυσσέα γιατί η Αντίκλεια πριν από το γάμο της με το Λαέρτη βιάσθηκε από τον Σίσυφο. Τον Λαέρτη τον παντρεύτηκε ενώ ήταν έγκυος.
Αφού είδε πια πως ο Οδυσσέας δεν γυρνούσε και στεναχωρημένος από τον θάνατο της Αντίκλειας, έφυγε από το παλάτι αφήνοντας την εξουσία στον εγγονό του Τηλέμαχο και πήγε να ζήσει στην εξοχή. Είχε μαζί του μόνο δυο υπηρέτες για να τον βοηθούν, επειδή ήταν πολύ γέρος. Επίσης, περνούσε όλη του την ημέρα σκάβοντας στα χωράφια, παρ' όλη την ηλικία του.
Στη ραψωδία ω της "Οδύσσειας" περιγράφεται η συνάντηση του Οδυσσέα με τον πατέρα του μετά τη Μνηστηροφονία και ο Λαέρτης πολεμάει στο πλευρό του γιου του κατά των ξεσηκωμένων (από τον θάνατο των μνηστήρων) Ιθακησίων. Για το λόγο αυτό η Αθηνά με ένα μαγικό λουτρό έκανε πάλι νέο το Λαέρτη. Ο Λαέρτης σκότωσε και τον Ευπείθη, πατέρα του Αντινόου. Πέθανε από φυσικό θάνατο σε βαθιά γεράματα.
Παραστάσεις του Λαέρτη σώζονται επάνω σε ελληνικό ανάγλυφο που βρέθηκε στη Ρώμη, επάνω σε ελληνιστικό αγγείο, όπου εικονίζονται ο Σίσυφος, η Αντίκλεια, ο πατέρας της Αντίκλειας, ο Αυτόλυκος και ο Λαέρτης. Επίσης πάνω σε μεγάλο κρατήρα, προερχόμενο από τη Λευκανία εικονίζονται οι γάμοι του Λαέρτη με την Αντίκλεια.

</doc>
<doc id="47386" url="https://el.wikipedia.org/wiki?curid=47386" title="Η Αγία Γραφή-Μεταφορά στη Νεοελληνική">
Η Αγία Γραφή-Μεταφορά στη Νεοελληνική

Η Αγία Γραφή—Μεταφορά στη Νεοελληνική ή Νέα Μετάφραση Βάμβα ή Μετάφραση Σπύρου Φίλου, αποτελεί μια σύγχρονη απόδοση της Αγίας Γραφής στην νεοελληνική γλώσσα. Συντομογραφείται ως ΝΜΦ και ΦΙΛ.
Η επιμέλεια του έργου έγινε από τον Σπύρο Φίλο. Κυκλοφόρησε σε πρώτη έκδοση το 1993 (η Παλαιά Διαθήκη και το 1994 η Καινή Διαθήκη) ενώ το 1995 κυκλοφόρησε η δεύτερη αναθεωρημένη μονότομη έκδοση. Αποτελεί μεταφορά σε δημοτική γλώσσα βασισμένη στο κείμενο της "Νεοελληνικής Μετάφρασης" της Αγίας Γραφής του Νεόφυτου Βάμβα. Υπάρχουν περίπου 1.000 υποσημειώσεις οι οποίες εκτός των άλλων, συγκρίνουν αποδόσεις του κειμένου με το πρωτότυπο κείμενο ή με άλλες μεταφράσεις, ενώ όλο το έργο αποτελείται από σχεδόν 1.800 οι σελίδες (μαζί με το παράρτημα).
Η (τελευταία) έβδομη αναθεωρημένη έκδοση (2008) της μετάφρασης κυκλοφορεί από τις εκδόσεις "Πέργαμος" (ISBN 980-960-7241-89-4).

</doc>
<doc id="47387" url="https://el.wikipedia.org/wiki?curid=47387" title="Η Αγία Γραφή—Μεταφορά στη Νεοελληνική">
Η Αγία Γραφή—Μεταφορά στη Νεοελληνική



</doc>
<doc id="47388" url="https://el.wikipedia.org/wiki?curid=47388" title="ΝΜΦ">
ΝΜΦ



</doc>
<doc id="47391" url="https://el.wikipedia.org/wiki?curid=47391" title="EHI">
EHI

Τις ρίζες του σημερινού Ινστιτούτο EHI-Retail στην Κολωνία/Γερμανία αποτελούν η Ένωση για την Ορθολογική Οργάνωση Εκμετάλλευσης (RGH) του εμπορίου, η οποία ιδρύθηκε το 1957 και το Ινστιτούτο Αυτοεξυπηρέτησης (ISB). Το 1989 πραγματοποιήθηκε η συγχώνευση και των δύο οργανισμών στο Γερμανικό Ινστιτούτο Εμπορίου (DHI) και το 1993 μετατράπηκαν στο EHI-ΕυρωΙνστιτούτο Εμπορίου. Λειτουργεί υπό τη νομική μορφή του συλλόγου και ιδιοκτήτες είναι έμποροι και εμπορικοί σύλλογοι. Το Ινστιτούτο EHI-Retail διεξάγει εμπορική έρευνα.. (www.ehi.org).
Οι εμπορικές δραστηριότητες γίνονται δια μέσω της EHI ΕΠΕ, το Ινστιτούτο EHI συμμετέχει επίσης στην EHI Holding. Η EHI ΕΠΕ δραστηριοποιείται στους τομείς της παροχής συμβουλών, της διοργάνωσης σεμιναρίων, στις εκδόσεις και στις εκθέσεις.
Το Ινστιτούτο EHI έχει την εξής συμμετοχή ή ουσιαστική συνεργασία σε χρονολογική σειρά:
1964(66): EuroShop-Συμβόλαιο με τον εκθεσιακό οργανισμό του Ντύσσελντορφ (www.euroshop.de)
1974: Κέντρο για τη Συνδιαργάνωση (CCG)/σήμερα GS1 με τον Σύλλογο Επώνυμων Προϊόντων Γερμανίας για τον παγκόσμιο κώδικα προϊόντων (www.gs1-germany.de)
1996: OrgaInvent με το Γερμανικό Αγροτικό Οργανισμό Μάρκετιγκ (CMA) για την 
αναδρομική αναζήτηση μοσχαριών/μοσχαρίσιου κρέατος (www.orgainvent.org)
1996: European Retailers Produce Good Agricultural Practice (EUREPGAP) ως στοιχεία αναφοράς για την καλή αγροτική πρακτική εφαρμογή (www.foodplus.org)
1997: Retail Technology Forum (σήμερα EuroCIS) ως στρατηγική καταμερισμού της EuroShop (www.eurocis.de)
1999: Λογότυπο-Εμπιστοσύνης ”Ελεγχόμενο Online-Shop“ για το εμπόριο του διαδικτύου (www.shopinfo.net)
2005: Ίδρυση της Ευρωπαϊκής Ακαδημίας Λιανικού Εμπορίου (European Retail Academy) ως διεθνές δίκτυο της πανεπιστημιακής εμπορικής έρευνας (www.european-retail-academy.org), Ίδρυση του AgriBusinessForum σε συνεργασία με τον εκθεσιακό οργανισμό του Βερολίνου ως πλατφόρμα διαλόγου μεταξύ του αγροτικού τομέα και του εμπορίου στο πλαίσιο του Φόρουμ Ανατολής-Δύσης της Διεθνούς Πράσινης Εβδομάδας 
 www.igw-agribusinessforum.de)
Στο πλαίσιο της στρατηγικής διείσδυσης της EuroShop το Ινστιτούτο EHI στη Ρωσία υποστηρίζει την έκθεση Shop Design Russia στη Μόσχα και στην Κίνα το συνέδριο Chinese Retail Conference στη Σαγκχάϊ.

</doc>
<doc id="47400" url="https://el.wikipedia.org/wiki?curid=47400" title="Εμπορικό πλοίο">
Εμπορικό πλοίο

Ως εμπορικό πλοίο (merchant ship ή vessel) χαρακτηρίζεται, σε αντιδιαστολή των πολεμικών πλοίων, οποιοδήποτε πλοίο δια του οποίου πραγματοποιείται εμπορική πράξη, μεταφέροντας πάσης φύσεως εμπορεύματα (ξηρά, χύμα, υγρά), ή επιβάτες, ή οχήματα, ή ζώα, ή εκτελεί βοηθητικές εργασίες ή και υπηρεσίες επ΄ ωφελεία οικονομικού κέρδους. Σημαντική διάκριση ενός πλοίου από ένα πλωτό ναυπήγημα γίνεται με βάση την χωρητικότητα. Στη ναυτιλία για να θεωρηθεί ένα πλεούμενο ως πλοίο πρέπει να είναι χωρητικότητας άνω των 10 κόρων, όπου κόρος είναι μονάδα μετρησης της χωρητικότητας και 1 κόρος = 2.83 κ.μ. = 100 κυβικά πόδια. 
Συνεπώς ως εμπορικά πλοία δεν χαρακτηρίζονται τα πολεμικά πλοία, τα πλοία των διωκτικών Αρχών, τα ιδιωτικά θαλαμηγά, τα σκάφη ερασιτεχνικής αλιείας, τα εκπαιδευτικά πλοία, τα επιστημονικής έρευνας, όπως και εκείνα του ναυταθλητισμού.
Ένα σύνολο εμπορικών πλοίων συγκροτούμενο, είτε κατά "τύπο πλοίου", είτε κατά σημαία που φέρουν, απαρτίζει εμπορικό στόλο. Ειδικότερα όμως, όταν το σύνολο αυτό έχει ως κοινό σημείο αναφοράς τη σημαία των πλοίων τότε λέγεται και "εθνικός εμπορικός στόλος" ή "εμπορικός στόλος Χώρας".
Συντομογραφίες.
Τα ονόματα των εμπορικών πλοίων είναι προκαθορισμένα από το είδος στο οποίο ανήκουν:
Κατηγορίες.
Η εξέταση των θαλάσσιων μεταφορών από την διάσκεψη των Ηνωμένων Εθνών για το Εμπόριο και την Ανάπτυξη χαρακτηρίζει τα πλοία ως: πετρελαιοφόρα, πλοία μεταφοράς χύδην (και συνδυασμού), πλοία γενικού φορτίου, πλοία μεταφοράς εμπορευματοκιβωτίων και άλλα πλοία, στα οποία περιλαμβάνονται "μεταφορείς υγροποιημένου αερίου πετρελαίου, οι μεταφορείς υγροποιημένου φυσικού αερίου, πετρελαιοφόρα, εξειδικευμένα δεξαμενόπλοια, ψυγεία, υπεράκτιες προμήθειες, ρυμουλκά, βυθοκόροι, κρουαζιέρες, πορθμεία, άλλα μη φορτία ». Τα πλοία γενικού φορτίου περιλαμβάνουν τα "πλοία πολλαπλών χρήσεων και έργων και φορτία roll-on / roll-off".
Πλοία ξηρού φορτίου.
Ένα πλοίο ξηρού φορτίου είναι ένα οποιοδήποτε είδος πλοίου ή σκάφους που μεταφέρει φορτίο, αγαθά και υλικά από το ένα λιμάνι στο άλλο. Χιλιάδες φορτωτές κυκλοφορούν στις θάλασσες και στους ωκεανούς παγκοσμίως κάθε χρόνο. Χειρίζονται το μεγαλύτερο μέρος του διεθνούς εμπορίου. Τα πλοία μεταφορά ξηρού φορτίου είναι συνήθως ειδικά σχεδιασμένα για το έργο αυτό και είναι συχνά εξοπλισμένα με γερανούς και άλλους μηχανισμούς για φόρτωση και εκφόρτωση και έρχονται σε όλα τα μεγέθη.

</doc>
<doc id="47405" url="https://el.wikipedia.org/wiki?curid=47405" title="Νικόλαος Αστρινίδης">
Νικόλαος Αστρινίδης

Ο Νικόλαος Αστρινίδης (επίσης "Nicolas Astrinidis", 6 Μαΐου 1921 - 10 Δεκεμβρίου 2010) ήταν Ελληνορουμάνος συνθέτης, αρχιμουσικός, πιανίστας, και παιδαγωγός. Θεωρείται ένας από τους τελευταίους αντιπροσώπους της εθνικής σχολής και από τους κορυφαίους Έλληνες συμφωνιστές της μεταπολεμικής περιόδου.
Βιογραφικά στοιχεία.
Έλληνας της Βαλκανικής Διασποράς, ο Αστρινίδης γεννήθηκε και μεγάλωσε στο Άκερμαν της Βεσσαραβίας στη Ρουμανία. Ο πατέρας του, μετανάστης από τον Σκοπό της Ανατολικής Θράκης, δημιούργησε σημαντική περιουσία στην τσαρική Ρωσία. Μετά την Οκτωβριανή Επανάσταση, κατέφυγε στη Βεσσαραβία, προσαρτημένη εκείνη την εποχή στην Ρουμανία, όπου παντρεύτηκε μια Ρουμανορωσίδα και απέκτησε τρεις γιους. Παρά την ισχυρή Ελληνική συνείδηση στην οικογένεια, κανείς δεν μιλούσε Ελληνικά. Ο συνθέτης μεγάλωσε στην κοσμοπολίτικη ατμόσφαιρα της μεσοπολεμικής Ρουμανίας και ήδη από την εφηβική του ηλικία έδειξε σημαντική κλίση στη μουσική. Ικανοποιώντας πατρικές επιθυμίες σπούδασε Χημεία στο Πανεπιστήμιο του Βουκουρεστίου, ενώ ταυτόχρονα φοίτησε στο Ωδείο της ίδιας πόλης. Καταλυτική για την καλλιτεχνική του ανάπτυξη υπήρξε η επιρροή του Dinu Lipatti, που μόλις είχε επιστρέψει από το Παρίσι, και τού πρόσφερε ιδιωτικά μαθήματα στο πιάνο και τη σύνθεση.
Η έναρξη του Β΄ Παγκόσμιου Πολέμου έφερε σύντομα χάος και στη Ρουμανία. Η Σοβιετική εισβολή του 1940 χώρισε την οικογένεια Αστρινίδη στα δύο. Μετά από κινηματογραφικές περιπέτειες, ο συνθέτης και οι γονείς του κατάφεραν να διαφύγουν στη Μέση Ανατολή. Ο Αστρινίδης κατατάχθηκε στην Ελληνική Βασιλική Αεροπορία και υπηρέτησε στην 335η μοίρα καταδιώξεων υπό τον θρυλικό Βαρβαρέσο. Τα δύο χρόνια που πέρασε στο μέτωπο της Λιβύης υπήρξαν τα πλέον δραματικά για την έκβαση του πολέμου. Ένας τραυματισμός στο πόδι και η ακόλουθη παρασημοφόρηση (Μετάλλιο Εξαίρετων Πράξεων) έφεραν τον συνθέτη στο Κάιρο, την πλέον κοσμοπολίτικη πρωτεύουσα του κόσμου. Εκεί ξεκίνησε τη σταδιοδρομία του ως πιανίστας και συνθέτης, δίνοντας περίπου 80 συναυλίες για τα Ελληνικά και Συμμαχικά στρατεύματα. Το 1944 έλαβε το Πρώτο Βραβείο Πιανιστικής Ερμηνείας και Σύνθεσης στο φημισμένο Eisteddfod Festival με την "Κυπριακή Ραψωδία" και τον επόμενο χρόνο (1945) διηύθυνε στην Όπερα του Καΐρου το συμφωνικό του έργο "Οιδίπους Τύραννος".
Μετά την αποστράτευσή του το 1947 πήγε στο Παρίσι, όπου ολοκλήρωσε τις σπουδές του στην Schola Cantorum παίρνοντας διπλώματα δεξιοτεχνίας πιάνου και σύνθεσης με βαθμό άριστα. Σχεδόν αμέσως άρχισε συνεχείς περιοδείες ως πιανίστας σε όλο τον κόσμο δίνοντας περισσότερες από 3000 συναυλίες είτε ως σολίστ είτε σε σύμπραξη με άλλους καλλιτέχνες. Συνεργάστηκε, μεταξύ άλλων, με τον βιολοντσελίστα Bernard Michelin και με τους βιολονίστες Christian Ferras, Henryk Szeryng, και Jacques Thibaud, ενώ έχει ηχογραφήσει στους ραδιοφωνικούς σταθμούς των περισσότερων μεγάλων πρωτευουσών του κόσμου. Συμμετείχε, επίσης, στα Φεστιβάλ Αθηνών και Οχρίδας. Το 1949 ο μουσικός οίκος "Ricordi Ameri-cana" εξέδωσε έργα του για πιάνο. Η α' εκτέλεση του συμφωνικού του ποιήματος "Ο Πύργος της Μοναξιάς" δόθηκε στο Théâtre des Champs-Élysées, στο Παρίσι, το 1950 από την Οrchestre de la Société des Concerts du Conservatoire και αναμεταδόθηκε από το Εθνικό Δίκτυο της Γαλλικής Ραδιοφωνίας. Επίσης, το έργο του "Fantaisie Concertante" για βιολί και πιάνο εκτελέστηκε στην Salle Gaveau στο Παρίσι το 1951 και στο Φεστιβάλ του Αμβούργου το 1952. Στην τριετία 1959-1962 βρέθηκε σχεδόν μόνιμα στη Μαρτινίκα των Γαλλικών Αντιλλών, όπου ύστερα από εντολή της Γαλλικής Κυβέρνησης μαζί με την Colette Frantz ίδρυσαν και διηύθυναν μουσική σχολή, ενώ ο ίδιος ίδρυσε και διηύθυνε την Ορχήστρα Δωματίου των Γαλλικών Αντιλών. Από το 1965 και ως το 1986 ήταν διευθυντής της Φιλαρμονικής και της Μικτής Χορωδίας του Δήμου Θεσσαλονίκης. 
Τον επόμενο χρόνο (1966) παρουσίασε στα "Α' Δημήτρια" τα ορατόριά του "Άγιος Δημήτριος" και "Κύριλλος και Μεθόδιος". Στα πλαίσια της ίδιας διοργάνωσης εκτελέστηκαν το ορατόριό του "Ψαλμοί" (1968) και η "Συμφωνία 1821" (1971). Από το 1970 έχει πραγματοποιήσει 15 περίπου περιοδείες με την τριπλή του ιδιότητα στη Ρουμανία και τη Βουλγαρία. 
Υπήρξε ιδρυτικό μέλος της Μουσικής Εταιρείας Βορείου Ελλάδος, ενώ διετέλεσε και μέλος της Καλλιτεχνικής Επιτροπής του Κρατικού Θεάτρου Βορείου Ελλάδος. Από τους πιο ένθερμους υποστηρικτές της κίνησης για τη δημιουργία Όπερας στη Θεσσαλονίκη, διηύθυνε μερικές από τις πρώτες παραστάσεις της Όπερας Θεσσαλονίκης, ενώ αργότερα ίδρυσε και διηύθυνε τις παραστάσεις της Όπερας Δωματίου Βορείου Ελλάδος. 
Από το 1979 διήυθυνε τη Μαντολινάτα Θεσσαλονίκης και από το 1980 ήταν διευθυντής του Μακεδονικού Ωδείου Θεσσαλονίκης. Έχει τιμηθεί με το Μετάλλιο του Τάγματος Γεωργίου Α' (1962). Αποτελούσε μέλος της Γαλλικής "Ένωσης Συγγραφέων, Συνθετών και Μουσικών Εκδοτών" (S.A.C.E.M., Παρίσι), της "Διεθνούς Εταιρείας Σύγχρονης Μουσικής" (Παρίσι) και της "Ένωσης Ελλήνων Μουσουργών"- Αθήνα. Το συνθετικό του έργο, αναγνωρισμένο ήδη από τα μέσα της δεκαετίας του '40, περιλαμβάνει ορατόρια, συμφωνικά έργα, συνθέσεις για πιάνο, και μουσική δωματίου, σκηνική μουσική και τραγούδια, ενώ πρόσφατα αποτέλεσε θέμα διπλωματικής εργασίας στο Τμήμα Μουσικών Σπουδών του Αριστοτέλειο Αριστοτελείου Πανεπιστημίου. Συναυλίες αποκλειστικά αφιερωμένες στο έργο του έχουν δοθεί σε πολλές πόλεις του κόσμου.
Στις 13 Ιανουαρίου 2020 ο "Όμλος Φίλων Νίκου Αστρινίδη" ανακοίνωσε την έναρξη εκστρατείας για την ανακήρυξη του 2021 σε "Έτος Νίκου Αστρινίδη". Τον Δεκέμβριο του 2020 ο πιανίστας Στέφανος Κατσαρός ανέλαβε την πρωτοβουλία για μια σειρά μηνιαίων μικρο-ντοκυμαντέρ με ζωντανές εκτελέσεις έργων του συνθέτη.
Σταδιοδρομία.
Η διεθνής σταδιοδρομία του Αστρινίδη (1947-1964) υπήρξε εντυπωσιακότατη, περιλαμβάνοντας περίπου 3000 συναυλίες σε τέσσερις ηπείρους, συνεργασίες με κορυφαίους σολίστ (Jacques Thibaud, Henryk Szeryng) και πρεμιέρες σε σημαντικές αίθουσες και φεστιβάλ. Οι συνεχείς μετακινήσεις όμως περιόρισαν τη συνθετική του δραστηριότητα. Μολονότι η εγκατάσταση στη Θεσσαλονίκη τον έκοψε από τη διεθνή σκηνή, τού πρόσφερε χρόνο να συνθέσει μεγάλα συμφωνικά έργα σε θέματα της προτίμησής του. Επίσης είχε την ευκαιρία να πρωτοπορήσει στη δημιουργία καλλιτεχνικών δεσμών με Βαλκάνιες χώρες, ιδιαίτερα τη Ρουμανία και τη Βουλγαρία.
Για 21 χρόνια διετέλεσε αρχιμουσικός της Φιλαρμονικής Ορχήστρας Δήμου Θεσσαλονίκης. Στις 14 Μαρτίου του 1990 έγινε συναυλία προς τιμήν του με τις Μαρία Τάνη, Έφη Χατζηδημητρίου και άλλες καλλιτέχνιδες από τη Θεσσαλονίκη. Υπάρχει χορωδία με το όνομα του. Επίσης ήταν καλλιτεχνικός σύμβουλος στην Κυπριακή Ακαδημία μουσικής .
Εργογραφία.
Έγραψε τα έργα "Άγιος Δημήτριος", "Κύριλλος και Μεθόδιος", "Τα νεανικά χρόνια του Μέγα Αλέξανδρου", "Συμφωνία "1821"", "Κυπριακή ραψωδία" (19441945, "Δύο κομμάτια σε ελληνικό ύφος" κ.α. Τα συμφωνικά του έργα περιλαμβάνουν τρία κοντσέρτα: "Variations Concertantes" για πιάνο και ορχήστρα (1952-55), "Concerto-Rhapsody" για βιολί και ορχήστρα (1979), και "Concerto pour Guitare et Orchestre" (2007). 
Τη συστηματική καταγραφή και μελέτη του έργου του έχει αναλάβει ο Δρ. Ηλίας Χρυσοχοΐδης, συγγραφέας της διπλωματικής εργασίας "Το συνθετικό έργο του Νίκου Αστρινίδη: Μια πρώτη προσέγγιση" (Τμήμα Μουσικών Σπουδών, Αριστοτέλειο Πανεπιστήμιο, 1992) και της μονογραφίας "Νίκος Αστρινίδης (1921-2010): Βιογραφία - Κατάλογος έργων".
Το 2011 σε συνεργασία με την πιανίστα Ερατώ Αλακιοζίδου, εκδόθηκε η δισκογραφική παραγωγή "Nikos Astrinidis 90th Birthday anniversary"από την subways music, με αφορμή την επέτειο των 90 χρόνων του, η οποία περιλαμβάνει σόλο έργα για πιάνο και έργα μουσικής δωματίου, τα οποία επέλεξε ο ίδιος ο συνθέτης.

</doc>
<doc id="47412" url="https://el.wikipedia.org/wiki?curid=47412" title="Γ.Φ.Σ Παναιτωλικός">
Γ.Φ.Σ Παναιτωλικός



</doc>
<doc id="47413" url="https://el.wikipedia.org/wiki?curid=47413" title="Χειμερινοί Κολυμβητές">
Χειμερινοί Κολυμβητές

Οι Χειμερινοί Κολυμβητές είναι ελληνικό λαϊκό-παραδοσιακό μουσικό συγκρότημα που ιδρύθηκε το 1979. 
Ιστορία.
Οι Χειμερινοί Κολυμβητές, αν και βασικά εξαμελές συγκρότημα, έχουν πολλούς συνεργάτες κύριους και περιφερειακούς: τον Σταύρο Καραμανιώλα, δημιουργό τραγουδιών και ποιημάτων από το Καζαβίτι της Θάσου (1911-2014), το Διονύσιο Ρούσσο, πολυτεχνίτη και συντηρητή αρχαιοτήτων εκ Περιστερίου, τον Άκη Αμπαστάδο, τους ΡΟΞ, χορωδία υπερηλίκων εκ Θεσσαλονίκης, μπάντα της Φλώρινας και άλλους πολλούς.
Το Δεκέμβριο του 2005, μετά από 8 χρόνια, κυκλοφόρησαν με τίτλο «Η Μαστοράντζα του Ερντεμπίλ» μια συλλογή με 14 ιστορικά τραγούδια του Ε. Ζάχου Παπαζαχαρίου. Η βαθιά γνώση των νεότερων Βαλκανίων του Ε.Ζάχου σε συνδυασμό με τους γνωστούς μουσικούς κώδικες επικοινωνίας των Χειμερινών Κολυμβητών συνθέτουν ένα μουσικό ταξίδι ανιχνεύοντας ό,τι ενώνει τους λαούς και όχι ό,τι τους χωρίζει. Η συλλογή τους αυτή κέρδισε το βραβείο του καλύτερου συγκροτήματος για το έντεχνο τραγούδι στην 5η Απονομή των Μουσικών Βραβείων Αρίων 5, (Μέγαρο Μουσικής Αθηνών, 28 Μαρτίου 2006). Έχουν συνεργαστεί σε συναυλίες και με τον τραγουδοποιό Θανάση Γκαϊφύλλια.
Το 2008 κυκλοφόρησε η τελευταία συλλογή των Χειμερινών Κολυμβητών με τίτλο «23 Κόκκινα φώτα».

</doc>
<doc id="47417" url="https://el.wikipedia.org/wiki?curid=47417" title="Φαρόπλοιο">
Φαρόπλοιο

Το Φαρόπλοιο (Lightvessel), (αρχαία ελληνική ""πυρσωρίς", νεοελληνική καθαρεύουσα "φάρων" -νος και κοινώς "καραβοφάναρο"") είναι ειδικός τύπος ευδιάκριτου πλοίου, είτε εξ αρχικής ναυπήγησης, είτε εκ μετασκευής, όπου φέρει συνήθως στο κέντρο, κατά το διάμηκες του καταστρώματος μεγάλη κυλινδρική υπερκατασκευή, το άνω μέρος της οποίας καταλήγει σε φάρο φέροντας ανάλογο μηχανισμό ή και ραδιοφάρο. Στην πραγματικότητα πρόκειται για πλωτό μεταλλικό Φάρο.
Τα πλοία αυτού του τύπου λαμβάνουν μόνιμη θέση με σταθερή αγκυροβολία, εξομοιούμενα έτσι με τους κοινούς φάρους ή επάκτιους φάρους, η θέση των οποίων, (γεωγραφικό στίγμα), αναγράφεται στους ναυτικούς χάρτες, φαροδείκτες, πλοηγούς κ.λπ. Επίσης φέρουν τα σήματα αγκυροβολίας ή εκπέμπουν σήματα ομίχλης όταν παρίσταται ανάγκη. Το σήμα ή ο φανός αγκυροβολίας των προσδιορίζει και την πλώρη τους και εξ αυτής την διεύθυνση του επικρατούντος ανέμου ή ρεύματος. Το προσωπικό των φαρόπλοιων εκός από τα κύρια καθήκοντά τους είναι υποχρεωμένο να εκπέμψει και άλλα σήματα στη περίπτωση που αντιληφθεί πλοίο να κατευθύνεται σε κίνδυνο.
Χρήση τέτοιων πλοίων γίνεται σε παράκτιες περιοχές όπου οι ακτές έχουν ελάχιστη κλίση, ή και για άλλους λόγους δεν προσφέρονται σε κατασκευή μόνιμου φάρου, ειδικότερα για προσεγγίζοντα πλοία από ανοικτή θάλασσα, όπως και σε περιοχές έντονης ναυτιλιακής κίνησης όπου συνυπάρχουν κίνδυνοι είτε μόνιμοι, είτε προσωρινοί, λόγω κάποιων έργων (λιμενικών, γεφυροποιίας, υποβρύχιων εργασιών κλπ). Επίσης «εν καιρώ πολέμου» όπου ακολουθεί η "σβέση των Φάρων", τα φαρόπλοια αντικαθιστούν τους κύριους φάρους, σε συγκεκριμένους χρόνους λειτουργίας και βεβαίως με διαφορετικές αναλαμπές και θέσεις των μονίμων.
Σημειώσεις.
Τα Φαρόπλοια του Ελληνικού Πολεμικού Ναυτικού είναι:

</doc>
<doc id="47418" url="https://el.wikipedia.org/wiki?curid=47418" title="Φάρος">
Φάρος

Φάρος ονομάζεται το ειδικής και τυποποιημένης κατασκευής κτίσμα που οικοδομείται σε διάφορα σημεία των ηπειρωτικών ή νησιωτικών ακτών ή και επί βραχονησίδων, στο άνω μέρος του οποίου φέρεται ειδικός μηχανισμός που φωτοβολεί (εκπέμπει) συνήθως περιοδικό φως, χαρακτηριζόμενο εκ του σκοπού του ως ιδιαίτερο βοηθητικό μέσο στην ασφαλή ναυσιπλοΐα.&lt;br&gt;
Με τον όρο «φάρος» χαρακτηρίζονται τόσο το κτίσμα όσο και η συσκευή φωτοβολίας που είναι εγκατεστημένη σε αυτό.
Ιστορία.
Σημαντικότεροι φάροι στην αρχαιότητα ήταν ο Φάρος της Αλεξάνδρειας και ο Κολοσσός της Ρόδου, ενώ σήμερα αναμφίβολα θεωρείται το Άγαλμα της Ελευθερίας στη Νέα Υόρκη στις ΗΠΑ, έστω κι αν ουσιαστικά δεν φωτοδοτεί. Στην Ελλάδα σε κάποιες πόλεις οι υφιστάμενοι φάροι αποτελούν τα σύμβολά τους όπως ο Φάρος της Αλεξανδρούπολης για την Αλεξανδρούπολη, ο Φάρος της Κρανάης για το Γύθειο, ο Φάρος της Πάτρας για την Πάτρα κ.λπ.
Γενική διάκριση.
Σήμερα οι φάροι διακρίνονται σε ""επανδρωμένους", όπου υφίστανται φαροφύλακες (lightsmen) και σε "μη επανδρωμένους" ή "αυτόματους"".
Πλοία ή σκάφη που εξυπηρετούν ανάγκες φάρων ονομάζονται "φαρικά" ή "συντήρησης φάρων" (light-house tenders).
Ταυτότητα Φάρων.
Κάθε φάρος φέρει ιδιαίτερο όνομα (συνήθως της περιοχής εγκατάστασης), και γεωγραφικό στίγμα. Επίσης ιδιαίτερα στοιχεία εκάστου είναι το ύψος του (της φωτιστικής εστίας του από της μέσης πλήμμης της στάθμης της θάλασσας) και η περιοδικότητα διαδοχής φωτοβολίας και σκότους. Το τελευταίο αυτό γνώρισμα καλείται χαρακτηριστικό φάρου (characteristic). Η περίπτωση ύπαρξης δύο φάρων με ίδιο χαρακτηριστικό στην ίδια γεωγραφική περιοχή πρέπει να θεωρείται αποκλεισμένη.
Ο απαιτούμενος χρόνος για μια πλήρη επανάληψη του χαρακτηριστικού του φάρου ονομάζεται περίοδος φάρου. Η περιοδικότητα φάρου μετριέται σε λεπτά ή δευτερόλεπτα της ώρας. Τα ύψη των Φάρων για λόγους ασφαλείας μετρώνται συνήθως σε πόδια ή μέτρα και αντιπροσωπεύουν το ύψος της εστίας και όχι όλου του κτίσματος από τη μέση πλήμμη (MHV) της θάλασσας.&lt;br&gt;
Όλα τα παραπάνω στοιχεία που προσδιορίζουν έκαστο φάρο καθώς και των εγκαταστάσεων αυτών περιλαμβάνονται στους φαροδείκτες. Στους ναυτικούς χάρτες οι φάροι συμβολίζονται με κόκκινο μικρό κύκλο ή με αστερίσκο συνοδευόμενο με κόκκινο λοβό στη γεωγραφική του θέση.
Είδη φάρων.
Ανάλογα του χαρακτηριστικού τους οι φάροι διακρίνονται σε
Συνδυασμοί των παραπάνω χαρακτηριστικών είναι οι φάροι:
Επίσης ανάλογα του χρώματος φωτός που εκπέμπουν οι φάροι διακρίνονται σε: λευκούς (White/W), ερυθρούς (Red/R) και πράσινους (Green/G) και εναλλάσσοντες όταν κάποιοι εναλλάσσουν το χρώμα τους (Alternating/Alt), (το χρώμα των λευκών φάρων δεν σημειώνεται στους χάρτες). Τέλος υφίστανται και οι φάροι που εκπέμπουν με βραχείες αναλαμπές μακράς διάρκειας καλούμενοι ως βραχειών και μακρών αναλαμπών (Short-long Flashing/S-L Fl).
Μέτρηση χαρακτηριστικού.
Για τη μέτρηση του "χαρακτηριστικού" ενός φάρου προς αποφυγή λάθους χρησιμοποιείται ένα στιγμόμετρο. Ένας εμπειρικός επίσης τρόπος που ακολουθούν οι ναύτες οπτήρες (παρατηρητές) είναι η ρυθμική μέτρηση: "μισό ένα", "μισό δύο", "μισό τρία" κ.ο.κ., ή "και ένα", "και δύο", "και τρία" κ.ο.κ. Η μέτρηση αρχίζει από την πρώτη αναλαμπή και σταματά στην πρώτη της περιοδικής επανάληψης.
Τομείς Φάρων.
Πολλοί φάροι δεν είναι ορατοί απ΄ όλα τα σημεία του ορίζοντα, ή όπως λέμε δεν είναι "περίβλεπτοι" και τούτο διότι παρεμβάλλεται συνήθως τμήμα ξηράς. Έτσι αυτοί παρουσιάζουν σκοτεινό (obscured) τομέα (sector). Άλλοι πάλι παρουσιάζουν τομείς διαφορετικών χρωμάτων προκειμένου να επιδείξουν ελεύθερη πλεύσιμη περιοχή, με πράσινο χρώμα, και τα αβαθή ή κάποια ξέρα ή ναυάγιο με ερυθρό χρώμα. Τέλος υφίστανται και οι φανοί καλούμενοι direction lights που δεικνύουν λευκό φως σε διαπλεύσιμο χώρο των στενών εισόδων λιμένων και ερυθρό ή πράσινο εκατέρωθεν της εισόδου. Τα όρια αυτών των τομέων αναφέρονται κατά διοπτεύσεις πάντα από την θάλασσα τόσο στους χάρτες όσο και στους φαροδείκτες και στους πλοηγούς (βοηθήματα).
Ισχύς φάρων.
Η ισχύς των φάρων (power of lights) αποτελεί μια ένδειξη της λαμπρότητάς τους, δηλαδή της φωτιστικής τους ικανότητας που εκφράζεται σε "κηρία" (candles) και αποτελεί στοιχείο της ταυτότητάς τους. Τα φωτιστικά μηχανήματα των φάρων είναι είτε αυτόματα (ανεπιτήρητοι), είτε λειτουργούν με ηλεκτρισμό. Τελευταία άρχισαν να λειτουργούν και φάροι με ατομική ενέργεια όπως εκείνος της εισόδου του κόλπου Chesapeake των ΗΠΑ.
Εποπτεία φάρων.
Το σύνολο των εγκατεστημένων φάρων, η διάταξή τους και τα χαρακτηριστικά εκάστου αποτελούν το φαρικό σύστημα της Χώρας που περιλαμβάνεται σε ειδικά ναυτιλιακά βοηθήματα (βιβλία) τους φαροδείκτες. Αρμόδια Υπηρεσία ελέγχου και γενικής εποπτείας του ελληνικού φαρικού συστήματος είναι η Υπηρεσία Φάρων, ανεξάρτητη Υπηρεσία του Ελληνικού Πολεμικού Ναυτικού.&lt;br&gt;
Το 1955 οι φάροι που λειτουργούσαν στην Ελλάδα ανέρχονταν σε 470 εκ των οποίων οι 93 ήταν επιτηρούμενοι και οι υπόλοιποι αυτόματοι. Νομοθετημένες τότε οργανικές θέσεις προσωπικού έφθαναν τις 320. Βασικός νόμος που διέπει τους Φάρους στην ελληνική επικράτεια είναι ο Νόμος 1629 του 1951 όπως έχει τροποποιηθεί και ισχύει μέχρι και σήμερα.

</doc>
<doc id="47421" url="https://el.wikipedia.org/wiki?curid=47421" title="Άγαλμα της ελευθερίας">
Άγαλμα της ελευθερίας



</doc>
<doc id="47423" url="https://el.wikipedia.org/wiki?curid=47423" title="Μανίνα">
Μανίνα

Το εβδομαδιαίο περιοδικό Μανίνα εμφανίσθηκε στα μέσα του 1972 και η έκδοσή του διακόπηκε στα τέλη του 1992.
Απευθυνόταν κυρίως σε κορίτσια ηλικίας 8-15 ετών και αρχικά περιελάμβανε πολλές εικονογραφημένες ιστορίες (κόμικς) από ξένους εκδοτικούς οίκους, όπως φυσικά η πλειονότητα των περιοδικών που κυκλοφορούσαν εκείνη την εποχή στην Ελλάδα, αφού σπάνιζαν οι εγχώριοι τίτλοι. Με την πάροδο του χρόνου προστέθηκαν στην ύλη του διάφορα ένθετα αφιερώματα αλλά και πολλές προσφορές (ιδιαίτερα κατά τη δεκαετία του 1980) προκειμένου να παραμείνει ανταγωνιστικό σε σχέση με τα υπόλοιπα έντυπα που υπήρχαν στην αγορά.
Ο υπεύθυνος έκδοσής του Νικόλαος Δεληγιώργης είχε παλαιότερα δηλώσει σε συνέντευξη που παραχώρησε στο συγγραφέα και μελετητή κόμικς Νίκο Νικολαΐδη (η οποία δημοσιεύθηκε στην ιστοσελίδα "www.comicart.gr" όσο και στην τοπική μηνιαία εφημερίδα "Αιγάλεω") ότι οι ιστορίες άγγιζαν μοντέρνα θέματα της καθημερινότητας που είχαν κοινωνικές προεκτάσεις και απέφευγαν τις ακρότητες. Στο γεγονός αυτό οφείλονταν η επιτυχία που γνώρισε το περιοδικό, επιτυγχάνοντας στην κορύφωσή της τον αριθμό των 140.000 τευχών κάθε εβδομάδα.
Κατά την τελευταία περίοδο έκδοσής της, την "Μανίνα" είχε αναλάβει ο Κώστας Μπαζαίος.

</doc>
<doc id="47424" url="https://el.wikipedia.org/wiki?curid=47424" title="Νικόλαος αστρινιδης">
Νικόλαος αστρινιδης



</doc>
<doc id="47426" url="https://el.wikipedia.org/wiki?curid=47426" title="Κατερίνα (περιοδικό)">
Κατερίνα (περιοδικό)

Η Κατερίνα είναι εβδομαδιαίο ελληνικό εφηβικό περιοδικό που κυκλοφόρησε το 1973. Είναι ένα από τα μακροβιότερα έντυπα του είδους, και κυκλοφορούσε από τον εκδοτικό οίκο Ανεμοδουρά. Η "Κατερίνα" ήταν το πρώτο εβδομαδιαίο περιοδικό σε μέγεθος τσέπης, και ασχολείται με το star system, με θέματα μόδας, ομορφιάς, σχέσεων και υγείας. Τα περιοδικά Κατερίνα και Σούπερ Κατερίνα έπαψαν να κυκλοφορούν από το 2014.
Ιστορία.
Βασικός συντελεστής του περιοδικού υπήρξε από την αρχή η Κατερίνα Ρώσσιου-Ανεμοδουρά, σύζυγος του Γιώργου Ανεμοδουρά (γιου του Στέλιου Ανεμοδουρά), ο οποίος είναι διευθύνων σύμβουλος της εκδοτικής εταιρείας Περιοδικός Τύπος. 
Από μικρή ηλικία, η Κατερίνα ήθελε να ασχοληθεί με τα έντυπα, ενώ είχε σπουδάσει γραφικές τέχνες και Ιστορία Τέχνης στη Σχολή Δοξιάδη, παρακολουθώντας παράλληλα μαθήματα στην Ανωτάτη Σχολή Καλών Τεχνών. Αρχικά είχε εργαστεί στην εταιρεία γραφικών τεχνών Ασπιώτη ΕΛΚΑ. 
Η Κατερίνα εκτιμούσε ιδιαίτερα τον πεθερό της Στέλιο Ανεμοδουρά και είχε μια ιδιαίτερη επαγγελματική σχέση μαζί του. Ήταν αυτή που πρότεινε να δημιουργηθεί ένα εφηβικό περιοδικό, ανάλογο του "Μπλεκ", αλλά για κορίτσια. 
Ο Στέλιος Ανεμοδουράς είχε μεγάλη εμπιστοσύνη στην κρίση της Κατερίνας και για το όνομα του περιοδικού και πρότεινε το όνομα της. Η ίδια ζήτησε από τα στελέχη του Περιοδικού Τύπου να ψηφίσουν για το όνομα του περιοδικού, θέλοντας αυτό να είναι κάτι που θα αρέσει σε όλους. 
Το εβδομαδιαίο περιοδικό βασιζόταν στα θέματα που απασχολούσαν τους εφήβους. Περιλάμβανε ακόμα πληθώρα κόμικς που απευθύνονταν σε νεαρά κορίτσια, μυθιστορήματα σε συνέχειες, παιχνίδια, μόδα, κατασκευές και άλλα.
"Σούπερ Κατερίνα".
Το 1979 κυκλοφόρησε για πρώτη φορά η μηνιαία εκδοχή της "Κατερίνας", με το όνομα "Σούπερ Κατερίνα". Τα δύο περιοδικά αναφέρονται σε διαφορετικό ηλικιακό κοινό, με την "Κατερίνα" να έχει κοινό 14 έως 16 χρόνων, ενώ η "Σούπερ Κατερίνα" 10 έως 19 χρόνων. Η "Σούπερ Κατερίνα" ασχολείται με τις σχέσεις των εφήβων με το αντίθετο φύλο, τη φιλία και το φλερτ και περιλαμβάνει θέματα σχετικά με διάσημες προσωπικότητες, με την ομορφιά, τη μόδα και την υγεία.
Οι σελίδες του περιοδικού αρχικά ήταν ασπρόμαυρες, εκτός από τα κεντρικά σαλόνια που τα κοσμούσαν αφίσες, ενώ κάποια κεντρικά θέματα κάποιες φορές ήταν έγχρωμα.
Το 1980, η "Σούπερ Κατερίνα" πρόσθεσε ως δώρο σιδερότυπα με ήρωες του κινηματογράφου και άλλων χώρων, ενώ το 1989 ξεκίνησε να κυκλοφορεί πλήρως έγχρωμη -από 50, οι έγχρωμες σελίδες έγιναν 180, το σύνολο του περιοδικού.
Τον πρώτο καιρό κυκλοφορίας της, η "Σούπερ Κατερίνα" απευθυνόταν περισσότερο και στα δύο φύλα αλλά στην πορεία, το 1995, η Κατερίνα Ανεμοδουρά αποφάσισε να στρέψει το περιοδικό αποκλειστικά στο κοριτσίστικο εφηβικό κοινό. Συχνά, το περιοδικό συνοδεύεται από μικρά δώρα, όπως βραχιόλια, κοσμήματα και άλλα. Τα αντίτυπα κυκλοφορίας της "Σούπερ Κατερίνας" συνήθως κυμαίνονται στα 60.000.
Συντάκτες.
Η συντακτική ομάδα της "Σούπερ Κατερίνας" αποτελείται από μεγάλους αλλά και μικρούς σε ηλικία ρεπόρτερ. Κατά καιρούς, ανάμεσα στους συντάκτες του περιοδικού, εκτός από την ίδια την Ανεμοδουρά, βρέθηκαν οι Δημήτρης Ψαθάς, Γιάννης Νενές, Ιάσονας Τριανταφυλλίδης, Θέμος Αναστασιάδης και άλλοι.
Υποδοχή.
Στο πρώτο εξώφυλλο της "Σούπερ Κατερίνας" εικονίστηκε ο Τζον Τραβόλτα, και το περιοδικό πούλησε περίπου 70.000 αντίτυπα στην Αθήνα και άλλα τόσα εκτός Αθηνών. Άλλα τεύχη με υψηλές πωλήσεις ήταν: 72.000 τον Ιούλιο του 2006 με εξώφυλλο την Φαίη Ζαφειράκου, 73.000 τον Απρίλιο του 2006 με εξώφυλλο την Anastacia και 77.000 στις 2 Οκτωβρίου του 2000 με εξώφυλλο την Thalia, ενώ το τεύχος με τις υψηλότερες πωλήσεις ήταν αυτό που κυκλοφόρησε τον Ιανουάριο του 1998, με εξώφυλλο τις Spice Girls, πουλώντας 113.000 αντίτυπα.
Επιρροή.
Η "Σούπερ Κατερίνα" μαζί με την "Μανίνα" αποτέλεσαν για μεγάλο χρονικό διάστημα δημοφιλή έντυπα για χιλιάδες έφηβες, ιδιαίτερα σε εποχές κατά τις οποίες σπάνιζαν οι δυνατότητες ψυχαγωγίας. Διάφορα έντυπα κατά καιρούς προσπάθησαν να μιμηθούν το πρότυπο της "Σούπερ Κατερίνας", αλλά δεν γνώρισαν την ίδια μακροβιότητα.

</doc>
<doc id="47427" url="https://el.wikipedia.org/wiki?curid=47427" title="Σταυρόλεξο">
Σταυρόλεξο

Το Σταυρόλεξο είναι παιχνίδι μυαλού και γνώσης, στο οποίο ο λύτης προσπαθεί να βρει κρυμμένες λέξεις. Αποτελείται συνήθως από έναν ασπρόμαυρο πίνακα που αποτελείται από λευκά και μαύρα τετράγωνα. Στα λευκά τετράγωνα γράφονται γράμματα που σχηματίζουν λέξεις, οι οποίες διασταυρώνονται μεταξύ τους· τα μαύρα τετράγωνα οριοθετούν το τέλος ή την αρχή των λέξεων του σταυρολέξου. Στο σταυρόλεξο περιλαμβάνονται επίσης και ορισμοί που περιγράφουν περιφραστικά κάθε λέξη, και οι οποίοι μπορούν είτε να βρίσκονται πάνω στο σταυρόλεξο (όπως στα σκανδιναβικά σταυρόλεξα) είτε, συνηθέστερα, τυπωμένοι κάτω από τον πίνακα και αριθμημένοι. Ο αριθμός κάθε ορισμού αναφέρεται στη «συντεταγμένη» της αντίστοιχης λέξης πάνω στον πίνακα. Πολλές φορές σαν μέρος ενός ορισμού υπάρχει μια εικόνα ή φωτογραφία.
Τύποι.
Υπάρχουν διάφοροι τύποι σταυρόλεξων:

</doc>
<doc id="47428" url="https://el.wikipedia.org/wiki?curid=47428" title="Όμπραξ">
Όμπραξ

Το Όμπραξ (πρωτότυπος τίτλος: Alan Mistero, στη Γαλλία: Ombrax) ήταν ιταλικό εβδομαδιαίο περιοδικό κόμικς που δημιουργήθηκε από τους EsseGesse το 1966 και ολοκληρώθηκε το 1986, με 242 μηνιαία τεύχη να έχουν εκδοθεί.
Πλοκή.
Η υπόθεση εκτυλίσσεται στις ΗΠΑ, κοντά στα Μεξικανικά σύνορα, στο δεύτερο μισό του 19ου αιώνα. Εστιάζει σε ένα δυναμικό κοκκινομάλλη πιστολέρο, ο οποίος βρίσκεται σε συνεχείς μυστικές αποστολές εναντίον κάθε είδους εγκληματιών. Χρησιμοποιεί εκπληκτικές μεταμφιέσεις, οι οποίες ξεγελούν εχθρούς και φίλους. Στο πλευρό του έχει δύο πιστούς συντρόφους, έναν αριστοκράτη χαρτοπαίκτη που ονομάζεται Conte (για την ελληνική έκδοση "Βαρώνος") και τον αιωνίως πεινασμένο και άξεστο Polpetta ("Φαγάνας").
Κυκλοφορία.
Στην Ελλάδα.
Πρωτοκυκλοφόρησε στην Ελλάδα στα μέσα του 1971 από τις εκδόσεις Ανεμοδουρά, και η έκδοσή του διακόπηκε 4,5 χρόνια αργότερα. Για το κτίσιμο της ύλης του εντύπου χρησιμοποιήθηκαν κυρίως οι ιστορίες της μηνιαίας αντίστοιχης ιταλικής έκδοσης ("Il comandante Mark") του οίκου Bonelli, καθώς οι δύο κύριοι χαρακτήρες του Όμπραξ προέρχονταν από την Ιταλία.
Το 1983, ο Ανεμοδουράς επανέλαβε την έκδοση ενός νέου εβδομαδιαίου περιοδικού, με τον τίτλο "Περιπέτεια". Η έκδοση της "Περιπέτειας" συνεχίστηκε (τόσο με επταήμερη συχνότητα, όσο και υπό μορφή μηνιαίων τόμων) έως και τα τέλη της πρώτης δεκαετίας του 21ού αιώνα.

</doc>
<doc id="47433" url="https://el.wikipedia.org/wiki?curid=47433" title="Φρανκενστάιν ή ο Σύγχρονος Προμηθέας">
Φρανκενστάιν ή ο Σύγχρονος Προμηθέας

Φρανκενστάιν ή ο Σύγχρονος Προμηθέας ("Frankenstein; or, The Modern Prometheus") είναι ο τίτλος της γοτθικής και ρομαντικής νουβέλας από την Αγγλίδα συγγραφέα Μαίρη Σέλεϊ, που γράφτηκε στα μέσα του 1816 και εκδόθηκε το 1818 στην Αγγλία. Η νουβέλα λέει την ιστορία του νεαρού φοιτητή ανατομίας και χειρουργικής, που ανακαλύπτει το μυστικό του πώς να δίνει ζωή σε άψυχα πράγματα μέσω αλχημείας, αλλά και τους κινδύνους της γνώσης.
Περίληψη.
Η ιστορία αρχίζει με τον καπετάνιο Ρόμπερτ Γουάλτον, που ταξιδεύει με καράβι στον Αρκτικό Κύκλο. Σ' ένα παγόβουνο βλέπει έναν τεράστιο άνθρωπο πάνω σε έλκυθρο που σέρνουν σκυλιά, και αργότερα έναν άλλο άρρωστο άντρα. Ο καπετάνιος τον φιλοξενεί στο καράβι του, και ο ξένος του αποκαλύπτει το όνομά του: Βίκτορ Φρανκενστάιν, και κυνηγάει έναν μεγαλόσωμο και τεράστιο άνθρωπο. 
Ο Φρανκενστάιν, ακούγοντας τον σκοπό του ταξιδιού Γουάλτον -να αποκτήσει περισσότερη γνώση- εκνευρίζεται και τον πληροφορεί πως η υπερβολική γνώση μπορεί να καταστρέψει τον άνθρωπο. Για να τον πείσει, του λέει την ιστορία του. 
Ο Φρανκενστάιν, γεννήθηκε στην Γενεύη της Ελβετίας από πλούσια και σημαντική οικογένεια. Ο καλύτερός του φίλος ήταν ο Χένρι Κλέρβαλ, και περνούσαν το περισσότερο χρόνο μαζί. Στα τέσσερά του, η θεία του πέθανε και η κόρη της, η Ελίζαμπεθ Λαβένζα, ήρθε να κατοικήσει με την οικογένεια του Φρανκενστάιν. Μετά από μερικά χρόνια, ο Φρανκενστάιν αποκτάει ακόμα δύο αδέρφια - τον Έρνεστ και τον Γουίλιαμ. Μετά το θάνατο της μητέρας του, Καρολάιν Μπόφωρτ - Φρανκενστάιν, ο Φρανκενστάιν αφήνει την οικογένειά του για να σπουδάσει στο εξωτερικό. 
Στις έρευνές του, ανακαλύπτει πώς να δώσει ζωή σε άψυχη ύλη. Οι καθηγητές του, χωρίς να γνωρίζουν την ανακάλυψή του, του δίνουν ένα εργαστήριο για να εργάζεται. Ο Φρανκενστάιν συλλέγει μέρη πτωμάτων, αγοράζοντας ή κλέβοντας, με σκοπό να "χτίσει" ένα σώμα ανθρώπινου όντος. Μέσα σ' ένα χρόνο, το σώμα ολοκληρώνεται, και το μόνο που μένει είναι να ζωντανέψει. Ένα βροχερό βράδυ, το φέρνει στη ζωή (με άγνωστο τρόπο). Το πλάσμα αποκαλύπτεται να είναι ένα απαίσιο, μεγαλόσωμο τέρας με γαλάζια μάτια και κίτρινο δέρμα.
Ο Φρανκενστάιν αποφασίζει να το καταστρέψει, αλλά το τέρας εξαφανίζεται. Ο Φρανκενστάιν μαθαίνει πως ο Γουίλιαμ έχει δολοφονηθεί, και αποφασίζει να επιστρέψει στην Γενεύη. Φτάνοντας εκεί, βλέπει το τέρας αλλά και πάλι εξαφανίζεται. Ο Φρανκενστάιν μαθαίνει πως ο δολοφόνος είναι η Τζάστιν Μόριτζ, υπηρέτρια των Φρανκενστάιν. Ο Φρανκενστάιν είναι σίγουρος πως ο δολοφόνος είναι το τέρας και όχι η Τζάστιν. Όμως η Τζάστιν καταδικάζεται σε θάνατο.
Ο Φρανκενστάιν, σε μια βόλτα συλλογισμού του στα βουνά, βρίσκει το τέρας, (που, μυστηριωδώς, έμαθε να μιλά) που του λεει την ιστορία του. Το τέρας, μετά την εγκατάλειψή του από τον δημιουργό του περιφέρεται στα βουνά, μέχρι που βρίσκει μια οικογένεια. Κρυμμένος από εκείνους, μαθαίνει να μιλά. Επισκέπτεται τον τυφλό γέροντα της οικογένειας όταν είναι μόνος του για να του μιλήσει. Δεν προλαβαίνει όμως, και η υπόλοιπη οικογένεια εμφανίζεται και τον κυνηγούν. Το τέρας ταξιδεύει στη Γενεύη, όπου βρίσκει τον νεαρό Γουίλιαμ. Ο Γουίλιαμ, τρομαγμένος από το τέρας, αρχίζει να τον βρίζει, και λέει πως ο πατέρας του θα τον τιμωρήσει. Το τέρας, μαθαίνοντας πως ο Γουίλιαμ είναι ένας Φρανκενστάιν, τον σκοτώνει για να εκδικηθεί τον δημιουργό του. Παίρνει το μενταγιόν του Γουίλαμ από το λαιμό του και βρίσκει την Τζάστιν να κοιμάται. Έτσι τοποθετεί το μενταγιόν στο λαιμό της, ώστε να κατηγορηθεί εκείνη ως δολοφόνος.
Το τέρας παρακαλεί τον Φρανκενστάιν να του φτιάξει ένα ταίρι για συντροφιά, και του υπόσχεται πως δεν θα ξαναφανεί. Ο Φρανκενστάιν δέχεται. Απομονώνεται σ' ένα μικρό νησί, και χρησιμοποιεί μια καλύβα ως εργαστήριο. Αφού συλλέγει γυναικεία ανθρώπινα μέλη, μέσα σε δύο μήνες, "χτίζει" ένα θηλυκό, ανθρώπινο σώμα. Όμως, πριν τη φέρει στη ζωή, μετανιώνει και καταστρέφει το σώμα. Το τέρας, που τον παρακολουθούσε, του ορκίζεται εκδίκηση. 
Ο Φρανκενστάιν επιστρέφει στη Γενεύη και παντρεύεται την Ελίζαμπεθ. Στον μήνα του μέλιτός τους σε μια καλύβα, ενώ ο Φρανκενστάιν προσέχει για το τέρας, η Ελίζαμπεθ είναι μόνη της. Το τέρας εμφανίζεται και την στραγγαλίζει. Ο Φρανκενστάιν, οδηγημένος από εκδίκηση, κυνηγάει το τέρας.
Λίγο αργότερα, μετά το τέλος της ιστορίας του, ο Φρανκενστάιν πεθαίνει. Ο καπετάνιος βρίσκει το τέρας στην καμπίνα του Βίκτορ, και καταλαβαίνει πως το τέρας έχει μετανιώσει για όλα αυτά που έκανε. Μόνο στον κόσμο, το τέρας φεύγει από το πλοίο από το παράθυρο σ' ένα παγόβουνο, και δεν εμφανίζεται ποτέ ξανά.

</doc>
<doc id="47434" url="https://el.wikipedia.org/wiki?curid=47434" title="Καλλιρρόη Παρρέν">
Καλλιρρόη Παρρέν

Η Καλλιρρόη Παρρέν (Ρέθυμνο, 1861 – Αθήνα, 15 Ιανουαρίου 1940), το γένος Σιγανού, ήταν Ελληνίδα δημοσιογράφος, λογία και μια από τις πρώτες Ελληνίδες φεμινίστριες.
Βιογραφία.
Γεννήθηκε στο Ρέθυμνο αλλά εγκαταστάθηκε στην Αθήνα (1867). Αρχικά φοιτά στο σχολείο Σουρμελή και στην συνέχεια στην Γαλλική σχολή των Καλογραιών στον Πειραιά. Το 1878 παίρνει το πτυχίο της δασκάλας από το Αρσάκειο. Στη συνέχεια ανέλαβε διευθύντρια του Παρθεναγωγείου της ελληνικής κοινότητας Οδησσού. Μετά από μια διετία επέστρεψε στην Αθήνα και παντρεύτηκε τον Κωνσταντινουπολίτη Ιωάννη Παρρέν, γιο Γάλλου πατέρα και Αγγλίδας μητέρας, ο οποίος ήταν ο ιδρυτής του Αθηναϊκού Πρακτορείου Ειδήσεων.
Έχοντας την υποστήριξη του συζύγου της Ιωάννη Παρρέν, ο οποίος την ενθάρρυνε στους αγώνες της, αποφασίζει να ακολουθήσει το επάγγελμα της δημοσιογραφίας. Έτσι η πρώτη Ελληνίδα φεμινίστρια διεκδικεί και τον τίτλο της πρώτης Ελληνίδας δημοσιογράφου, εκδότριας και διευθύντριας όταν το 1887 άρχισε να εκδίδει την εβδομαδιαία εφημερίδα "Εφημερίς των Κυριών", που συντάσσονταν αποκλειστικά από γυναίκες και απευθυνόταν σε γυναίκες κυρίως της Αθήνας και του Πειραιά. Η εφημερίδα αυτή συνέχισε να εκδίδεται για τριάντα σχεδόν χρόνια μέχρι το 1918 όταν η Καλλιρρόη εξορίστηκε στην Ύδρα για τα πολιτικά της φρονήματα. Στόχος της εφημερίδας ήταν να εισάγει και στην Ελλάδα τους φεμινιστικούς προβληματισμούς που ήδη απασχολούσαν τις γυναίκες των δυτικοευρωπαϊκών κρατών και να αφυπνίσει τις συνειδήσεις των γυναικών της τότε εποχής.
Η Καλλιρρόη Παρρέν αντιπροσώπευσε την Ελλάδα σε διάφορα διεθνή τότε συνέδρια στο Παρίσι (1889, 1891 και 1896) στο πρώτο των οποίων είχε προεδρεύσει ο φιλόσοφος Ζυλ Σιμόν. Το 1893 αντιπροσώπευσε τις Ελληνίδες στο Διεθνές Συνέδριο του Σικάγου και το ίδιο έτος μετά την επιστροφή της ίδρυσε την "Ένωση υπέρ της Χειραφετήσεως των Γυναικών" προς βοήθεια περισσότερο της επαγγελματικής εκπαίδευσης και κατάρτισης των απόρων γυναικών. Ίδρυσε επίσης πολλά κοινωφελή ιδρύματα και οργανώσεις όπως τη "Σχολή της Κυριακής, απόρων γυναικών και κορασίδων" (1890), την οποία και έθεσε υπό την προστασία (αιγίδα) και προεδρεία της Βασίλισσας Όλγας, το "Άσυλο Ανιάτων Γυναικών" μαζί με την Ναταλία Σούτσου το (1896), το "Άσυλο της Αγίας Αικατερίνης" και την "Ένωση των Ελληνίδων" υπό την διεύθυνση της Αικατερίνης Λασκαρίδου, και δύο χρόνια μετά τον "Πατριωτικό Σύνδεσμο" (1898), ενώ δεν έπαψε και τις κινήσεις υπέρ της παροχής ίσων ευκαιριών συμμετοχής στην εκπαίδευση και την πολιτική ζωή της χώρας, στις γυναίκες, που όλες δυστυχώς από τις κρατούσες τότε κυβερνήσεις ατύχησαν. 
Επίσης, το πάθος της για την αναγέννηση και διατήρηση των ελληνικών εθίμων και παραδόσεων, την οδήγησε το 1911 να δημιουργήσει το Λύκειο των Ελληνίδων, το οποίο ξεκίνησε κατά την περίοδο των Βαλκανικών Πολέμων, την καταγραφή, διδασκαλία και παρουσίαση παραδοσιακών χορών, ενώ η δράση του είναι γνωστή μέχρι και σήμερα, αριθμώντας σε Ελλάδα και εξωτερικό πολλά μέλη. Κατά την Ιωάννα Παπαντωνίου, η Καλλιρρόη Παρρέν συγκαταλέγεται μαζί με την Μ. Ζάχου, την Αγγελική Χατζημιχάλη και άλλες γυναικείες μορφές της εποχής της στις "εμπνευσμένες Ελληνίδες" που αγωνίστηκαν για τη διατήρηση της ελληνικής λαϊκής πολιτιστικής κληρονομιάς αλλά και για τη σύνδεση της αρχαίας Ελλάδας με τη νεότερη. 
Μετά από δικά της διαβήματα, η κυβέρνηση Θ. Δηλιγιάννη επέτρεψε τη φοίτηση των γυναικών στο Πανεπιστήμιο και το Πολυτεχνείο, όταν πλέον αυτό είχε γενικευθεί στην Ευρώπη. Επίσης, η Παρρέν ήταν η πρώτη που κίνησε το θέμα της παραχώρησης δικαιώματος ψήφου στις γυναίκες, ήδη από τη δεκαετία του 1890, που όμως καμία κυβέρνηση δεν αποδέχτηκε, ούτε του Βενιζέλου, ούτε του Παπαναστασίου, μέχρι που κατέληξε να γίνει πραγματικότητα μετά από 70 χρόνια.
Η Καλλιρρόη Παρρέν έγραψε επίσης πολλά άρθρα, δοκίμια, τα μυθιστορήματα και θεατρικά έργα με βασικό θέμα πάντα τη θέση της γυναίκας στα τότε κοινωνικά προβλήματα, όπως: ""Ιστορία της γυναικός" (1889), "Η μάγισσα" (1901), "Το νέον συμβόλαιον" (1901), "Η νέα γυναίκα", "Η Χειραφετημένη" (1915) και "Επιστολές Αθηναίας προς Παρισινή"".
Στις 6 Ιουνίου 1992, πάνω από πενήντα χρόνια μετά το θάνατό της, η Καλλιρρόη Παρρέν τιμήθηκε από την Ελληνική Δημοκρατία με τα αποκαλυπτήρια της προτομής της στο Α' Νεκροταφείο Αθηνών, αριστερά της εισόδου προ των μεγάλων μαυσωλείων. Προηγουμένως, στις 4 Νοεμβρίου του 1945, μία προτομή της αποκαλύφθηκε στον περίβολο χώρο του Λυκείου Ελληνίδων, προκειμένου να τιμηθεί η προσφορά της.

</doc>
<doc id="47440" url="https://el.wikipedia.org/wiki?curid=47440" title="Σπύρος Πισσάνος">
Σπύρος Πισσάνος

Ο Σπύρος Πισσάνος (10 Νοεμβρίου 1919 - 6 Ιουνίου 2016) ήταν Έλληνας αεροπόρος που πολέμησε κατά το Β' Παγκόσμιο Πόλεμο στην Μοίρα των εθελοντών Αμερικανών πιλότων American Eagles της RAF και στην 4η Μοίρα Δίωξης της Αμερικανικής USAF. Τελείωσε τον πόλεμο σαν Σμηναγός, με 10 καταρρίψεις, στην Πολεμική Αεροπορία των Ηνωμένων Πολιτειών. Στο αμέσως μετά τον πόλεμο διάστημα υπήρξε δοκιμαστής πιλότος των πρώτων αεριωθουμένων αεροπλάνων. Μέχρι σήμερα ζούσε στο Σαν Ντιέγκο της Καλιφόρνια, εν αποστρατεία Συνταγματάρχης της USAF. Το 2008 εξέδωσε το βιβλίο του 'The Flying Greek' περιγράφοντας την περιπέτειά του στην Αμερική και τις προσωπικές του αναμνήσεις από τον πόλεμο
Ο "Ιπτάμενος Έλληνας".
Γεννήθηκε στον Κολωνό, στις 10 Νοεμβρίου 1919. Οι γονείς του ήταν ο Νίκος απ την Σπάρτη, μηχανοδηγός των ΗΣΑΠ, κι η Αθηνά Πισσάνου, απ την Κεφαλονιά. 
Παθιασμένος απ την θέα κάποιων αεροπλάνων της νεοσύστατης τότε ΕΒΑ που έκαναν χαμηλές πτήσεις, συνήθιζε μικρός να παίρνει το τραίνο για την Κηφισιά κι από εκεί με τα πόδια να πηγαίνει στο Τατόι για να χαζεύει τα αεροπλάνα από κοντά. Το 1938 πήγε ως παράνομος μετανάστης στη Νέα Υόρκη, όπου εργάστηκε ως σερβιτόρος και, πληρώνοντας απ' το μισθό του, παρακολούθησε μαθήματα πτήσης. Αρχές του 1942 εντάχθηκε εθελοντικά σε ομάδες αγγλόφωνων πιλότων που θα πολεμούσαν για την Αγγλική RAF. Εκεί έγινε Ανθυποσμηναγός, στo 71 Σμήνος των American Eagles. 
Οι American Eagle στις 24 Οκτωβρίου 1942 συγχωνεύτηκαν με την 4η Μοίρα Δίωξης ("4th Fighter Group") της USAAF, που είχε την έδρα της στο Ντέμπντεν, κοντά στο Στάνστεντ. Ο Πισσάνος ήταν ο μόνος μη Αμερικανός σε αυτήν την ομάδα, οπότε του προτάθηκε μια άμεση αλλαγή εθνικότητας, που ακολούθησε και μια μετονομασία σε Steven. Στο εξής θα ήταν ο Υποσμηναγός "Steven Pissanos", του Σμήνους 334 της 4th FG, αλλά σύντομα, όταν σημείωσε τις πρώτες του καταρρίψεις σε ένα P-47C ("Miss Plainfield") οι τοπικές εφημερίδες της γειτονιάς του στο Plainfield του Νιού Τζέρσεϊ τον αναφέρουν σαν τον «Ιπτάμενο Ελληνα» ("The Flying Greek").
Ο Πισσάνος συμμετείχε σε πολλών ειδών επιχειρήσεις μεταξύ των κατεχομένων εδαφών της Γαλλίας, Βελγίου, Ολλανδίας και Γερμανίας. Στις 29 Ιανουαρίου 1944, τα καταδιωκτικά της 4th FG συνόδευσαν 803 βομβαρδιστικά της 8ης Αεροπορικής Δύναμης σε μια επίθεση εναντίον της Φρανκφούρτης. Ο Σπύρος Πισσάνος πέτυχε μια διπλή νίκη πάνω απ το Άαχεν, εναντίον 2 γερμανικών καταδιωκτικών Me-109F της Μοίρας Δίωξης JG 2. 
Στις αρχές του 1943 η Μοίρα του παρέλαβε τα νέα καταδιωκτικά P-51B Mustang, μεγάλης ακτίνας δράσης, και ο Πισσάνος στις 3 Μαρτίου 1943, βρέθηκε πάνω απ το Βερολίνο, συμμετέχοντας με τον νέο τύπου αεροπλάνου αλλά τα ίδια διακριτικά στην υποστήριξη του πρώτου βομβαρδισμού της USAF στην γερμανική πρωτεύουσα, που τελικά ματαιώθηκε λόγω κακοκαιρίας. Είχε ήδη 8 καταρρίψεις, όταν στις 5 Μαρτίου 1944 η Μοίρα του συνόδευσε βομβαρδιστικά εναντίον στόχων στην Ν. Γαλλία. Κατάφερε να καταρρίψει δυο ακόμα Me-109F αλλά στην επιστροφή η μηχανή του σταμάτησε, με αποτέλεσμα να προσγειώσει ανώμαλα το αεροπλάνο του στα περίχωρα της Χάβρης. Κρύφτηκε με τη βοήθεια των Γάλλων Μακί, εντάχτηκε στις δυνάμεις τους και πολέμησε μαζί τους για έξι μήνες, ενώ ταυτόχρονα εκτελούσε χρέη πράκτορα πληροφοριών για την OSS με σκοπό τον εντοπισμό στόχων για την αεροπορία. Μετά τις μάχες του Παρισιού επέστρεψε στον Αμερικανικό Στρατό, αλλά τότε πληροφορήθηκε ότι λόγω της συνεργασίας του με την Αντίσταση δεν θα του επιτρεπόταν πλέον να πετάξει, από φόβο μην αιχμαλωτιστεί και υποκύψει προδίδοντας τους συνεργάτες του. Έτσι προβιβάστηκε σε Σμηναγό και στάλθηκε σαν δοκιμαστής αεροπλάνων στις ΗΠΑ ως το τέλος του πολέμου.
Μεταπολεμική δράση.
Ο Σ. Πισσάνος ήταν ένας από τους 3 πρώτους πιλότους που δοκίμασαν το πρώτο αμερικανικό αεριωθούμενο F-80. Στη συνέχεια δοκίμασε να συνεχίσει την καριέρα του στην Πολιτική Αεροπορία και έγινε πιλότος τετρακινητήριων επιβατικών αεροπλάνων στην TWA, αλλά σύντομα του προσφέρθηκε προαγωγή και νέα θέση δοκιμαστή αεριωθουμένων στην USAF. Πέταξε σχεδόν όλα τα μοντέλα των νέων καταδιωκτικών απ' το F-84 ως και τα F-102, F-106 και F-4 Phantom αργότερα. Κατόπιν υπηρέτησε με τον βαθμό του Αντισυνταγματάρχη σε διάφορες διοικήσεις και τα τελευταία 3 χρόνια της υπηρεσίας του βρέθηκε στην Ελλάδα με σκοπό να βοηθήσει στην ένταξη των Phantom F-4E στην Ελληνική Πολεμική Αεροπορία. 
Συνταξιοδοτήθηκε το 1974, οπότε και επέστρεψε στις ΗΠΑ, στην οικία του στο Σαν Ντιέγκο. Κατά καιρούς επισκεπτόταν την Ελλάδα για να δει την αδελφή του που μένει στα Λιόσια και για να ξανακάνει εκείνη την παλιά διαδρομή του ηλεκτρικού σιδηροδρόμου που τον οδηγούσε στην Κηφισιά και το Τατόι. Πέθανε στο Σαν Ντιέγκο σε ηλικία 96 ετών, στις 6 Ιουνίου 2016. Η σύζυγός του Σοφία, επίσης ελληνικής καταγωγής, είχε αποβιώσει στις 29 Αυγούστου 2012.

</doc>
<doc id="47449" url="https://el.wikipedia.org/wiki?curid=47449" title="Δημήτριος Βότσης">
Δημήτριος Βότσης

Με το όνομα Δημήτριος Βότσης μπορεί να αναφέρεται:

</doc>
<doc id="47450" url="https://el.wikipedia.org/wiki?curid=47450" title="Πίσανος Σπύρος">
Πίσανος Σπύρος



</doc>
<doc id="47460" url="https://el.wikipedia.org/wiki?curid=47460" title="Ρόμπερτ Λούις Στίβενσον">
Ρόμπερτ Λούις Στίβενσον

Ο Ρόμπερτ Λούις Μπάλφουρ Στίβενσον ("Robert Louis Balfour Stevenson", 13 Νοεμβρίου 1850 - 3 Δεκεμβρίου 1894) ήταν Σκωτσέζος μυθιστοριογράφος, ποιητής, δοκιμιογράφος, μουσικός και ταξιδιωτικός συγγραφέας. Τα πιο διάσημα έργα του είναι "Το νησί των θησαυρών", το "Δόκτωρ Τζέκιλ και κύριος Χάιντ" και "Η Απαγωγή". Άλλα έργα του είναι "Ο Άρχοντας του Μπαλαντρέ" και "".
Κατά τη διάρκεια της ζωής του, ο Ρόμπερτ Λούις Στίβενσον ήταν μία λογοτεχνική διασημότητα ενώ σήμερα συγκαταλέγεται στους 26 πιο μεταφρασμένους συγγραφείς στον κόσμο. Τα έργα του έχουν γίνει αντικείμενα θαυμασμού από πολλούς άλλους συγγραφείς, συμπεριλαμβανομένων των Χόρχε Λουίς Μπόρχες, Μπέρτολτ Μπρεχτ, Μαρσέλ Προυστ, Άρθουρ Κόναν Ντόυλ, Χένρι Τζέιμς, Τσέζαρε Παβέζε, Έρνεστ Χέμινγουεϊ, Ράντγιαρντ Κίπλινγκ, Τζακ Λόντον, Βλαντιμίρ Ναμπόκοφ και Τζέιμς Μάθιου Μπάρι.
Η ζωή του.
Τα παιδικά χρόνια.
Ο Ρόμπερτ Λούις Στίβενσον γεννήθηκε στο Εδιμβούργο της Σκωτίας στις 13 Νοεμβρίου του 1850. Όταν ήταν παιδί είχε εξαιρετικά ευπαθή υγεία σε αντίθεση με την πνευματική και ηθική του κατάσταση. Στις ρωμαλέες και νευρώδεις ιστορίες που έγραψε ο Ρόμπερτ Λούις Στίβενσον δεν υπάρχει τίποτε που θα επέτρεπε στον αναγνώστη να υποθέσει ότι οι ατρόμητοι εκείνοι ήρωες είναι δημιουργήματα ενός ανθρώπου που η ζωή του κρεμόταν πάντα από μία λεπτή κλωστή. Από παιδί ακόμα, ο Στίβενσον ήταν διαρκώς άρρωστος και δεν μπόρεσε να παρακολουθήσει μαθήματα στο σχολείο. Τον περισσότερο καιρό ήταν στο κρεβάτι, ενώ η αγαπημένη του μητέρα τού διάβαζε ιστορίες και ποιήματα, προσπαθώντας να αποσπάσει το νου του παιδιού της από τα βάσανα της αρρώστιας. Άλλοτε πάλι η αφοσιωμένη νοσοκόμος Άλισον Κάνιγχαμ (στην οποία οφείλει το όνομά της η Άλισον Γκρέιμ στο μυθιστόρημα "Ο Άρχοντας του Μπαλαντρέ"), του τραγουδούσε παλιά σκωτσέζικα τραγούδια ή του διάβαζε αποσπάσματα από την Αγία Γραφή. Ο Στίβενσον είχε πολύ ζωηρό μυαλό και άκουγε με λαχτάρα τα σκωτσέζικα παραμύθια που του διάβαζαν. Ποτέ, σ' όλη του τη ζωή, δεν αισθάνθηκε τη χαρά που φέρνει η καλή σωματική υγεία, έγραψε όμως για τα παιδικά του χρόνια τα εξής: "Για μένα η κακή μου υγεία χρονολογείται από τότε που έμενα άγρυπνος στις τρομερές ατέλειωτες νύχτες, ταραγμένος αδιάκοπα από τον πνιχτό εξαντλητικό βήχα και το πρωί παρακαλώντας να κοιμηθώ, μέσα από τα βάθη του τσακισμένου μικρού κορμιού μου".
Τέτοιο περιβάλλον ήταν φυσικό να εμπνέει την ευαίσθητη ψυχή του Στίβενσον. Αργότερα, ως ώριμος πλέον συγγραφέας και ποιητής, έγραψε μία ολόκληρη συλλογή από παιδικά ποιήματα με τον τίτλο "Παιδική Ανθολογία".
Η αλμύρα της θάλασσας, η ομίχλη πάνω από τα έλη, ο αέρας που φυσά από το πέλαγος -όλα αυτά που όμορφα περιγράφει ο συγγραφέας- φαίνονται τόσο αληθινά στον αναγνώστη γιατί είναι ένα κομμάτι από τη ζωή του Στίβενσον. Ο πατέρας του συγγραφέα ήταν ένας Σκωτσέζος μηχανικός και ένα από τα καθήκοντά του ήταν να επιθεωρεί τους φάρους και τα λιμάνια κατά μήκος των άγριων ακτών της Σκωτίας. Συχνά έπαιρνε μαζί και το γιο του. Έτσι, πολλά γεγονότα από τη ζωή του πατέρα του έγιναν αργότερα οι περιπέτειες των αμέτρητων ηρώων που ζουν μέσα στις ιστορίες του.
Εκπαίδευση.
Ο Στίβενσον σπούδασε μηχανικός στο Πανεπιστήμιο του Εδιμβούργου, στη Σκωτία, αλλά πολύ σύντομα εγκατέλειψε την επιστήμη του αφού η υγεία του δεν του επέτρεψε να γίνει μηχανικός σαν τον πατέρα του. Έτσι αφοσιώθηκε στη δημοσιογραφία και τη λογοτεχνία. Ταξίδεψε σε διάφορα μέρη προσπαθώντας να βρει έναν τόπο με κλίμα ευνοϊκό για την υγεία του και πολλά από τα έργα του είναι καρπός των ταξιδιών αυτών.
Γάμος.
Το 1876 ο Στίβενσον γνώρισε τη Φάννυ Όσμπορν και πολύ σύντομα ήταν ερωτευμένος μαζί της. Αλλά η νεαρή και όμορφη αυτή κυρία, που ήταν χήρα με μία κόρη (Ιζομπέλ) κι έναν γιο (Λόιντ), έφευγε σε λίγο για την Αμερική. Ο Στίβενσον δεν έπαψε ποτέ να την αγαπά και όταν μία μέρα πληροφορήθηκε ότι η Φάννυ ήταν άρρωστη στο σπίτι της, στο Σαν Φρανσίσκο της Καλιφόρνιας, δεν δίστασε να διασχίσει τον ωκεανό και ολόκληρη την αμερικανική ήπειρο για να πάει να τη δει. Η δοκιμασία ενός τέτοιου ταξιδιού ήταν η χαριστική βολή για την κλονισμένη υγεία του.
Ο Στίβενσον ταξίδεψε κατά τη δύση, στο ζωηρό βουνίσιο κλίμα πέρα από το Μοντερέι (Καλιφόρνια) και εκεί μια μέρα λιποθύμησε σε μια έρημο. Δύο νύχτες πέρασε σε κωματώδη κατάσταση μέσα στην ερημιά και σίγουρα θα πέθαινε αν δεν τον έβλεπαν δύο βοσκοί που φύλαγαν ένα κοπάδι γίδια. Οι βοσκοί τον σήκωσαν στην πλάτη τους, τον πήγανε στην καλύβα τους και τον περιποιήθηκαν αρκετές εβδομάδες, ώσπου το ακατανίκητο πνεύμα του τον έκανε να σταθεί ξανά στα πόδια του.
Σ' αυτές τις εβδομάδες που πέρασε με τους γιδοβοσκούς ο Στίβενσον δούλεψε σκληρά γράφοντας, μα δεν έμενε ευχαριστημένος. Έγραψε σ' ένα φίλο του: ""Είναι κάτι μέσα μου που αξίζει να το ειπώ, μα δεν μπορώ να βρω ακόμη τι ακριβώς είναι αυτό το κάτι".
Το 1880 ο Στίβενσον και η Όσμπορν παντρεύτηκαν και μαζί με τα παιδιά που είχε από τον πρώτο της γάμο η Φάννυ, γύρισαν στη Σκωτία. 
Ο Στίβενσον και ο Λόιντ έγιναν καλοί φίλοι και ο συγγραφέας τού έλεγε ιστορίες με τις ώρες. Ένα βράδυ, για να διασκεδάσει τον Λόιντ, ο Στίβενσον σχεδίασε έναν ωραίο χάρτη και άρχισε να του λέει ένα παράξενο παραμύθι για πειρατές, θαμμένους θησαυρούς, ναυάγια και ανταρσίες. Ο Λόιντ άκουγε χωρίς να παίρνει ανάσα ως το τέλος και τότε κοιτάζοντας το καλοσυνάτο πρόσωπο του πατριού του ρώτησε: "Γιατί λοιπόν δεν γράφετε μιαν ωραία ιστορία σαν αυτή;"". Έτσι γεννήθηκε η συναρπαστική ιστορία του Τζιμ Χώκινς, του γιατρού Λάιβζι και του Τζον Σίλβερ στο "Νησί των Θησαυρών".
Ακόμη κι αν δεν έγραφε κανένα άλλο έργο ο Στίβενσον, έφτανε το "Νησί των Θησαυρών" για να του εξασφαλίσει μια παντοτινή θέση στη λογοτεχνία. Ύστερα από δύο χρόνια ακολούθησε η ιστορία του "Δόκτορα Τζέκιλ και του κ. Χάιντ". Έπειτα ο συγγραφέας πρόσφερε στον κόσμο την "Απαγωγή", το μυθιστόρημα που πολλοί κριτικοί θεωρούν ως το αριστούργημά του. 
Το γράψιμο του Στίβενσον είναι ανάλαφρο και μερικές φορές χαρούμενο καθώς κυλά χωρίς καμιά προσπάθεια ή επιτήδευση. Ο ίδιος ομολόγησε ότι το κατάφερε αυτό μόνο μετά από επίμονες προσπάθειες πολλών ετών.
Το κλίμα στη Σκωτία αποδείχθηκε ολέθριο για την υγεία του Στίβενσον και ο συγγραφέας ξανάρχισε πάλι τα ταξίδια του, αυτή τη φορά μαζί με την οικογένειά του. Όταν έγινε 37 ετών ο Στίβενσον έφυγε μαζί με την οικογένειά του για τις Ηνωμένες Πολιτείες. Πέρασε ένα χειμώνα στη λίμνη Σάρανακ στα όρη Αντιρόντακ, προσπαθώντας να βελτιώσει την υγεία του.
Τον Ιούνιο του 1888, ο Στίβενσον ταξίδεψε στα νησιά Σαμόα, όπου εγκαταστάθηκε μόνιμα το 1890 καθώς ήταν ό,τι χρειαζόταν για την υγεία του. Οι ιθαγενείς τον ονόμασαν "Τουγιτάλα", δηλαδή "παραμυθά", και τον έκαναν αρχηγό μιας φυλής. Εκεί έζησε και έγραψε επί τέσσερα χρόνια. Στις 3 Δεκεμβρίου του 1894, τρεις εβδομάδες έπειτα από την 44η επέτειο των γενεθλίων του, ο Στίβενσον πέθανε ξαφνικά, όχι από την αρρώστια που καταπολέμησε σ' όλη του τη ζωή αλλά από αποπληξία. Είχε αγαπήσει με όλη του την καρδιά το όμορφο νησί και οι ιθαγενείς τον λάτρευαν. Όταν πέθανε, πομπή ιθαγενών συνόδευσε τη σορό του μέχρι την κορυφή ενός λόφου όπου και τάφηκε, σύμφωνα με την τελευταία του επιθυμία. Στην ταφόπλακα, του χάραξαν τον επιτάφιο που έγραψε ο ίδιος ο Στίβενσον:&lt;br&gt;
""Κάτω απ' τον πλατύ, τον έναστρο ουρανό"&lt;br&gt;
"σκάψετε μνήμα κι άστε να ξεκουραστών."&lt;br&gt;
"Χαρούμενα όπως έζησα"&lt;br&gt;
"έτσι πεθαίνω με χαρά."&lt;br&gt;
"Στο μνήμα να χαράξετε θέλω τα λίγα λόγια αυτά:"&lt;br&gt;
"Κείτεται εδώ όπου τόσο λαχταρούσε"&lt;br&gt;
"για νάβρη μιαν ημέρα τη θανή."&lt;br&gt;
"Και βρήκε σπίτι ο ναύτης, ο ταξιδευτής"&lt;br&gt;
"Σπίτι ο κυνηγός και των βουνών ο εραστής.""
Μνημεία.
Ένα μπρούτζινο ανάγλυφο μνημείο του Στίβενσον, που σχεδίασε ο Αμερικανός γλύπτης Αύγουστος Σεν-Γκωντέν (Augustus Saint-Gaudens) το 1904, έχει τοποθετηθεί στον καθεδρικό του St Giles στο Εδιμβούργο. Μία μικρογραφία αυτού του μνημείου, που απεικονίζει τον Στίβενσον με ένα τσιγάρο ανά χείρας αντί της συγγραφικής του πένας, αποκτήθηκε από τον Ρόουζ Στέντις Νίκολς, αρχιτέκτονα τοπίου, ειρηνιστή και υπέρμαχο των δικαιωμάτων των γυναικών, από τη Βοστώνη. Εκτίθεται από το Μουσείο του Οίκου Νίκολς στο Μπίκον Χιλ.
Άλλο ένα μνημείο στο Εδιμβούργο βρίσκεται στους Κήπους της Princes Street κάτω από το Κάστρο του Εδιμβούργου. Πρόκειται για μία απλή όρθια πέτρα, όπου ο γλύπτης Ίεν Χάμιλτον Φίνλεϋ (Iain Hamilton Finlay) το 1987, χάραξε το εξής: "ΡΛΣ - Άνθρωπος των Γραμμάτων 1850 - 1894". Το 2013 πραγματοποιήθηκαν τα αποκαλυπτήρια ενός αγάλματος του Στίβενσον, που απεικονιζόταν ως παιδί με το σκύλο του, έξω από την εκκλησία της ενορίας του Κόλιντον, από τον συγγραφέα Ίαν Ράνκιν. Το άγαλμα φιλοτέχνησε ο γλύπτης Άλαν Έριοτ, ενώ τα χρήματα που απαιτήθηκαν για την ανεγέρσή του, συγκεντρώθηκαν από το Ταμείο Διαφύλαξης της Κοινότητας του Κόλιντον.
Το 1994, για να τιμηθεί η 100η επέτειος από το θάνατο του Στίβενσον, η Βασιλική Τράπεζα της Σκωτίας, εξέδωσε σειρά αναμνηστικών χαρτονομισμάτων της μίας λίρας, που απεικόνιζαν μία πένα με φτερό και την υπογραφή του Στίβενσον από την μπροστινή πλευρά και το πρόσωπό του από την οπίσθια. Δίπλα από το πορτραίτο του Στίβενσον απεικονίζονται σκηνές από ορισμένα από τα βιβλία του, όπως και το σπίτι του στη Δυτική Σαμόα. Εκδόθηκαν δύο εκατομμύρια χαρτονομίσματα, το κάθε ένα με σειραϊκό αριθμό που ξεκινούσε με τα γράμματα «"RLS"». Το πρώτο χαρτονόμισμα εστάλη στη Σαμόα, για την επέτειο της εκατονταετηρίδας, στις 3 Δεκεμβρίου 1994. 
Η Επιχείρηση του Μπορνμάουθ το 1957 σχεδίασε έναν κήπο στη μνήμη του Στίβενσον, στο μέρος που βρισκόταν το σπίτι «Σκέριβορ», όπου διέμενε στο Γουέστμπορν από το 1885 ως το 1887. Ένα άγαλμα του φάρου του Σκέριβορ βρίσκεται σήμερα σε αυτή τη θέση.
Τουλάχιστον δύο σχολεία της πρωτοβάθμιας εκπαίδευσης στις Η.Π.Α. φέρουν το όνομα του, στο Φράιντλεϋ της Μινεσότα και στο Μπέρμπανκ της Καλιφόρνια. Το Σχολείο Στίβενσον στην Πεμπλ Μπιτς της Καλιφόρνια, ιδρύθηκε το 1952 και λειτουργεί ακόμη ως προπαρασκευαστικό σχολείο για το κολλέγιο. Στο πολιτειακό πάρκο Ρόμπερτ Λούις Στίβενσον, κοντά στην Καλιστόγκα της Καλιφόρνια, βρίσκεται η τοποθεσία όπου ο συγγραφέας και η Φάννυ πέρασαν το μήνα του μέλιτος το 1880.
Σύγχρονη αντίληψη.
Ο Ρόμπερτ Λούις Στίβενσον υπήρξε πολυγραφότατος. Οι ιστορίες και οι χαρακτήρες που έπλασε, όπως ο πειρατής με το ξύλινο πόδι και τον παπαγάλο, τον έκαναν ιδιαίτερα αγαπητό στους πολυπληθείς αναγνώστες του σε όλο τον κόσμο. Ο Στίβενσον ήταν διασημότητα στην εποχή του, αλλά με την άνοδο της σύγχρονης λογοτεχνίας μετά τον Α' Παγκόσμιο Πόλεμο, για μεγάλο μέρος του 20ου αιώνα θεωρούνταν συγγραφέας δευτέρας διαλογής, σχετιζόμενος μόνο με παιδική λογοτεχνία και λογοτεχνία τρόμου. Μεγάλες μορφές της λογοτεχνίας, όπως η Βιρτζίνια Γουλφ (κόρη του μέντορά του Λέσλι Στέφεν) όπως και ο σύζυγός της Λέοναρντ, τον καταδίκασαν στη λήθη, εξαιρώντας τον από τον κανόνα της διδακτέας σε σχολεία λογοτεχνίας. Ο αποκλεισμός του έφτασε στα άκρα όταν στα 1973, η 2.000 σελίδων "Ανθολογία Αγγλικής Λογοτεχνίας της Οξφόρδης" ούτε καν τον ανέφερε. Επιπλέον απουσίαζε οποιαδήποτε αναφορά στον Στίβενσον από την "Ανθολογία Αγγλικής Λογοτεχνίας του Νόρτον "από το 1968 ως το 2000 (1η-7η έκδοση), αναφέροντάς τον για πρώτη φορά στην 8η έκδοση (2006). Το τέλος του 20ου αιώνα έγινε το εφαλτήριο για μία επανεκτίμηση του Στίβενσον ως λογοτέχνη μεγάλου βεληνεκούς και ανάλογης οξυδέρκειας, ενός θεωρητικού της λογοτεχνίας, δοκιμιογράφου και κοινωνικού κριτικού, μάρτυρα της αποικιακής ιστορίας της Πολυνησίας και ανθρωπιστή. Ήδη από το 1965 η πλάστιγγα είχε γείρει: ο Ρότζερ Λάνσλυν Γκριν, ένας από την ομάδα Φίλων Λογοτεχνίας της Οξφόρδης και συγγραφέας της ""Εποχής των Αφηγητών" μαζί με τον Χένρυ Ράιντερ Χάγκαρντ, τον επαινούσε ως συγγραφέα σταθερά υψηλού επιπέδου "λογοτεχνικών δεξιοτήτων και τρομερού μυθοπλαστικού δυναμικού". Πλέον έχει επανεκτιμηθεί ως ισάξιος συγγραφέων όπως ο Τζόζεφ Κόνραντ (τον οποίο επηρέασε με τα μυθιστορήματά του στις θάλασσες του Νότου) και ο Χένρι Τζέιμς, ενώ επιπλέον, ακαδημαϊκές μελέτες και οργανισμοί έχουν τον Στίβενσον ως κεντρικό αντικείμενο. Όποια και αν είναι η αποδοχή της ακαδημαϊκής κοινότητας, ο Στίβενσον παραμένει δημοφιλής παγκοσμίως. Σύμφωνα με τη βάση δεδομένων της UNESCO ""Μεταφραστικό Ευρετήριο", κατατάσσεται στον 26ο πιο μεταφρασμένο συγγραφέα του κόσμου, μπροστά από άλλους συγγραφείς του 19ου αιώνα.
Χειρόγραφα.
Τα μισά από τα πρωτότυπα χειρόγραφα του Στίβενσον έχουν χαθεί, συμπεριλαμβανομένων αυτών του "Νησιού των Θησαυρών", του "Μαύρου Βέλους" και του "Άρχοντα του Μπαλαντρέ". Οι κληρονόμοι του Στίβενσον, πούλησαν τα έγγραφά του κατά τη διάρκεια του Α' Παγκοσμίου Πολέμου· πολλά από τα χειρόγραφα του Στίβενσον δημοπρατήθηκαν το 1918.
Μουσικές συνθέσεις.
Πέρα από το παίξιμο του πιάνου και του πλαγίαυλου, ο Στίβενσον έγγραψε 123 πρωτότυπες μουσικές συνθέσεις, συμπεριλαμβανομένων σόλο, ντουέτων, τρίων και κουαρτέτων, για διάφορους συνδυασμούς πλαγίαυλου, φλάουτου, κλαρινέτου, βιολιού, κιθάρας, μαντολίνου και πιάνου. Τα έργα του συμπεριλαμβάνουν δέκα τραγούδια βασισμένα στα ποιήματά του με πρωτότυπες ή ενορχηστρωμένες μελωδίες. Το 1968 ο Ρόμπερτ Χιου (Robert Hughes), διασκεύασε μία σειρά έργων του Στίβενσον, για ορχήστρα δωματίου, που περιόδευσε στη Βορειοδυτική Αμερική.

</doc>
<doc id="47470" url="https://el.wikipedia.org/wiki?curid=47470" title="Ολυμπιακός Ε.Α.Σ. Αντίς Αμπέμπα">
Ολυμπιακός Ε.Α.Σ. Αντίς Αμπέμπα

Ο Ολυμπιακός Ελληνικός Αθλητικός Σύλλογος ("Olympiacos Hellenic Athletic Association"), επίσημα "Ελληνική Αθλητική Ένωση "Ολυμπιακός"", είναι αθλητικό σωματείο στην Αντίς Αμπέμπα, πρωτεύουσα της Αιθιοπίας. Με γαλανόλευκα χρώματα, εκπροσωπεί στη χώρα την παροικία Ελλήνων της πόλης, παράλληλα σε πεδία και εκτός αθλητισμού. Το 2013 περιόριζε τη δραστηριότητά του στο μπάσκετ, ενώ από το 1960 διαθέτει ιδιόκτητες εγκαταστάσεις.
Σύσταση - ιστορικό.
Οι απαρχές ποδοσφαίρου στην Αιθιοπία χρονολογούνται από τη δεκαετία του 1920, όταν παιδιά της ελληνικής παροικίας που σπούδαζαν σε αγγλικά σχολεία της Αιγύπτου και του Σουδάν, δημιούργησαν τις πρώτες ομάδες στη χώρα, ενώ σημαντική για το άθλημα υπήρξε η συμβολή και της αρμενικής παροικίας. Κατά τη διάρκεια της , οι Ιταλοί οργάνωσαν ποδοσφαιρικούς αγώνες στην Αντίς Αμπέμπα. Στον πρώτο από αυτούς με τους Έλληνες, ηττήθηκαν με 3-0, με αποτέλεσμα οι Αιθίοπες θεατές να ξεσπάσουν σε ζητωκραυγές, αποδοκιμάζοντας του κατακτητές. Σε απάντηση, οι Ιταλοί απαγόρευσαν κάθε αθλητική δραστηριότητα της ελληνικής παροικίας.
Ο Ολυμπιακός ιδρύθηκε από περίπου 15 νεαρά αγόρια στις 12 Μαρτίου 1943, στο ξενοδοχείο "Ατλαντίκ" της Αντίς Αμπέμπα, με συγχώνευση των αθλητικών τμημάτων της Ελληνικής Κοινοτικής Σχολής και της Σχολής Παπαδοπούλου, παρότι η ιδέα υπήρχε πριν την απελευθέρωση της πρωτεύουσας από την ιταλική κατοχή. Ανάμεσα στα ιδρυτικά μέλη ήταν οι Γεώργιος Δούκας, Βαγγέλης και Μανώλης Δριτσώνας, Χρ. Καββαδίας, Ηλίας Λογοθέτης, Αγαμέμνων Πυθάρας, Αλέκος Χατζηανδρέας. Η ιδρυτική συνέλευση εξέλεξε επταμελές διοικητικό συμβούλιο, με πρόεδρο το Νικόλα Ευθυμιάδη, γραμματέα τον Κώστα Παπατζήμα και ταμία το Μ. Δριτσώνα. Ο τελευταίος και ο Γιώργος Μυριαλλής, ο οποίος εξαρχής συνέδραμε οικονομικά το σωματείο, υπηρέτησαν για δεκαετίες και από διάφορες θέσεις το σύλλογο. Μακροβιότερος προέδρος διετέλεσε ο έμπορος Γιάννης Βελισσαρίου, ενώ το 2008 εκλέχτηκε στο αξίωμα ο Ελληνοκύπριος επιχειρηματίας στον κυνηγετικό τουρισμό Νάσος Ρούσσος.
Ο σύλλογος στα πρώτα του βήματα αντιμετώπισε σοβαρό διοικητικό πρόβλημα, όταν ο Ευθυμιάδης αναγκάστηκε, λόγω μετάθεσης, να μεταβεί στο Τζιμπουτί και ο Παπατζήμος σε άλλη περιοχή της χώρας. Ως λύση στο ζήτημα αυτό προκρίθηκε η συγχώνευση του Ολυμπιακού με την Ελληνική Κοινότητα της πόλης. Η ενσωμάτωση, που έδωσε τελικά διέξοδο στο πρόβλημα επιβίωσης του συλλόγου, έλαβε χώρα στις 20 Απριλίου 1944. Πρόεδρος εκλέχτηκε ο Αλέξανδρος Γανωτάκης. Ακολούθησε ο Βασίλης Ασλανίδης και, γύρω στο 1950, ο Γ. Μυριαλλής, αθλητής ο ίδιος του σωματείου, ο οποίος του έδωσε μια πραγματικά μεγάλη ώθηση. Το 1955, ωστόσο, το σωματείο βρέθηκε εκ νέου ένα βήμα πριν τη διάλυση. Τότε πήρε να ηνία ο Γ. Βελισσαρίου, ανοίγοντας ένα λαμπρό κεφάλαιο στην ιστορία του, κατορθώνοντας, ανάμεσα στα άλλα, την απόκτηση σύγχρονων αθλητικών εγκαταστάσεων, εντευκτηρίου και χώρων αναψυχής για τα μικρά παιδιά. Σημειωτέον, πως στα εγκαίνια του εντευκτηρίου του Ολυμπιακού, παραυρέθηκε και ο αυτοκράτορας της Αιθιοπίας Χαϊλέ Σελασιέ.
Όντας χρονικά στους πρώτους αθλητικούς συλλόγους, αποτέλεσε ιδρυτικό μέλος της ποδοσφαιρικής ομοσπονδίας (ίδρυσης το 1943 επίσης), όπως και της καλαθοσφαίρισης. Ανά καιρούς καλλιέργησε ακόμη τα:
Τμήμα ποδοσφαίρου.
Καθήκοντα προπονητή ανέλαβε στην αρχή ο Α. Δένδρος. Λίγους μήνες μετά την ίδρυση, η ομάδα έδωσε τον παρθενικό της αγώνα εναντίον αντίστοιχης της βρετανικής στρατιωτικής αποστολής, όπου ηττήθηκε με 2-0 και με διαιτητή το Βρετανό διοικητή, στρατηγό Κόταμ. Μετά την αναδιοργάνωση του σωματείου το 1944, προπονητής ορίστηκε ο Αιγυπτιώτης Λευτέρης Βιρβίλης.
Η πρώτη επίσημη εμφάνιση σημειώθηκε το ίδιο έτος κατά το εναρκτήριο εγχώριο πρωτάθλημα, αποκλειστικά της πόλης στην ουσία και μεταξύ τεσσάρων συλλόγων των εθνοτήτων αιθιοπική, αρμενική, ελληνική, ιταλική, πλαισιωμένων με τους προαναφερόμενους και τελικούς νικητές Βρετανούς. Ορισμένα από τα επόμενα χρόνια, η πορεία του ήταν:
Στις 18 Μαΐου 1950 η ομογενειακή Αθλητική Ένωση Ελλήνων Αλεξανδρείας (ΑΕΕΑ) ξεκίνησε την επίσκεψή της στην Αιθιοπία. Το γεγονός κρίθηκε τόσο σημαντικό, ώστε ο αυτοκράτορας Χαϊλέ Σελασιέ Α΄ κάλυψε τα μισά έξοδα των φιλοξενούμενων από την Αίγυπτο. Στις 13 Ιουνίου δόθηκε ο τελευταίος αγώνας του τουρνουά με την ΑΕΕΑ, ενώπιον του Αυτοκράτορα, με μια μικτή ομάδα της Αντίς Αμπέμπα. Στο τέλος της διοργάνωσης, ο Χαϊλέ Σελασιέ συνεχάρη του ιθύνοντες και τους αθλητές του Ολυμπιακού για τη διοργάνωση και μοίρασε αναμνηστικά μετάλλια.
Το 1951 ή 1952 μετακάλεσε για σειρά εορταστικών φιλικών τον Πανιώνιο (που αντιμετώπισε και την εθνική της χώρας), κατά την πρώτη επίσκεψη στην πρωτεύουσα ομάδας από την Ελλάδα. 
Έπειτα ενός διαστήματος κοινής δραστηριοποίησης με το αντίστοιχο των Αρμενίων ως μικτή Αραράτ/Ολυμπιακός, το τμήμα αποσύρθηκε των διοργανώσεων. Περί τα τέλη του '50 με αρχές '60 επανασυστάθηκε, προσέλαβε το Γιουγκοσλάβο προπονητή Μιλόσεβιτς και έγινε δεκτό στη Β' κατηγορία της Αντίς Αμπέμπα. Οι αιθιοπικές ομάδες είχαν στο μεταξύ ενισχυθεί σημαντικά, ενώ οι παροικιακές ("οι ξένες"), που άλλοτε κυριαρχούσαν, σιγά - σιγά οδηγήθηκαν στη διάλυση, πλην του Ολυμπιακού. Τους παίκτες αποτελούσαν βασικά Έλληνες ομογενείς, αλλά και μερικοί Ιταλοί που αυξήθηκαν με την ανάθεση της τεχνικής ηγεσίας στον συμπατριώτη τους Άλντο Μπάρζι. Όταν επιτεύχθηκε ο προβιβασμός στην Α' τοπική κατηγορία και αξιοποιώντας την απαγόρευση της ποδοσφαιρικής ομοσπονδίας σε στρατιωτικά συγκροτήματα να μετέχουν στα πρωταθλήματα, εξασφαλίστηκε έναντι αδράς αμοιβής η ένταξη αξιόλογων γηγενών στελεχών, τέσσερα εκ των οποίων διεθνείς (οι αμυντικοί Αουάντ και Μπερεχέ, ο μέσος Τέκα και ο επιθετικός Ιταλό). Ο Ολυμπιακός προκρίθηκε έως τον τελικό της διοργάνωσης, όπου ηττήθηκε 0-1 από τη Σεντ Τζορτζ ("") των Αιθιόπων, σύντομα όμως ανέστειλε οριστικά τη λειτουργία της ομάδας. Προηγήθηκαν καταγγελίες της εθνικής ομοσπονδίας για "αλλοίωση του ερασιτεχνικού ήθους" και σύμφωνα με τον τότε παράγοντα Δημήτρη Καλογερόπουλο, έντονες παρασκηνιακές πιέσεις που στόχευαν αφενός στην αποτροπή ισχυροποίησης ενός "ξένου" σωματείου εις βάρος των εγχώριων και αφετέρου τη μετακίνηση κορυφαίων παικτών του σε εκείνα. Το ιδιόκτητο γήπεδο μετατράπηκε σε τερέν τένις, η δε χρήση τους από τα μη μέλη απέφερε ένα πρόσθετο έσοδο.
Τμήμα μπάσκετ.
Ο Γιάννης Βελισσαρίου πρωτοστάτησε στη δημιουργία του τμήματος και το συνέτρεχε οικονομικά, με προπονητής και έφορος να διατελεί επί μακρόν ο Θανάσης (Νάσος) Καλογερόπουλος. Σε κάποια από τις εποχές ακμής η σύνθεση περιλάμβανε τον έγχρωμο Νεγκάτου, τους "εξ Ελλάδος" Γιάννη Ιωάννου (Τρίτων Αθηνών) και Βασίλη Γκούμα ως έφηβο (1961-1964, αργότερα στη μικτή Ευρώπης), ενώ πολυετή παρουσία σημείωσαν τα μέλη της παροικίας Δημήτρης Σφακιανός (ή "Τσίσος", αριστερόχειρας), ένας ακόμη Γιάννης Ιωάννου (Τζαμάλας), οι Θανάσης Καλογερόπουλος, Τάσος Κάλος και Γιάννης Χαμάουϊ.. Επιπλέον, μετείχαν και οι Ιταλοί Andrea Renato, Franco Tasca, Gianni Vassalo. Στις διακρίσεις καταγράφονται:
και η φιλική εντός έδρας νίκη επί του Παναθηναϊκού (ενισχυμένου μάλιστα από το "χορευτή" Αλέκο Κοντοβουνήσιο). Ξεχωριστό ενδιαφέρον, πλήθος θεατών και ενίοτε περιορισμένα επεισόδια, εμφάνιζε η αναμετρήση με τη συνήθως αξιόλογης δυναμικότητας αρμενική Αραράτ Κλουμπ, επακόλουθο της αντιπαλότητας των ξένων κοινοτήτων που ιδιαίτερα επεκτεινόταν στο αθλητικό επίπεδο.
Σε επίπεδο τουλάχιστον καλαθοσφαίρισης, πρόκειται για τον πλέον γνωστό σύλλογο της ελληνικής ομογένειας στην Αιθιοπία και τα γειτονικά κράτη, δεδομένου ότι γίνεται ιδιαίτερη μνεία στους αθλητές άλλων που αγωνίστηκαν και σε αυτόν. Για πάνω από δυο δεκαετίας ο συλλόγος υπήρξε ο απόλυτος κυρίαρχος του μπάσκετ τόσο στην περιοχή της Αντίς Αμπέμπα, όσο και σε ολόκληρη την Αιθιοπία. Επιπλέον, σημαντική ήταν η παρουσία των στελεχών του συλλόγου στην ηγεσία της Αιθιοπικής Ομοσπονδίας Μπάσκετ, πρόεδρος της οποίας μάλιστα κατά την περίοδο 1968-1971 διετέλεσε ο πρόεδρος του Ολυμπιακού Γ. Βελλισαρίου.
Το 1960, ο Ολυμπιακός προσκλήθηκε να μετάσχει στην τελική φάση του Πανελλήνιου πρωταθλήματος (12-19 Σεπτεμβρίου, Θεσσαλονίκη), όπου κατέλαβε την 8η θέση (τελευταία). Κατά τη διάρκεια της επίσκεψης στην Ελλάδα, έπαιξε και φιλικά παιχνίδια στην Αθήνα, με Ολυμπιακό (Πειραιώς), Νήαρ Ήστ και Πανιώνιο.
Σημασία και δράση εκτός αθλητισμού.
Η παροικία των Ελλήνων ήταν το 1910 η πολυπληθέστερη της Αντίς Αμπέμπα με 334 άτομα, κυρίως από Αιγαίο, Επτάνησα και Κύπρο (Βρετανοί υπήκοοι), ενώ το 1918 ιδρύθηκε η πρώτη κοινωνική συλλογικότητα. Το 1935 αριθμούσε 3.140 (σύνολο 4.000 οι Άραβες, βασικά της Υεμένης), προσελκύοντας έπειτα τη Μικρασιατική καταστροφή έποικους και άλλων περιοχών (Πελοπόννησος, Ήπειρος), ανερχόμενη σε σχεδόν 4.000 στην ακμή της τη δεκαετία του '60. 
Ο σύλλογος αποτελεί το σημείο αναφοράς της κοινότητας μαζί με τα ελληνικά νηπιαγωγείο, δημοτικό, γυμνάσιο (ιδιόκτητα από δωρεές) και οικοτροφείο, οι δε εγκαταστάσεις του τον τόπο μαζικής τους συγκέντρωσης με το ναό του αγίου Φρουμεντίου (ανέγερσης 1926-1928). Ενδεικτικά, στην αυτοβιογραφία του ο Δημήτρης Καλογερόπουλος κάνει αρκετές φορές λόγο περί Ολυμπιακού για θέματα ανεξάρτητα των αθλητικών και σε δικό της βιβλίο η –επίσης ομογενής– Αθηνά Μαραβέγια τον χαρακτηρίζει ως "το σπίτι του Έλληνα".

</doc>
<doc id="47471" url="https://el.wikipedia.org/wiki?curid=47471" title="Φρανκενστάιν">
Φρανκενστάιν



</doc>
<doc id="47474" url="https://el.wikipedia.org/wiki?curid=47474" title="Καλλιρόη Παρέν-Σιγανού">
Καλλιρόη Παρέν-Σιγανού



</doc>
<doc id="47482" url="https://el.wikipedia.org/wiki?curid=47482" title="Επιβατηγό πλοίο">
Επιβατηγό πλοίο

Ως Επιβατηγό πλοίο (passenger ship) χαρακτηρίζεται το πλοίο εκείνο που κρίνεται κατάλληλο και ειδικό για μεταφορά 12 επιβατών και άνω. Η καταλληλότητα έχει σχέση με ειδικές απαιτήσεις κατά την ναυπήγηση ή μετασκευή του πλοίου, στη στεγανή υποδιαίρεση αυτού, στο είδος και την επάρκεια σωστικών και πυροσβεστικών μέσων, καθώς και στην ενδιαίτηση επιβατών. Οι παραπάνω απαιτήσεις τροποποιούνται ανάλογα με τις περιοχές των πλόων π.χ. εντός διαύλων, ή ακτοπλοϊκών, ή ωκεανοπλόων πλοίων ή ημερόπλοιων κ.λπ. Η ταχύτητα των σύγχρονων επιβατικών πλοίων κυμαίνεται από 22 μέχρι 30 κόμβους. Γενικά τα επιβατικά πλοία διακρίνονται σε:
Παλαιότερα μέχρι το 1970 υπήρχε μια ακόμη κατηγορία τα φορτηγοποστάλια.
Επίσης άλλες κατηγορίες επιβατικών πλοίων είναι τα Κρουαζιερόπλοια, τα Τουριστικά επαγγελματικά, Επιβατικά - οχηματαγωγά και τα νεότερα ταχύπλοα όπως τα επιβατικά - καταμαράν, επιβατικά υδροπτέρυγα, επιβατικά αερόστρωμνα (γνωστότερα ως χόβερκραφτς) και άλλα με συνδυασμό οχηματαγωγού.
Ελληνική νομοθεσία.
Σύμφωνα με την ελληνική νομοθεσία και ειδικότερα με τον Κ.Δ.Ν.Δ., μέρος IV, Κεφάλαιο Α΄ (Ακτοπλοΐα) άρθρο 164 ορίζεται ότι:

</doc>
<doc id="47483" url="https://el.wikipedia.org/wiki?curid=47483" title="Λόρδος Βόλντεμορτ">
Λόρδος Βόλντεμορτ

Ο Λόρδος Βόλντεμορτ (αγγλικά: Lord Voldemort, πραγματικό όνομα: Tom Marvolo Riddle) είναι φανταστικός χαρακτήρας της σειράς βιβλίων "Χάρι Πότερ" της Τζ. Κ. Ρόουλινγκ και ο μεγαλύτερος εχθρός του Χάρι Πότερ. Ο Λόρδος Βόλντεμορτ έκανε την πρώτη του εμφάνιση στο πρώτο βιβλίο της σειράς, Ο Χάρι Πότερ και η Φιλοσοφική Λίθος. Γνωστός και ως Άντον Μόρβολ Χερτ, εμφανίστηκε σε όλα τα βιβλία της σειράς, εκτός από το τρίτο, Ο Χάρι Πότερ και ο Αιχμάλωτος του Αζκαμπάν. Ο Βόλντεμορτ εμφανίστηκε επίσης και σε όλες τις αντίστοιχες κινηματογραφικές ταινίες, εκτός από την τρίτη.
Η κοινότητα των μάγων τον φοβάται τόσο πολύ ώστε αρνούνται να προφέρουν το όνομα του, αποκαλώντας τον "Ο Ξέρεις Ποιος" ή "Ο Ακατονόμαστος". Ακόμη και οι οπαδοί του τον αποκαλούν "Άρχοντα του Σκότους". Είναι εκείνος που σκότωσε τον Μαγκλ πατέρα του, τον Τομ Ριντλ πρεσβύτερο σε ηλικία 16 ετών, ενώ η μητέρα του Μερόπη Γκάουντ, πέθανε στη γέννα του. Δεν είναι άλλος από τον παλαιό τότε μαθητή του Χόγκουαρτς Τομ Μόρβολ Ριντλ, τον τελευταίο απόγονο του Σαλαζάρ Σλίθεριν από την πλευρά της μητέρας του, ενώ ο πατέρας του ήταν Μαγκλ. Ήταν αυτός που άνοιξε για πρώτη φορά την Κάμαρα με τα Μυστικά και απελευθέρωσε το Βασιλίσκο. Έχει μοιράσει την ψυχή του σε 7 πεμπτουσιωτές για να γίνει αθάνατος.
Εμφανίσεις.
"Η Φιλοσοφική Λίθος".
Ο Λόρδος Βόλντεμορτ κάνει την πρώτη του εμφάνιση στο βιβλίο "Η Φιλοσοφική Λίθος". Σε αυτή την ιστορία, η Ρόουλινγκ τον παρουσιάζει ως τον Άρχοντα του Σκότους ο οποίος έχει δολοφονήσει τους γονείς του πρωταγωνιστή Χάρι Πότερ και προσπαθεί χωρίς επιτυχία να ανακτήσει το διαλυμένο του σώμα κλέβοντας την επονομαζόμενη Φιλοσοφική Λίθο την οποία τη δημιούργησε ο Άλμπους Ντάμπλντορ και ο Νίκολας Φλαμέλ. Ο Βόλντεμορτ, εκείνη τη χρονιά, για να επιβιώσει μπαίνει μέσα στο σώμα του καθηγητή άμυνας των σκοτεινών τεχνών, εκτελώντας του την εξουσιαστική κατάρα ώστε να μην πεθάνει και να καταφέρει να έρθει σε επαφή με τον Χάρι Πότερ και να τον σκοτώσει.Γράφοντας το βιβλίο αυτό, η Ρόουλινγκ έθεσε ως βάση ότι οι γονείς του Χάρι Πότερ έχουν δολοφονηθεί από τον πανίσχυρο σκοτεινό μάγο Λόρδο Βόλντεμορτ, αλλά επειδή η μητέρα του Χάρι είχε θυσιαστεί γι' αυτόν και του πρόσφερε την ασπίδα της αγάπης, ο μικρός Χάρι επέζησε όταν ο Βόλντεμορτ προσπάθησε να τον σκοτώσει με τη φονική κατάρα. Ο Βόλντεμορτ χάνει το σώμα του και ο Χάρι από τότε έχει ένα μυστήριο σημάδι στο μέτωπο του. 
"Η Κάμαρα με τα Μυστικά".
Στο δεύτερο βιβλίο, "Η Κάμαρα με τα Μυστικά", η Ρόουλινγκ εισάγει τον χαρακτήρα Άντον Μόρβολ Χέρτ (στα αγγλικά Tom Marvolo Riddle), που ζει μέσα σε ένα μαγικό ημερολόγιο. Το ημερολόγιο αυτό βρίσκει η Τζίνι Ουέσλι, η οποία μοιράζεται τους βαθύτερους φόβους της με τον Άντον, που της δείχνει συμπόνια. Ωστόσο, καθώς κλιμακώνεται η ιστορία, αποκαλύπτεται ότι το όνομα Άντον Μόρβολ Χερτ είναι αναγραμματισμός της φράσης "Άρχων Βόλντεμορτ" και ο Άντον είναι μία μορφή του Λόρδου Βόλντεμορτ. Ο Άντον γινόταν όλο και πιο ισχυρός καθώς η Τζίνι φανέρωνε τα συναισθήματα της στο ημερολόγιο. Τελικά, ο Βόλντεμορτ κατέλαβε το σώμα της και τη χρησιμοποίησε για να ανοίξει την Κάμαρα με τα Μυστικά και να ελευθερώσει το Βασιλίσκο, ο οποίος μαρμάρωσε πολλούς μαθητές κατά τη διάρκεια της χρονιάς. Τελικά, ο Χάρι καταφέρνει να εξοντώσει τον Χερτ από το ημερολόγιο και τον Βασιλίσκο και να αποτρέψει το κλείσιμο της Σχολής. Στο βιβλίο "Ο Ημίαιμος Πρίγκηψ", ο Ντάμπλοντορ αποκαλύπτει στον Χάρι ότι το μαγικό ημερολόγιο ήταν ένας από τους Πεμπτουσιωτές του Βόλντεμορτ -ένα αντικείμενο που περιέχει ένα κομμάτι της ψυχής του.
Ελληνική εκδοχή ονόματος
Σύμφωνα με τα πρωτότυπα βιβλία της Ρόουλινγκ, το όνομα του Λόρδου Βόλντερμορτ είναι Τομ Μάρβολο Ριντλ (Tom Marvolo Riddle) και όχι Άντον Μόρβολ Χερτ, όπως γράφεται στις ελληνικές μεταφράσεις των βιβλίων. Στην ελληνική εκδοχή του βιβλίου "Η Κάμαρα με τα Μυστικά", χρησιμοποιήθηκε το όνομα "Άντον Μόρβολ Χερτ" αντί για "Τομ Μάρβολο Ρίντλ" (το οποίο αποτελεί αναγραμματισμό της φράσης "I am Lord Voldemort", δηλ. "Είμαι ο Λόρδος Βόλντεμορτ"), και προέκυψε ο αναγραμματισμός "Άρχων Βόλντεμορτ".
"Ο Αιχμάλωτος του Αζκαμπάν".
Στο τρίτο βιβλίο, "Ο Αιχμάλωτος του Αζκαμπάν", ο Βόλντεμορτ δεν εμφανίζεται ούτε με πραγματική υπόσταση αλλά ούτε και με κάποια μαγική μορφή. Ο Χάρι, ωστόσο, ακούει τη φωνή του όταν λιποθυμάει από τις επιδράσεις Παραφρόνων. Προς το τέλος του βιβλίου αποκαλύπτεται ότι ο δούλος είναι ο Πίτερ Πέτιγκριου, ο οποίος μετά την πτώση του Βόλντεμορτ παρέμεινε κρυμμένος και μεταμορφώθηκε σε ποντίκι, το οποίο πήρε ο Ρον Ουέσλι σαν κατοικίδιο, με το όνομα Σκάμπερς.
"Το Κύπελλο της Φωτιάς".
Στο τέταρτο βιβλίο της σειράς, "Ο Χάρι Πότερ και το Κύπελλο της Φωτιάς", ο Βόλντεμορτ εμφανίζεται στην αρχή και κατά τη κλιμάκωση της πλοκής. Τα φαινομενικά ασύνδετα γεγονότα που παρουσιάζονται κατά τη διάρκεια της ιστορίας αποτελούν τα κομμάτια ενός παζλ που θα συμπληρωθεί μόνο στο τέλος όπου αποκαλύπτεται ότι ο υπηρέτης του Βόλντεμορτ Μπάρτι Κράουτς ο Νεότερος μεταμφιεσμένος ως ο καθηγητής του Χόγκουαρτς Τρελομάτης Μούντι κατεύθυνε τα γεγονότα στο Τρίαθλο Μαγείας προς όφελος του Χάρι. Ο στόχος του Βόλντεμορτ ήταν να μεταφέρει το Χάρι κάτω από την προστασία του Ντάμπλοντορ στο νεκροταφείο του Λιτλ Χάνγκλετον όπου ήταν ο Οικογενειακός τάφος των Χερτ. Ο Χάρι φτάνουν μαζί με το Σέντρικ Ντίγκορι στο Κύπελλο και μεταφέρονται στο νεκροταφείο όπου ο Πέτικγριου σκοτώνει το Σέντρικ και αιχμαλωτίζει τον Χάρι. Ο Πέτιγκριου χρησιμοποιεί το αίμα του Χάρι για να εκπληρώσει ένα αρχαίο τελετουργικό μαύρης μαγείας με αποτέλεσμα ο Βόλντεμορτ να ανακτήσει το σώμα του και όλες του τις μαγικές δυνάμεις. Αποκαλύπτεται τελικά ότι ενώ ήταν στην Αλβανία, ο Πέτιγκριου αιχμαλωτίζει την υπάλληλο του Υπουργείου Μαγείας Μπέρθα Τζόκινς και τη βασανίζει μέχρι θανάτου υπό τις οδηγίες του Βόλντεμορτ για πληροφορίες σχετικά με το υπουργείο. Από αυτή μαθαίνουν ότι ο Μπάρτι Κράουτς ο Νεώτερος, ένας πιστός Θανατοφάγος, είχε φυγαδευτεί από το Αζκαμπάν και ήταν κρυφά σε κατ´οίκον περιορισμό υπό τον έλεγχο του πατέρα του. Με τη βοήθεια του Πέτιγκριου ο Bόλντεμορτ αποκτά ένα μικρό στοιχειώδες σώμα και ταξιδεύει στην Αγγλία βάζοντας σε εφαρμογή το σχέδιο του να ανακτήσει το σώμα του με την αιχμαλώτιση του Χάρι Πότερ. Ένας κηπουρός, ο Φρανκ Μπράις, κρυφακούει ένα μέρος του σχεδίου και δολοφονείται από το Βόλντεμορτ. Μετά την επιτυχία του σχεδίου του καλεί τους Θανατοφάγους κοντά του να παρακολουθήσουν το θάνατο του Χάρι τον οποίο προκαλεί σε μονομαχία.Ωστόσο κατά τη διάρκεια της μονομαχίας τα ραβδιά τους συνδέονται μαγικά λόγω του δίδυμου πυρήνα από φτερό Φοίνικα που περιέχουν. Εξαιτίας ενός φαινομένου"-Priori Incantatem(Αντίστροφα Ξόρκια)-" τα τελευταία θύματα του Βόλντεμορτ (συμπεριλαμβανομένων των γονιών του Χάρι) εμφανίζονται από το ραβδί του σαν φαντάσματα, αποσπούν την προσοχή του Βόλντεμορτ, δίνοντας στο Χάρι τον ελάχιστο απαιτούμενο χρόνο να πάρει το σώμα του Ντίγκορι, να αποδράσει μέσω του Κυπέλλου-Πύλη και να επιστρέψει στο Χόγκουαρτς.
"Το Τάγμα του Φοίνικα".
Στο πέμπτο βιβλίο, "Ο Χάρι Πότερ και το Τάγμα του Φοίνικα", ο Βόλντεμορτ συνωμοτεί για μία ακόμη φορά εναντία στον Χάρι. Στο βιβλίο αυτό, ο Χάρι βιώνει τεράστια συναισθηματική πίεση και σύμφωνα με τη Rowling, αυτό ήταν απαραίτητο για να αποδείξει ότι ο Χάρι είναι συναισθηματικά ευάλωτος και επομένως άνθρωπος σε αντίθεση με το Βόλντεμορτ, που είναι συναισθηματικά αναίσθητος και επομένως απάνθρωπος.Ο Χάρι είναι ένας πολύ ανθρώπινος ήρωας και υπάρχει προφανώς μια αντίθεση μεταξύ αυτού και του Βόλντεμορτ, που έχει εσκεμμένα αποβάλλει την ανθρώπινη ιδιότητα του[...] και ο Χάρι, επομένως έπρεπε να φτάσει σε ένα σημείο όπου σχεδόν θα κατέρρεε. Στο βιβλίο αυτό, ο Βολντεμορτ εκμεταλλεύεται την άρνηση του Υπουργείου Μαγείας να δεχτεί την επιστροφή του στη ζωή για να πραγματοποιήσει το σχέδιο του, να ελευθερώσει τη Μπέλατριξ Λεστρέινζ και κάποιους άλλους Θανατοφάγους από το Αζκαμπάν. Στη συνέχεια επεξεργάζεται ένα σχέδιο για να ανακτήσει το πλήρες περιεχόμενο μιας προφητείας που φυλάσσεται στο Τμήμα Μυστηρίων και αναφέρεται σε αυτόν και στο Χάρι. Στέλνει μια ομάδα Θανατοφάγων για να ανακτήσουν την προφητεία, αλλά εκεί τους συναντά το Τάγμα του Φοίνικα. Όλοι εκτός από τη Μπέλατριξ αιχμαλωτίζονται και ο Βόλντεμορτ εμπλέκεται σε μια άγρια μονομαχία με τον Ντάμπλντορ. Ο Βόλντεμορτ προσπαθεί να κυριεύσει το Χάρι αλλά καταλαβαίνει ότι δεν μπορεί ο Χάρι είναι γεμάτος από κάτι που ο Βόλντεμορτ θεωρεί ακατανόητο και το οποίο απεχθάνεται σαν αδυναμία: την αγάπη. Αισθανόμενος ότι ο Ντάμπλντορ μπορεί να νικήσει, ο Βόλντεμορτ διακτινίζεται, αλλά όχι προτού ο Υπουργός Μαγείας τον δει με τα μάτια του, αποδεχόμενος την επιστροφή του.
"Ο Ημίαιμος Πρίγκιψ".
Ο Βόλντεμορτ δεν εμφανίζεται στο Ο Χάρι Πότερ και ο Ημίαιμος Πρίγκιψ, αν και η παρουσία του και οι δράσεις του γίνονται αισθητές: κηρύσσει για μία ακόμη φορά τον πόλεμο και ξεκινά να αποκτά δύναμη. Δολοφονεί την Αμέλια Μπόουνς, την επικεφαλής του Τμήματος Επιβολής του Μαγικού Νόμου, και ξεκινάει να καταδιώκει μέλη του Τάγματος του Φοίνικα, συμπεριλαμβανομένης της Έμελιν Βανς. 
Η Rowling χρησιμοποιεί αρκετά κεφάλαια για να παρουσιάσει το παρελθόν του Βόλντεμορτ. Σε μια σειρά από φλας μπακ, χρησιμοποιώντας την Κιβωτό των Στοχασμών σαν τέχνασμα πλοκής, αποκαλύπτει ότι ο Βόλντεμορτ είναι ο γιος της μάγισσας Μερόπης Γκάουντ και ενός μαγκλ που ονομάζεται Άντον Χερτ. Ο Χερτ εγκαταλείπει τη Μερόπη πριν γεννηθεί το παιδί τους, ενώ λίγο ώρες μετά τη γέννηση η Μερόπη πεθαίνει. Ο νεαρός Άντον ζει σε ορφανοτροφείο, μέχρι ωσότου γνωρίζει τον Άλμπους Ντάμπλντορ, που του λέει ότι είναι μάγος και κανονίζει να φοιτήσει στο Χόγκουαρτς. Ο Χερτ είναι εξωτερικά ένα πρότυπο μαθητή, αλλά στην πραγματικότητα είναι ένας ψυχοπαθής που βιώνει σαδιστική ευχαρίστηση να χρησιμοποιεί τις δυνάμεις του για να βλάπτει και να ελέγχει τους ανθρώπους. Τελικά δολοφονεί τον πατέρα του και τους παππούδες του ως εκδίκηση που τον εγκατέλειψαν. Το βιβλίο ακόμη ασχολείται με το μίσος του Χερτ για τους Μαγκλ (μη μάγους ανθρώπους), για την εμμονή του για τους Πεμπτουσιώτες και την επιθυμία του να διαχωρίσει τη ψυχή του για να κατακτήσει την αθανασία.
Στην κύρια πλοκή του βιβλίου, το επόμενο βήμα του Βόλντεμορτ είναι ο σχεδιασμός μιας επίθεσης στο Χόγκουαρτς με στόχο τον Ντάμπλντορ. Αυτό επιτυγχάνεται από τον Ντράκο Μαλφόι, που σχεδιάζει τη μεταφορά των Θανατοφάγων στο Χόγκουαρτς μέσω ενός ζεύγους Ντουλαπών Εξαφάνισης, που παρακάμπτουν τα εκτεταμένα προστατευτικά μαγικά που τοποθετήθηκαν γύρω από το κάστρο. Οι Ντουλάπες επιτρέπουν στους Θανατοφάγους να εισέλθουν στο Χόγκουαρτς, όπου η μάχη αρχίζει και ο Ντάμπλντορ περικυκλώνεται. Ο καθηγητής του Χόγκουαρτς(και διπλός πράκτορας) Σέβερους Σνέιπ χρησιμοποιεί τη Φονική Κατάρα (Avada Kedavra) στον Ντάμπλντορ όταν ο Ντράκο δεν μπορεί να πιέσει τον εαυτό του να το πράξει ο ίδιος.
"Οι Κλήροι του Θανάτου".
Στο έβδομο και τελευταίο βιβλίο, "Οι Κλήροι του Θανάτου", Ο Βόλντεμορτ συνωμοτεί με στόχο να κατακτήσει την απόλυτη εξουσία. Βγάζει από την μέση τον αντικαθιστά με τον Πιος Θίκνες, ο οποίος είναι υπό την Εξουσιαστική Κατάρα. Εγκαθιδρύοντας μια ολοκληρωτική αστυνομοκρατία, καταδιώκει και συλλαμβάνει τους γεννημένους από Μαγκλ μάγους επειδή θεωρείται ότι κλέβουν τη μαγεία από τους καθαρόαιμους μάγους. Συμμετέχει στη σύγκρουση των Θανατοφάγων με το Τάγμα του Φοίνικα στον ουρανό με στόχο τη μεταφορά του Χάρι Πότερ σε ένα ασφαλές σημείο, θέλοντας ο ίδιος να σκοτώσει τον Χάρι Πότερ. Αφότου αποτυγχάνει να σκοτώσει τον Χάρι χρησιμοποιώντας το δανεικό ραβδί του Λούσιους Μαλφόι, (για να αποφύγει τα προηγούμενα ξόρκια) προχωρά σε έρευνα για το ραβδί από κουφοξυλιά, το πιο ισχυρότατο ραβδί που κατασκευάστηκε ποτέ στον κόσμο, θεωρώντας το ως το όπλο που χρειάζεται για να νικήσει τον Χάρι και να γίνει πραγματικά ανίκητος. Η έρευνά του τον οδηγεί στη χώρα όπου βρίσκεται το μαγαζί για ραβδιά του Γκρεκόροβιτς, όπου εκεί σκοτώνει τον γέρο ραβδοποιό. Οι έρευνες επίσης στο Νούρμενγκαντ, η φυλακή στην οποία κρατείται ο Γκέλερτ Γκρίντεβαλντ, όπου τον σκοτώνει κι αυτόν, επειδή αρνήθηκε να του αποκαλύψει το που βρίσκεται το ραβδί από κουφοξυλιά.Τελικά μαθαίνει ότι το ραβδί από κουφοξυλιά βρίσκεται στον τάφο του Ντάμπλντορ και τον σύλησε έτσι ώστε να το πάρει.
Αργότερα, ο Βόλντεμορτ μαθαίνει για τη διάρρηξη στην Γκρίνγκοτς από τον Χάρι Πότερ και τους φίλους του(ο Χάρι και οι φίλοι του έκλεψαν το κύπελλο της Χάφλπαφλ, έναν ακόμη Πεμπτουσιωτή), συνειδητοποιώντας έτσι ότι ο Χάρι και οι φίλοι του ψάχνουν για τους Πεμπτουσιωτές του. Για τον λόγο αυτόν αποφασίζει να κρατά τη Ναγκίνι συνέχεια κοντά του και να την προστατεύσει βάζοντας την σε ένα αόρατο μαγικό κλουβί.Ο ίδιος προσφέρει οίκτο σε όλους όσους βρίσκονται εντός του Χόγκουαρτς με την προϋπόθεσή να του παραδώσουν τον Χάρι Πότερ, άλλα η πλειοψηφία αρνείται.Έτσι μαζεύει έναν μεγάλο στρατό, ο οποίος εισβάλλει στο κάστρο του Χόγκουαρτς και το ρημάζει, ενώ ο Χάρι ψάχνει για να βρει το χαμένο διάδημα της Ράβενκλοου, ένας από τους Πεμπτουσιωτές του, όπου ο Χάρι στο τέλος τον βρίσκει και τον καταστρέφει. Κατά τη διάρκεια της μάχης ο Βόλντεμορτ βρίσκεται στην Καλύβα που Ουρλιάζει. Κάποια στιγμή, δια μέσω του Λούσιους Μαλφόι, καλεί τον Σνέιπ να έρθει στην Καλύβα που Ουρλιάζει όπου εκεί διατάζει την Ναγκίνι να τον σκοτώσει και τον σκοτώνει για να γίνει πραγματικός αφέντης του ραβδιού από κουφοξυλιά, επειδή πιστεύει ότι ο Σνέιπ είναι ο αφέντης του ραβδιού από κουφοξυλιά κι ότι αυτός έγινε αφέντης του ραβδιού αυτού σκοτώνοντας τον Ντάμπλντορ στο προηγούμενο βιβλίο. Τότε δίνει μια ώρα εκεχειρία και στις δυο παρατάξεις, με αντάλλαγμα για τον Χάρι.Ο Χάρι χρησιμοποιώντας τις αναμνήσεις που του έδωσε ο Σνέιπ λίγο πριν πεθάνει, ανακαλύπτει ότι το βράδυ που ο Βόλντεμορτ σκότωσε τους γονείς του ένα κομμάτι της ψυχής του μπήκε μέσα του, καταλήγοντας έτσι να γίνει κι αυτός ένας Πεμπτουσιωτής. Έτσι ο ίδιος να αφήσει τον Βόλντεμορτ να τον σκοτώσει για να καταστραφεί το κομμάτι της ψυχής του Βόλντεμορτ που υπάρχει μέσα του. Όταν ο Χάρι πρόθυμα περπατά στο αρχηγείο του Βόλντεμορτ στο Απαγορευμένο Δάσος, ο Βόλντεμορτ τον ρίχνει κάτω σκοτώνοντας τον φαινομενικά με το ραβδί από κουφοξυλιά. Ωστόσο, η χρήση του αίματος του Χάρι να αναστήσει το σώμα του Βόλντεμορτ αποδεικνύεται ότι είναι ένα σημαντικό πλήγμα γι αυτόν: ενώ το αίμα του Χάρι τρέχει στις φλέβες του Βόλντεμορτ, ο Χάρι δεν μπορεί να σκοτωθεί αφού η προστασία της μητέρας του ζει τώρα μέσα στον ίδιο τον Βόλντεμορτ. Αντ' αυτού, ο Βόλντεμορτ καταστρέφει το μέρος της ψυχής του, που κατοικεί στο σώμα του Χάρι, καταστρέφοντας έτσι έναν ακόμα Πεμπτουσιωτή. Ο Βόλντεμορτ αναγκάζει τον Χάγκριντ να κουβαλήσει το φαινομενικά νεκρό σώμα του Χάρι πίσω στο κάστρο ως τρόπαιο, ξεκινώντας έτσι μια άλλη μάχη, κατά τη διάρκεια της οποίας ο Νέβιλ Λονγκμπότομ αποκεφαλίζει τη Ναγκίνι με το σπαθί του Γκρίφιντορ, σκοτώνοντας την έτσι με αυτόν τον τρόπο. Η μάχη αργότερα μεταφέρεται στη Μεγάλη Τραπεζαρία, όπου εκεί ο Βόλντεμορτ μονομαχεί με τη Μινέρβα ΜακΓκόναγκαλ, τον Κίνγκσλι Σάκλμπολτ και τον Οράτιο Σλάγκχορν ταυτόχρονα. Τότε ο Χάρι αυτοαποκαλύπτεται και εξηγεί στον Βόλντεμορτ ότι ο Ντράκο Μαλφόι έγινε πραγματικά αφέντης του ραβδιού από κουφοξυλιά όταν τον αφόπλισε το βράδυ που σκοτώθηκε κι ότι με τη σειρά του ο ίδιος ο Χάρι έγινε αφέντης του ραβδιού αυτού, όταν πήρε το ραβδί του Ντράκο από τον ίδιο, άρα ότι είναι αυτός (ο Χάρι δηλαδή) αφέντης του ραβδιού από κουφοξυλιά.Ωστόσο, ο Βόλντεμορτ δεν τον πιστεύει και ρίχνει μια Φονική Κατάρα από το ραβδί από κουφοξυλιά για να τον σκοτώσει ενώ ο ίδιος ρίχνει ένα Αφοπλιστικό Ξόρκι από το ραβδί του Ντράκο, αλλά το ραβδί από κουφοξυλιά αρνείται να σκοτώσει τον αφέντη του και το ξόρκι γυρνά πίσω στον Βόλντεμορτ που την έριξε ο οποίος, με όλους τους Πεμπτουσιωτές του να έχουν καταστραφεί, πεθαίνει τελικά.Το πτώμα του τοποθετείται σε ένα διαφορετικό δωμάτιο από όλους τους άλλους οι οποίοι πέθαναν πολεμώντας τον.
Η Ρόουλινγκ δήλωσε ότι μετά τον θάνατο του ο Βόλντεμορτ είναι αναγκασμένος να υπάρχει σε μια καχεκτική βρεφοειδή μορφή την οποία είδε ο Χάρι στο αιθέριο μέρος που ήταν σαν τον σταθμό του Κινγκ Κρος του Λονδίνου, όπου εκεί είδε και τον Ντάμπλντορ, μετά την αντιπαράθεση του με αυτόν στο Απαγορευμένο Δάσος. Η Ρόουλινγκ επίσης ανέφερε ότι παρά τον φόβο που έχει για τον θάνατο, δεν μπορεί να γίνει φάντασμα.
Χαρακτήρας.
Ο Βόλντεμορτ θεωρείται άκρως απάνθρωπος και σαδιστής ακόμη και στους δικούς του οπαδούς που τον υπηρετούν από ένα μείγμα φόβου και σεβασμού. Η Ρόουλινγκ τον χαρακτηρίζει ως "τον πιο μοχθηρό μάγο εδώ και εκατοντάδες χρόνια". Επίσης τον περιγράφει ως έναν "ψυχοπαθή, που στερείται των φυσιολογικών ανθρώπινων αντιδράσεων στα βάσανα των άλλων ανθρώπων" και που έλκει δειλούς, αλλά κακόβουλους ανθρώπους, οι οποίοι από ανανδρία στέκονται στη σκιά δυνατότερων ανθρώπων, όπως ο Ποντικοουράς. Είναι μεγαλομανής και πιστεύει ότι είναι ανώτερος όλων σε τέτοιο βαθμό που συχνά αναφέρεται στον εαυτό του σε τρίτο πρόσωπο, αποκαλώντας τον "Λόρδο Βόλντεμορτ". Η Ρόουλινγκ επισημαίνει ότι ο Βόλντεμορτ είναι διψασμένος για εξουσία, ρατσιστής και έχει την ανθρώπινη ζωή σε πλήρη απαξίωση. Η Ρόουλινγκ αναφέρει ακόμη ότι αν ο Βόλντεμορτ κοίταζε στον καθρέπτη του Έριζεντ (ο καθρέπτης που δείχνει την πιο βαθιά επιθυμία ενός ανθρώπου) θα έβλεπε τον "Εαυτό του παντοδύναμο και αθάνατο. Αυτή είναι η επιθυμία του".
Η Ρόουλινγκ επίσης αναφέρει ότι το γεγονός ότι ο Βόλντεμορτ γεννήθηκε εξαιτίας της επίδρασης του ερωτικού φίλτρου έχει σχέση με την ανικανότητα του να καταλάβει την πραγματική σημασία της αγάπης και ότι "είναι ένας συμβολικός τρόπος για να δείξει ότι ο Βόλντεμορτ προήλθε από μία ένωση ανθρώπων από όπου έλλειπε η αγάπη. Το μαγικό με το οποίο ο Άντον Χερτ έγινε πατέρας του Βόλντεμορτ είναι σημαντικό γιατί δείχνει εξαναγκασμό και δεν υπάρχει πιο επιζήμιος τρόπος για να έρθεις στον κόσμο από το αποτέλεσμα μιας ανάλογης ένωσης".
Η Ρόουλινγκ επίσης τονίζει ότι ο μεγαλύτερος φόβος του Βόλντεμορτ είναι ο ατιμωτικός θάνατος και ότι το μπόγκαρτ του θα ήταν το δικό του πτώμα. Χαρακτηριστικά ανέφερε ότι "Ο φόβος του Βόλντεμορτ είναι ο θάνατος, ο ατιμωτικός θάνατος. Εννοώ ότι ο ίδιος θεωρεί το θάνατο ατιμωτικό. Πιστεύει ότι είναι μία αισχρή ανθρώπινη αδυναμία. Ο χειρότερος φόβος του είναι ο θάνατος." Σύμφωνα με την Ρόουλινγκ η διαφορά μεταξύ του Χάρι και του Βόλντεμορτ είναι το γεγονός ότι ο Χάρι αποδέχεται τη θνητότητα και για αυτό τον λόγο ο Χάρι είναι στο τέλος ισχυρότερος από τον αντίπαλό του: "Ο πραγματικός κυρίαρχος του Θανάτου (δηλαδή κάποιος σαν τον Χάρι) αποδέχεται ότι πρέπει να πεθάνει και συνειδητοποιεί ότι υπάρχουν πολύ χειρότερα πράγματα από το Θάνατο στον κόσμο των ζωντανών".
Εξωτερική εμφάνιση.
Κατά την παιδική του ηλικία και γενικά στα νιάτα του, ο Τομ Μαρβόλο Ρίντλ (Άντον Μόρβολ Χερτ στην ελληνική μετάφραση) ήταν ψηλός και πολύ όμορφος, με χλωμό δέρμα, κατάμαυρα μαλλιά και σκούρα μάτια. Όταν ο Χάρι τον είχε δει σε μια ανάμνηση από την Κιβωτό των Στοχασμών, παρατήρησε ότι δεν υπήρχε ίχνος της οικογένειας Γκάουντ στο πρόσωπό του, και ότι στην πραγματικότητα ήταν μια μικρογραφία του πατέρα του: "ψηλός για τα έντεκά του χρόνια, μαυρομάλλης και με χλωμό δέρμα". Η όμορφη εμφάνιση του Ριντλ συνέχιζε να αυξάνεται καθώς μεγάλωνε και τις χρησιμοποιούσε πανούργα για να γοητεύσει πολλούς από τους καθηγητές στο Χόγκουαρτς. Μετά την ανάκτηση του σώματος του στο τέταρτο βιβλίο ("Ο Χάρι Πότερ και το Κύπελλο της Φωτιάς") η Ρόουλινγκ περιγράφει το Βόλντεμορτ με όψη λευκότερη και από νεκροκεφαλή, με πλατιά και ζωηρά κόκκινα μάτια που έχουν κόρες λεπτές και κάθετες σαν της γάτας, μύτη πλακουτσωτή σαν του φιδιού με σχισμές αντί για ρουθούνια και λεπτά χέρια σαν χλομές λεπτές αράχνες με αφύσικα μακριά δάκτυλα. Ακόμη όπως αναφέρεται στο πρώτο κεφάλαιο του έβδομου βιβλίου ("Ο Χάρι Πότερ και οι Κλήροι του Θανάτου") ο Βόλντεμορτ δεν έχει χείλη.

</doc>
<doc id="47484" url="https://el.wikipedia.org/wiki?curid=47484" title="Μέγιστο προβλεπόμενο ατύχημα">
Μέγιστο προβλεπόμενο ατύχημα

Ως μέγιστο προβλεπόμενο ατύχημα (αγγλικά: "maximum credible accident" - "MCA") χαρακτηρίζεται ένα ατύχημα που μπορεί να συμβεί σε εγκαταστάσεις πυρηνικής βιομηχανίας. Ο χαρακτηρισμός προκύπτει από την Διεθνή Κλίμακα Πυρηνικών Συμβάντων ("International Nuclear Event Scale" - "INES") που εισήχθη από την Διεθνή Επιτροπή Ατομικής Ενέργειας, στο πλαίσιο αξιολόγησης κινδύνων που η ΔΕΙΑ έκανε για αυτόν τον τομέα. Ένα ατύχημα θεωρείται "μέγιστο προβλεπόμενο ατύχημα", και βρίσκεται στην κορυφή της κλίμακας σπουδαιότητας των πυρηνικών ατυχημάτων, όταν συμβούν ταυτόχρονα δύο βλάβες στο σύστημα ασφαλείας ενός πυρηνικού αντιδραστήρα και παράλληλα δεν αντιμετωπιστούν με τον σωστό τρόπο από τους χειριστές και το προσωπικό. 
Ένα από τα πιο γνωστά μέγιστα προβλεπόμενα ατυχήματα ήταν το πυρηνικό ατύχημα που έγινε στον Πυρηνικό Σταθμό του Τσερνόμπιλ στις 26 Απριλίου του 1986.
Εξωτερικοί σύνδεσμοι.
Η Διεθνής Κλίμακα Πυρηνικών Συμβάντων 

</doc>
<doc id="47485" url="https://el.wikipedia.org/wiki?curid=47485" title="Βάσκο ντα Γκάμα">
Βάσκο ντα Γκάμα

Ο Βάσκο ντα Γκάμα ("Vasco da Gama", 1460 ή 1469 – 24 Δεκεμβρίου 1524), 1ος κόμης του Βιντιγκουέιρα ήταν Πορτογάλος θαλασσοπόρος, ο πρώτος Ευρωπαίος που έφτασε στην Ινδία μέσω θαλάσσης συνδέοντας την Ευρώπη με την Ινδία, πραγματοποίησε τον περίπλου της Αφρικής. Η ανακάλυψη από τον Βάσκο ντα Γκάμα του θαλάσσιου δρόμου για την Ινδία άνοιξε τον δρόμο στην δημιουργία της Πορτογαλικής Αυτοκρατορίας στην Ασία που διατηρήθηκε πολλούς αιώνες. Ο θαλάσσιος δρόμους του Βάσκο ντα Γκάμα επέτρεψε στους Πορτογάλους να αποφύγουν τους κινδύνους που καραδοκούσαν τόσο στην Μεσόγειο όσο και στην Αραβική χερσόνησο. Το συνολικό μήκος της θαλάσσιας απόστασης που κάλυπτε το ταξίδι ήταν τεράστιο, ξεπερνούσε ακόμα και τον περίπλου της Γης γύρω από τον Ισημερινό. Μετά από δεκάδες απόπειρες ναυτικών να φτάσουν στην Ινδία με αποτέλεσμα πολλά ναυάγια και αμέτρητους θανάτους ο Βάσκο ντε Γκάμα ήταν ο πρώτος που προσάραξε στην Κοχικόδε (20 Μαίου 1498). Οι εμπορικοί δρόμοι της Πορτογαλίας που μέχρι τότε ήταν περιορισμένοι στις ακτές της βόρειας και Δυτικής Αφρικής επεκτάθηκαν σημαντικά. 
Τα σπουδαιότερα μπαχαρικά που ανακάλυψαν ήταν το Πιπέρι και η Κανέλα στα οποία απέκτησαν το μονοπώλιο και έγιναν για πρώτη φορά γνωστά σε ολόκληρη την Ευρώπη, το διατήρησαν πολλές δεκαετίες. Τον επόμενο αιώνα εμφανίστηκαν δειλά κάποιες άλλες χώρες που αμφισβήτησαν την Πορτογαλική εμπορική κυριαρχία όπως η Ολλανδία και η Αγγλία , ακολούθησαν η Γαλλία και η Δανία. Ο Βάσκο ντα Γκάμα ηγήθηκε σε δύο μεγάλες Πορτογαλικές Αρμάδες, η τελευταία που ήταν η μεγαλύτερη εξέπλευσε τέσσερα χρόνια μετά την επιστροφή της πρώτης. Διορίστηκε γενικός κυβερνήτης της Πορτογαλικής Ινδίας με τον τίτλο του Αντιβασιλιά (1524) και κυβερνήτης της Βιντιγκουέιρα (1519). Ο Βάσκο ντα Γκάμα παρέμεινε κορυφαία παγκόσμια φυσιογνωμία στον τομέα των ναυτικών ανακαλύψεων, αμέτρητα έπη έγραψαν για τον τιμήσουν και γιόρτασαν τα κατορθώματα του με πανηγυρικές εκδηλώσεις. Ο Πορτογάλος επικός ποιητής Λουίς δε Καμόες έγραψε το έργο "Οι Λουσιάδες" για να τιμήσει τον Βάσκο ντε Γκάμα. Το πρώτο του ταξίδι στην Ινδία θεωρείται καθοριστικό στην παγκόσμια ιστορία και η αρχή της θαλασσοκρατορίας. Τον Μάρτιο του 2016 ανακαλύφθηκαν εκατοντάδες υπολλείματα του θρυλικού πλοίου του Βάσκο ντε Γκάμα "Εσμεράλντα" έξω από την ακτή του Ομάν.
Πρώτα χρόνια.
Σπουδές.
Ο Βάσκο ντα Γκάμα γεννήθηκε στην πόλη Σίνες στις νοτιοδυτικές ακτές της Πορτογαλίας (1460 ή 1469). Ο πατέρας του Εστέβαο ντα Γκάμα υπηρέτησε την δεκαετία του 1460 ως ιππότης τον Ινφάντη της Πορτογαλίας Φερδινάνδου του Βιζέου. Έγινε μέλος του στρατιωτικού "Τάγματος του Σαντιάγο" και διορίστηκε την δεκαετία του 1460 κυβερνήτης της Σίνες. Διατήρησε την θέση αυτή μέχρι το 1478, είχε και μετά το δικαίωμα να συλλέγει φόρους από τους κατοίκους σαν εκπρόσωπος του Τάγματος. Ο Εστεβάο ντε Γκάμα παντρεύτηκε την Ισαβέλα Σοντρέ, κόρη του Ζοάο Σοντρέ ευγενούς Αγγλικής καταγωγής. Ο πατέρας της και οι αδελφοί του είχαν ισχυρούς δεσμούς με το νοικοκυριό του Ινφάντη Ντιόγκο του Βιζέου και ήταν εξέχοντα μέλη του Τάγματος του Ιησού. Οι γιοι του Εστέβαο ντα Γκάμα και της Ζοάο Σοντρέ ήταν κατά σειρά οι εξής : Πάολο ντα Γκάμα, Ζοάο Σοντρέ, Βάσκο ντα Γκάμα, Πέντρο ντα Γκάμα και Άιρες ντα Γκάμα. Ο Βάσκο ντα Γκάμα είχε επίσης άλλη μία αδελφή την Τερέζα ντα Γκάμα που παντρεύτηκε τον Λόπο Μέντες ντε Βασκονσέλος. Δεν υπάρχουν πληροφορίες για την παιδική του ηλικία, ο Πορτογάλος ιστορικός Τεϊσέιρα ντε Αραγκάο γράφει ότι σπούδασε μαθηματικά και ναυσιπλοία στην Έβορα. Πολλοί έχουν καταγράψει σαν δάσκαλο του τον διάσημο αστρολόγο και αστρονόμο Αβραάμ Ζακούτο αλλά ο βιογράφος του Σουμπραμάνιαμ το αμφισβητεί. Ακολούθησε τον πατέρα του στο "Τάγμα του Σαντιάγκο" (1480). Ο αρχηγός του Τάγματος ήταν ο Ινφάντης Ιωάννης, μετέπειτα Ιωάννης Β΄ της Πορτογαλίας, ο Ινφάντης ήθελε να το εγκαταλείψει και αυτό ανέβασε κατακόρυφα τις προοπτικές του. Ο Ιωάννης Β΄ τον έστειλε στα λιμάνια του Σετούμπαλ και του Αλγκάρβε για να καταλάβει Γαλλικά πλοία που είχαν λεηλατήσει Πορτογαλικά, το έργο ολοκληρώθηκε γρήγορα και με επιτυχία.
Οι εξερευνήσεις.
Ο Ινφάντης Ερρίκος ο Θαλασσοπόρος οργάνωσε από τις αρχές του 15ου αιώνα τις Πορτογαλικές εξερευνητικές αποστολές ιδιαίτερα στις ακτές της δυτικής Αφρικής με στόχο την εξόρυξη χρυσού. Δεν είχαν σημαντικά κέρδη και οι προσπάθειες σταμάτησαν μετά τον θάνατο του Ερρίκου (1460). Σε λίγα χρόνια (1469) ο βασιλιάς Αλφόνσος Ε΄ της Πορτογαλίας παραχώρησε στον Φερνάο Γκόμες το μονοπώλιο του εμπορίου στον Κόλπο της Γουινέας. Όταν έφτασε η στιγμή να ανανεωθούν τα διατάγματα που αφορούσαν τα προνόμια του Γκόμες (1474) ο πρίγκιπας Ιωάννης ζήτησε από τον πατέρα του να περάσουν τα διατάγματα της Αφρικής στον ίδιο. Όταν ανέβηκε στον θρόνο ο Ιωάννης ο Τέλειος (1481) προχώρησε σε μεγάλη σειρά από μεταρρυθμίσεις με στόχο να περιορίσει τα προνόμια της αριστοκρατίας και να οργανώσει το βασιλικό θησαυροφυλάκιο. Η Δημοκρατία της Βενετίας είχε τότε το μονοπώλιο του εμπορίου μπαχαρικών ανάμεσα στην Ευρώπη και την Ασία, το εμπόριο με την Ινδία γινόταν μέσω της Ερυθράς Θάλασσας. Ο Ιωάννης Β΄ ήταν αποφασισμένος να ανακαλύψει νέους ναυτικούς δρόμους μέσω της Αφρικής. Ο βασιλιάς Ιωάννης Β΄ έστειλε δύο κατασκόπους στην ανατολική Αφρική και την Ινδία μέσω της Αιγύπτου με στόχο να του δώσουν αναλυτικά λεπτομέρειες για το εμπόριο μπαχαρικών και τους θαλάσσιους δρόμους (1487). Ο Βαρθολομαίος Ντιάζ ανακάλυψε το Ακρωτήριο της Καλής Ελπίδος στην Νότια Αφρική (1488), επιβεβαίωσε στον βασιλιά της Πορτογαλίας ότι υπάρχουν θαλάσσιοι δρόμοι πέρα από αυτό. Ο βασιλιάς χρειαζόταν έναν εξερευνητή ικανό να συνδέσει τις έρευνες του Ντιάζ και των δύο κατασκόπων ώστε να δημιουργήσει έναν νέο εμπορικό δρόμο.
Πρώτο ταξίδι.
Μοζαμβίκη.
Ο Βάσκο ντε Γκάμα εξέπλευσε από την Λισαβώνα με έναν στόλο από τέσσερα πλοία και 170 άντρες (8 Ιουλίου 1497), η απόσταση που διάνυσαν για την Ινδία γύρω από την Αφρική ξεπερνούσε το μήκος του Ισημερινού. Δεν είναι γνωστό πόσοι άντρες ήταν σε κάθε πλοίο, το βέβαιο είναι ότι επέστρεψαν 55 άντρες και χάθηκαν δύο πλοία, τα δύο από τα πλοία ήταν νέα και κατασκευάστηκαν ειδικά για το ταξίδι, το τρίτο ήταν Καραβέλα και το τέταρτο απλή βάρκα. Τα πλοία ήταν τα εξής :
Η αποστολή ακολούθησε τον ίδιο δρόμο με τους προηγούμενους θαλασσοπόρους, πέρασε από την Τενερίφη, τα νησιά στο Πράσινο Ακρωτήριο και έφτασε στην Σιέρα Λεόνε. Τα πλοία κατόπιν ταξίδεψαν νότια στον ανοικτό ωκεανό αναζητώντας τον δρόμο που ανακάλυψε ο Βαρθολομαίος Ντιάζ (1487). Η αποστολή ολοκληρώθηκε με επιτυχία (4 Νοεμβρίου 1497), τα πλοία είχαν διανύσει 10.000 χιλιόμετρα σε ανοικτό ωκεανό, η μεγαλύτερη ναυτική αποστολή που υπήρχε μέχρι εκείνη την εποχή. 
Τα πλοία πέρασαν το Ανατολικό Ακρωτήρι που είχε ανακαλύψει ο Ντιάζ και προχώρησαν σε άγνωστα για τους Ευρωπαίους ύδατα (16 Δεκεμβρίου 1497). Τα Χριστούγεννα είχαν μόλις περάσει και το πλήρωμα έδωσε στην ακτή το όνομα "Νατάλ" που μεταφράζεται στα Πορτογαλικά ως "γέννηση του Χριστού". Ο Βάσκο ντε Γκάμα πέρασε την περίοδο 2 Μαρτίου 1498 - 29 Μαρτίου 1498 γύρω από την Μοζαμβίκη, η περιοχή γύρω από τον Ινδικό Ωκεανό και το εμπόριο με την Ινδία ήταν Αραβοκρατούμενα. Με μεγάλο φόβο για εχθρότητα και επίσεση από τους Άραβες ο Βάσκο ντε Γκάμα πήγε να συναντήσει τον Σουλτάνο της Μοζαμβίκης, τον δέχτηκε αλλά δεν μπορούσε να του δώσει κάποιο ικανοποιητικό δώρο ώστε να κερδίσει την εύνοια του. Οι κάτοικοι έγιναν έντονα εχθρικοί και το πλήρωμα των Πορτογάλων δραπέτευσε, ο Βάσκο ντε Γκάμα σε αντίποινα βομβάρδισε το νησί με τα κανόνια του. Η αποστολή έφτασε στην Κένυα και ξεκίνησε την λεηλασία των Αραβικών πλοίων που δεν είχαν κανόνια. Οι Πορτογάλοι του Βάσκο ντε Γκάμα ήταν οι πρώτοι Ευρωπαίοι που επισκέφτηκαν το λιμάνι της Μομπάσα (7 Απριλίου 1498 - 13 Απριλίου 1498), αποχώρησαν λόγω της εχθρότητας των κατοίκων.
Άφιξη στην Ινδία.
Ο Βάσκο ντε Γκάμα συνέχισε την πορεία του βόρεια, έφτασε στο φιλικό λιμάνι του Μαλίντι που βρισκόταν σε πόλεμο με την Μομπάσα (14 Απριλίου 1498), συνάντησαν για πρώτη φορά Ινδούς έμπορους. Η αποστολή κατόπιν πήγε προς την Κοχικόδε υπό τις υπηρεσίες ενός άριστου πλοηγού που καθοδηγούσε το πλήρωμα με βάση τους ωκεάνιους ανέμους, οι πηγές διαφέρουν άλλοι λένε ότι ήταν χριστιανός, άλλοι Ισλαμιστής, άλλοι Γκουτζαράτι. Μια παράδοση αναφέρει ότι ήταν ο διάσημος Άραβας πλοηγός Αχμάντ Ιμπν Ματζίντ αλλά σύμφωνα με τις σύγχρονες πηγές δεν βρισκόταν κοντά στην πόλη εκείνη την εποχή, δεν τον αναφέρει επίσης κανένας Πορτογάλος ιστορικός. Ο Βάσκο ντε Γκάμα αναχώρησε για την Ινδία (24 Απριλίου 1498), ο στόλος του έφτασε στην Κοχικόδε (20 Μαΐου 1498), βρισκόταν στην σημερινή επαρχία Κεράλα στην νοτιοδυτική Ινδία. Ο Σουλτάνος της Κοχικόδε Ζαμορίν δεν βρισκόταν τότε στην πόλη αλλά έφτασε αμέσως ότι πληροφορήθηκε ότι ήρθαν ξένοι. Οι Πορτογάλοι έγιναν δεκτοί θερμά με μια πομπή από 3.000 Ναγιάρ αλλά ο Βάσκο ντε Γκάμα δεν πέτυχε τα επιθυμητά αποτελέσματα στην συνάντηση που ακολούθησε με τον Ζαμορίν. Οι αρχές της πόλης των ρώτησαν "ποιος ο λόγος που ήρθατε μέχρι εδώ" ο Βάσκο ντε Γκάμο του απάντησε "αναζητώ μπαχαρικά και χριστιανούς". Ο Βάσκο ντε Γκάμα έστειλε στον Ζαμορίν στο όνομα του βασιλιά Εμμανουήλ Α΄ της Πορτογαλίας δώρα "τέσσερις πορφυρούς μανδύες, έξι καπέλα, τέσσερα κομμάτια από κοράλλια, ένα κουτί με επτά δοχεία, ζάχαρη και μέλι". Οι απεσταλμένοι του Ζαμορίν ενοχλήθηκαν που δεν υπήρχε ανάμεσα στα δώρα χρυσό ή ασήμι, οι Μουσουλμάνοι έμποροι θεωρούσαν τον Βάσκο ντε Γκάμα από την άλλη πειρατή και όχι απεσταλμένο του βασιλιά. Ο Βάσκο ντε Γκάμα ζήτησε από τον Ζαμορίν να αφήσει στην πόλη κάποιο Πορτογάλο εκπρόσωπο για εμπορικές συναλλαγές αλλά εκείνος το απέρριψε, του δήλωσε ότι οι δικοί του έμποροι πληρώνουν τους φόρους με χρυσό. Ο Βάσκο ντε Γκάμα έντονα ενοχλημένος πήρε με την βία μερικούς Ναίρες και 16 ψαράδες, κατόπιν αναχώρησε από την Κοχικόδε (29 Αυγούστου 1498). Ο στόλος χωρίς πλοηγό με γνώση των ανέμων χτυπήθηκε έντονα από τα κύματα και προσάραξε στο νησί Ανζεντίβα, τελικά χρειάστηκε 23 μέρες να διασχίσει τον Ωκεανό και 132 μέρες για την επιστροφή. Οι Πορτογάλοι είδαν ξανά στερεά όταν είδαν την πρωτεύουσα της Σομαλίας Μογκαντίσου (2 Ιανουαρίου 1499), πέρασαν μόνο εξωτερικά. Ένας αφηγητής από το πλήρωμα την περιγράφει σαν μια τεράστια πόλη με πολυώροφα κτίρια, μεγαλοπρεπή ανάκτορα στο κέντρο και τζαμιά.
Επιστροφή στην Πορτογαλία.
Ο Βάσκο ντα Γκάμα έφτασε στο Μαλίντι (7 Ιανουαρίου 1499), το μισό του πλήρωμα είχε πεθάνει από ασθένειες. Χωρίς άντρες για να χειριστούν τα πλοία διέταξε να αποχωρήσει το Σαο Ραφαέλ και μοίρασε το πλήρωμα του στα πλοία Σαο Γκάμπριελ και Μπέρριο. Η αποχώρηση έγινε ομαλότερη, έφτασαν στο Μόσελ Μπέι, πέρασαν από το Ακρωτήριο της Καλής Ελπίδος (20 Μαρτίου 1499) και κατέληξαν στην δυτική ακτή της Αφρικής (25 Απριλίου 1499). Οι πηγές στην συνέχεια είναι σπάνιες, φαίνεται ότι όταν έφτασαν στο Πράσινο Ακρωτήρι το πλοίο Μπέρριο που κυβερνούσε ο Νικολό Κοέλιο διαχωρίστηκε από το πλοίο Σαο Γκάμπριελ που κυβερνούσε ο Βάσκο ντα Γκάμα. Το πλοίο Μπέρριο έφτασε στην Λισαβώνα (10 Ιουλίου 1499) και ο Νικολό Κοέλιο έδωσε ακρόαση στον βασιλιά Εμμανουήλ Α΄ στο βασιλικό Συμβούλιο της Σίντρα. Την ίδια στιγμή στο Πράσινο Ακρωτήρι ο αδελφός του Βάσκο Πάολο ντα Γκάμα αρρώστησε βαριά, ο Βάσκο ντα Γκάμα παρέμεινε στο νησί Σαντιάγο και παρέδωσε το Σαο Γκάμπριελ στον Ζοάο ντι Σα για να επιστρέψει με το πλήρωμα στην Πορτογαλία. Ο Ζοάο ντι Σα έφτασε στην Λισαβώνα τέλη Ιουλίου με αρχές Αυγούστου 1499. Ο Βάσκο ντε Γκάμα μίσθωσε στην Γουινέα μια Καραβέλα για να επιστρέψει με τον άρρωστο αδελφό του στην Πορτογαλία αλλά ο Πάολο ντα Γκάμα πέθανε στον δρόμο. Ο Βάσκο ντε Γκάμα σταμάτησε στις Αζόρες να τον θάψει στο μοναστήρι του Σαο Φρανκίσκο στην Άνγκρα Ντο Εροΐσμο, έμεινε λίγο για να τον θρηνήσει και επέστρεψε στην Λισαβώνα (29 Αυγούστου 1499). Ο βασιλιάς Εμμανουήλ Α΄ τον δέχτηκε με μεγάλες τιμές παρά την έντονη θλίψη του για τον θάνατο του αδελφού του, διοργάνωσε επίσης πολλά πανηγύρια και εκδηλώσεις για να τον τιμήσει, έγραψε και δύο γράμματα που περιγράφουν το πρώτο ταξίδι και την επιστροφή. Η αποστολή είχε τεράστιο κόστος, χάθηκαν δύο πλοία, περισσότερους από τους μισούς άνδρες χωρίς να εξασφαλίσει τελικά συνθήκη με τον βασιλιά της Κοχικόδε, έφερε ωστόσο κάποιες ποσότητες μπαχαρικών με μεγάλες ελπίδες για το μέλλον. Η διαδρομή που ανακάλυψε είχε τεράστια σημασία, θα την ακολουθήσει σύντομα η Δεύτερη Πορτογαλική Αρμάδα. Το εμπόριο των μπαχαρικών με την Ινδία αποδείχτηκε πολύτιμο για το Πορτογαλικό στέμμα, ιδρύθηκαν πολλοί εμπορικοί σταθμοί με στόχο τον εφοδιασμό των πλοίων όπως η Κόντρα Κόστα στις δυτικές ακτές της Αφρικής, η Μοζαμβίκη εποικίστηκε από το Πορτογαλικό Στέμμα. 
Κυβερνήτης της Σίνες.
Ο Εμμανουήλ Α΄ παραχώρησε στον Βάσκο ντε Γκάμα την πόλη του Σίνες σαν κληρονομικό δώρο, την κατείχε και ο πατέρας του Εστεβάο. Η υπόθεση ήταν περίπλοκη επειδή την πόλη κατείχε ο Γεώργιος ντε Λενκάστρε της Κοΐμπρα νόθος πρώτος ξάδελφος του βασιλιά και αρχηγός του Τάγματος του Σαντιάγο, ήταν και ο ίδιος ο Βάσκο ντε Γκάμα μέλος του ίδιου Τάγματος. Ο Γεώργιος ντε Λενκάστρε ζήτησε από τον Εμμανουήλ Α΄ να μην προχωρήσει στην δωρεά και να γίνει η ανταμοιβή του Βάσκο ντε Γκάμα με άλλα μέσα. Ο Βάσκο ντε Γκάμα προσπάθησε έντονα τα επόμενα χρόνια να αποκτήσει την Σίνες και αυτό τον έφερε σε σύγκρουση με τον Γεώργιο ντε Λενκάστρε, εγκατέλειψε το "Τάγμα του Σαντιάγο" και πήγε στο αντίπαλο "Τάγμα του Ιησού" (1507). Ο Βάσκο ντα Γκάμα πήρε ετήσια σύνταξη 300.000 Ρέις και τον τίτλο του "Λόρδου" για τον ίδιο, τα αδέλφια και τους απογόνους τους. Ο βασιλιάς του απένειμε τον τίτλο "Διοικητής της Θάλασσας της Αραβίας, της Περσίας, της Ινδίας και ολόκληρης της Ανατολής". Ο Χριστόφορος Κολόμβος είχε πάρει από το Βασίλειο της Καστίλης τον τίτλο "Διοικητής όλων των Ωκεανών", θα μπορούσε να δημιουργηθεί ένας αντίστοιχος τίτλος και στην Πορτογαλία. Τον Οκτώβριο του 1501 κλήθηκε να ηγηθεί στον επόμενο Πορτογαλικό στόλο για την Ινδία. Ο Βάσκο ντε Γκάμα παντρεύτηκε την Κατερίνα ντε Αταίντε, κόρη του Άλβαρο ντε Αταίντε που είχε ισχυρούς δεσμούς με την οικογένεια Αλμέιντα, ήταν πρώτη εξαδέλφη του Φρανσίσκο ντι Αλμέιντα.
Δεύτερο ταξίδι.
Τέταρτη Ινδική Αρμάδα.
Η Δεύτερη Πορτογαλική Αρμάδα της Ινδίας εξέπλευσε (1500) με διοικητή τον Πέδρο Άλβαρες Καμπράλ, ο στόχος του ήταν να κλείσει εμπορική συνθήκη με τον Ζαμορίν και να ιδρύσει εμπορικό σταθμό στην Κοχικόδε. Ο Πέδρο Άλβαρες Καμπράλ συγκρούστηκε με Άραβες εμπόρους με αποτέλεσμα να καταστρέψουν τον εμπορικό σταθμό και να θανατώσουν 70 Πορτογάλους. Ο Πέδρο Άλβαρες Καμπράλ κατηγόρησε σαν υπεύθυνο για το μακελειό τον Ζαμορίν και βομβάρδισε την πόλη, ο πόλεμος ανάμεσα στην Πορτογαλία και την Κοχικόδε είχε ξεσπάσει. Ο Βάσκο ντε Γκάμα δέχτηκε από τον βασιλιά την διοίκηση της Τέταρτης Ινδικής Αρμάδας με στόχο να πάει στην Κοχικόδε, να τιμωρήσει τον Ζαμορίν και να τον αναγκάσει να υποταχθεί στις Πορτογαλικές προτάσεις. Ο πανίσχυρος στόλος με 15 πλοία και 800 άνδρες αναχώρησε από την Λισαβώνα (15 Φεβρουαρίου 1502). Τον Απρίλιο εξέπλευσε για τον Ινδικό Ωκεανό άλλος ένας στόλος με 5 πλοία υπό την διοίκηση του ανεψιού του Εστεβάο ντα Γκάμα, γιού του Άιρες ντα Γκάμα. Η Τέταρτη Ινδική Αρμάδα ήταν οικογενειακή υπόθεση του Βάσκο ντα Γκάμα, οι δυο αδελφοί της μητέρας του από την οικογένεια Σοντρέ και οι δυο γαμπροί του Άλβαρο ντε Αταίντε (σύζυγος της Καταρίνα) και Λόπο Μέντες ντε Βασκονσέλος (αρραβωνιαστικός της Τερέζα ντα Γκάμα) διοικούσαν Πορτογαλικά πλοία στον Ινδικό. Ο στόλος του Βάσκο ντα Γκάμα ξεκίνησε το εμπόριο χρυσού στο λιμάνι της Σοφάλα στις ακτές της Ανατολικής Αφρικής, ανάγκασε τον Σουλτάνο της Κιλούα να του πληρώσει φόρο υποτέλειας σε χρυσό. 
Τον Οκτώβριο του 1502 ο στόλος έφτασε στην Ινδία, λεηλάτησε πολλά Αραβικά πλοία ιδιαίτερα ένα πλοίο των Μίρι με προσκυνητές από την Μέκκα και έσφαξε όλους τους επιβάτες. Ο Βάσκο ντα Γκάμα έφτασε στον Ζαμορίν και του ζήτησε να ανανεώσει την Συνθήκη του Καμπράλ. Ο Ζαμορίν δήλωσε πρόθυμος να κλείσει νέα συνθήκη αλλά ο Βάσκο ντα Γκάμα του ζήτησε να διώξει όλους τους Άραβες από την πόλη, ο Ζαμορίν το αρνήθηκε. Ο Βάσκο ντα Γκάμα βομβάρδισε την πόλη δύο μέρες από την θάλασσα και την κατέστρεψε, συνέλαβε πολλούς έμπορους ρυζιών τους έκοψε τις μύτες, τα χέρια και τα αυτιά και τα έστειλε με ένα απειλητικό σημείωμα στον Ζαμορίν . Η βίαιη συμπεριφορά που χρησιμοποίησε ο Βάσκο ντε Γκάμα στην ακτή του Μαλαμπάρ είχε άμεσες επιπτώσεις στην Κοχικόδε που είχε εμπορικές σχέσεις με την περιοχή. Ο Ζαμορίν αρνήθηκε να δεχτεί τους Πορτογαλικούς όρους και ετοίμασε έναν μεγάλο στόλο για να αντιμετωπίσει την Αρμάδα του Βάσκο ντα Γκάμα. Ο ντα Γκάμα φόρτωσε στα πλοία του όλα τα μπαχαρικά από το Κοτσί και την Κανούρ που ήταν υποτελή κρατίδια στην Κοχικόδε και έφυγε για την Πορτογαλία (1503). Στην Ινδία παρέμεινε ο θείος του Βικέντιος Σοντρέ με έναν μικρό αριθμό από πλοία για να προστατέψουν τους εμπορικούς σταθμούς των Πορτογάλων στο Κοτσί και την Κανούρ.
Βασιλική δυσμένεια.
Ο Βάσκο ντα Γκάμα επέστρεψε στην Πορτογαλία τον Σεπτέμβριο του 1503, η αποστολή του να υποτάξει τον Ζαμορίν είχε αποτύχει, η αποτυχία του θείου του επίσης να διατηρήσει τον εμπορικό σταθμό στην Κοτσί χειροτέρεψε την θέση του. Ο Εμμανουήλ Α΄ της Πορτογαλίας αρνήθηκε να του δώσει την θέση του πρώτου αντιβασιλιά της Πορτογαλικής Ινδίας (1505), διορίστηκε στην θέση του ο Φρανσίσκο ντι Αλμέιντα. Στο δεύτερο ταξίδι του στην Ινδία ο Βάσκο ντα Γκάμα έδειξε απίστευτη σκληρότητα που στιγμάτισε σημαντικά τη φήμη του. Συνέλαβε ένα πλοίο 400 Μουσουλμάνων προσκυνητών από την Μέκκα ανάμεσα τους 50 γυναίκες, τον ιδιοκτήτη και έναν πρέσβη από την Αίγυπτο, τους έκαψε όλους. Οι ίδιοι του πρότειναν "να ελευθερώσουν όλους τους χριστιανούς δούλους στην Φεζ" αλλά ο ίδιος δεν τους λυπήθηκε. Ο Βάσκο ντε Γκάμα παρατηρούσε ατάραχος τις γυναίκες να του παραδίδουν όλα τα κοσμήματα τους και να κλαίνε με τα μωρά στις αγκαλιά ικετεύοντας τον να τις λυπηθεί. Μετά την εκδίωξη όλων των Μουσουλμάνων από την Κοχικόδε ο Ζαμορίν έστειλε στον Βάσκο ντε Γκάμα έναν ιερέα να διαπραγματευτεί μαζι του. Ο Βάσκο ντε Γκάμα δήλωσε ότι είναι κατάσκοπος, του έκοψε τα αυτιά, κόλλησε στην θέση τους αυτιά σκύλου και τον έστειλε πίσω στον Ζαμορίν. Τις επόμενες δύο δεκαετίες ο Βάσκο ντε Γκάμα έζησε ήσυχα, προσπάθησε να πετύχει την βασιλική εύνοια για να κερδίσει την θέση του αντιβασιλιά της Ινδίας αλλά απέτυχε. Ο βασιλιάς Εμμανουήλ Α΄ διόρισε στην θέση του αντιβασιλιά μετά τον Φρανσίσκο ντι Αλμέιντα τους Αφόνσο ντι Αλμπουκέρκε, Λόπο Σοάρες ντι Αλμπεργκαρία και Ντιόγκο Λόπες ντι Σεκέιρα. Ο Πορτογάλος Φερδινάνδος Μαγγελάνος που ήταν ανεπιθύμητος στην πατρίδα του κέρδισε την εύνοια της Καστίλης (1518), ο Βάσκο ντε Γκάμα απείλησε με την σειρά του τον βασιλιά της Πορτογαλίας ότι θα καταφύγει στην Ισπανία. Ο Εμμανουήλ Α΄ έδωσε τελικά στον Βάσκο ντε Γκάμα τον τίτλο του κόμητος της Βιντιγκουέιρα, τον δημιούργησε στην Έβορα ο νόθος ξάδελφος του βασιλιά Ιάκωβος της Μπραγκάνσα με δώρο την πόλη Βιντιγκουέιρα. Ο Βάσκο ντε Γκάμα έγινε με τον τίτλο αυτό ο πρώτος Πορτογάλος κόμης που γεννήθηκε χωρίς βασιλικό αίμα.
Αντιβασιλεύς των Ινδιών.
Ο βασιλιάς Εμμανουήλ Α΄ πέθανε στα τέλη του 1521, ο γιος και διάδοχος του Ιωάννης Γ΄ της Πορτογαλίας άλλαξε τακτική στις υπερωκεάνιες πολιτικές. Με την απειλή της Ισπανίας στα νησιά Μολούκες ο αντιβασιλιάς της Ινδίας Ντουάρτε ντι Μενέζες έπεσε σε μεγάλη δυσμένεια και ο Βάσκο ντε Γκάμα έγινε βασιλικός σύμβουλος. Ο Ντουάρτε ντι Μενέζες κατηγορήθηκε για κατάχρηση, καθαιρέθηκε και φυλακίστηκε, ο βασιλιάς Ιωάννης Γ΄ ξεκινώντας νέα πολιτική σχετικά με την αντιβασιλεία των Ινδιών επέλεξε σαν αντικαταστάτη του τον Βάσκο ντε Γκάμα.
Ο Βάσκο ντα Γκάμα πήρε επιπλέον τον Φεβρουάριο του 1524 επίσημα τον τίτλο του "Αντιβασιλιά", ήταν ο δεύτερος που πήρε τον τίτλο μετά τον Φρανσίσκο ντι Αλμέιντα (1505). Ο δεύτερος γιος του Εστεβάο ντε Γκάμα διορίστηκε "κυβερνήτης της Ινδικής θάλασσας", αντικατέστησε τον Λουίς Ντι Μενέζες αδελφό του Ντουάρτε ντι Μενέζες. Ο Βάσκο ντε Γκάμα μπόρεσε επιπλέον με την άδεια του βασιλιά Ιωάννη Γ΄ να διορίσει τους γιους του κυβερνήτες της Μαλάκας. Ο Βάσκο ντα Γκάμα εξέπλευσε τον Απρίλιο του 1524 για την Ινδία με έναν μεγάλο στόλο με 14 πλοία, τον συνόδευσαν οι δύο γιοι του Εστεβάο και Πάολο. Ο Πορτογαλικός στόλος έφτασε στην Ινδία τον Σεπτέμβριο, ο Βάσκο ντα Γκάμα ανέλαβε αμέσως το έργο της αντικατάστασης των αξιωματούχων αλλά πέθανε τα Χριστούγεννα του ίδιου χρόνου από Ελονοσία. Οι δύο γιοι του Εστεβάο και Πάολο έχασαν τις θέσεις τους και επέστρεψαν στις αρχές του 1525 στην Πορτογαλία. Η σορός του τάφηκε στον ναό του Αγίου Φραγκίσκου στην Κοτσί αλλά μεταφέρθηκε αργότερα στην Πορτογαλία, στην Βιντιγκουέιρα σε ένα φέρετρο διακοσμημένο με χρυσό και κοσμήματα.
Ο Βάσκο ντα Γκάμα τάφηκε στο μοναστήρι των Ιερωνυμιτών στην Μπελέμ, οικοδομήθηκε στις αρχές της δεκαετίας του 1500 από τα κέρδη που απέκτησε στο πρώτο ταξίδι του, έγινε η Νεκρόπολη του Οίκου των Αβίς. Τα οστά του Βάσκο ντα Γκάμα και του ποιητή Λουίς δε Καμόες μεταφέρθηκαν (1880) σε νέους τάφους κοντά στους βασιλείς Εμμανουήλ Α΄ και Ιωάννη Γ΄ που είχε υπηρετήσει.
Οικογένεια.
Ο Βάσκο ντα Γκάμα με την σύζυγο του Αικατερίνη ντε Αταίντε απέκτησε :

</doc>
<doc id="47486" url="https://el.wikipedia.org/wiki?curid=47486" title="Τρένο">
Τρένο

Το τρένο (ή αλλιώς σιδηροδρομικό όχημα / σιδηροδρομική-κινητήρια μονάδα), αποτελεί σήμερα κυρίαρχο μέσο κατηγορίας των σιδηροδρομικών μεταφορών (ό,τι όχημα κινείται πάνω σε σιδηροδρομικές γραμμές: τραμ, μετρό, ηλεκτρικό λεωφορείο, κλπ). Αποτελείται από ειδικά οχήματα που κινούνται πάνω σε σιδηροδρομικές γραμμές (ράγες/σιδηροτροχιές) και μεταφέρουν επιβάτες ή αρκετά πολύ βαρύ φορτίο (χιλιάδες τόνους) από ένα γεωγραφικό σημείο σε κάποιο άλλο.
Ουσιαστικά είναι ένα αυτοκίνητο επί 15 ή ένα φορτηγό επί 10.
Μία σιδηροδρομική γραμμή αποτελείται από ένα ζεύγος παράλληλων σiδηροτροχιών, διαφόρου μεταξύ τους εύρους. Επίσης μπορεί να είναι μονής τροχιάς, όπως παλαιότερα, (σήμερα συνήθως είναι κατασκευασμένες από ειδικό τσιμέντο) ή μαγνητικές.
Στην ορολογία του σιδηρόδρομου ο όρος "σύνθεση συρμού" περιγράφει την ομάδα των σιδηροδρομικών οχημάτων που αποτελούν ένα τρένο. Όταν αναφερόμαστε στην κινητήρια δύναμη, περιγράφεται ο τύπος του κινητήρα που έλκει το τρένο. Παρομοίως, ο όρος αμαξοστοιχία αναφέρεται σε μια ομάδα κινούμενων βαγονιών που είναι συνήθως μόνιμα συνδεδεμένα μεταξύ τους ώστε να αποτελούν μια ενιαία ομάδα τροχαίου υλικού (ο όρος χρησιμοποιείται συνήθως για επιβατηγά τρένα). 
Το ύψος των περισσότερων τρένων στην Ελλάδα είναι από 3,5 μέτρα έως το 5,5 μέτρα. 
Το βάρος μιας μηχανής είναι από 80t έως 250t ενώ εάν αναλογιστούμε έναν εμπορικό συρμό (μηχανή που έλκει πολλά φορτηγά βαγόνια) είναι μέχρι και 50.000 τόνους. 
Για να γίνει κάποιος μηχανοδηγός στην Ελλάδα (τώρα πια διαχειρίζεται η ΤΡΑΙΝΟΣΕ, μέλος του ομίλου FSI) πρέπει να είναι πτυχιούχος τεχνικής κατεύθυνσης από Λύκειο ή καλύτερα Πανεπιστήμιο (πρώην Τ.Ε.Ι.) συγκεκριμένα να έχει να κάνει με ηλεκτρομηχανολογικά. 
trainose.gr | tickets.trainose.gr 
Τύποι τρένων.
Ένα τρένο μπορεί να αποτελείται από συνδυασμό ενός ή περισσότερων κινητήριων οχημάτων και εφαπτομένων βαγονιών, ή αυτοπροωθούμενων πολλαπλών μονάδων (ή περιστασιακά ένα απλό όχημα, το οποίο αποκαλείται αυτοκινητάμαξα (railcar ή trainset) παλαιότερα "ωτομοτρίς". Τα ηλεκτρικά τρένα στην Ελλάδα κινούνται με τη βοήθεια καλωδίων υπερυψηλής τάσης ισχύος 25.000V. Στην Ελλάδα, οι πετρελαιοκινητήρες τρένων ισχύος είναι συνήθως από 100 kW έως 4000 kW, ενώ οι ηλεκτροκινητήρες είναι από 386 kW - 10527 kW. (δηλαδή 10MegaWatt ή αλλιώς 10.500.000 Watt, υπερυψηλή ισχύς)
Ειδικά είδη τρένων που τρέχουν σε ειδικά σχεδιασμένους 'σιδηρόδρομους' είναι ατμοσφαιρικοί σιδηρόδρομοι, τρένα μονής τροχιάς (monorails), τρένα υψηλής ταχύτητας (TGV και άλλα), Τρένο Dinky, Τρένο Maglev, υπόγειος με λαστιχένιους τροχούς, οι εναέριοι και οι οδοντωτοί σιδηρόδρομοι.
Ένα επιβατικό τρένο αποτελείται από ένα ή περισσότερα κινητήρια οχήματα και από συνήθως δύο ή περισσότερα βαγόνια. Εναλλακτικά, ένα τρένο μπορεί να αποτελείται εντελώς από επιβατηγά βαγόνια, κάποια από τα οποία διαθέτουν μια "πολλαπλή μονάδα". Σε πολλά μέρη του κόσμου, ειδικά στην Ιαπωνία και στην Ευρώπη, τα σιδηροδρομικά οχήματα υψηλής ταχύτητας χρησιμοποιούνται ευρέως για ταξιδιωτικές μεταφορές.
Τα εμπορικά τρένα αποτελούνται από φορτηγά βαγόνια (=φορτάμαξες), διαφορετικά από τα επιβατηγά ίσως και πιο βαριά (πάνω από 80 τόνους το κάθε ένα βαγόνι.)
Ειδικά σιδηροδρομικά οχήματα χρησιμοποιούνται επίσης και για τη συντήρηση του Σιδηροδρομικού Δικτύου, για έργα, επιθεωρήσεις, κλπ.
Δείτε επίσης.
Τρένα στην Ελλάδα:

</doc>
<doc id="47487" url="https://el.wikipedia.org/wiki?curid=47487" title="Νόμος Στέφαν-Μπόλτζμαν">
Νόμος Στέφαν-Μπόλτζμαν

Ο νόμος Στέφαν-Μπόλτζμαν, γνωστός και ως νόμος του Μπόλτζμαν, δηλώνει ότι η ολική ενέργεια που ακτινοβολείται από την μονάδα επιφάνειας ενός μελανού ή ενός φαιού σώματος (RT) και ονομάζεται φασματική εκπομπή ή αφετική ικανότητα ή φάσμα της ακτινοβολίας, είναι ευθέως ανάλογη της τέταρτης δύναμης της απόλυτης θερμοκρασίας του (T):
Η αφετική ικανότητα (RT) έχει διαστάσεις πυκνότητας ισχύος (ενέργεια ανά μονάδα χρόνου ανά μονάδα επιφάνειας) και στο διεθνές σύστημα μονάδων SI μετριέται σε Τζάουλ ανά δευτερόλεπτο ανά τετραγωνικό μέτρο (J/s/m²), ή ισοδύναμα σε Βατ ανά τετραγωνικό μέτρο (W/m²). Η απόλυτη θερμοκρασία (T) έχει ως μονάδα στο SI το βαθμό Κέλβιν (°Κ). Ο συντελεστής εκπομπής ε είναι αδιάστατος αριθμός και για ένα μέλαν σώμα, δηλαδή ένα τέλειο εκπομπό, η τιμή του είναι ε = 1. Η σταθερά αναλογίας σ, που ονομάζεται σταθερά Στέφαν-Μπόλτζμαν ή σταθερά Στέφαν, δεν είναι θεμελιώδης εφόσον εξάγεται από γνωστές φυσικές σταθερές. Η τιμή της είναι:
όπου k η σταθερά του Μπόλτζμαν, c η ταχύτητα του φωτός στο κενό, και h η σταθερά του Πλανκ.
Ο νόμος αυτός ανακαλύφθηκε το 1879 από τον Τζόζεφ Στέφαν (Jožef Stefan) και εξήχθηκε θεωρητικά με τη βοήθεια της θερμοδυναμικής από τον Λούντβιχ Μπόλτζμαν (Ludwig Boltzmann) το 1884. Ο Μπόλτζμαν χρησιμοποίησε την ιδέα μιας ιδανικής θερμικής μηχανής που χρησιμοποιούσε φως για τη λειτουργία της αντί για κάποιο αέριο. Ο νόμος αυτός είναι έγκυρος μόνο για ιδανικά σώματα, που είναι είτε τέλειοι εκπομποί (δηλαδή μελανά σώματα), είτε ατελείς εκπομποί των οποίων όμως ο συντελεστής εκπομπής (ε) είναι ανεξάρτητος του μήκους κύματος της εκπεμπόμενης ακτινοβολίας (φαιά σώματα). Ο Στέφαν δημοσίευσε το νόμο αυτό σε άρθρο του στην Ακαδημία Επιστημών της Βιένης στις 20 Μαρτίου του 1879, με τίτλο "Über die Beziehung zwischen der Wärmestrahlung und der Temperatur" (Περί της σχέσεως μεταξύ θερμικής ακτινοβολίας και θερμοκρασίας).
Εξαγωγή του νόμου Στέφαν - Μπόλτζμαν.
Εξαγωγή με τη βοήθεια του νόμου του Πλανκ.
Ο νόμος Στέφαν - Μπόλτζμαν μπορεί να εξαχθεί εύκολα από τον νόμο του Πλανκ για την ακτινοβολία του μέλανος σώματος, ολοκληρώνοντας την ένταση της ακτινοβολίας ως προς την συχνότητα v, για όλες τις συχνότητες formula_3 σε στερεά γωνία μισής σφαίρας (οι κατευθύνσεις στις οποίες εκπέμπει το σώμα):
όπου Ω0 η μισή σφαίρα μέσα στην οποία εκπέμπεται η ακτινοβολία, και formula_5 είναι η ποσότητα ενέργειας που εκπέμπεται από το μέλαν σώμα στη θερμοκρασία Τ ανά μονάδα επιφάνειας ανά μονάδα χρόνου ανά μονάδα στερεάς γωνίας σε εύρος συχνοτήτων formula_6. Ο παράγοντας του συνημιτόνου περιλαμβάνεται διότι το μέλαν σώμα είναι τέλειος Λαμπερτιανός εκπομπός. Χρησιμοποιώντας τη σχέση dΩ= ημ(θ) dθdφ και ολοκληρώνοντας παίρνουμε:
Εξαγωγή με θερμοδυναμικά επιχειρήματα.
Το γεγονός ότι η ενεργειακή πυκνότητα της ακτινοβολίας που βρίσκεται περιορισμένη σε μια κοιλότητα είναι ανάλογη της τέταρτης δύναμης της θερμοκρασίας μπορεί να γίνει κατανοητό με τη βοήθεια της θερμοδυναμικής. Από την κλασσική ηλεκτροδυναμική ξέρουμε ότι η πίεση (P) που ασκεί η ακτινοβολία στα τοιχώματα της κοιλότητας συνδέεται με την πυκνότητα ενέργειας μέσω της σχέσης:
Η συνολική εσωτερική ενέργεια της κοιλότητας μπορεί επομένως να γραφεί ως:
Εισάγοντας το αυτό στον θεμελιώδη νόμο της θερμοδυναμικής
παίρνουμε την εξίσωση:
Μπορούμε να χρησιμοποιήσουμε την εξίσωση αυτή για να καταλήξουμε σε μια σχέση του Μάξουελ. Από την εξίσωση φαίνεται ότι
και
Λόγω της συμμετρίας στις δεύτερες παραγώγους των formula_14, formula_15 και formula_16 πρέπει να ισχύει:
Επειδή η πίεση είναι ανάλογη της εσωτερικής ενεργειακής πυκνότητας, εξαρτάται μόνο από την θερμοκρασία και όχι από τον όγκο. Επομένως στην παράγωγο του δεξιού μέλους της εξίσωσης, η θερμοκρασία είναι σταθερή. Υπολογίζοντας τις παραγώγους παίρνουμε τη διαφορική εξίσωση: 
Από αυτό προκύπτει ότι:
Παραδείγματα.
Για περισσότερα παραδείγματα εφαρμογής του νόμου Στέφαν - Μπόλτζμαν δείτε επίσης: Μέλαν σώμα - Παραδείγματα θερμικής ακτινοβολίας σωμάτων που προσεγγίζουν το μέλαν σώμα.
Η Θερμοκρασία του Ήλιου.
Με την βοήθεια του νόμου του ο Στέφαν προσδιόρισε την θερμοκρασία του Ήλιου. Για να το πετύχει αυτό έλαβε υπόψιν του τα πειραματικά δεδομένα του Charles Soret, ο οποίος είχε δείξει ότι η πυκνότητα της ενεργειακής ροής που προέρχεται από τον Ήλιο είναι κατά 29 φορές μεγαλύτερη από την πυκνότητα της ενεργειακής ροής ενός δίσκου θερμοκρασίας μεταξύ 1900 °C και 2000 °C (με βάση τους υπολογισμούς του Soret). Ο δίσκος είχε τοποθετηθεί σε τέτοια απόσταση από την συσκευή μέτρησης ώστε η στερεά γωνιά υπό την οποία παρατηρείται να είναι ίση με αυτήν του Ήλιου. Ο Στέφαν υπολόγισε ότι το ⅓ της ακτινοβολίας του Ήλιου απορροφάται από την ατμόσφαιρα της γης. Έτσι θεώρησε ότι η σωστή πυκνότητα ροής είναι 3/2 φορές μεγαλύτερη, δηλαδή 29 × 3/2 = 43,5. 
Ακριβείς μετρήσεις της ατμοσφαιρικής απορρόφησης δεν είχαν γίνει μέχρι το 1888 και το 1904. Ο Στέφαν λοιπόν πήρε ως θερμοκρασία του δίσκου τον μέσο όρο των θερμοκρασιών που υπολόγισε ο Soret, δηλαδή 1950 °C, ή περίπου 2200 °K σε απόλυτη κλίμακα. Επειδή η τέταρτη ρίζα του 43,5 ισούται με 2,57, συμπεραίνουμε από τον νόμο ότι ο Ήλιος είναι 2,57 φορές θερμότερος από τον δίσκο. Έτσι ο Στέφαν κατέληξε πως η θερμοκρασία της επιφάνειας του Ήλιου είναι κοντά στους 5430 °C ή 5700°K (Η σύγχρονες μετρήσεις δίνουν 5780 °K). Αυτός ήταν ο πρώτος υπολογισμός της Θερμοκρασίας του Ήλιου που πλησίασε την πραγματικότητα. Προηγουμένως οι υπολογισμοί κυμαίνονταν από 1800 °C μέχρι και 13,000,000 °C. Ή πρώτη τιμή οφείλεται στον Claude Servais Mathias Pouillet που κατέληξε σ' αυτήν το 1838 χρησιμοποιώντας τον νόμο Dulong-Petit. Ο Pouilett επίσης υπολόγισε την μισή τιμή από την πραγματική πυκνότητα ενεργειακής ροής του Ήλιου.
Η θερμοκρασία των άστρων.
Η θερμοκρασία ενός άλλου άστρου εκτός από τον Ήλιο μπορεί να υπολογιστεί προσεγγιστικά με παρόμοιο τρόπο αν θεωρήσουμε ότι το άστρο εκπέμπει σαν μέλαν σώμα:
όπου L είναι η λαμπρότητα, σ είναι η σταθερά Στέφαν - Μπόλτζμαν, R είναι η ακτίνα του άστρου και T η θερμοκρασία που θα είχε ένα μέλαν σώμα της ίδιας λαμπρότητας και της ίδιας ακτίνας όπως το άστρο (effective temperature). Η ίδια σχέση μπορεί να χρησιμοποιηθεί για τον προσεγγιστικό υπολογισμό της ακτίνας ενός άστρου της κύριας ακολουθίας σε σχέση με τον Ήλιο:
όπου formula_22, είναι η ηλιακή ακτίνα.
Με τον νόμο Στέφαν - Μπόλτζμαν, οι αστρονόμοι μπορούν εύκολα να συμπεράνουν την ακτίνα τον άστρων. Συναντούμε τον ίδιο νόμο στην θερμοδυναμική των μελανών οπών, κατά την εκπομπή της ακτινοβολίας Χόκινγκ
Η θερμοκρασία της Γης.
Με παρόμοιο τρόπο μπορούμε να υπολογίσουμε την θερμοκρασία της Γης "T"E εξισώνοντας την ενέργεια που λαμβάνει από τον Ήλιο με την ενέργεια που ακτινοβολείται από την Γη:
όπου "T"S η θερμοκρασία του Ήλιου, "r"S η ακτίνα του Ήλιου και "a"0 η αστρονομική μονάδα (το μισό του μέγιστου άξονα της έλλειψης που σχηματίζει η τροχιά της γης γύρω από τον Ήλιο), και δίνει 6 °C.
Η επιφάνεια του Ήλιου είναι 21 φορές μεγαλύτερη από αυτήν της Γης, επομένως εκπέμπει 190.000 φορές περισσότερη ενέργεια ανά τετραγωνικό μέτρο. Η απόσταση Γης - Ήλιου είναι 215 φορές η ακτίνα του Ήλιου, μειώνοντας την ενέργεια ανά τετραγωνικό μέτρο κατά ένα παράγοντα 46.000. Λαμβάνοντας υπόψη ότι η διατομή μιας σφαίρας είναι το 1/4 του εμβαδού της επιφάνειάς της, βλέπουμε ότι υπάρχει ισοδυναμία (342 W ανά m2 εμβαδό επιφάνειας, 1,370 W ανά m2 εμβαδό διατομής).
Αυτό εξηγεί χονδρικά γιατί η θερμοκρασία της Γης είναι "T" ~ 300 K. Η παραμικρή αλλαγή της απόστασης της Γης από τον Ήλιο μπορεί να αλλάξει την μέση θερμοκρασία της Γης.

</doc>
<doc id="47490" url="https://el.wikipedia.org/wiki?curid=47490" title="Αμέρικο Βεσπούτσι">
Αμέρικο Βεσπούτσι



</doc>
<doc id="47491" url="https://el.wikipedia.org/wiki?curid=47491" title="Νόμος Στέφαν - Μπόλτζμαν">
Νόμος Στέφαν - Μπόλτζμαν



</doc>
<doc id="47492" url="https://el.wikipedia.org/wiki?curid=47492" title="Νόμος του Στέφαν">
Νόμος του Στέφαν



</doc>
<doc id="47493" url="https://el.wikipedia.org/wiki?curid=47493" title="Γεγονότα Δεκεμβρίου 2006">
Γεγονότα Δεκεμβρίου 2006

20ός αιώνας | 21ος αιώνας | 22ος αιώνας
Δεκαετία 2000 | Δεκαετία 2010 | Δεκαετία 2020
2000 | 2001 | 2002 | 2003 | 2004 | 2005 | 2006 | 2007 | 2008 | 2009 | 2010
Ιανουάριος | Φεβρουάριος | Μάρτιος | Απρίλιος | Μάιος | Ιούνιος | Ιούλιος | Αύγουστος | Σεπτέμβριος | Οκτώβριος | Νοέμβριος | Δεκέμβριος
 

</doc>
<doc id="47494" url="https://el.wikipedia.org/wiki?curid=47494" title="Τήλε-Άστυ">
Τήλε-Άστυ



</doc>
<doc id="47497" url="https://el.wikipedia.org/wiki?curid=47497" title="Πυρηνικό ατύχημα του Τσερνόμπιλ">
Πυρηνικό ατύχημα του Τσερνόμπιλ

Το πυρηνικό δυστύχημα του Τσερνόμπιλ έλαβε χώρα στις 26 Απριλίου του 1986, στον αντιδραστήρα αρ. 4 του Πυρηνικού Σταθμού Παραγωγής Ενέργειας του Τσερνόμπιλ της Σοβιετικής Ένωσης, ο οποίος σήμερα βρίσκεται σε εδάφη της Ουκρανίας. Το ατύχημα ήταν της τάξης του μέγιστου προβλεπόμενου ατυχήματος στην Διεθνή Κλίμακα Πυρηνικών Γεγονότων, διατάραξε σοβαρότατα τις οικονομικές και κοινωνικές συνθήκες που επικρατούσαν στις γύρω περιοχές και είχε σημαντικές επιπτώσεις στο περιβάλλον και στην υγεία. Από το ατύχημα πέθαναν επιτόπου 2 από τους εργάτες του σταθμού. Μέσα σε τέσσερις μήνες, από τη ραδιενέργεια και από εγκαύματα λόγω της θερμότητας, πέθαναν 28 πυροσβέστες που έσπευσαν στο χώρο του ατυχήματος και διαπιστώθηκαν 19 επιπλέον θάνατοι ως το 2004. Επιπλέον, υπολογίζεται ότι επηρεάστηκε η υγεία εκατοντάδων χιλιάδων ανθρώπων εξαιτίας της επιβάρυνσης του περιβάλλοντος με ραδιενέργεια. Οι ποσοστιαίες αυξήσεις των καρκίνων ήταν άνω του 15% στους πληθυσμούς που εκτέθηκαν, με χιλιάδες θανάτους από καρκίνο και λευχαιμία να συνδέονται με το ατύχημα. 
Η καταστροφή που προκάλεσε το ατύχημα φάνηκε από τις μετέπειτα συνέπειες του: ο χώρος εκκενώθηκε, έγινε μια μεγάλη διαρροή ραδιενέργειας, πολλοί άνθρωποι εκτέθηκαν σε ραδιενέργεια και εργάτες εγκατέλειψαν τον τόπο εργασίας τους. 
Τα Μέσα Ενημέρωσης αργότερα αναφέρθηκαν στο περιστατικό ως μια καταστροφή ευρείας κλίμακας, αναφερόμενα σε αυτό ως πυρηνικό ατύχημα και επίσης εκτίμησαν ότι η ζημιά που προκλήθηκε στο Τσέρνομπιλ είχε καταστροφικές συνέπειες και για την υπόλοιπη Ευρώπη.
Ιστορικό.
Το εργοστάσιο στο Τσερνόμπιλ.
Ο Πυρηνικός Σταθμός Παραγωγής Ενέργειας του Τσερνόμπιλ (σοβιετική πλήρης ονομασία: "Εργοστάσιο Παραγωγής Πυρηνικής Ενέργειας του Τσερνόμπιλ, Β.Ι. Λένιν" - "Чернобыльская АЭС им. В.И.Ленина"), βρίσκεται στην εγκαταλελειμμένη πλέον κωμόπολη Πρυπιάτ (ουκρανικά: "При́п'ять") της Ουκρανίας. Λόγω της εκκένωσης του εδώ και χρόνια, είναι γνωστή και ως Πόλη - Φάντασμα. Το εργοστάσιο που πήρε το όνομά του από την πόλη του Τσερνόμπιλ, μπήκε σε λειτουργία για τη Σοβιετική Ένωση το 1977 ως πρότυπο πυρηνικό εργοστάσιο. Στις 26 Απριλίου του 1986 σημειώθηκε στο εργοστάσιο το πυρηνικό ατύχημα του Τσερνόμπιλ και είχε ως αποτέλεσμα τον άμεσο θάνατο δεκάδων και την εκτεταμένη επιβάρυνση του περιβάλλοντος με ραδιενέργεια. Το εργοστάσιο λειτουργούσε ως τον Δεκέμβριο του 2000 εξαιτίας μεγάλης ενεργειακής ζήτησης στην Ουκρανία.
Το πρόγραμμα δοκιμών στον αντιδραστήρα 4.
Κατά την λειτουργία ενός αντιδραστήρα, ένα σημαντικό ποσοστό της παραγόμενης ισχύος (περίπου 7%) δεν προέρχεται από την σχάση του καυσίμου, αλλά από την ραδιενεργή διάσπαση των προϊόντων της πυρηνικής αντίδρασης. Η ραδιενεργή διάσπαση συνεχίζει για αρκετό χρόνο μετά την διακοπή της πυρηνικής σχάσης (π.χ., σε περίπτωση απενεργοποίησης του αντιδραστήρα), με αποτέλεσμα να απαιτείται συνεχής ψύξη μετά την απενεργοποίηση, προκειμένου να αποφευχθεί  η καταστροφή του αντιδραστήρα.
Για την ψύξη των αντιδραστήρων μετά την απενεργοποίηση, το εργοστάσιο του Τσερνόμπιλ διέθετε τρεις εφεδρικές ντιζελογεννήτριες ισχύος 5,5MW. Ωστόσο, οι γεννήτριες αυτές απαιτούσαν διάστημα περίπου 60 με 75 δευτερολέπτων προκειμένου να ανεβάσουν στροφές και να σταθεροποιηθεί η παραγωγή τους. Σε περίπτωση έκτακτης ανάγκης, ο αντιδραστήρας θα παρέμενε χωρίς ψύξη για το διάστημα αυτό, γεγονός που αποτελούσε πηγή σοβαρού κινδύνου.
Για την αντιμετώπιση του προβλήματος είχε προταθεί η αξιοποίηση της διαθέσιμης ενέργειας του ατμοστροβίλου κατά την στιγμή της απενεργοποίησης (κινητική ενέργεια των περιστρεφόμενων τμημάτων του στροβίλου και της γεννήτριας). Η ιδέα αυτού του συστήματος είχε προβλεφθεί και είχε περιληφθεί ως ενδεχόμενη λειτουργία στο σχεδιασμό των αντιδραστήρων RBMK-1000 που χρησιμοποιούσε το Τσερνόμπιλ.
Η αρχική δοκιμή ενός τέτοιου συστήματος έγινε το 1982, ωστόσο αποδείχθηκε αναποτελεσματική, καθώς η τάση διέγερσης δεν επαρκούσε για την παραγωγή αξιοποιήσιμης ενέργειας κατά την επιβράδυνση της γεννήτριας. Το σύστημα ανασχεδιάστηκε και δοκιμάστηκε ξανά το 1984 και το 1985, και πάλι ανεπιτυχώς. Μία νέα δοκιμή σχεδιάστηκε να γίνει το 1986, κατά την απενεργοποίηση του αντιδραστήρα 4 για προγραμματισμένη συντήρηση. Η βασική ιδέα σχετικά με την δοκιμή του 1986 ήταν η πραγματοποίηση του ελέγχου σε συνθήκες όσο πιο κοντά σε πραγματικές γίνεται. Εφόσον επανεξετάστηκε για άλλη μια φορά, προγραμματίστηκε ο έλεγχος να ξεκινήσει από τις 25 Απριλίου του 1986.
Το ατύχημα.
Η δοκιμή κατέληξε στο τραγικό δυστύχημα, που συνέβη στη 01:26 ώρα Μόσχας, ξημερώματα Σαββάτου 26 Απριλίου 1986. Εκείνη την ώρα στο εργοστάσιο βρίσκονταν περίπου 200 εργαζόμενοι των οποίων οι ενασχολήσεις σχετίζονταν με την ομαλή λειτουργία των πυρηνικών αντιδραστήρων 1, 2 και 3, καθώς και με το πρόγραμμα ελέγχου που λάμβανε χώρα στον αντιδραστήρα 4 όπου και σημειώθηκε η έκρηξη. Σε απόσταση ενός χιλιομέτρου υπήρχαν άλλοι εργάτες οι οποίοι δούλευαν σε νυχτερινή βάρδια για την κατασκευή των αντιδραστήρων 5 και 6 που επρόκειτο να λειτουργήσουν το Φθινόπωρο της ίδιας χρονιάς.
Η δοκιμή θα γινόταν στον έναν από τους δύο στροβίλους που τροφοδοτούσε ο αντιδραστήρας 4, και προβλεπόταν να ακολουθήσει την εξής πορεία: Ο αντιδραστήρας θα ετίθετο σε χαμηλή ισχύ (περί τα 700MW) και η γεννήτρια θα εργαζόταν σταθερά, σε πλήρη ταχύτητα. Κάτω από αυτές τις συνθήκες, η παροχή ατμού θα διακοπτόταν, και θα ελεγχόταν κατά πόσο το σύστημα θα μπορούσε να θέσει σε λειτουργία τις αντλίες ψύξης μέχρι την εκκίνηση των εφεδρικών γεννητριών.
Οι κατάλληλες συνθήκες για την διεξαγωγή της δοκιμής επιτεύχθηκαν πριν την πρωινή βάρδια της 25 Απριλίου του 1986. Οι εργαζόμενοι της βάρδιας ήταν ενημερωμένοι και είχαν εξοικειωθεί με τις διαδικασίες της δοκιμής. Μία ομάδα ηλεκτρολόγων μηχανικών βρισκόταν επί τόπου για να επιτηρήσει την λειτουργία του νέου συστήματος διέγερσης της γεννήτριας. Σύμφωνα με τον αρχικό σχεδιασμό, στις 01:26΄ ξεκίνησε η προοδευτική μείωση της ισχύος του αντιδραστήρα, και η ισχύς έπεσε στο 50% (1600MW), την ώρα που αναλάμβανε η πρωινή βάρδια.
Σε αυτή την φάση, μία άλλη μονάδα ηλεκτροπαραγωγής στην περιοχή βγήκε απρόσμενα εκτός λειτουργίας, και ο ελεγκτής του δικτύου ζήτησε από το εργοστάσιο Τσερνόμπιλ να αναπληρώσει την απώλεια ισχύος. Ο διευθυντής του Τσερνόμπιλ ανταποκρίθηκε, και διέταξε να καθυστερήσει η δοκιμή. Ωστόσο, όλες οι διεργασίες για την προετοιμασία της δοκιμής -εκτός από εκείνες που θα επηρέαζαν την παραγωγή ισχύος- συνεχίστηκαν κανονικά, περιλαμβανομένης και της απενεργοποίησης του συστήματος ψύξης έκτακτης ανάγκης.
Στις 23:04΄ ο ελεγκτής του δικτύου επέτρεψε την μείωση της ισχύος, και την συνέχιση της δοκιμής. Στο μεταξύ, η πρωινή βάρδια είχε αποχωρήσει, και η απογευματινή βάρδια πλησίαζε προς το τέλος του ωραρίου. Η νυχτερινή βάρδια θα αναλάμβανε καθήκοντα μετά τα μεσάνυχτα, κι ενώ η διαδικασία της δοκιμής θα είχε ξεκινήσει. Ωστόσο, σύμφωνα με τον αρχικό σχεδιασμό, η δοκιμή θα έπρεπε να είχε ολοκληρωθεί, και η νυχτερινή βάρδια απλώς θα επιτηρούσε την ψύξη του απενεργοποιημένου αντιδραστήρα. Υπεύθυνος της νυχτερινής βάρδιας ήταν ο Αλεξάντρ Ακίμωφ, ενώ υπεύθυνος για τον χειρισμό του αντιδραστήρα ήταν ο Λεονίντ Τοπτούνοφ, ένας νέος μηχανικός με τρίμηνη εμπειρία.
Κατά την αλλαγή βάρδιας έγινε ταχύτατα η περαιτέρω μείωση της ισχύος του αντιδραστήρα κάτω του 50%. Η ισχύς των 700MW επιτεύχθηκε στις 00:05 της 26 Απριλίου. Ωστόσο, λόγω των παραπροϊόντων της σχάσης, και κυρίως λόγω του Ξένου 135 που απορροφά νετρόνια, η ισχύς συνέχισε να πέφτει. Το Ξένο 135 προκύπτει από το Ιώδιο 135 και μετατρέπεται σε Ξένο 136 προσλαμβάνοντας νετρόνια από αυτά που παράγονται με την σχάση του καυσίμου. Υπό σταθερές συνθήκες λειτουργίας, η παραγωγή και η μετατροπή του Ξένου 135 σε Ξένο 136 βρίσκονται σε ισορροπία. Ωστόσο, κατά την ταχεία μείωση της ισχύος του αντιδραστήρα, η ήδη υπάρχουσα ποσότητα ιωδίου 135 συνεχίζει να μετατρέπεται να σε Ξένο 135, ενώ το μειωμένο πλήθος των διαθέσιμων νετρονίων δεν επαρκεί για την μετατροπή του Ξένου 135 σε Ξένο 136. Κάτω από αυτές τις συνθήκες, κι ενώ η ισχύς είχε ήδη πέσει κάτω από τα επιθυμητά επίπεδα -στα 500MW- ο Τοπτούνοφ από λάθος κατέβασε τις ράβδους ελέγχου ακόμη περισσότερο, με αποτέλεσμα η ισχύς να πέσει στα 30MW.
Ο αντιδραστήρας πλέον παρήγαγε 95% λιγότερη ισχύ από ο,τι ήταν αρχικά ορισμένο για την διεξαγωγή της δοκιμής. Το προσωπικό της αίθουσας ελέγχου επέλεξε να αποκαταστήσει την ισχύ του αντιδραστήρα παρακάμπτοντας το αυτόματο σύστημα ρύθμισης των ράβδων ελέγχου, και ανεβάζοντας τις ράβδους χειροκίνητα. Μετά από μερικά λεπτά η θερμική ισχύς άρχισε να αυξάνει, και σταθεροποιήθηκε στα 160~200MW. Η περαιτέρω αύξηση της ισχύος ήταν αδύνατη, παρότι οι περισσότερες ράβδοι ελέγχου ήταν πλήρως σηκωμένες, λόγω της μεγάλης ποσότητας Ξένου 135 που είχε συσσωρευτεί κατά την λειτουργία στα 30MW. Η λειτουργία του αντιδραστήρα υπό αυτές τις συνθήκες (περιορισμός της ισχύος λόγω του Ξένου 135) συνοδεύεται από μεταβαλλόμενη παραγωγή νετρονίων και διακυμάνσεις στην θερμοκρασία. Στην αίθουσα ελέγχου άρχισαν να ενεργοποιούνται σήματα κινδύνου σχετικά με την παροχή του νερού τροφοδοσίας, την στάθμη του νερού στους διαχωριστές ατμού, τις βαλβίδες ασφαλείας που απελευθέρωναν τον περίσσιο ατμό απευθείας στον συμπυκνωτή, και τον ελεγκτή ισχύος των νετρονίων.
Το πρώτο δεκάλεπτο (00:35 - 00:45) τα σήματα κινδύνου αγνοήθηκαν, προκειμένου να αυξηθεί η ισχύς του αντιδραστήρα. Όταν η ισχύς έφτασε στα 200MW, οι προετοιμασίες για την δοκιμή συνεχίστηκαν.
Στο πλαίσιο της δοκιμής, ενεργοποιήθηκαν στις 01:05 συμπληρωματικές αντλίες νερού ψύξης. Η αυξημένη ροή ψυκτικού είχε ως συνέπεια την μείωση τις πίεσης του ατμού, με αποτέλεσμα να ενεργοποιηθεί η ένδειξη μειωμένης πίεσης στους διαχωριστές, στις 01:19. Παράλληλα, η αυξημένη ροή νερού οδήγησε σε μείωση των φυσαλίδων ατμού μέσα στον αντιδραστήρα. Αυτό είχε ως συνέπεια την επιβράδυνση της σχάσης, καθώς το νερό απορροφά νετρόνια. Το προσωπικό της αίθουσας ελέγχου αντέδρασε κλείνοντας δύο από τις αντλίες νερού, προκειμένου να αυξηθεί η πίεση, και σηκώνοντας χειροκίνητα περισσότερες ράβδους ελέγχου, προκειμένου να αυξηθεί η ισχύς.
Ο αντιδραστήρας βρισκόταν πλέον σε ασταθή κατάσταση. Σχεδόν όλες οι ράβδοι ελέγχου είχαν αφαιρεθεί (απέμεναν κατεβασμένες 18 ράβδοι, έναντι 28 που θα έπρεπε να είναι πάντα κατεβασμένες για λόγους ασφαλείας). Το αυτόματο σύστημα ελέγχου των ράβδων, και διάφορα άλλα αυτοματοποιημένα συστήματα ελέγχου του αντιδραστήρα είχαν απενεργοποιηθεί, και η ροή του νερού ψύξης είχε μειωθεί, επιτρέποντας εκ νέου την δημιουργία ατμού μέσα στον αντιδραστήρα.
Στις 1:23:04, ξεκίνησε η δοκιμή, με την διακοπή της παροχής ατμού στους στροβίλους. Οι εφεδρικές ντιζελογεννήτριες θα συνδέονταν στο σύστημα στις 1:23:43. Στο μεσοδιάστημα, οι τέσσερις από τις οκτώ αντλίες ανακυκλοφορίας που βρισκόντουσαν σε λειτουργία θα τροφοδοτούταν από τις γεννήτριες της μονάδας, που λόγω αδράνεια συνέχιζαν την περιστροφή τους. Ωστόσο, καθώς η ταχύτητα περιστροφής των γεννητριών μειωνόταν, μειωνόταν και η παροχή του νερού ψύξης. Αυτό οδήγησε στην δημιουργία περισσότερων φυσαλίδων ατμού στον αντιδραστήρα.
Καθώς η διαμόρφωση του αντιδραστήρα ήταν ασταθής, η μείωση της απορρόφησης νετρονίων λόγω της αύξησης της ποσότητας του ατμού ξεκίνησε μία διαδικασία θετικής ανάδρασης, όπου η αύξηση του ατμού οδηγεί σε αύξηση της ισχύος, και η αύξηση της ισχύος σε παραγωγή περισσότερων φυσαλίδων ατμού. Κατά την διάρκεια τις δοκιμής το αυτόματο σύστημα ελέγχου ανταποκρίθηκε στο φαινόμενο αυτό, κατεβάζοντας ράβδους ελέγχου για να μειώσει την ισχύ. Ωστόσο, λόγω των χειροκίνητων χειρισμών που προηγήθηκαν, το σύστημα ήλεγχε μόνο 12 από τις 211 ράβδους ελέγχου.
Στις 1:23:40 ενεργοποιήθηκε το σύστημα επείγουσας απενεργοποίησης του αντιδραστήρα. Το σύστημα αυτό κατεβάζει πλήρως όλες τις ράβδους, παρακάμπτοντας κάθε άλλη ρύθμιση, αυτόματη ή χειροκίνητη, και οδηγεί σε πλήρη απενεργοποίηση του αντιδραστήρα. Δεν είναι γνωστό ποιος πίεσε το κομβίο του συστήματος, ούτε αν αυτό έγινε για να αντιμετωπιστεί η ανεξέλεγκτη αύξηση της ισχύος ή ως μία τυπική διαδικασία για το σβήσιμο του αντιδραστήρα με την ολοκλήρωση της δοκιμής.
Η εισαγωγή των ράβδων ελέγχου (μήκους 7 μέτρων) γινόταν με ταχύτητα 40 εκατοστών ανά δευτερόλεπτο, και διαρκούσε περίπου 20 δευτερόλεπτα. Οι ράβδοι ελέγχου περιείχαν καρβίδιο του βορίου, το οποίο απορροφά τα νετρόνια, και καταστέλλει την σχάση του καυσίμου. Ωστόσο, το άκρο των ράβδων ελέγχου ήταν από γραφίτη, ο οποίος είναι επιβραδυντής νετρονίων. Ο σχεδιασμός αυτός, που σκοπό είχε να βελτιώσει την απόκριση του αντιδραστήρα στην μετακίνηση των ράβδων, προκαλούσε παροδική αύξηση της ισχύος κατά την επείγουσα απενεργοποίηση. Η δυσλειτουργία αυτή είχε διαπιστωθεί ήδη από το 1983, και οφείλεται στο ότι καθώς οι ράβδοι κατεβαίνουν μαζικά, υπάρχει ένα τμήμα του αντιδραστήρα στο οποίο το νερό (που απορροφά νετρόνια) αντικαθίσταται από γραφίτη (που επιβραδύνει τα νετρόνια).
Λίγα δευτερόλεπτα μετά την πίεση του κομβίου του συστήματος επείγουσας απενεργοποίησης, όλα μαζί τα άκρα των ράβδων ελέγχου εισήλθαν ανάμεσα στις στήλες καυσίμου, προκαλώντας ραγδαία αύξηση της ισχύος. Η ισχύς του αντιδραστήρα ανέβηκε μέσα σε τρία δευτερόλεπτα στα 530MW, και ορισμένες στήλες καυσίμου έσπασαν από την υπερθέρμανση, μπλοκάροντας τις ράβδους ελέγχου. Ακολούθησε μία ανεξέλεγκτη αύξηση της ισχύος και της πίεσης του ατμού, με την τελευταία ένδειξη στης αίθουσα ελέγχου να δείχνει 33.000 μεγαβάτ, δέκα φορές περισσότερο από την ονομαστική ισχύ του αντιδραστήρα. Το περίβλημα από τις στήλες καυσίμου καταστράφηκε, και δισκία καυσίμου διασκορπίστηκαν μέσα στον αντιδραστήρα, ενώ ο ίδιος ο αντιδραστήρας εξερράγη από την πίεση του ατμού. Από την έκρηξη καταστράφηκε το κτήριο του αντιδραστήρα, κι έσπασαν πολλές σωληνώσεις από το κύκλωμα ψύξης, ενώ διέφυγε στην ατμόσφαιρα σημαντική ποσότητα ραδιενεργών υλικών. Δύο με τρία δευτερόλεπτα αργότερα ακολούθησε μία δεύτερη, ισχυρότερη έκρηξη. Η πηγή της δεύτερης έκρηξης δεν είναι σαφής. Σύμφωνα με μία υπόθεση, ενδέχεται να οφείλεται στο υδρογόνο που παρήχθη από την αντίδραση του Ζιρκόνιου των στηλών καυσίμου με τον υπέρθερμο ατμό. Ωστόσο η αναλογία των ισοτόπων Ξένου που μετρήθηκαν μετά το συμβάν δείχνει ότι πρόκειται για πυρηνική έκρηξη, που προκλήθηκε όταν κάποιο τμήμα του πυρήνα κατέστη υπερκρίσιμο.
Από την έκρηξη ο κατεστραμμένος πυρήνας του αντιδραστήρα διασκορπίστηκε, και υπέρθερμα κομμάτια γραφίτη εκτινάχτηκαν στην ατμόσφαιρα, ανάβοντας αρκετές φωτιές γύρω από το εργοστάσιο, καθώς και στην οροφή του κτηρίου ελέγχου. Εξάλλου, και ο ίδιος ο αντιδραστήρας άρχισε να φλέγεται. Από τις εκρήξεις και την φωτιά απελευθερώθηκαν στην ατμόσφαιρα μεγάλες ποσότητες ραδιενεργών ουσιών.
Αίτια του ατυχήματος.
Το ατύχημα στο Τσερνόμπιλ προήλθε από μια σειρά μη προβλεπόμενων χειρισμών και λαθών, και οφείλεται σε μεγάλο βαθμό σε σχεδιαστικές ατέλειες του αντιδραστήρα RBMK-1000, που χρησιμοποιούσε το εργοστάσιο.
Σύμφωνα με την επανεκτίμηση του ατυχήματος από τη Διεθνή Επιτροπή Ατομικής Ενέργειας που έγινε το 1992 (INSAG-7), οι ακόλουθοι παράγοντες μπορεί να προκάλεσαν το Πυρηνικό Ατύχημα στο Τσερνόμπιλ:
Άμεση διαχείριση της κρίσης.
Επίπεδα ραδιενέργειας.
Η κλίμακα της καταστροφής ενισχύθηκε από την έλλειψη εκπαίδευσης και εξοπλισμού του προσωπικού του εργοστασίου, η οποία οδήγησε σε σοβαρά λάθη εκτίμησης της πραγματικής κατάστασης. Τα επίπεδα ραδιενέργειας στις πλέον μολυσμένες περιοχές του εργοστασίου έχει υπολογιστεί ότι έφτασαν τα 5,6 Ρέντγκεν ανά δευτερόλεπτο (Ρ/δ), (τα Ρέντγκεν είναι μονάδα μέτρησης της ραδιενέργειας), τα οποία ισοδυναμούν με 20.000 Ρέντγκεν ανά ώρα (Ρ/ω). Καθώς η θανάσιμη δόση είναι 500 Ρέντγκεν σε 5 ώρες, μη προστατευμένοι εργαζόμενοι έλαβαν μοιραίες δόσεις μέσα σε λίγα μόλις λεπτά. Εντούτοις την ώρα της καταστροφής οι εργαζόμενοι δεν ήξεραν τα πραγματικά επίπεδα ραδιενέργειας. Ένα δοσίμετρο με δυνατότητα μέτρησης έως 1000 Ρ/δ δεν ήταν προσβάσιμο λόγω της έκρηξης, ενώ ένα δεύτερο δεν λειτούργησε όταν προσπάθησαν να το χρησιμοποιήσουν. Τα υπόλοιπα δοσίμετρα είχαν όριο μέτρησης τα 0,001 Ρ/δ και κατά συνέπεια έδειχναν «μέτρηση εκτός κλίμακας». Έτσι το προσωπικό του αντιδραστήρα μπορούσε μόνο να βεβαιώσει ότι η ακτινοβολία ήταν μεγαλύτερη των 0,001 Ρ/δ (3,6 Ρ/ω), ενώ τα πραγματικά επίπεδα ήταν, σε ορισμένες περιοχές, 5.600 φορές υψηλότερα.
Εξαιτίας των λανθασμένων μετρήσεων, ο επικεφαλής του προσωπικού του αντιδραστήρα, Αλεξάντερ Ακίμοβ, υπέθεσε ότι ο αντιδραστήρας ήταν ανέπαφος. Τα κομμάτια γραφίτη και πυρηνικής καύσιμης ύλης γύρω από το κτίριο αγνοήθηκαν και οι μετρήσεις ενός νέου δοσίμετρου το οποίο έφτασε στις 4:30πμ απορρίφθηκαν με το σκεπτικό ότι και αυτό ήταν ελαττωματικό. Ο Ακίμοβ έμεινε με τους άντρες του στο κτίριο του αντιδραστήρα μέχρι το πρωί, προσπαθώντας να αντλήσει νερό στον αντιδραστήρα. Κανείς τους δεν φορούσε προστατευτικές στολές και οι περισσότεροι, ανάμεσά τους και ο Ακίμοβ, πέθαναν από έκθεση σε ακτινοβολία μέσα σε τρεις εβδομάδες. Σημειώνεται ότι η έκθεση σε ραδιενέργεια είναι επιβλαβής για τον οργανισμό σε μεγάλες ποσότητες. 
Έλεγχος της πυρκαγιάς.
Λίγο μετά το ατύχημα, έφτασαν επιτόπου πυροσβέστες οι οποίοι προσπάθησαν να σβήσουν τις φλόγες. Δεν τους ενημέρωσαν για το πόσο επικίνδυνα ραδιενεργοί ήταν οι καπνοί και τα συντρίμμια. Η φωτιά στην οροφή του σταθμού και στην περιοχή γύρω από τον αντιδραστήρα 4 έσβησε στις 5 πμ, όμως πολλοί πυροσβέστες δέχθηκαν υψηλές δόσεις ραδιενέργειας. Η φωτιά μέσα στον αντιδραστήρα 4 συνέχισε να καίει μέχρι που την έσβησαν ελικόπτερα τα οποία πέταξαν υλικά όπως άμμο, μόλυβδο, πηλό, βόριο μέσα στον φλεγόμενο αντιδραστήρα. 
Η έκρηξη και η φωτιά πέταξαν στον αέρα όχι μόνο σωματίδια του πυρηνικού καυσίμου, αλλά και πολύ πιο επικίνδυνα ραδιενεργά στοιχεία, όπως καίσιο-137, ιώδιο-131, στρόντιο-90 και άλλα ραδιοϊσότοπα.
Εκκένωση του Πρίπυατ.
Η κυβερνητική επιτροπή που ερευνούσε το ατύχημα, με επικεφαλής τον Βαλέρι Λεγκασόβ, έφτασε στο Τσερνόμπιλ το απόγευμα της 26ης Απριλίου. Μέχρι τότε δύο άνθρωποι είχαν χάσει τη ζωή τους και 52 βρίσκονταν στο νοσοκομείο. Τη νύχτα από 26 προς 27 Απριλίου, περισσότερες από 24 ώρες μετά την έκρηξη, η επιτροπή, αντιμέτωπη με πλήθος αποδείξεων για ιδιαίτερα υψηλά επίπεδα ραδιενέργειας και αριθμό περιπτώσεων έκθεσης σε ακτινοβολία, αναγκάστηκε να παραδεχτεί την καταστροφή του αντιδραστήρα και να δώσει την εντολή για εκκένωση της κοντινής πόλης του Πριπυάτ. 
Η εκκένωση ξεκίνησε στις 2:00μμ της 27ης Απριλίου. Για να μειωθούν οι αποσκευές, ειπώθηκε στους κατοίκους ότι η εκκένωση ήταν προσωρινή, διάρκειας περίπου τριών ημερών. Ως αποτέλεσμα, στο Πριπυάτ παραμένουν ακόμα προσωπικά αντικείμενα, τα οποία δεν θα μπορέσουν ποτέ να μετακινηθούν λόγω της ραδιενέργειας.
Θερμική έκρηξη.
Το νερό που είχε εισαχθεί βιαστικά στο κτίριο του αντιδραστήρα, σε μια μάταιη προσπάθεια να σβηστεί η φωτιά, είχε γεμίσει το χώρο κάτω από το πάτωμα του αντιδραστήρα. Παράλληλα το πυρωμένο καύσιμο και άλλα υλικά στο πάτωμα του αντιδραστήρα είχαν αρχίσει να τρυπάνε το πάτωμα και να αναμιγνύονται με λιωμένο τσιμέντο από τα τοιχώματα του αντιδραστήρα, δημιουργώντας ένα ραδιενεργό υγρό μεγάλου ιξώδους, συγκρίσιμο με λάβα. Η κατάσταση επιδεινώθηκε από υλικά που έριχναν τα ελικόπτερα, τα οποία δρούσαν σαν φούρνος, αυξάνοντας ακόμα περισσότερο τις θερμοκρασίες από κάτω τους. Αν αυτό το υλικό ερχόταν σε επαφή με το νερό, θα είχε ως αποτέλεσμα μια θερμική έκρηξη, η οποία πιθανώς θα ήταν χειρότερη από την αρχική έκρηξη του αντιδραστήρα. 
Για να αποφευχθεί κάτι τέτοιο, στάλθηκαν από τη σοβιετική κυβέρνηση στρατιώτες και εργάτες (οι αποκαλούμενοι «ρευστοποιητές») ως προσωπικό εκκαθάρισης. Δύο εξ αυτών στάλθηκαν με στολές κατάδυσης να ανοίξουν τις θυρίδες αποστράγγισης του ραδιενεργού νερού, ώστε να εμποδιστεί μια θερμική έκρηξη. Πιστεύεται ότι ήταν οι μηχανικοί Αλεξέι Ανανένκο (που ήξερε που βρίσκονταν οι βαλβίδες) και Βαλερί Μπεζπαλόβ, συνοδευόμενοι από ένα τρίτο άνδρα, τον Μπόρις Μπαρανόβ.
Απομάκρυνση καταλοίπων.
Τα χειρότερα ραδιενεργά κατάλοιπα συγκεντρώθηκαν μέσα στα υπολείμματα του αντιδραστήρα. Ο ίδιος ο αντιδραστήρας καλύφθηκε με σάκους που περιείχαν άμμο, μόλυβδο και βορικό οξύ, οι οποίοι πετάχθηκαν από ελικόπτερα (περίπου 5.000 τόννοι τη βδομάδα μετά το ατύχημα). Μέχρι τον Δεκέμβριο του 1986 είχε χτιστεί μια μεγάλη τσιμεντένια σαρκοφάγος για να σφραγίσει τον αντιδραστήρα και τα περιεχόμενά του. 
Πολλά από τα οχήματα των «ρευστοποιητών» παραμένουν σκορπισμένα γύρω από την περιοχή του Τσερνόμπιλ ακόμα και σήμερα.
Επιπτώσεις.
Τοπικές επιπτώσεις.
Το πυρηνικό ατύχημα στο Τσερνόμπιλ, είχε σημαντικές επιπτώσεις στην Σοβιετική Σοσιαλιστική Δημοκρατία της Ουκρανίας ("ΣΣΔΟ" - Ουκρανία από τις 24 Αυγούστου του 1991) και στην ευρύτερη περιοχή της ΕΣΣΔ. Σοβιετικοί και άλλοι επιστήμονες κατέγραφαν τα δεδομένα για τη μόλυνση του αέρα, των καλλιεργήσιμων εκτάσεων, των προϊόντων της καλλιέργειας, των τροφίμων και των κατοικημένων περιοχών της ΣΣΔΟ, της Σοβιετικής Σοσιαλιστικής Δημοκρατίας της Λευκορωσίας ("ΣΣΔΛ") και της Ρωσικής Σοβιετικής Ομοσπονδιακής Σοσιαλιστικής Δημοκρατίας ("ΡΣΟΣΔ"). Ο συστηματικός έλεγχος για τη μόλυνση από ραδιενέργεια συνεχίστηκε και μετά την πτώση της Σοβιετικής Ένωσης και συνεχίζεται και σήμερα. Τα αποτελέσματα συγκεντρώνει και δημοσιοποιεί μεταξύ άλλων και η Διεθνής Επιτροπή Ατομικής Ενέργειας, ανά πέντε ή δέκα έτη.
Οι μετρήσεις περιλάμβαναν δειγματοληψία του εδάφους, των αγροτικών προϊόντων, του κρέατος, του γάλακτος, του νερού και του αέρα. Στο έδαφος γινόταν διαχωρισμός ανάλογα με το αν ήταν σε περιοχές με καλλιεργήσιμα εδάφη, με ένα ή πολλά είδη καλλιέργειας, με το αν είχαν πληγεί άμεσα από τη ραδιενέργεια και με το αν κατοικούνταν ή ήταν περιοχές φυσικού περιβάλλοντος. Για τα δείγματα που προέρχονταν από το έδαφος περιοχών εκτός των καλλιεργήσιμων, λαμβάνονταν αρχικά μετρήσεις της ακτινοβολίας γάμμα που υποδείκνυαν αν υπάρχει εκεί θερμό σημείο, που θα υποδήλωνε συσσώρευση της ραδιενεργού δράσης στην περιοχή αυτή με εμφάνιση οξείας κορυφής. Αν εμφανιζόταν θερμό σημείο η περιοχή θεωρείτο ακατάλληλη για δειγματοληψία και επιλεγόταν άλλη περιοχή οπότε και λαμβάνονταν ένα με έξι δείγματα για αυτήν. Αυτή η μέθοδος που περιλάμβανε τη σκόπιμη παράλειψη των θερμών σημείων κρίθηκε ανεπαρκής για τη δειγματοληψία του εδάφους όπου υποτίθεται ότι τα θερμά σημεία θεωρούνται περιορισμένης έκτασης και μεγέθους που δεν υπερβαίνει τα λίγα μέτρα. Όμως, ακόμη και στην Πολωνία, το 1986, βρέθηκαν θερμά «σημεία» δεκάδων έως και εκατοντάδων μέτρων με δεκαπλάσια ποσά ραδιενέργειας από τις γύρω περιοχές.
Απαγορευμένη Ζώνη.
Η ζώνη εφαρμόστηκε λίγο μετά την καταστροφή του Τσερνόμπιλ το 1986 για να βοηθήσει στην εκκένωση του τοπικού πληθυσμού και στην αποτροπή εισόδου στην σημαντικά μολυσμένη περιοχή. Η τοποθεσία γύρω από το χώρο του ατυχήματος χωρίστηκε σε τέσσερις ομόκεντρες ζώνες ανάλογα με το βαθμό επικινδυνότητας. Κάθε οικιστική, πολιτική και επαγγελματική δραστηριότητα είναι απαγορευμένη και ποινικοποιημένη μέσα στη τέταρτη και πιο επικίνδυνη ζώνη, ακτίνας 30 χιλιομέτρων. Η μόνη επίσημη εξαίρεση είναι η λειτουργία του πυρηνικού σταθμού στο Τσερνόμπιλ και τις επιστημονικές εγκαταστάσεις που σχετίζονται με τις έρευνες για την ασφάλεια της πυρηνικής ενέργειας. 
Η χλωρίδα και η πανίδα στην περιοχή επηρεάστηκαν σημαντικά μετά το ατύχημα. Πευκοδάση στην περιοχή καταστράφηκαν από τη ραδιενέργεια, ενώ υπήρξαν αναφορές και για μεταλλάξεις σε ζώα, με μόνη επιστημονική καταγραφή τον μερικό αλμπινισμό στα χελιδόνια. Τα τελευταία χρόνια υπάρχουν αναφορές ότι η άγρια ζωή στην περιοχή γνωρίζει ιδιαίτερη ανάπτυξη λόγω της έλλειψης του ανθρώπινου παράγοντα. Εντούτοις επιστημονικές έρευνες αντικρούουν αυτές τις αναφορές, ισχυριζόμενες ότι τα επίπεδα ραδιενέργειας έχουν σημαντική επίπτωση σε άγρια ζώα και φυτά. 
Η περιοχή είναι επίσης γεμάτη με νεκροταφεία οχημάτων (περισσότερα από 800) γεμάτα από μολυσμένα στρατιωτικά οχήματα και ελικόπτερα. Δεκάδες ποταμόπλοια και φορτηγίδες σκουριάζουν σε εγκαταλελειμμένα λιμάνια.
Περιβάλλον.
Διάφορα επιστημονικά ινστιτούτα και συντονιστικές επιτροπές στην ΕΣΣΔ συμμετείχαν μετά το ατύχημα σε λεπτομερή αποτίμηση της επιβάρυνσης του περιβάλλοντος μέσω ελέγχων διαφόρων ραδιολογικών συστατικών. Κυρίως μελετήθηκε και έγινε καταγραφή της παρουσίας του 134Cs, του 137Cs, του Sr και του Pu καθώς και η παρουσία έντονα ραδιενεργών σωματιδίων ("θερμά σωματίδια" - "hot particles"). 
Πληθυσμός.
Ως αποτέλεσμα του ατυχήματος 237 άνθρωποι υπέφεραν από οξείας μορφής μόλυνση από ραδιενέργεια, από τους οποίους 31 πέθαναν μέσα στους πρώτους τρεις μήνες. Οι περισσότεροι ήταν πυροσβέστες και διασώστες, οι οποίοι δεν ήταν πλήρως ενήμεροι για τους κινδύνους που διέτρεχαν. 135.000 άνθρωποι εκκένωσαν την περιοχή, 50.000 από αυτούς κάτοικοι του Πριπυάτ. Ο συνολικός αριθμός των θανάτων στην περιοχή είναι δύσκολο να καθοριστεί επακριβώς λόγω της μυστικοπάθειας του τότε καθεστώτος, η οποία οδήγησε σε ελλιπή καταγραφή των σχετικών στατιστικών στοιχείων.
Επιπτώσεις στην υπόλοιπη Ευρώπη.
Το ατύχημα στο Τσερνόμπιλ είχε επιπτώσεις στις περισσότερες χώρες της Ευρώπης, με τη δυτική, ανατολική και βόρεια Ευρώπη να δέχεται το μεγαλύτερο ποσοστό ραδιενεργών ισοτόπων (περισσότερα από τα μισά ραδιενεργά σωματίδια που απελευθερώθηκαν από το ατύχημα κατέληξαν σε περιοχές εκτός ΕΣΣΔ). Πρώην Γιουγκοσλαβία, Φινλανδία, Σουηδία, Γερμανία, Βουλγαρία, Νορβηγία, Ρουμανία, Αυστρία και Πολωνία δέχθηκαν η κάθε μια περισσότερα από ένα πεταμπεκερέλ (1015 Bq) καισίου 137. Η περιοχή που μολύνθηκε με πάνω από 4.000 μπεκερέλ ανά τετραγωνικό μέτρο καλύπτει το 40% της επιφάνειας της Ευρώπης, ενώ το 2,3% δέχτηκε πάνω από 40.000 μπεκερέλ ανά τετραγωνικό μέτρο. Υπολογίζεται ότι από τη συνολική δόση ραδιενέργειας που έλαβε ο πληθυσμός της γης λόγω του ατυχήματος, το 36% αντιστοιχεί στους κατοίκους Ρωσίας, Ουκρανίας και Λευκορωσίας και το 53% στους υπόλοιπους Ευρωπαίους.
Ακόμα και σήμερα υπάρχουν περιορισμοί στη διακίνηση τροφίμων σε χώρες της Ευρώπης:
Εκτιμάται ότι περισσότερο από το μισό του ιωδίου 131 που διέφυγε από το Τσερνόμπιλ κατέληξε εκτός ΕΣΣΔ. Το ραδιενεργό ιώδιο προκαλεί αύξηση των περιπτώσεων καρκίνου του θυρεοειδούς και σύμφωνα με εκτιμήσεις, παρουσιάστηκε αύξηση αυτής της μορφής καρκίνου σε Ηνωμένο Βασίλειο και Τσεχία, χρειάζονται όμως περισσότερες έρευνες για να υπάρξει συνολική εικόνα για την Ευρώπη. Κάποιες άλλες μελέτες αναφέρουν επίσης αύξηση της παιδικής λευχαιμίας σε Δυτική Γερμανία, Ελλάδα και Λευκορωσία. Έχοντας υπόψη ότι τα περισσότερα είδη καρκίνου χρειάζονται 20 με 60 χρόνια μεταξύ έκθεσης στο αίτιο και εκδήλωσης της ασθένειας, είναι προφανές ότι είναι ακόμα νωρίς για να εκτιμήσουμε τις πραγματικές διαστάσεις των επιπτώσεων του ατυχήματος.
Επιπτώσεις στην Ελλάδα.
Μέρος του ραδιενεργού νέφους από το Τσερνόμπιλ έφτασε και στην Ελλάδα μετά από μερικές μέρες. Προκλήθηκε πανικός στον ελληνικό πληθυσμό, συγκεκριμένα σχετικά με την ασφάλεια των τροφίμων, με τον κρατικό μηχανισμό να κάνει συστάσεις για αποφυγή του φρέσκου γάλακτος και το καλό πλύσιμο φρούτων και λαχανικών από τις 5 Μαΐου και μετά. Το ραδιενεργό νέφος επηρέασε κυρίως την Βόρεια Ελλάδα και τη Θεσσαλία, όπου χρόνια αργότερα ανιχνεύονταν ποσά ραδιενέργειας υψηλότερα του κανονικού. Μετρήσεις που έγιναν το 1996 έδειξαν εκπομπές καισίου στα 65 κιλομπεκερέλ ανά τετραγωνικό μέτρο με το όριο επικινδυνότητας να βρίσκεται στα 5 κιλομπεκερέλ. Σύμφωνα με στατιστικά στοιχεία δεν παρατηρήθηκε αύξηση στη συχνότητα της λευχαιμίας, εκτός από τη σπάνια βρεφική λευχαιμία, αλλά ούτε και στον καρκίνο του θυρεοειδούς. Από την άλλη όμως υπολογίζεται από έρευνα της Ελληνικής Ψυχιατρικής Εταιρείας ότι έγιναν περίπου 2.500 τεχνητές εκτρώσεις το 1986 από γονείς οι οποίοι φοβήθηκαν τις πιθανές επιπτώσεις της ραδιενέργειας στο έμβρυο. Επίσης ιατρικοί κύκλοι αποδίδουν 1500 περιπτώσεις καρκίνου (τη δεκαετία 1986-1996) που δεν δικαιολογούνταν από το ιστορικό του ασθενούς, σε πιθανές επιπτώσεις του Τσερνόμπιλ.
Σημερινή κατάσταση.
Τον Σεπτέμβριο του 2007 η Ουκρανία ενέκρινε την κατασκευή ενός ατσάλινου κελύφους πάνω από τον αντιδραστήρα, σε αντικατάσταση της υπάρχουσας σαρκοφάγου, η οποία κινδυνεύει από κατάρρευση. Το κέλυφος το οποίο θα κατασκευαστεί από τον όμιλο γαλλικών εταιρειών Novarka, θα κοστίσει 432 εκ. ευρώ (κατ' άλλες πηγές 505 εκ. ευρώ), με το κόστος να καλύπτεται από την Ευρωπαϊκή Τράπεζα Ανοικοδόμησης και Ανάπτυξης και διεθνείς χορηγούς. Η τοξωτή κατασκευή θα έχει πλάτος 257 μέτρων, ύψος 105 μέτρων και μήκος 150 μέτρων και θα χρειαστούν 58 μήνες για την ολοκλήρωσή της. Η νέα σαρκοφάγος θα κατασκευαστεί σε σχετική απόσταση από τον αντιδραστήρα και μόλις ολοκληρωθεί θα μετακινηθεί πάνω σε ράγες προς την τελική της θέση, πάνω από την προϋπάρχουσα σαρκοφάγο. Μετά το πέρας της κατασκευής θα ξεκινήσει η αποδόμηση του πυρήνα
Στις 10 Ιουλίου 2019 παραδόθηκε από την Ευρωπαϊκή Ένωση επίσημα η νέα ασφαλής σαρκοφάγος, η οποία καλύπτει τον τέταρτο πυρηνικό αντιδραστήρα του πυρηνικού σταθμού του Τσερνόμπιλ, ανακοίνωσε η αντιπροσωπεία της Ευρωπαϊκής Ένωσης στην Ουκρανία.

</doc>
<doc id="47503" url="https://el.wikipedia.org/wiki?curid=47503" title="Σπύρος Πίσανος">
Σπύρος Πίσανος



</doc>
<doc id="47505" url="https://el.wikipedia.org/wiki?curid=47505" title="Ιωάννης Μ. Πεσμαζόγλου">
Ιωάννης Μ. Πεσμαζόγλου

Ο Πρέσβης Ιωάννης Πεσμαζόγλου του Μιχαήλ γεννήθηκε στην Αθήνα τον Φεβρουάριο του 1921.
Απόφοιτος της Νομικής Σχολής και των Πολιτικών Επιστημών του Πανεπιστημίου Αθηνών, το 1947 εισήλθε στο Διπλωματικό Σώμα όπου υπηρέτησε ως Πρόξενος, Γενικός Πρόξενος, Σύμβουλος Πρεσβείας και Πρέσβης στην Ουγγαρία, Δανία, και Ιταλία.
Έγραψε πλείστα άρθρα σε διάφορα περιοδικά καθώς και οικονομικές μελέτες. Είχε πάρει μέρος σε πολλές αποστολές και Γενικές Συνελεύσεις του ΟΗΕ. Αντιπροσώπευσε την Ελλάδα κυρίως σε διεθνείς οικονομικούς Οργανισμούς.
Τιμήθηκε με τον Ανώτερο Ταξιάρχη του Φοίνικος, Μεγαλόσταυρο του Παναμά, Μεγαλόσταυρο του Βασιλικού Τάγματος της Δανίας "Daneborg" και με τον Ταξιάρχη της Σημαίας της Γιουγκοσλαβίας.
Ο Ιωάννης Πεσμαζόγλου είναι μόνιμος κάτοικος Αθηνών (Πολιτεία -Κηφισιά) και ομιλεί επίσης Αγγλικά, Γαλλικά, Γερμανικά και Ιταλικά.

</doc>
<doc id="47506" url="https://el.wikipedia.org/wiki?curid=47506" title="Η Λάμψη (ταινία)">
Η Λάμψη (ταινία)

Η Λάμψη (πρωτότυπος τίτλος: The Shining) είναι αμερικανική δραματική ταινία υπερφυσικού τρόμου, σκηνοθεσίας Στάνλεϊ Κούμπρικ. Προβλήθηκε το 1980, και είναι βασισμένη στο ομώνυμο μυθιστόρημα του Στίβεν Κινγκ. Στην ταινία πρωταγωνιστούν οι Τζακ Νίκολσον ως επιστάτης Τζακ Τόρανς, Σέλεϊ Ντιβάλ ως σύζυγός του Γουέντυ Τόρανς, και Ντάνυ Λόυντ ως Ντάνυ Τόρανς. Ο Κούμπρικ έκανε κάποιες αλλαγές στο σενάριο της ταινίας, με αποτέλεσμα ο Κίνγκ να απογοητευθεί και να γράψει το σενάριο της ομώνυμης τηλεταινίας (1997). Η "Λάμψη" είναι η δεύτερη καλύτερη ταινία τρόμου, ακολουθώντας την ταινία "Ψυχώ", του Άλφρεντ Χίτσκοκ.
Πλοκή.
Ο Τζακ Τόρανς, ένας συγγραφέας τρόμου, χρειάζεται έμπνευση για το νέο του βιβλίο και ελπίζει πως με το να γίνει, ο νέος επιτηρητής ενός παλιού ξενοδοχείου στο Κολοράντο (Ξενοδοχείο ΘΕΑ) θα του δώσει αρκετή έμπνευση για τη συγγραφή ενός καλού μυθιστορήματος τρόμου. Ο Τζακ Τόρανς υπήρξε καθηγητής φιλολογίας σε ένα προπαρασκευαστικό σχολείο. Μαζί του έρχονται η σύζυγός του Γουέντι και ο γιος του, Ντάνυ, οι οποίοι γνωρίζονται με τον σεφ του ξενοδοχείου, Ντικ Χάλοραν, πριν εκείνος αναχωρήσει. Ο Ντικ αντιλαμβάνεται τις τηλεπαθητικές ικανότητες του Ντάνι (η λεγόμενη "Λάμψη") και, έχοντας κι εκείνος τις ίδιες δυνάμεις, τον καθησυχάζει πως αν κάτι συμβεί, να τον ειδοποιήσει τηλεπαθητικά. Ωστόσο, το ξενοδοχείο φαίνεται πως είναι στοιχειωμένο από τα φαντάσματα των προηγούμενων επιτηρητών και τρομακτικές εικόνες παραβιάζουν το μυαλό του Ντάνι. Εν τω μεταξύ, ο Τζακ βρίσκεται στα πρόθυρα της τρέλας πριν τον καταλάβουν τα διαβολικά πνεύματα του ξενοδοχείου και προσπαθήσει να δολοφονήσει την οικογένειά του.
Υποδοχή.
Αρχικά η ταινία έλαβε αρνητικές κριτικές, αφού μάλιστα προτάθηκε για τα βραβεία Χρυσά Βατόμουρα. Με τον καιρό έλαβε θετικές κριτικές, καθώς σήμερα θεωρείται από τις καλύτερες ταινίες όλων των εποχών καθώς και ένα από τα αριστουργήματα του Κούμπρικ.
Βραβεία και υποψηφιότητες.
Αμερικανικό Ινστιτούτο Κινηματογράφου
AFI 100 Χρόνια... 100 Πάθη– #29
AFI 100 Χρόνια... 100 Ήρωες και Κακοί: Τζακ Τόρανς – #25 Κακοποιός

</doc>
<doc id="47507" url="https://el.wikipedia.org/wiki?curid=47507" title="Πλοίο Ο.Β.Ο.">
Πλοίο Ο.Β.Ο.

Το Πλοίο Ο.Β.Ο. (προφέρεται όμπο) (Ore/bulk/oil carrier ή o.b.o.) είναι ένας σύγχρονος σχετικά τύπος εμπορικού φορτηγού πλοίου ειδικά ναυπηγημένου ώστε να μπορεί να χρησιμοποιηθεί για μεταφορές διαφορετικών φορτίων.
Το όνομά του προέρχεται από τα αρχικά γράμματα των αγγλικών όρων Ore/Bulk/Oil (=μετάλλευμα/ξηρό φορτίο ή χύμα/πετρέλαιο). Πρόκειται δηλαδή για τύπο Δεξαμενόπλοιου που φέρει επιπλέον δυνατότητες και μέσα μεταφοράς ξηρών φορτίων ή χύδην (χύμα) και μεταλλευμάτων. Ο τύπος αυτός αποτελεί δημιούργημα της αύξησης της οικονομικότητας του πλοίου αφού του παρέχεται η δυνατότητα μετά την εκφόρτωση ενός είδους φορτίου π.χ. πετρελαίου να φορτώνει σιτηρά, από ίδιο ή κοντινό λιμένα, ώστε να μην αποπλέει "κενό φορτίου" (άδειο).&lt;br&gt;
Τα πλοία αυτά, αυτονόητο είναι, ότι διαθέτουν κατάλληλα και ενισχυμένα μέσα γρήγορου καθαρισμού ώστε να καθίστανται κατάλληλα για υποδοχή διαφορετικού φορτίου και ασφαλή μεταφορά του.
Το σύνολο της παγκόσμιας χωρητικότητας σε πλοία τύπου Ο.Β.Ο. το 1974 υπολογίζονταν σε 25 εκατομμύρια κόρους ο.χ., περίπου δηλαδή το 7% της 
παγκόσμιας χωρητικότητας όλων των πλοίων.

</doc>
<doc id="47508" url="https://el.wikipedia.org/wiki?curid=47508" title="Φαλαινοθηρικό">
Φαλαινοθηρικό

Το Φαλαινοθηρικό Πλοίο (αγγλικά: Whaler Ship), είναι ένα εξειδικευμένο πλοίο σχεδιασμένο ή προσαρμοσμένο για την αλίευση ή την επεξεργασία φαλαινών. Στα φαλαινοθηρικά πλοία περιλαμβάνονται τα ατμοκίνητα ή ντιζελοκίνητα 
σκάφη με ένα όπλο καμάκι τοποθετημένο στη πλώρη του. Επίσης στα φαλαινοθηρικά περιλαμβάνονται και πλοία όπως τα ιστιοφόρα ή τα ατμοκίνητα πολεμικά πλοία του 16ου έως τις αρχές του 20ου αιώνα καθώς και τα αλιευτικά / εργοστασιακά πλοία της σύγχρονης εποχής.
Κάθε φαλαινοθηρικό συνοδεύονταν παλαιότερα από δύο ή τρία μικρά αλιευτικά τις "φαλαινίδες" (whale boats) οι οποίες, μετά τον τραυματισμό του κήτους, πλησίαζαν και ολοκλήρωναν την αλιεία του. Τα φαλαινοθηρικά κινούνται συνήθως σε μικρούς στολίσκους που μπορεί να τους συνοδεύει ακόμη μεγαλύτερο σκάφος, "πλοίο εργοστάσιο" που διαθέτει μέσα κατεργασίας και μεγάλους ψυκτικούς θαλάμους.
Τα "πλοία-εργοστάσια επεξεργασίας της φάλαινας" (whaling factory ships) είναι μεγάλης σχετικά χωρητικότητας μέχρι και 45.000 κόρων, δηλαδή σαν μεσαία δεξαμενόπλοια, που εξυπηρετούν έκαστο συνήθως 5 - 10 φαλαινοθηρικά.
Πρώτο ελληνικό (ελληνόκτητο) στόλο φαλαινοθηρικών είχε δημιουργήσει ο Αριστοτέλης Ωνάσης.
Επίσης κάποια ελληνικά πολεμικά πλοία ήταν πριν την μετασκευή τους φαλαινοθηρικά.

</doc>
<doc id="47509" url="https://el.wikipedia.org/wiki?curid=47509" title="Αγία Αικατερίνη (Τάγμα)">
Αγία Αικατερίνη (Τάγμα)

Όταν άρχισαν οι Σταυροφορίες των χριστιανών της Δύσης στην Ανατολή και το όνομα της Αγίας Αικατερίνης έγινε γνωστό σ΄ αυτούς, ιδρύθηκε περί το 1067 ένα θρησκευτικό τάγμα από ιππότες μοναχούς, κατά το παράδειγμα του Τάγματος του Αγίου Τάφου, που έλαβε το όνομα Τάγμα της Αγίας Αικατερίνης.
Κύριος σκοπός του Τάγματος ήταν η προστασία του τάφου της Αγίας και η προστασία και απρόσκοπτη μετάβαση των ευσεβών που μετέβαιναν για προσκύνηση. Οι μοναχοί αυτού του Τάγματος ακολουθούσαν κυρίως τους μοναχικούς κανόνες, μοναχικού βίου, του Μεγάλου Βασιλείου.
Το παράσημο του Τάγματος αυτού που έφεραν οι ιππότες του, ήταν ξίφος που διαπερνούσε κλάδο ακάνθης.
Το Τάγμα αυτό μετά την κατάλυση των Χριστιανικών κρατών της Ανατολής έπαψε και να υφίσταται.

</doc>
<doc id="47510" url="https://el.wikipedia.org/wiki?curid=47510" title="Αγία Αικατερίνη (Γένουας)">
Αγία Αικατερίνη (Γένουας)

Η Αγία Αικατερίνη της Γένουας ("Caterina da Genova", 5 Απριλίου 1447 - 15 Σεπτεμβρίου 1510) ήταν κόρη του αντιβασιλέα της Νεάπολης Ροβέρτου Φιέσκι. Παρά την επιθυμία της, που είχε εκδηλώσει από μικρή ηλικία, να αποσυρθεί σε μοναστήρι, αναγκάσθηκε να παντρευτεί υπό την πίεση των γονιών της κάποιον ευγενή που όμως υπήρξε άσωτος και που σπατάλησε σχεδόν ολόκληρη την περιουσία της.
Απογοητευμένη από το γάμο της κατέφυγε στο μεγάλο νοσοκομείο της πατρίδας της ως νοσοκόμος. Εκεί αφοσιώθηκε στην περιποίηση των ασθενών μέχρι αυταπάρνησης και αυτοθυσίας, ιδίως κατά τις τρομερές επιδημίες της πανώλης του 1493 και του 1501 που την κατέστησαν περίφημη. Παρακολουθώντας ο σύζυγός της την δράση της μετανόησε και κατατάχθηκε κι εκείνος στο ΙΙΙ τάγμα των μοναχών του Αγίου Φραγκίσκου.
Τα συγγράμματα της Αικατερίνης της Γένουας «περί καθαρτηρίου πυρός» και του «περί του δρόμου της αγάπης υπό τον Σταυρό» μαρτυρούν μυστικοπάθεια και ανεπτυγμένη φαντασία, ιδιότητες που επιβεβαιώνονται και από το ότι υπέβαλλε σε στερήσεις, κακουχίες και ταλαιπωρίες τον εαυτό της, με την πεποίθηση ότι έτσι ευχαριστούσε τον Θεό.
Ως Αγία ανακηρύχθηκε από την Καθολική Εκκλησία το 1737, δηλαδή 227 έτη μετά τον θάνατό της και η μνήμη της καθορίσθηκε να τιμάται στις 22 Μαρτίου.

</doc>
<doc id="47511" url="https://el.wikipedia.org/wiki?curid=47511" title="Αγία Αικατερίνη (Μπολόνιας)">
Αγία Αικατερίνη (Μπολόνιας)

Η Αγία Αικατερίνη της Μπολόνιας είναι αγία της Ρωμαιοκαθολικής Εκκλησίας. Υπήρξε μοναχή του "Τάγματος της Αγίας Κλάρας" και ιδρύτρια και πρώτη ηγουμένη της μονής "Corpus Domini", του ιδίου Τάγματος στην Μπολόνια.
Βιογραφία.
Γεννήθηκε στην Μπολόνια το 1413 από ευγενή οικογένεια της Μπολόνιας, και από νωρίς κατατάχθηκε στη Μονή Αγίας Κλάρας στη Φεράρα. Αργότερα ίδρυσε στη Μπολόνια γυναικεία μονή του ιδίου Τάγματος. Πέθανε το 1463 σε ηλικία 50 ετών.
Ανακηρύχθηκε Αγία με βούλα του Πάπα Βενέδικτου ΙΓ΄ το 1724. Η μνήμη της εορτάζεται στις 9 Μαρτίου.
Το 1511 τυπώθηκαν για πρώτη φορά, στη Βενετία, ένας θρησκευτικός ύμνος και ένα σύγγραμμα "Περί των επτά όπλων του πνεύματος" που αποδίδοντα αμφότερα στην Αγία Αικατερίνη της Μπολόνιας.

</doc>
